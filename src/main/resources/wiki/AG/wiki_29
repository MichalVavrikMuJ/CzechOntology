{"id": "1019470", "url": "https://cs.wikipedia.org/wiki?curid=1019470", "title": "Ivo Valenta", "text": "Ivo Valenta\n\nIvo Valenta (* 3. srpna 1956 Čeladná) je český podnikatel a politik, majitel skupiny herního průmyslu SYNOT a spoluvlastník firmy vydávající internetové \"Parlamentní listy\". Od října 2014 senátor za obvod č. 81 – Uherské Hradiště, od roku 2016 zastupitel Zlínského kraje a v letech 2018 až 2019 zastupitel města Zlína (nestraník za Stranu soukromníků ČR). Bývá označován jako český „král hazardu“. \n\nPochází z dvouvaječných dvojčat. Vyučil se nejprve kuchařem, později vystudoval Střední hotelovou školu v Mariánských Lázních. Jeho prvním a zároveň posledním zaměstnaneckým poměrem byl zástupce ředitele provozu na hotelu Všemina na Zlínsku.\n\nOd roku 1998 je občanem státu Monako, je také daňovým rezidentem Monaka. Z důvodu kandidatury v krajských volbách si přenesl v roce 2016 trvalé bydliště do Zlína.\n\nIvo Valenta má pět dětí, čtyři dcery a jednoho syna. V květnu 2016 se oženil se svou dlouholetou přítelkyní Alenou.\n\nOd roku 1989 začal podnikat. Začínal koupí bývalé čistírny peří v Kunovicích na Uherskohradišťsku. Po revoluci také provozoval prodejnu s potravinami. V roce 1991 s otcem a bratrem založili rodinnou firmu SYNOT (název vznikl zkrácením slov SYNové a OTec). Zastává post předsedy představenstva kyperské společnosti WCW World Capital Ventures Cyprus Limited, která je mateřskou společností hazardní skupiny Synot.\n\nV roce 1994 založil s otcem projekt Fotbalové akademie, která vychovává špičkové fotbalisty (např. Michala Kadlece či Dušana Melichárka). V roce 2000 rovněž založil Nadaci SYNOT (dříve Nadace Děti-kultura-sport). V období, kdy odvody na veřejně prospěšné účely nahrazovaly hazardním společnostem daň z příjmů, společnosti skupiny SYNOT do nadace vkládaly např. v roce 2011 přes 160 milionů Kč, po zavedení standardního zdanění příspěvky do nadace výrazně poklesly a např. v roce 2012 činily příspěvky společností skupiny Synot 36 milionů Kč.\n\nNa jaře 2015 získal poloviční podíl ve firmě Our Media a.s. provozující internetový portál \"Parlamentní listy\". V březnu 2016 plánovala tato firma koupi třetinového podílu v regionální televizi Praha TV. Na podzim 2018 držel ve společnosti Our Media již 70% podíl (zbylých 30% patřilo Michalu Voráčkovi) a ta vlastnila kromě \"Parlamentních listů\" a Praha TV rovněž brněnskou regionální televizi TV Brno 1 či slovenský deník \"Pravda\" včetně jeho webové odnože \"Pravda.sk\".\n\nPodle majetkového přiznání v registru oznámení senátorů o jejich vedlejších příjmech, darech a závazcích v roce 2016 vydělal zhruba 2,55 miliardy korun, a to především prodejem cenných papírů. Byl tak jedním z nejbohatších českých zákonodárců. Jeho společnost Synot, jejíž dceřiné firmy v té době podnikaly mimo jiné na Slovensku, v Lotyšsku, Albánii, Kosovu, Vietnamu, Řecku, Španělsku, Gruzii a dalších zemích, měla v témže roce tržby z prodeje vlastních výrobků, služeb a zboží ve výši 4,89 miliardy korun. Dceřiná společnost Synot Real Estate vlastnila v roce 2017 celkem 121 nemovitostí a 624 pozemků a aktiva společnosti dosáhla hodnoty 2,2 miliardy korun. Podle majetkového přiznání Valenta v té době vlastnil mimo jiné i Vysokou školu Karla Engliše v Brně či Základní školu ORBIS ve Zlíně. V polovině října 2018 uvedl, že hodlá nejpozději počátkem roku 2019 převést své firmy do svěřenského fondu a věnovat se především politice.\n\nV roce 2004 byl obviněn z toho, že jakožto jeden ze spolumajitelů fotbalového klubu 1. FC Synot naváděl sportovního ředitele klubu Jaroslava Hastíka k trestnému činu podplácení. Za účast v korupční aféře byl potrestán v disciplinárním řízení zákazem činnosti ve fotbale na dva roky a pokutou 100 000 Kč. Soud mu za trestný čin uložil pokutu ve výši 350 000 Kč a čtyřměsíční podmíněný trest. Později už jako politik se v pořadu DVTV ke kauze vyjádřil: \"„Já si myslím, že každej správej chlap má mít nějakej škraloup. Já to tak beru. Já jsem byl zvolenej lidma i s touto historií.“\" Zároveň dodal, že by mu nevadilo, kdyby o zákonech ovlivňujících jeho život rozhodovali lidé s podobným „škraloupem“.\n\nVe volbách do Senátu PČR v roce 2014 kandidoval jako nestraník za Stranu soukromníků České republiky ve volebním obvodu č. 81 – Uherské Hradiště. Chtěl tak mimo jiné pokračovat i v odkazu svého otce Miroslava Valenty, který ve stejném obvodu neúspěšně kandidoval ve volbách do Senátu PČR v roce 1996 (se ziskem 3,11 % hlasů skončil na 8. místě a nepostoupil ani do druhého kola). Ivo Valenta se ziskem 31,10 % hlasů vyhrál první kolo senátních voleb a postoupil tak do kola druhého. V něm porazil poměrem hlasů 54,17 % : 45,82 % lidovce Pavla Botka a stal se senátorem. V říjnu 2018 vstoupil do senátorského klubu ODS.\n\nV krajských volbách v roce 2016 byl z pozice nestraníka za SsČR lídrem kandidátky subjektu „Svobodní a Soukromníci“ ve Zlínském kraji a stal se krajským zastupitelem. \n\nV komunálních volbách v roce 2018 byl jako nestraník za Soukromníky na kandidátce subjektu „Soukromníci Svobodní Nezávislí – Rozhýbejme Zlín“ zvolen zastupitelem města Zlína. Do zastupitelstva se dostal díky preferenčním hlasům voličů. V témže roce Valenta financoval politické strany částkou nejméně 8 milionů korun: 3 miliony daroval dlouhodobě podporovaným Soukromníkům, další podíl z celkové sumy získali ODS, Svobodní a Nezávislí. V září 2019 na mandát zastupitele města rezignoval s tím, že se chce více soustředit na práci senátora a krajského zastupitele.\n\nV prosinci 2018 podala česká organizace Transparency International na magistrát města Zlína podnět k prošetření možného střetu zájmů. Důvodem bylo podezření, že Valenta prostřednictvím českých a kyperských firem ovládá regionální televizi TV Brno 1.\n"}
{"id": "1019471", "url": "https://cs.wikipedia.org/wiki?curid=1019471", "title": "Luciano Suriani", "text": "Luciano Suriani\n\nMons. Luciano Suriani (11. ledna 1957, Atessa) je italský římskokatolický arcibiskup a apoštolský nuncius.\n\nNarodil se 11. ledna 1957 v Atesse. Na kněze byl vysvěcen 5. srpna 1981 arcibiskupem Vincenzem Fagiolou, a byl inkardinován do diecéze Chieti-Vasto. Na Papežské církevní akademii získal doktorát z kanonického práva.\n\nDne 1. června 1990 vstoupil do diplomatických služeb Svatého stolce. Pracoval na nunciatůrách v Pobřeží slonoviny, Švýcarsku, Itálii a ve Státním sekretariátu v Sekci pro vztahy se státy.\n\nKromě své rodné italštiny ovládá také španělštinu, francouzštinu a angličtinu.\n\nDne 22. února 2008 jej papež Benedikt XVI. jmenoval apoštolským nunciem v Bolívii a současně titulárním arcibiskupem amiternským. Biskupské svěcení přijal 26. dubna 2008 z rukou kardinála Tarcisia Bertoneho a spolusvětiteli byli kardinál Jean-Louis Tauran a arcibiskup Bruno Forte.\n\nPo devíti měsících ze zdravotních důvodů rezignoval na funkci nuncia. Vysoká nadmořská výška zapříčinila tyto zdravotní problémy; plicní edém a mozkový edém.\n\nDne 24. září 2009 byl ustanoven delegátem pro papežskou reprezentaci Státního sekretariátu.\n\nDne 7. prosince 2015 byl jmenován apoštolským nunciem v Srbsku.\n\n"}
{"id": "1019472", "url": "https://cs.wikipedia.org/wiki?curid=1019472", "title": "Serafim Barzakov", "text": "Serafim Barzakov\n\nSerafim Ivanov Barzakov (: ), (* 22. července 1975 v Kolarovu, Bulharsko) je bývalý bulharský zápasník volnostylař, stříbrný olympijský medalista z roku 2000.\n\nZápasení se věnoval od 6 let v rodném Samuilovu. Na volný styl se zaměřil po přesunu do Sofie, kde se připravoval pod vedením Georgi Stoičkova a Ivana Conova. V bulharské seniorské reprezentaci se poprvé objevil v roce 1994. V roce 1996 se kvalifikoval na olympijské hry v Atlantě jako mistr Evropy v bantamové váze. Dvě porážky od asijských soupeřů ve druhé a třetím kole ho však předčasně vyřadili z bojů o medaile. Od roku 1998 přestoupil do pérové váhy, kde patřil mezi nejlepší volnostylaře světa. Ve sportovním růstu mu pomohlo angažmá v německé bundeslize a spolupráce s bulharským trenérem Micho Dukovem. V roce 2000 vygradoval formu na olympijských hrách v Sydney postupem do finále. Ve finále se utkal s Muradem Umachanovem z Ruska a první polovinu zápasu měl ve své režii. V druhé polovině mu však došly síly a v poslední minutě vítězství ztratil. Získal stříbrnou olympijskou medaili. V roce 2002 přestoupil po snižení počtu váhových kategorií do lehké váhy. Tato změna do velké míry ovlivnila jeho další sportovní kariéru. V roce 2004 již nepatřil mezi úzké favority na zlato z olympijských her v Athénách. Jeho cestu turnajem zastavil v základní skupině jakutský zápasník Leonid Spiridinov reprezentující Kazachstán. V roce 2008 startoval na svých čtvrtých olympijských hrách v Pekingu. Prohrál ve čtvrtfinále s Gruzíncem Otarem Tušišvilim. Následně ukončil sportovní kariéru. Věnuje se sportovní a funkcionářské práci.\n\n"}
{"id": "1019473", "url": "https://cs.wikipedia.org/wiki?curid=1019473", "title": "SK Smolensk", "text": "SK Smolensk\n\nSportivnyj klub Smolensk (rusky: Спортивный клуб Смоленск) byl ruský fotbalový klub sídlící ve městě Smolensk. Klub byl založen v roce 2006, zanikl v roce 2012 díky finančním problémům.\n\n"}
{"id": "1019475", "url": "https://cs.wikipedia.org/wiki?curid=1019475", "title": "Thaa", "text": "Thaa\n\nThaa je administrativní atol na Maledivách. Hlavní město atolu se nazývá Veymandoo. Sestává ze 66 ostrovů, z toho 13 je obydlených. Počet obyvatel činí 11 994. Atol řídí Ahmed Shareef Adam. Tento administrativní atol se rozkládá pouze na jednom přírodním atolu Kolhumadulu .\n\n\n"}
{"id": "1019476", "url": "https://cs.wikipedia.org/wiki?curid=1019476", "title": "Seznam představitelů Jihlavy", "text": "Seznam představitelů Jihlavy\n\nToto je seznam představitelů města Jihlava od roku 1268, kdy se v historických dokumentech objevuje jméno prvního čelného představitele Jihlavy, rychtáře Jindřicha Pechervola. Rychtáři v čele města stáli do roku 1786, kdy byla funkce zrušena a nahrazena purkmistrem. Od roku 1850 se nejvyšší představitel města nazýval starosta. V letech 1945–1990 v čele Jihlavy stanul předseda městského výboru (dříve revolučního, poté místního a posléze jednotného). Od roku 1990 se funkce vrátila k předchozímu pojmenování – starosta. Od roku 2000, kdy se Jihlava stala statutárním městem, v čele městské rady stojí primátor.\n\n\n\n\n\n\n"}
{"id": "1019477", "url": "https://cs.wikipedia.org/wiki?curid=1019477", "title": "Kolhumadulu", "text": "Kolhumadulu\n\nKolhumadulu je zeměpisný název atolu administrativně spadajícího pod atol Thaa na Maledivách. Jelikož administrativní atol Thaa se skládá pouze z jediného přírodního atolu, je atol Thaa a Kolhumadulu fakticky jen rozdílný název pro stejný atol.\n\nKolhumadulu je jedním z větších atolů, polohou v jižnější části Malediv, nachází se přibližně 16 km na jih od přírodního atolu Nilandhoo a 32 km severozápadně od přírodního atolu Hadhdhunmathee. Atol Hadhdhunmathee a Kolhumadulu odděluje průliv Velmandu.\n\nVelikost atolu východozápadním směrem 52 km, severojižním 44 km. Na atolu je 44 ostrovů, přičemž žádný není větší než 1 km². Dohromady činí plocha všech ostrovů na atolu jen 8,9 km². Tvar atolu připomíná zdeformovaný kruh, který je z jihovýchodu zploštělý.\n\nVody kolem atolu jsou bohaté na ryby a na mnoha ostrovech jsou rybí farmy.\n\n"}
{"id": "1019478", "url": "https://cs.wikipedia.org/wiki?curid=1019478", "title": "FK FAJUR Beslan", "text": "FK FAJUR Beslan\n\nFutbolnyj klub FAJUR Beslan (rusky: Футбольный клуб «ФАЮР» Беслан) byl ruský fotbalový klub sídlící ve městě Beslan. Klub byl založen v roce 2010 jako \"Belsan-FAJUR Beslan\", zanikl v roce 2012.\n\n"}
{"id": "1019479", "url": "https://cs.wikipedia.org/wiki?curid=1019479", "title": "Gnaviyani", "text": "Gnaviyani\n\nGnaviyani je administrativní atol na Maledivách. Počet obyvatel činí 10 506. Atol řídí Ahmed Moosa. Tento administrativní atol obsahuje jediný ostrov Fuvammulah (domácí název Fua Mulaku). Gnaviyani je tedy jen administrativní název pro tento ostrov. \n\nFua Mulaku je nejmenší administrativní celek na Maledivách, polohou v Equatorial Channel (Addu Kadu) mezi Huvadhu a Addu. Není to pravý (nebo přírodní) atol, skládá se pouze z jediného ostrova, který je ale s rozlohou okolo 7 km² jedním z největších na Maledivách.\n\nNa atolu je devět osad (od severu): Dhadimago, Hōdhado, Mālegan, Dūndigan, Funādo, Miskimmago, Dhashokubai, Mādhado a Diguvāndo.\n\n"}
{"id": "1019481", "url": "https://cs.wikipedia.org/wiki?curid=1019481", "title": "Stabat Mater (rozcestník)", "text": "Stabat Mater (rozcestník)\n\nStabat Mater může znamenat:\n\n\n"}
{"id": "1019482", "url": "https://cs.wikipedia.org/wiki?curid=1019482", "title": "FK Šeksna Čerepovec", "text": "FK Šeksna Čerepovec\n\nFutbolnyj klub Šeksna Čerepovec (rusky: Футбольный клуб «Шексна» Череповец) byl ruský fotbalový klub sídlící ve městě Čerepovec. Klub byl založen v roce 1960, zanikl v roce 2012.\n\n\n"}
{"id": "1019483", "url": "https://cs.wikipedia.org/wiki?curid=1019483", "title": "Cauchyho rovnice dynamické rovnováhy", "text": "Cauchyho rovnice dynamické rovnováhy\n\nCauchyho rovnice dynamické rovnováhy je parciální diferenciální rovnice, která vychází ze zachování hybnosti v kontinuu. Platí pro transport hybnosti v libovolném kontinuu, kde se neuplatňují relativistické jevy.\n\nKde formula_2 je hustota kontinua, formula_3 je tenzor napětí a formula_4 je vektor objemových sil, obvykle představovaných gravitací. formula_5 je vektorové pole rychlostí kontinua a má za proměnné čas a souřadnice systému.\n\nPo rozložení tenzoru napětí na odborných izotopových a neizotropnú část, získáme:\n\nKde formula_7 je tenzor viskózního (tangenciálního) napětí a formula_8 je tlak (normálové napětí).\n\nVšechny rovnice popisující nerelativistické kontinuum vycházejí z Cauchyho rovnice dynamické rovnováhy. Cauchyho rovnice dynamické rovnováhy je jednou ze základních rovnic popisujících transportní fenomény. Při praktickém použití narážíme na překážky - analytické vyjádření tenzoru napětí je složité, nebo neznámé, proto se rovnice přímo nepoužívá. Po dosazení patřičného vztahu pro viskozitu dostaneme Navierovu-Stokesovu rovnici.\n\nPokud je kontinuum ideální (napětí je představováno pouze tlakem), \nve stacionárním stavu formula_9 \na mimo gravitačního působení (formula_10) získáme rovnici: \n\nTato rovnice je Bernoulliho rovnice v diferenciálním tvaru a po integraci dostaneme konvenční tvar:\n\nVidíme tak, že Bernoulliho rovnice je důsledkem zachovávání hybnosti v soustavě, pokud vyhovuje některým zjednodušením.\n\nNapíšeme si zákon síly pro element objemu V, pokud formula_13 je plocha, která ho obepíná:\n\nPo aplikaci Gaussovy-Ostrogradského věty a sečtení všech složek dostaneme\n\nJelikož vektorové pole rychlosti formula_17 je závislé na poloze i od času, derivuje se složená funkce:\n\nPo dosazení do odvozené rovnice zachování:\n\nQ.E.D.\n\n"}
{"id": "1019484", "url": "https://cs.wikipedia.org/wiki?curid=1019484", "title": "José Avelino Bettencourt", "text": "José Avelino Bettencourt\n\nMons. José Avelino Bettencourt (23. května 1962, Azory) je kanadský římskokatolický kněz pocházející z Portugalska, a vedoucí protokolu Státního sekretariátu.\n\nNarodil se 23. května 1962 na Azorách. Poté se svou rodinou emigrovali do Kanady. Dne 29. června 1993 byl vysvěcen na kněze a byl inkardinován do arcidiecéze Ottawa.\n\nByl pozván na Papežskou církevní akademii aby vstoupil do diplomatických služeb Svatého stolce. Oficiálně do služeb vsotupil roku 1999. Pracoval na apoštolské nunciatůře v Kongu a ve Státním sekretariátu v Sekci pro vztahy se státy. Roku 2003 mu byl udělen titul Kaplana Jeho Svatosti.\n\nDne 14. listopadu 2012 jej papež Benedikt XVI. jmenoval vedoucím protokolu Státního sekretariátu.\n\n"}
{"id": "1019490", "url": "https://cs.wikipedia.org/wiki?curid=1019490", "title": "FK Olimpija Gelendžik", "text": "FK Olimpija Gelendžik\n\nFutbolnyj klub Olimpija Gelendžik (rusky: Футбольный клуб «Олимпия» Геленджик) byl ruský fotbalový klub sídlící ve městě Gelendžik. Klub byl založen v roce 2011, zanikl v roce 2012.\n\n"}
{"id": "1019491", "url": "https://cs.wikipedia.org/wiki?curid=1019491", "title": "Torricelliho vzorec", "text": "Torricelliho vzorec\n\nTorricelliho vzorec nebo Torricelliho zákon je vzorec pro výpočet výtokové rychlosti ideální kapaliny, který má podobu\nkde\n\nVzorec je pojmenován podle italského fyzika Evangelisty Torricelliho.\n\nVzorec lze odvodit z Bernoulliho rovnice v tlakovém tvaru:\n\nPředpokládejme, že plocha nádoby je mnohem větší než otvor, kterým kapalina vytéká, pak lze pokles hladiny kapaliny pokládat za zanedbatelný a proto formula_3. Atmosférický tlak lze při malém rozdílu výšek také pokládat za konstantní, takže formula_4. Protože formula_5, získáme z Bernoulliho rovnice\n\na odtud vyplývá Torricelliho vzorec.\n\nPro reálnou kapalinu bude rychlost výtoku nižší vzhledem k její viskozitě.\n"}
{"id": "1019497", "url": "https://cs.wikipedia.org/wiki?curid=1019497", "title": "Mgła", "text": "Mgła\n\nMgła (česky \"mlha\") je polská black metalová kapela založená v roce 2000 ve městě Krakov původně jako vedlejší projekt Mikołajem Żentarou, tehdejším členem kapely Kriegsmaschine.\n\nPrvní EP \"Presence\" vyšlo v roce 2006, první studiové album s názvem \"Groza\" (česky hrůza) v roce 2008.\n\nLogo kapely je vyvedeno v gotickém písmu, charakteristickém pro black metalové kapely.\n\n\n\n\n"}
{"id": "1019500", "url": "https://cs.wikipedia.org/wiki?curid=1019500", "title": "Igor Girkin", "text": "Igor Girkin\n\nIgor Vsevolodovič Girkin ( , * 17. prosince 1970, Moskva, SSSR), známý také jako Igor Ivanovič Strelkov (), byl do 14. srpna 2014 vojenským velitelem Doněcké lidové republiky a Novoruska.\n\nJe veteránem sovětské a ruské armády, účastnil se několika předchozích vojenských konfliktů: války v Podněstří, v Bosně a v Čečensku. Panuje podezření, že se, v době své služby v srbské armádě během války v Jugoslávii, podílel na etnických čistkách bosenských muslimů. Do března roku 2013 sloužil v ruské tajné službě FSB.\n\nSehrál klíčovou roli v Ukrajinské válce roku 2014, právě na Ukrajině byl obviněn z terorismu. Na konci dubna 2014 byl přidán na sankční seznam Evropské unie. Je podezřelý z toho, že vydal příkaz k sestřelení malajsijského letadla, jež se 17. července 2014 zřítilo v Doněcké oblasti. Pozůstalí osmnácti obětí na něj podali v červenci 2015 žalobu a požadují po něm 900 milionů dolarů (asi 22 miliard korun). Žaloba se opírá o vyjádření Girkinovy jednotky na ruské sociální síti Vkontakte po sestřelu: „Varovali jsme je – nelítejte po našem nebi.“ Ten byl vymazán po tom, co si jednotka uvědomila, že místo domnělého transportního letadla ukrajinské armády sestřelila civilní letadlo.\n\nZbaven všech funkcí byl v srpnu 2014, údajně na nátlak Kremlu. Vrátil se do Moskvy a prohlásil, že konečnému vítězství ruského lidu zabránili zrádci v okolí Vladimira Putina, kteří jsou řízeni ze zahraničí.\n\nV listopadu 2014 v jednou ze svých rozhovorů pro tisk mimo jiné prohlásil, že bojovníci Národní gardy, kteří proti nim bojovali, nechtěli věřit, že 90 % obránců Slavjanska jsou místní lidé; mysleli, že budou bojovat proti „moskevským žoldákům“. Tvrdil také, že koncem května 2014 se jen v Doněcku zapsalo do domobrany 28 tisíc lidí, kteří chtěli bojovat za Donbas; že podle jeho mínění kdyby nebylo jeho a skupiny několika ozbrojenců, v Donbasu by krize skončila několika desítkami zavražděných a upálených lidí stejně jako tomu bylo v Oděské nebo Charkovské oblasti.\n"}
{"id": "1019510", "url": "https://cs.wikipedia.org/wiki?curid=1019510", "title": "FC Kilikia Jerevan", "text": "FC Kilikia Jerevan\n\nFootball Club Kilikia Jerevan (arménsky: Կիլիկիա Ֆուտբոլային Ակումբ) byl arménský fotbalový klub sídlící ve městě Jerevan.\n\nKlub byl založen v roce 1992, ale kvůli finančním problémům byl v roce 1993 sloučen s klubem FC Malatia Jerevan. O rok později Kilikia zaniká. Klub byl obnoven v roce 1999, následně po obnovení nahrazuje krachují FC Pjunik Jerevan v nejvyšší soutěži. Klub zanikl po druhé a naposled v roce 2011, znovu kvůli finančním problémům.\n\nZdroj: \n"}
{"id": "1019521", "url": "https://cs.wikipedia.org/wiki?curid=1019521", "title": "Ved Buens Ende", "text": "Ved Buens Ende\n\nVed Buens Ende (psáno i jako Ved Buens Ende...; česky znamená „Na konci duhy“, název odkazuje na mytologický duhový most Bifröst) byla norská avant-garde/black metalová kapela založená v roce 1994 bubeníkem Carl-Michaelem Eidem a kytaristou Yusafem \"Vicotnik\" Parvezem v norském městě Oslo. Posléze se k nim přidal baskytarista Skoll. Carl-Michael Eide působil dříve v kapele Ulver, Vicotnik měl od roku 1993 svůj projekt Manes, jehož pokračovatelem se stalo Ved Buens Ende.\n\nV roce 1994 vyšlo demo \"Those Who Caress the Pale\" a v roce 1995 první a zároveň poslední studiové album s názvem \"Written in Waters\" vydané britskou společností Misanthropy Records, krátce poté se kapela rozpadla. V roce 2006 byla nakrátko vzkříšena a vypadalo to na vydání dalšího alba, to se ale nezrealizovalo a v roce 2007 nastal definitivní zánik kapely.\n\n\n\n"}
{"id": "1019522", "url": "https://cs.wikipedia.org/wiki?curid=1019522", "title": "Aleksandre Dochturišvili", "text": "Aleksandre Dochturišvili\n\nAleksandre Dochturišvili (* 22. května 1980 Sartyčala) je bývalý gruzínský zápasník – klasik, olympijský vítěz z roku 2004, který od roku 2003 reprezentoval Uzbekistán.\n\nZápasení se věnoval od 12 let. Pod vedením Džoni Rechvijašviliho se později specializoval na řecko-římský (klasický) styl. V gruzínské mužské reprezentaci se prosazoval od roku 2001 ve váze do 69 kg. Od roku 2002 Mezinárodní zápasnická federace snížila počet váhových kategorií, a protože se doma ve váze do 74 kg neprosazoval přijal lukrativní nabídku reprezentovat Uzbekistán. V roce 2004 se kvalifikoval na olympijské hry v Athénách. Ze čtyřčlenné základní skupiny postoupil z prvních místo přímo do semifinále, ve kterém vyřadil 5:2 na technické body favorizovaného Rusa Varterese Samurgaševa. Ve finále proti Finovi Marko Yli-Hannukselovi se po minutě dvěma koršuny v parteru ujal vedení 4:0 na technické body a v závěru poločasu nechal Fina strhem snížit na 4:1. Ve druhém poločasu takticky udržel vedení a získal zlatou olympijskou medaili. V dalších letech na úspěšnou olympijskou sezonu nenavázal. Od roku 2006 startoval ve vyšší střední váze do 84 kg, ve které se v roce 2008 na olympijské hry v Pekingu nekvalifikoval. Vzápětí ukončil sportovní kariéru. Věnuje se trenérské práci.\n\n\n"}
{"id": "1019524", "url": "https://cs.wikipedia.org/wiki?curid=1019524", "title": "Studený potok (přítok Svitavy)", "text": "Studený potok (přítok Svitavy)\n\nStudený potok je vodní tok, procházející obcí Svitavy, převážně ukrytý pod zemí. Pramení severozápadně, pod městským hájem a protéká pod zemí ulicemi Riegerova, Milady Horákové, Wolkerova alej. Jedná se o pravý přítok Svitavy o délce 2,7 km.\n\nPotok pramení nedaleko obce Javorník pod městským hájem, protéká mezi zemědělskými pozemky a do městského intravilánu vstupuje v místech bývalé usedlosti, na jejímž místě je v současnosti gymnázium. Odtud je jeho tok kompletně veden v podzemním korytě; pod ulicemi Riegerova, Milady Horákové a Wolkerova alej. Za bývalými továrnami na okraji historického jádra je v místech nejstaršího osídlení obce stoka vyústěna do řeky Svitavy u hostince Rumpál.\n\nPřirozené přítoky nejsou známy. V minulosti se do Studeného potoka vléval mlýnský náhon, odvedený z říčky Svitavy podél ulice Vítězná, kde pod ulicí U mlýnského potoka vstupoval do současného parku. Na místě mlýna byla vybudována továrna Brüder Ettl mechanische Jutenweberei, v níž dnes sídlí prodejna Tauer Elektro. Náhon později zanikl. V současnosti lze průběh náhonu vysledovat v blízkosti ulice U mlýnského potoka.\n\nV podzemní části má převážně charakter kanalizačního sběrače, kde na svém toku pod intravilánem obce průběžně přijímá z nelegálních kanalizačních vpustí vypouštěnou splaškovou vodu z městských domů.\n\nV minulosti otevřené koryto potoka napájelo městský rybník, v místě současného koupaliště. Předtím sloužilo pro napájení severního hradebního systému města. S rozvojem průmyslu v posledních 100 letech byl tok postupně v průběhu obce uzavřen betonovými překlady.\n\nPotok je silně znečištěn splaškovou vodou z nemovitostí, napojených do původního koryta po celé jeho uzavřené délce. V průběhu roku 2015 probíhaly investiční akce na postupném zlepšení čistoty řeky Svitavy ve městě Svitavy. Správcem toku je Zemědělská vodohospodářská správa (ZVHS) Svitavy.\n\n\n"}
{"id": "1019525", "url": "https://cs.wikipedia.org/wiki?curid=1019525", "title": "Hebridské moře", "text": "Hebridské moře\n\nHebridské moře (anglicky \"Sea of the Hebrides\", gaelsky \"Na h-Eileanan a-staigh\") je spolu s průlivy Minch jedním z tzv. \"Moří u západního pobřeží Skotska\" (\"Inner Seas off the\" \"West Coast of Scotland\") v Atlantském oceánu. Zabírá plochu cca 47000 km, průměrná hloubka dosahuje 64 m a maximální 137 m, salinita dosahuje 32-35 ‰. \n\nRozprostírá se mezi Irskem na jihu a Skotskem na východě, na severozápadě ho ohraničuje řetězec souostroví Vnější Hebridy, který zároveň odděluje od souostroví Vnitřní Hebridy u pobřeží Skotska. Na jihozápadě je moře volně propojené s Atlantským oceánem, zatímco na severu je spojeno s oceánem přes průlivy Malý Minch a Severní Minch. Na jihovýchodě je přes Severní průliv spojené s Irským mořem. \n\nHebridské moře není plošně rozsáhlé, je součástí skotských správních jednotek Highland (východní část s největšími ostrovy Skye a Rùm), Western Isles (ostrovy Vnějších Hebrid na západě, největší Lewis, Harris, North Uist, Benbecula, South Uist a Barra) a Argyll a Bute (v jihovýchodní části s ostrovy Mull, Coll, Tiree, Colonsay, Islay a Jura). Celkem se v oblasti tohoto mělkého šelfového moře nachází na 150 ostrovů..\n"}
{"id": "1019526", "url": "https://cs.wikipedia.org/wiki?curid=1019526", "title": "FC Bananc Jerevan", "text": "FC Bananc Jerevan\n\nFootball Club Bananc Jerevan (arménsky: Ֆուտբոլային Ակումբ Բանանց) je arménský fotbalový klub sídlící ve městě Jerevan. Klub byl založen v roce 1992 ve vesnici Kotajk pod názvem FC Bananc Kotajk. V roce 1995 byl sloučen s klubem Kotajk Abovjan. Obnoven byl v roce 2001 v Jerevanu pod názvem FC Bananc Jerevan.\n\nSvé domácí zápasy odehrává na stadionu Bananc s kapacitou 6 058 diváků.\n\n\nZdroj: \n\n\n\"Aktuální k datu: 26. července 2015\"\n\nZdroj: \n\nBananc-2 je rezervní tým Banancu, hrající v sezóně 2015/16 Aradżin chumb (2. nejvyšší soutěž). Největšího úspěchu dosáhl klub v sezóně 2013/14, kdy se v Aradżin chumb (2. nejvyšší soutěž) umístil na 1. místě.\n\nZdroj: \n\nBananc-3 byl druhý rezervní tým Banancu, naposled hrající v sezóně 2013/14 Aradżin chumb (2. nejvyšší soutěž). Největšího úspěchu dosáhl klub v sezónách 2009 a 2013/14, kdy se v Aradżin chumb (2. nejvyšší soutěž) umístil na 9. místě.\n\nZdroj: \n\n"}
{"id": "1019528", "url": "https://cs.wikipedia.org/wiki?curid=1019528", "title": "Alaškert Jerevan FC", "text": "Alaškert Jerevan FC\n\nAlaškert Jerevan Football Club (arménsky: Ֆուտբոլային Ակումբ „Ալաշկերտ“ Մարտունի) je arménský fotbalový klub sídlící ve městě Jerevan. Původní klub byl založen v roce 1990 ve městě Martuni, zanikl v roce 1999. Obnoven byl až v roce 2011 v Jerevanu.\n\nSvé domácí zápasy odehrává na stadionu Alaškert s kapacitou 6 800 diváků.\n\nZdroj: \n\n\n\n\"Aktuální k datu: 25. července 2015\"\n\nZdroj: \n\nAlaškert-2 je rezervní tým Alaškertu, hrající v sezóně 2015/16 Aradżin chumb (2. nejvyšší soutěž). Největšího úspěchu dosáhl klub v sezónách 2014/15 a 2015/16, kdy se v Aradżin chumb (2. nejvyšší soutěž) umístil na 1. místě.\n\nZdroj: \n\n"}
{"id": "1019531", "url": "https://cs.wikipedia.org/wiki?curid=1019531", "title": "Seznam nákupních center v Praze", "text": "Seznam nákupních center v Praze\n\nMnoho obchodních řetězců sdílí prodejní prostory v nákupních centrech a obchodních domech. Nákupní centra jsou oblíbené i pro přítomnost restaurací, dětských koutků a dalších služeb. V Praze je víc než 60 obchodních center a další se staví.\n\nEvropská společnost DTZ v roce 2014 vyzkoumala, že v Praze je na každých 1000 obyvatel 723 m² prodejní plochy.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1019533", "url": "https://cs.wikipedia.org/wiki?curid=1019533", "title": "Armen Nazarjan", "text": "Armen Nazarjan\n\nJméno a příjmení Armen Nazarjan se může vztahovat k následujícím osobnostem:\n\n"}
{"id": "1019534", "url": "https://cs.wikipedia.org/wiki?curid=1019534", "title": "Ufomammut", "text": "Ufomammut\n\nUfomammut je italská kapela založená v roce 1999 v obci Tortona v regionu Piemont v severozápadní Itálii. Mezi zakládající členy patří Urlo (vokály, baskytara, syntezátor), Poia (kytara, syntezátor) a Vita (bicí). Tato sestava vydržela až do dnešní doby (platné k srpnu 2014).\nTvorba skupiny zasahuje do různých (pod)žánrů jako alternativní rock, psychedelic rock, indie rock, stoner rock, doom metal a sludge metal. Inspirací byly kapely Kyuss, Monster Magnet, Pink Floyd a UFO.\n\nV roce 1999 vyšlo demo \"Satan\" a v roce 2000 první studiové album s názvem \"Godlike Snake\" vydané společností Beard of Stars Records.\n\n\n\n"}
{"id": "1019535", "url": "https://cs.wikipedia.org/wiki?curid=1019535", "title": "Karol Rogawski", "text": "Karol Rogawski\n\nKarol Rogawski, též Franciszek Karol Rogawski (1819 Ruské impérium – 7. listopadu 1888 Ołpiny), byl rakouský archeolog a politik polské národnosti z Haliče, v 2. polovině 19. století poslanec Říšské rady.\n\nNarodil se v ruském záboru Polska, kde jeho otec byl statkářem a úředníkem posledního polského krále. V mládí přesídlil do Krakova, kde také absolvoval Jagellonskou univerzitu. Krakov v té době tvořil samostatný stát (Svobodné město Krakov). V roce 1838 se jako student podílel na politických nepokojích a odešel pak do Haliče, kde zakoupil statek a věnoval se jeho správě. V roce 1846 se ovšem podílel na krakovském povstání. Byl tajemníkem provizorní vlády, později tajemníkem krakovského povstaleckého \"diktátora\" Jana Tyssowského. Po porážce povstání utekl do Paříže. V roce 1848 se díky amnestici císaře Ferdinanda. Do politického dění během revolučního roku 1848 se ale nezapojil a žil na svém statku v haličském Ołpiny. Zabýval se studiem dějin a archeologií. Publikoval v odborných periodikách. Byl členem učené společnosti v Krakově.\n\nPo obnovení ústavní vlády se zapojil do politiky. Od května 1861 byl poslancem Haličského zemského sněmu za kurii venkovských obcí, obvod Gorlice a Biecz. Zemský sněm ho roku 1861 delegoval i do Říšské rady (tehdy ještě volené nepřímo) za Halič (kurie venkovských obcí). 27. května 1861 složil slib. K ztrátě mandátu došlo roku 1864. K roku 1861 se uvádí jako statkář, bytem v Ołpiny. V Říšské radě nepatřil mezi výrazné řečníky, ale upoutal pozornost jako první člen parlamentu, na kterém byla v praxi aplikována zásada poslanecké imunity. 31. srpna 1863 totiž byla v jeho bytě provedena z rozhodnutí lvovského zemského soudu prohlídka a 5. září 1863 byl zatčen pro účast na tzv. lednovém polském povstání roku 1863. 17. září požádala Říšská rada o jeho propuštění, ke kterému došlo během několika dnů. Poté, co ale skončilo zasedání sněmovny, byl znovu zatčen, nyní coby již nechráněný mandátem. Ještě v roce 1863 pak byl ve vězení v Krakově. Celá kauza byla sledována dobovým tiskem.\n\nV únoru 1867 byl opět zvolen do Haličského zemského sněmu, nyní za obvod Jaslo, a zemský sněm ho roku 1867 opět delegoval do Říšské rady. Rezignoval v roce 1869 během přestávky mezi IV. a V. zasedáním sněmovny.\n"}
{"id": "1019538", "url": "https://cs.wikipedia.org/wiki?curid=1019538", "title": "Venustraphobia", "text": "Venustraphobia\n\nVenustraphobia je debutové album Casbah Club vydané v roce 2006. Obsahuje mnoho sólových skladeb Simona Townshenda. Výraz venustraphobia údajně znamená strach z krásných žen.\n\nAutorem všech skladeb je Casbah Club, pokud není uvedeno jinak.\n"}
{"id": "1019541", "url": "https://cs.wikipedia.org/wiki?curid=1019541", "title": "Príles (kaštel)", "text": "Príles (kaštel)\n\nPríleský kaštel byla historická stavba (kaštel) nacházející se do roku 1945 v Prílese, místní části Trenčianské Teplé.\n\nByl vybudován v první polovině 19. století. Bydlela zde hlavně rodina Príleských, která Príles vlastnila od 14. do 17. století. Obývali ho i rodiny Hudcovočovská, Mariašovická apod. Ve druhé polovině 19. století se sem přistěhoval baron Filip Skrbenský, který Príles využíval jako letní sídlo. Zemřel v roce 1914; tímto rokem se uzavírá kapitola vlastnění kaštela šlechtickými rodinami. \n\nPo první světové válce vlastnila kaštel obec Trenčianska Teplá, od roku 1924 Československá obec legionářská, která zde zřídila zotavovnu. Zotavovna byla funkční po celá meziválečné období. Před válkou byl nábytek a zařízení kaštelu rozebrané obyvateli Prílesa. Přes druhou světovou válku byl v kaštelu ústav pro lidi s psychickými chorobami. Na konci války obsadili zámeček tzv. Vlasovci, jež zde ostřelovali rumunská a sovětská vojska. Následkem ostřelování byl celý park kolem zámečku zničen.\n\nPo druhé světové válce začal kaštel patřit soukromníkům, kteří zámeček zbourali, protože se zde nelegálně nastěhovalo 10 rodin. Nelegální obyvatelé začali zámeček rozebírat, což způsobilo porušení statiky budovy. Majitel byl nucen zámeček zbourat a jeho pozůstatky je možno pozorovat i dnes.\n\nPanství netvořil pouze kaštel, jeho součástí byly i chlévy, skleníky, dům zahradníka, fara a hospodářské budovy. Dodnes se zde nacházejí sklepy zvané \"ledárny\". Některé z těchto budov se zachovaly dodnes a slouží jako domy místním obyvatelům.\n\nV současnosti je pozemek, na kterém kaštel stál, rozdělen mezi více majitelů.\n\n\n"}
{"id": "1019542", "url": "https://cs.wikipedia.org/wiki?curid=1019542", "title": "Príleská linie", "text": "Príleská linie\n\nPríleská linie je hlavní větví rodiny Príleských, příslušníci této větve používali predikát \"z Prílesa\".\nPrvním známým členem této větve a rodiny Príleských byl Ladislav I., který byl v roce 1438 svědkem při uvádění šlechtických rodin do majetků.\n\nJeho syn Mikuláš byl roku 1468 služným Trenčínské župy, po Mikulášovi i syn Juraj a jeho syn Michal a také Michalův vnuk Ján II.\n\nJánův syn Mikuláš II. měl s manželkou Katarínou Urbanovskou dva syny a dceru: Michala II., Jana III. a Kateřinu. V těchto letech nastává ve vývoji rodu významná změna, protože po smrti Mikuláše II. se rodina se syny Janem III. a Michalem II. rozdělila na dvě větve.\n\n"}
{"id": "1019544", "url": "https://cs.wikipedia.org/wiki?curid=1019544", "title": "Prílesští", "text": "Prílesští\n\nPrílesští (slovensky \"Príleskovci\" nebo \"Príleský z Prílesa\"; maďarsky \"Prileszky, Prileszky\") byla uherská šlechtická rodina, odvozující své příjmení od zemanské osady Príles, kterou vlastnili.\n\nJe možné, že Peter zvaný Zeuke (zmiňovaný v první písemné zmínce, viz Níže), nebo nektorý člen rodiny z Kotešová byl zakladatelem rodu, který později používal predikát \"z Prílesa\". Faktem, který může potvrdit tuto hypotézu je skutečnost, že rodina Príleských vlastnila ještě v 2. polovině 15. století rozsáhlé majetky v Kotešové a dokonce Mikuláš Príleský se v roce 1525 podepsal jako Mikuláš \"z Malé Kotešové\".\n\n\nPrvní zmínka o Prílese pochází z listiny, v níž Ladislav (syn Tomáše z Kotešové) roku 1351 daruje usedlost zvanou Príles (Prilich), Petrovi zvanému Zeuke. Peter zvaný Zeuke je možný zakladatel rodu Príleských.\n\nPrvní známý člen rodiny Príleských byl Ladislav, který byl v roce 1438 královským svědkem při uvádění šlechtických rodin do majetků. Jeho syn Mikuláš byl služného Trenčínské župy. Služnými Trenčínské župy se stali i syn Mikuláše Juraj (1493), po něm i Juraj syn Michal a také Michalův vnuk Jan II.\n\nJanův syn Mikuláš II. měl s manželkou Kateřinou Urbanovskou dva syny a dceru: Michala II., Jana III. a Kateřinu. V tomto období nastává ve vývoji rodu Príleských závažná změna, protože po smrti Mikuláše II. se rodina se syny Janem III. a Michalem II. rozdělila na dvě větve:\n\nJán III. zdědil hodnost slúžného Trenčínské župy a oženil se s Juditou Husárovou, se kterou měl dva syny a dvě dcery. Jeden ze synů Mikuláš III. byl v letech 1702 - 1730 kanovníkem v Nitře. Druhý syn Pavel I. se stal významným a uznávaným právníkem, autorem právnického díla o zvykovém právu Quadripartitum. Byl správcem majetků knížete Esterházyho a oravských Turzovců. Jeho bratr Mikuláš měl významné zásluhy na rekatolizaci obyvatelstva, Pavel byl horlivým protestantem a pro svou orientaci se musel dostavit před krále. Pavel neměl pravděpodobně sídlo v Prílese, ale bydlel v rodinných statcích v Zemianském Podhradí. Pavel Príleský zemřel v roce 1743 v Bratislavě, kde je i pohřben.\nVýznamným právníkem se stal i Pavlův syn Alexej. V roce 1721 studoval v Jeně a později se stal autorem několika právnických studií. Po roce 1736 definitivně odešel z Prílesa a jeho trvalým sídlem se stalo Zemanské Podhradie. Proto se tato větev rodiny nazývá \"ze Zemanského Podhradí\". Alexej Príleský se oženil s Alžbětou Radvanskou, se kterou měl syna Ludvíka a dceru Ester, která se vdala a porodila dceru Ludoviku. Když se Ludvík Ostrolucký oženil s Ludovikou, větev \"ze Zemanského Podhradí\" vymírá. Tato linie je pro slovenskou literaturu velmi významná, protože sestavila rozsáhlou rodovou knihovnu, kterou využívali mnozí slovenští vzdělanci, jako např. Pavel Doležal, Žigmund Pauliny-Tóth, po získání knihovny Ostroluckými ji navštěvovali: Ľudovít Vladimír Rizner, Ľudovít Štúr či Samuel Štúr.\n\nDruhá větev Príleských zůstává ve svém mateřském sídle v Prílese. Michal II. s Marií Nevedy měl tři syny. Ján IV. se stal jezuitou a byl známý jako náboženský spisovatel, po rozpuštění jezuitů v roce 1773 vstoupil do řehole piaristů. Janův bratr Matej I. měl tři děti: Albert byl v letech 1774 - 1809 nitranským kanovníkem, dcera Juliana se Zuzanou Nevedy se staly zakladatelkami kostela sv. Anny v Trenčíně. V Prílese pobýval i další Matějův syn Juraj. Jurajův syn Gabriel je v Prílese doložen počátkem 19. století. Pravděpodobně v tomto období byl přebudován Príleský kaštel na klasicistní kurii. Své další majetky měli i v nedalekém Velkém Kolačíne, kde sídlili potomci Ondřeje Príleského (syna Michala). Nejvýznamnějším členem rodiny Príleských sídlící v Kolačíne byl Karel (nar. 1756), který zastával tyto hodnosti: hlavní notář Trenčínské župy, poslanec uherského sněmu, zástupce palatina a královský rádce. Na počátku 19. století se rodina Príleských z Prílesa odstěhovala.\n\nV roce 1916 získal Guido Príleský uherský barónsky titul, a následně 2. září 1916 František Josef I. udělil barónstvo i jeho bratru Karlovi s manželkou a synem.\n\n\n\n"}
{"id": "1019545", "url": "https://cs.wikipedia.org/wiki?curid=1019545", "title": "Kuntz", "text": "Kuntz\n\nKuntz je německé příjmení těchto osob:\n\n\n"}
{"id": "1019546", "url": "https://cs.wikipedia.org/wiki?curid=1019546", "title": "Vidrholec (Dolnooharská tabule)", "text": "Vidrholec (Dolnooharská tabule)\n\nVidrholec (243 m n. m.) je vrch v okrese Kladno Středočeského kraje. Leží asi 1 km západně od obce Loucká na jejím katastrálním území a území vsi Miletice. Je to nejvyšší bod Straškovské plošiny.\n\nGeomorfologicky vrch náleží do celku Dolnooharská tabule, podcelku Řipská tabule, okrsku Krabčická plošina, podokrsku Straškovská plošina a Straškovské části.\n"}
{"id": "1019552", "url": "https://cs.wikipedia.org/wiki?curid=1019552", "title": "Armen Nazarjan (1974)", "text": "Armen Nazarjan (1974)\n\nArmen Nazarjan (* 9. března 1974) je bývalý sovětský, arménský a bulharský zápasník – klasik, olympijský vítěz z roku 1996 a 2000, který reprezentoval Bulharsko od roku 1997.\n\nZápasení se věnoval od 9 let v rodném Masisu. Na řecko-římský styl se specializoval pod vedením Roberta Nersisjana. Vrcholově se sportu věnoval od 14 let v Jerevanu pod vedením Roberta Asrijana. Do arménské mužské reprezentace byl vybrán v roce 1992. V roce 1996 startoval na olympijských hrách v Atlantě jako favorit na jednu z medailí. Cestou do finále své soupeře porazil rozdílem třídy. Ve finále se utkal s domácím Američanem Brandonem Paulsonem. Od úvodu se záručí ujal vedení 2:0, další 3 body přidal kladivem a od třetí minuty takticky udržel vedení 5:1 na technické body do konce hrací doby. Získal zlatou olympijskou medaili.\n\nV roce 1997 šel za lepšími podmínkami pro přípravu do bulharské Sofie. V roce 2000 startoval na olympijských hrách v Sydney ve váze do 58 kg. Bez zaváhání postoupil ze základní čtyřčlenné skupiny do semifinále, ve kterém porazil rozdílem třídy 10:0 na technické body Rıfata Yıldıza z Německa. Ve finále s jižním Korejcem Kim In-sopem na úvod chyboval a záhlavákem prohrával 0:3 na technické body. Ve druhé minutě však své zaváhání odčinil. Rozhodčí poslal pasivního Korejce do parteru, ze které zaútočil kladivem a následně svého soupeře dostal do pozice na lopatky. Získal druhou zlatou olympijskou medaili.\n\nV roce 2004 startoval jako úřadující dvojnásobný mistr světa na olympijských hrách v Athénách. Do Athénách však nepřijel v podobné formě, v jaké startoval na minulých dvou olympiádách. Ze základní tříčlenné skupiny postoupil do čtvrtfinále, ve kterém porazil těsně 5:3 na technické body Japonce Makoto Sasamota. V semifinále potom utrpěl první olympijskou porážku od jižního Korejce Čong Či-hjona v poměru 1:3 na technické body. V souboji o třetí místo s Rusem Alexejem Ševcovem prohrál první poločas 0:1 na technické body. V úvodu druhé minuty druhého poločasu poslal rozhodčí pasivního Rusa do partneru. Na kladivo, ze kterého se mu Ševcov vysmekl navázal suplexem, po kterém ho Rus kontroval. Po této nepřehledné situaci se verdiktem sudích ujal vedení 4:3 na technické body, které udržel do konce hrací doby. Získal bronzovou olympijskou medaili.\n\nOd roku 2005 se připravoval na vybrané turnaje. V roce 2008 startoval na svých čtvrtých olympijských hrách v Pekingu. Po náročném losu postoupil do čtvrtfinále, ve kterém prohrál 1:2 na sety s později diskvalifikovaným Ázerbájdžáncem Vitali Rahimovem. Vzápětí ukončil sportovní kariéru. Žije v Bulharsku a věnuje se trenérské práci.\n\n\n"}
{"id": "1019553", "url": "https://cs.wikipedia.org/wiki?curid=1019553", "title": "Pivovar Nová Sladovna", "text": "Pivovar Nová Sladovna\n\nNová sladovna je minipivovar a restaurace v opavském nákupním centru Breda & Weinstein. Pivovar byl slavnostně otevřen 13. prosince 2013 a navazuje na dlouholetou tradici opavského pivovaru. Ve stálé nabídce zde zákazníci najdou tři druhy piva a výběr pivních koktejlů, při různých příležitostech jsou k dostání také speciální druhy piv.\n\nPivo se zde vaří výhradně z českých surovin (žateckého chmele a místní vody), bez umělých náhražek.\n\n\n"}
{"id": "1019555", "url": "https://cs.wikipedia.org/wiki?curid=1019555", "title": "Róbert Kovaľ", "text": "Róbert Kovaľ\n\nRóbert Kovaľ (* 16. ledna 1994, Humenné, Slovensko) je slovenský fotbalový záložník. Od roku 2014 působí v FK Dukla Praha.\n\nJeho fotbalovým vzorem je Pavel Nedvěd.\n\nJe odchovancem východoslovenského klubu 1. HFC Humenné, odkud odešel ještě v mládežnickém věku do nedalekého celku MFK Zemplín Michalovce, v jehož dresu debutoval ve svých 17 letech v dospělém fotbale (bylo to 23. dubna 2011 na hřišti FK Slovan Duslo Šaľa – výhra 1:0, v zápase přihrál na jediný gól utkání).\n\nV únoru 2014 se domluvil na 3½-ročním angažmá s českým klubem FK Dukla Praha poté, co absolvoval zimní přípravu. V 1. české lize debutoval 28. února 2014 proti SK Slavia Praha (porážka 1:2).\n\nHrál za slovenské reprezentační výběry U17 a U18.\n\n"}
{"id": "1019556", "url": "https://cs.wikipedia.org/wiki?curid=1019556", "title": "Minipivovar Rohov", "text": "Minipivovar Rohov\n\nHospoda a minipivovar U Komárků je minipivovar založený roku 2010 v obci Rohov. Hospoda, která je součástí pivovaru, je laděná do atmosféry 20. a 30. let 20. století.\n\nNázev piva \"Rohan\" je odvozen od jména vesnice, ve které se vyrábí a dokonce v jeho logu je použita část rohovského znaku. Pivo zde vaří tradičním dvoukomorovým způsobem pouze z českých surovin (\"moravský slad\", \"žatecký chmel\", \"kvasnice\" a \"místní voda\"). Během výroby se pivo nefiltruje ani nepasterizuje.\n\n\n"}
{"id": "1019557", "url": "https://cs.wikipedia.org/wiki?curid=1019557", "title": "Vínek", "text": "Vínek\n\nVínek (240 m n. m.) je vrch v okrese Litoměřice Ústeckého kraje. Leží asi 0,5 km jihozápadně od obce Vražkov na jejím katastrálním území.\n\nGeomorfologicky vrch náleží do celku Dolnooharská tabule, podcelku Řipská tabule, okrsku Krabčická plošina, podokrsku Straškovská plošina a Straškovské části.\n"}
{"id": "1019562", "url": "https://cs.wikipedia.org/wiki?curid=1019562", "title": "Dambisa Moyo", "text": "Dambisa Moyo\n\nDambisa Moyo (* 2. února 1969 Lusaka, Zambie) je ekonomka zambijského původu, která píše o makroekonomii a globálních záležitostech. Je autorkou knih \"Dead Aid\" (2009), \"How the West Was Lost\" (2011; česky \"Kterak Západ zbloudil\", 2015) a \"Winner Take All\" (2012).\n\nNarodila se a vyrůstala v Lusace v Zambii. Roku 1997 získala titul Master of Public Administration (MPA) na Harvardově univerzitě a roku 2002 doktorát z ekonomie (D. Phil.) na Oxfordské univerzitě. Kromě toho získala tituly Master of Business Administration (MBA) v oblasti financí a Bachelor of Science (B.S.) v chemii na American University ve Washingtonu. Pracovala jako poradkyně Světové banky a jako analytička investiční banky Goldman Sachs, kde se věnovala dluhovým kapitálovým trhům a pracovala jako ekonomka v týmu pro globální makroekonomii. Pravidelně přispívá do finančních deníků jako \"Financial Times\" a \"The Wall Street Journal\". Podle amerického časopisu \"Time\" patří mezi 100 nejvlivnějších lidí světa roku 2009. Její knihy se dostaly do žebříčku bestsellerů podle deníku \"The New York Times\".\n\n\n\n\n\n"}
{"id": "1019566", "url": "https://cs.wikipedia.org/wiki?curid=1019566", "title": "Ivan Lupták", "text": "Ivan Lupták\n\nIvan Lupták (* 3. září 1986 Kladno) je český divadelní a filmový herec. Od roku 2010 je členem hereckého souboru Divadla Na zábradlí. Svůj filmový debut měl v roce 2008 v hlavní roli snímku \"Anglické jahody\".\n\nNarodil se v roce 1986 jako nejmladší ze tří bratrů. Studoval výpočetní techniku se zaměřením na podnikatelskou administrativu na 1. kladenské škole podnikatelské administrativy (1. KŠPA). Po maturitě v roce 2006 nastoupil na DAMU, obor činoherní herectví. Mezi jeho spolužáky byli David Šiktanc, Tomáš Klus či Marie Štípková. Účinkoval v představeních studentského divadla Disk, např. \"Na flámu\" (2008), \"Kazimír a Karolína\" (2010) nebo v inscenaci \"Staročeské vánoční hry\" v pražském divadle Viola.\n\nVe druhém ročníku DAMU se zúčastnil konkurzu v pražském klubu MAT, kde si jej režisér Vladimír Drha vybral jako hlavního představitele Tomáše pro svůj film \"Anglické jahody\". Dále hrál v televizním filmu \"Villa Faber\", v několika studentských filmech či v epizodní roli v televizním seriálu \"Velmi křehké vztahy\".\n\nOd roku 2010, kdy končil 4. ročník DAMU, posílil ansámbl Divadla Na zábradlí, v němž získal stálé angažmá. Hrál zde např. v inscenacích \"Ubu se baví\" (role: Cestující do Nairobi, 2010), \"Orestek\" (titulní role, 2011), \"Asanace\" (role: Architekt Ulč, 2012), \"Život Galileiho\" (role: Andrea Sarti, 2012) \"Platonov je darebák!\" (role: I. A. Vengerovič, od 2012), \"Šedá sedmdesátá aneb Husákovo ticho\" (role: Občan, 2013), \"Višňový sad\" (role: Jaša, 2013) či \"Boarding Home\" (role: William, ten druhý, spisovatel, 2014).\n\nNa letních Shakespearovských hrách účinkoval v inscenaci \"Komedie omylů\". Ve Švandově divadle hostuje od roku 2011 s Divadlem Letí a hrou jednoho herce \"Po Fredrikovi\". Ve Studiu hrdinů hraje v inscenaci \"Krev Wälsungů\" od Thomase Manna. Se souborem Cabaret Calembour hrál od 19. února 2013 v představení s názvem \"Plejtvák\". V divadle Studio DVA účinkuje nejen v letní lovestory Starci na chmelu, ale také v představení Revizor, a na Malé scéně divadla Studio DVA hraje v inscenaci Oscar pro Emily a ve hře Ne za každou cenu. \n\nOd začátku roku 2018 začal účinkovat v televizním seriálu \"Ordinace v růžové zahradě 2\".\n\n"}
{"id": "1019567", "url": "https://cs.wikipedia.org/wiki?curid=1019567", "title": "Minipivovar Bílovec", "text": "Minipivovar Bílovec\n\nPivovar Zobak je minipivovar ve městě Bílovec nedaleko Ostravy. Majitel Petr Holub založil pivovar jako doplněk k již provozovanému hotelu \"U Holubů\". Technologie pivovaru byla zakoupena roku 2012 z kladenského pivovaru U Kozlíků, který v té době zvyšoval kapacitu výroby. Pivo \"Zobak\" je vařeno klasickou dvourmutovou metodou a je nefiltrované a nepasterizované.\n\n\n\n"}
{"id": "1019572", "url": "https://cs.wikipedia.org/wiki?curid=1019572", "title": "Dávivec černý", "text": "Dávivec černý\n\nDávivec černý (\"Jatropha curcas\") je keřovitá rostlina, druh z rozsáhlého tropického a subtropického rodu dávivec, který roste jako planě rostoucí rostlina na neúrodných kamenitých půdách v polopouštích. Při testování lehce dostupných rostlin pro výrobu bionafty (nahrazující palivo z ropy) se stál dávivec černý jedním z potenciálních zdrojů.\n\nDruh pochází z Ameriky, z území rozkládající se od Mexika přes Středoamerické státy do Brazílie, Bolívie, Peru až po Paraguay a sever Argentiny. Mimo tyto původní oblasti druhotně roste také na jihu Evropa, severu Afriky a ve Východní Indii.\n\nJe nenáročnou rostlinou suchých oblastí tropů a subtropů které dostačuje ročně jen 250 mm srážek (v Praze naprší asi 650 mm). Vystačí si i s kamenitou nebo štěrkovitou neúrodnou půdou která může být i zasolená. Přestože se nejčastěji vyskytuje v nadmořských výškách do 500 m a při průměrné roční teplotě přes 20 °C, dobře roste i ve vyšších výškách a krátkodobě snese i mírný mráz. Netrpí nemocemi ani jej nenapadají živočišní škůdci.\n\nPři umělých výsadbách bylo zjištěno, že nejrychleji roste při průměrných dešťových srážkách okolo 600 mm ročně a pokud je vysazen do kvalitní, na živiny bohaté a propustné půdy vyroste i do výšky 10 m, dvojnásobku běžné průměrné hodnoty. A mohutnější rostlina více plodí.\n\nV období dlouhého sucha částečně opadavý, jednodomý keř nebo malý strom dorůstající průměrně do výšky 3 až 5 m. Žlutohnědě zabarvená kůra je hladká a loupe se v tenkých širokých šupinách a po větvích jsou řídce rozmístěné lenticely. Při poranění z něj vytéká bílé mléko latex. Střídavě vyrůstající listy s dlouhými řapíky a malými, brzy opadávajícími palisty jsou v obrysu široce oválné. Bývají dlouhé 7 až 15 a široké 7 až 13 cm, jsou tři až pětilaločné, na bázi jsou srdčité, na vrcholu zašpičatělé a po obvodu celistvé. Jsou téměř lysé, svrchu sytě zelené a lesklé, naspodu šedozelené a jsou dlanitě žilnaté s pěti až devíti žilkami.\n\nTéměř 12 cm dlouhé úžlabní nebo terminální květenství s krátkými kopinatými listeny obsahuje deset až dvacet samčích květů na jeden samičí, oboje květy jsou pětičetné. Žlutozelené samčí květy mají kalich se 3 mm dlouhými lístky a korunu s 5 mm lístky které jsou ve spodní třetině srostlé, v květu se dále nachází deset tyčinek s prašníky. Pět vnitřních tyčinek má vespod nitky srostlé, pět vnějších je má volné. Samičí květy jsou na delších stopkách a mají kalich se 4 mm dlouhými lístky a korunu se 6 mm lístky které nejsou srostlé. Dále se v samičím květu nachází 10 zakrslých patyčinek a spodní trojpouzdrý, lysý semeník s třemi dvouklanými bliznami. Oboje květy produkují nektar, opylovány jsou hmyzem, hlavně včelami.\n\nV květenství se obvykle vytvoří deset a více plodů. Jsou to 2,5 až 3 cm dlouhé, elipsoidní nebo oválné tobolky které jsou zprvu zelené, se zráním žloutnou a v plné zralosti (asi 3 měsíce po odkvětu) jsou tmavě hnědé. Tobolka má tři pouzdra, v každém je téměř 2 cm podlouhlé černé semeno. Semena obsahují asi 35 % oleje a současně i jedovatý toxalbumin curcin (obdobný je ve skočci obecném). Dávivec černý nemá pevnou dobu kvetení, plody lze obvykle sklízet dvakrát až třikrát za rok. Prvně plodí za tří až pět let a dožívá se až 40 roků. V přírodě se rozmnožuje semeny s krátkou životaschopností a při průmyslovém pěstování je šířen rostlinnými řízky.\n\nVylisovaný olej se pro své výrazně projímavé účinky užíval v lidovém lékařství a také sloužil ke svícení, čerstvé kůry se zase používalo jako léku k hojení ran při malomocenství, ekzémech a vředech. Někdy se keře vysazují do řad k ohrazení pozemků, dřevo starých keřů se používá k topení.\n\nDávivec černý je považován za potenciální zdroj ekologické bionafty. Z plantáže o rozloze jednoho hektaru lze získat z jeho semen ročně 1,5 tun paliva. Není to mnoho, ale rostliny mohou růst v místech pro jiné druhy nevhodných (suchá a zasolená půda), navíc je to nepotravinářská rostlina vyžadující minimální péči a pro jejíž plody není jiné zužitkování.\n\n"}
{"id": "1019575", "url": "https://cs.wikipedia.org/wiki?curid=1019575", "title": "René Pastorek", "text": "René Pastorek\n\nRené Pastorek (* 1. ledna 1963 v Třinci) je bývalý československý fotbalový útočník.\n\nJe odchovancem třineckého fotbalu, za seniorské A-mužstvo nastupoval pravidelně od svých 19 let, zažil s ním sestup ze druhé ligy i postup zpět ze třetí, celkem za Třinec nastoupil ke 220 zápasům, v nichž vstřelil 102 branky. Patřil mezi vyhlášené kanonýry druhé a třetí nejvyšší soutěže, což potvrdil i v zahraničí. V nejvyšší soutěži paradoxně neodehrál jediné utkání, nejblíže k ní měl po druholigové sezoně 1991/92 se Zbrojovkou Brno, které jako nejlepší střelec mužstva velmi pomohl k postupu. Před první ligou dal přednost zahraničí a rok hrál za FC Berlin 3. německou ligu (Oberliga Nord-Ost). Poté strávil 2 a půl sezony v belgickém Eisdenu, kde se stal v sezoně 1993/94 nejlepším střelcem 3. ligy a s týmem postoupil do 2. ligy. Profesionální kariéru ukončil v Třinci v druholigové sezoně 1997/98. Koučoval muže Hrádku, v současnosti působí jako mládežnický trenér.\n\n"}
{"id": "1019576", "url": "https://cs.wikipedia.org/wiki?curid=1019576", "title": "Památník revoluce v Mexiku", "text": "Památník revoluce v Mexiku\n\nPamátník revoluce (\"Monumento a la Revolución\") je nejvyšším vítězným obloukem světa. Nachází se na Náměstí republiky v hlavním městě Mexika Ciudad de México.\n\nVe skutečnosti se plánovala stavba nové reprezentativní budovy parlamentu. Ovšem po vypuknutí Mexické revoluce v roce 1911 byla stavba zastavena a již postavená základní konstrukce ležela po více než dvě dekády ladem. Až roku 1936 se podařilo skupině architektů prosadit návrh na vybudování památníku. Samotná stavba trvala celkem tedy 28 let – od roku 1910 až do roku 1938. S výškou 67 metrů je považován za nejvyšší vítězný oblouk na světě. \n\nProvoz památníku byl přerušen od roku 1970 až do roku 2010, kdy byl slavnostně opět otevřen návštěvníkům ve zrekonstruované podobě se skleněným výtahem. \n\nByl navržen ve stylu art deco a socialistického realismu architektem Carlosem Obrégonem Santaciliou.\n\nPamátník slouží jako mauzoleum pro hrdiny Mexické revoluce (např. Francisco \"Pancho\" Villa) či pro bývalé prezidenty Mexika (pohřbeni např. Francisco I. Madero, Plutarco Elías Calles, Venustiano Carranza nebo Lázaro Cárdenas). V horním patře je vyhlídková plošina.\n\n4. prosince 2011 zde uspořádala americká zpěvačka Britney Spears koncert zdarma v rámci Femme Fatale Tour, který navštívilo na 100 000 lidí.\n\n"}
{"id": "1019578", "url": "https://cs.wikipedia.org/wiki?curid=1019578", "title": "Olchovatka", "text": "Olchovatka\n\nOlchovatka může být mimo jiné:\n\n"}
{"id": "1019579", "url": "https://cs.wikipedia.org/wiki?curid=1019579", "title": "Olchovatka (Ukrajina)", "text": "Olchovatka (Ukrajina)\n\nOlchovatka (ukrajinsky i rusky \"\") je sídlo městského typu v Doněcké oblasti na Ukrajině. V roce 2014 v ní žilo přes tři tisíce obyvatel.\n\nOlchovatka leží osmnáct kilometrů východně od města Jenakijeve, pod které ze správního hlediska náleží, a zhruba sedmdesát kilometrů severovýchodně od Doněcku, správního střediska celé oblasti. Nejbližší železniční stanice je v Debalceve zhruba deset kilometrů na sever.\n\nOlchovatka je od 15. listopadu 1938 sídlem městského typu. Od roku 2014 je Olchovatka součástí debalcevského výběžku kontrolovaného Ukrajinou, ale je zčásti obklopena územím kontrolovaným separatistickým Novoruskem.\n"}
{"id": "1019580", "url": "https://cs.wikipedia.org/wiki?curid=1019580", "title": "Sunn O)))", "text": "Sunn O)))\n\nSunn O))) (psáno i jako sunn O))) nebo sunn 0))), čti [san]) je americká kapela založená v roce 1998. Její tvorbu lze popsat jako drone metal, doom metal a dark ambient. Styl se vyznačuje extrémně pomalým tempem a silně zkresleným zvukem kytar, téměř absencí melodie a rytmu a zřídkavým využitím bicích.\n\nV letech 1996–1998 skupina existovala pod názvem Mars a působila ve městě Seattle. Poté se členové přestěhovali do Los Angeles a změnili název. Zakládajícími členy jsou Stephen O'Malley (hrál i v kapelách Khanate, Burning Witch, Sarin, Teeth of Lions Rule the Divine, Lotus Eaters, Ginnungagap, Thorr's Hammer, Fungal Hex, KTL, Æthenor, Gravetemple) a Greg Anderson (z Goatsnake, Thorr's Hammer, Burning Witch, Teeth of Lions Rule the Divine, Brotherhood, Engine Kid, False Liberty, Burial Chamber Trio, Ascend). Se skupinou vystupoval na koncertech i maďarský zpěvák Attila Csihar známý především z působení v legendárních black metalových kapelách Tormentor (Maďarsko) a Mayhem (Norsko).\n\nV roce 1999 vyšlo demo \"The Grimmrobe Demos\" a v roce 2000 první studiové album s názvem \"ØØ Void\" vydané společností Hydra Head Records.\n\nLogo kapely Sunn O))) je převzato od emblému firmy Sunn, amerického výrobce zesilovačů. Vedle nápisu Sunn je kruh a šířící se vlny. Název vznikl i na počest kapely Earth, průkopníka drone metalu. Dle Stephena O'Malleyho šlo i o jakousi hříčku, kdy Sunn lze pojmout také jako Sun (česky Slunce) v protikladu k Earth (česky Země). Mimo charakteristického loga je kapela snadno rozpoznatelná i díky dlouhým kápím, které její členové nosí na koncertech a prezentují se v nich i ve videoklipech.\n\n\n\n\n\n\n\n"}
{"id": "1019581", "url": "https://cs.wikipedia.org/wiki?curid=1019581", "title": "Soused", "text": "Soused\n\nSoused může znamenat:\n\n\n"}
{"id": "1019582", "url": "https://cs.wikipedia.org/wiki?curid=1019582", "title": "Vítězný oblouk (Pchjongjang)", "text": "Vítězný oblouk (Pchjongjang)\n\nVítězný oblouk v Pchjongjangu je mohutný památník v Pchjongjangu, hlavním městě KLDR. Leží v městském obvodě Moranbong a formou se jedná o tetrapylon.\n\nOblouk je 60 metrů vysoký a 50 metrů široký. Svými rozměry se tedy řadí na druhé místo mezi vítězné oblouky. Vzhledově se podobá pařížskému vítěznému oblouku, tento je však ještě o 10 m vyšší.\nMá být symbolem odporu Severokorejců proti tlaku Japonska v letech 1925–1945. Byl vystaven roku 1982 k poctě Kim Ir-sena a jeho 70. narozeninám – každý z 25 500 bloků, z kterých se památník skládá, reprezentuje den života bývalého vůdce. \n\nV památníku se nachází dvanáct místností, výtahy či vyhlídka pro turisty s observatoří. Nad každou ze čtyř průchozích bran jsou napsána slova Písně generála Kim Ir-sena a letopočet 1925, kdy bývalý diktátor vyrazil na cestu boje za právo Korejců čelit japonské agresi. V noci bývá památník osvětlen a je tak jedním z největších turistických lákadel severokorejského hlavního města.\n"}
{"id": "1019584", "url": "https://cs.wikipedia.org/wiki?curid=1019584", "title": "Klášter Wąchock", "text": "Klášter Wąchock\n\nKlášter ve Wąchocku je polské cisterciácké opatství, asi 40 km jižně od Radomi.\n\nKlášter ve Wąchocku byl založen v roce 1179 krakovským biskupem Gedeonem, který k jeho založení pozval cisterciácké mnichy z opatství Morimond v Burgundsku. Ve 13. století byl klášter několikrát obléhán mongolskými nájezdníky, kteří v okolí loupili a zabili i několik mnichů. V 16. století byl klášter renesančně upravován, následně vyhořel a v letech 1636–1643 byl důkladně rekonstruován. Roku 1656 byl klášterní kostel zničen Švédy a v následujících třech letech opětovně rekonstruován. Klášterní kostel byl nadále upravován v průběhu celého 18. století.\n\nV roce 1819 byl klášter, v návaznosti na bulu \"Ex imposita Nobis\" papeže Pia VII., z nařízení primasa Franciszka Skarbka-Malczewskiego zrušen a mnišský konvent se musel rozejít. V roce 1951 byl klášter obnoven jako filiace opatství Mogiła. Klášter řídil převor, v roce 1964 mohl být opět volen opat. Současným (2014) opatem je Eugeniusz Ignacy Augustyn.\n\n"}
{"id": "1019585", "url": "https://cs.wikipedia.org/wiki?curid=1019585", "title": "Seznam opatů cisterciáckého kláštera ve Wąchocku", "text": "Seznam opatů cisterciáckého kláštera ve Wąchocku\n\nKlášter Wąchock byl znovu obsazen konventem v roce 1951. Od té doby stáli v čele komunity tito představení: \n\n\n"}
{"id": "1019592", "url": "https://cs.wikipedia.org/wiki?curid=1019592", "title": "Obvod obce s rozšířenou působností Trhové Sviny", "text": "Obvod obce s rozšířenou působností Trhové Sviny\n\nMěsto Trhové Sviny má funkci obce s rozšířenou působností. Do tohoto správního obvodu je řazeno celkem 16 samostatných obcí. Správním střediskem regionu je město Trhové Sviny, pověřenými obcemi jsou města Trhové Sviny a Nové Hrady, dalším větším městem jsou Borovany. Do regionu zasahují také Novohradské hory, nejdelším vodním tokem je řeka Stropnice a Svinenský potok.\n\n\n\n\n\n\n\n\n\n\n\n\n\n\n\n\n\nSeznam obcí je řazen podle katastrální výměry od největší po nejmenší.\n"}
{"id": "1019593", "url": "https://cs.wikipedia.org/wiki?curid=1019593", "title": "Svatý Linhart", "text": "Svatý Linhart\n\nSvatý Linhart, též svatý Leonard či Leonhard z Noblacu, franc. též Liénard (- asi 5. října 559), jinde 570 – byl franský poustevník, mnich a misionář.\n\nPocházel z franské šlechtické rodiny v Noblacu nedaleko Limoges. Narodil se v přesně nedoloženém roce na přelomu 5. a 6. století, za vlády merovejského krále Chlodvíka I.. Křest, vzdělání a vysvěcení získal od remešského biskupa svatého Remigia v dómské škole v Remeši. Odmítl dvorský úřad, úřad biskupa i rodinné dědictví a odešel do pustiny jako poustevník. Později jako benediktinský mnich založil v rodném místě klášter \"Nobiliacum\", v němž se stal opatem. Život dovršil jako misionář. Zemřel a je pohřben v Noblatu v románském kostele svého někdejšího kláštera Saint-Léonard-de-Noblat. Podle některých pramenů se tak stalo až roku 570.\nProslul péčí o nemocné, exorcismem a osvobozováním křesťanských vězňů ze zajetí.\n\nÚcta ke svatému Linhartovi se šířila ve Francii a v Německu (zejména v Bavorsku a alpských krajích) od 11. století. První životopis byl napsán roku 1030. Jeho pohřební chrám leží na trase Svatojakubské cesty, což přispělo k šíření světcova kultu poutníky. Další rozšíření úcty znamenalo zařazení Linharta mezi čtrnáct svatých pomocníků v nouzi a utrpení, kult se značně rozmohl v době barokní. Středisky Linhartova kultu byla poutní místa Inchenhofen a Aigen am Inn v horním Bavorsku (od 14.století), Ganacker v dolním Bavorsku a Tamsweg v Rakousku.\nLinhart bývá vyobrazen v černém mnišském hábitu benediktina s vlasy zastřiženými do tonzury, nebo jako opat v liturgickém oděvu s mitrou na hlavě. Jako atributy drží nejčastěji okovy (na znamení osvobození vězně), podkovu nebo svíci. Jako opat má v pravici berlu. Je-li vyobrazen v cyklu, pak to bývají tyto legendární výjevy: 1. Křest či svěcení; 2. Odchod do pustiny; 3. Osvobození krále Chlodvíka ze zajetí barbarů; 4.Stráž v táboře královny při její \"těžké hodince\"; 5. Z královského daru zlata a stříbra zakládá klášter; 6. Smrt v kruhu spolubratří v klášteře.\n\nVe skupině Čtrnácti svatých pomocníků bývá vyobrazen s krávou či volem u nohou nebo s koňskou podkovou.\n\nLinhart je patronem fyzicky i duševně nemocných, trpících, domácího dobytka a vězňů. Patronát drží nad městem Bad Tölz v Bavorsku, kde se každoročně 9. listopadu pořádá slavnost zvaná \"Leonhardiritt\", v Kirkopu na Maltě se poutní slavnost koná třetí neděli v srpnu.\n\nLinhartovi jsou zasvěceny přes dvě desítky kostelů a mnoho oltářů, zejména venkovských kostelů.\n\nVýběr:\n\n"}
{"id": "1019594", "url": "https://cs.wikipedia.org/wiki?curid=1019594", "title": "The New Order", "text": "The New Order\n\nThe New Order je druhé regulérní album americké thrashmetalové skupiny Testament, která je představitelem druhé vlny amerického thrash metalu. Na tomto albu se jako producent podílel Alex Perialas. Toto album uvedlo na trh hudební vydavatelství Megaforce Records v roce 1988.\n\n\n"}
{"id": "1019596", "url": "https://cs.wikipedia.org/wiki?curid=1019596", "title": "Stuttgart 21", "text": "Stuttgart 21\n\nStuttgart 21 (někdy také zkratkou S21) je velkým urbanistickým zásahem v centru i celém území hlavního města spolkové země Bádenska–Württemberska Stuttgartu a velkou přestavbou železničního uzlu, při které je k dosavadní síti rozložené v území města připojeno 57 km tratí v dalších koridorech. Zároveň je principiální přestavbou a modernizací hlavního nádraží na stejném místě v centru města, které je měněno z hlavového nádraží na nádraží průjezdné a zčásti převáděno do podzemí.\nSpletitost a náročnost projektu je vyvolána nesmírně členitým terénem města Stuttgartu ve více údolích sevřených mezi kopci.\nPrvní koncept byl představen v dubnu 1994, se stavbou bylo započato 2. února 2010. První úvahy o změnách v uzlu a na hlavním nádraží pochází již z poloviny 80. let.\n\nÚzemím města vedlo doposud několik dálkových i místních tratí. Hlavní větev tratí vede přibližně ve směru od severozápadu (od Mannheimu) k jihovýchodu (směr Ulm), převážně v nivě řeky Neckar.\nK této ose se připojují tratě od západu a od východu. Severní část měst je protkána více větvemi. V západní části města areálem Stuttgartu prochází ještě jedna klikatící se trať. Nová koncept přináší přidání další trati, rovněž ve směru severozápad-jihovýchod ale západně od dosavadní tratě, přibližně od stanice S-Feurbach po Wendinger na jihu. Značná část této nové větve vede pod zemí a její součástí je nové (průjezdné) nádraží v místě současného hlavního nádraží.\n\nGigantický projekt se u obyvatelstva Stuttgartu nesetkával nikdy se vřelým přijetím, protesty byly ale zprvu omezené a nenalezly širokou odezvu. S postupem realizace projektu nespokojenost narůstala, zejména pokud se šířily pověsti a spekulaci s drahými pozemky. Odpor obyvatelstva eskaloval na konci srpna 2010 kdy stavební stroje počaly s bouráním jižního nároží původní nádražní budovy a od 26 srpna pravidelně docházelo k demonstracím nejprve s desetitisícovou účastí, která v průběhu září a října narostla v některých případech až ke čtvrt milionu K demonstracím docházelo i několikrát týdně. Vývoj nakonec vedl k pádu dosavadní koalice v zemské vládě Bádenska–Württemberska a prvnímu převzetí vlády stranou zelených na zemské úrovni. Vynutily si částečnou změnu konceptu, kterou upravilo lidové hlasování v následujícím roce.\n\nPůvodní náklady byly vyčísleny s poukazem na přesný postup propočtu na 4,5 miliard Euro (cca 121 miliard Kč). Skutečné náklady vzrostly oproti původnímu předpokladu na 6,5 miliard Euro. Růst nákladů byl způsoben částečně i změnou konceptu.\n\n"}
{"id": "1019598", "url": "https://cs.wikipedia.org/wiki?curid=1019598", "title": "Eugeniusz Ignacy Augustyn", "text": "Eugeniusz Ignacy Augustyn\n\nEugeniusz Ignacy Augustyn, O.Cist. je od roku 2006 opatem cisterciáckého kláštera v polském Wąchocku.\n\nNarodil se v Ołpinach v únoru 1954 jako Ignacy Augustyn. V roce 1979 vstoupil do kláštera Wąchock, a přijal při obláčce řeholní jméno Eugeniusz. O sedm let později jej tehdejší katovický arcibiskup Damian Zimoń vysvětil na kněze. V následujících letech působil Eugeniusz Augustyn na několika místech ve farní duchovní správě.\n\nRoku 2006 rezignoval dosavadní wąchocký opat Eustachy Gerard Kocik a komunita zvolila Eugeniusze Augustyna na jeho místo. Opatskou benedikci přijal 27. ledna 2007.\n\n"}
{"id": "1019599", "url": "https://cs.wikipedia.org/wiki?curid=1019599", "title": "Kamensk-Šachtinskij", "text": "Kamensk-Šachtinskij\n\nKamensk-Šachtinskij (rusky \"\") je město v Rostovské oblasti v Rusku. Leží na Severním Doňci ve vzdálenosti zhruba sto padesáti kilometrů severně od Rostova na Donu, správního střediska Rostovské oblasti, a blízko hranice s ukrajinskou Luhanskou oblastí. Při sčítání lidu v roce 2010 v něm žilo zhruba pětadevadesát tisíc obyvatel.\n\nKamensk-Šachtinskij leží v ruské části černouhelné Doněcké pánve.\n\nPřes Kamensk-Šachtinskij vede Evropská silnice E40 z Calais ve Francii do Ridderu v Kazachstánu. Také přes něj vede ruská dálnice M4 z Moskvy do Novorossijsku.\n\nKamensk-Šachtinskij byl založen kozáky v roce 1671 a původně se jmenoval \"Kamenskaja\" podle potoka Malaja Kamenka.\n\nPo Říjnové revoluci patřila Kamenskaja několik let do Ukrajinské sovětské socialistické republiky, přesněji do Doněcké gubernie. V roce 1924 byla začleněna do Ruské sovětské federativní socialistické republiky\n\nV roce 1927 byla 28. března povýšena na město. O dva roky později byla přejmenována na současné jméno.\n\nV letech 1954–1957 byl Kamensk-Šachtinskij správním střediskem samostatné Kamenské oblasti, od jejího zrušení patří do Rostovské oblasti.\n\n\n"}
{"id": "1019601", "url": "https://cs.wikipedia.org/wiki?curid=1019601", "title": "Epona (jméno)", "text": "Epona (jméno)\n\nEpona je ženské křestní jméno keltského původu. Je odvozeno z galského výrazu pro koně epo. Vykládá se jako \"koňská bohyně\" či \"božský kůň\". Je uctívána jako domácí bohyně chovatelů koní, ale i hojnosti a prosperity (v Burgundsku). Vyslovuje se jako \"Ejpona\".\n\n\n"}
{"id": "1019604", "url": "https://cs.wikipedia.org/wiki?curid=1019604", "title": "Aidan", "text": "Aidan\n\nAidan je mužské křestní jméno irského původu. Pochází ze starého gaelského jména Áed, což znamená \"oheň\". Ke jměnu se přidala přípoma -án, což by mohlo znamenat \"malý oheň\".\nV keltské pověsti Áed byl jedním ze čtyř dětí Lirových, které byly proměněny v labutě po 900. letech.\n\n\n\n\n"}
{"id": "1019605", "url": "https://cs.wikipedia.org/wiki?curid=1019605", "title": "Pegasus Airlines", "text": "Pegasus Airlines\n\nPegasus Airlines ( \"Pegasus Hava Taşımacılığı A.Ş.\") je turecká nízkonákladová letecká společnost, sídlící v Istanbulu. Byla založena roku 1990. Flotilu tvoří 77 letounů typů Airbus A320-214 a Boeing 737-800. Dceřiné aerolinky jsou IZair a Pegasus Asia. V roce 2016 Pegasus Airlines přepravily 24,14 milionů cestujících. \n\nTato společnost od 19. června 2014 provozuje pravidelnou linku z Istanbulu – Sabiha Gökcen na pražské letiště Václava Havla a v letní sezóně 2019 z Antalye do Ostravy a Pardubic . Tato linka byla zahájena s třemi frekvencemi týdně, v dubnu 2017 byla létána s pěti frekvencemi týdně. Založením této linky Pegasus Airlines narušily monopol Turkish Airlines na lety do Instanbulu. Na letiště v Praze Pegasus Airlines létají s letadly Boeing 737 i Airbus A320.\n\n"}
{"id": "1019614", "url": "https://cs.wikipedia.org/wiki?curid=1019614", "title": "Aradżin chumb", "text": "Aradżin chumb\n\nAradżin chumb je druhá nejvyšší fotbalová ligová soutěž a zároveň poslední soutěž v ligovém systémů pořádaná na území Arménie. Pořádá ji Arménská fotbalová federace. Liga byla oficiálně založena v roce 1992 po rozpadu SSSR. Soutěže se většinou účastní jenom rezervní týmy prvoligových celků (do sezóny 2015/16 se soutěže účastnily pouze rezervní týmy). Postupuje se jen za předpokladu, že první místo neobsadil rezervní tým. Ze soutěže rezervní týmy nepostupují, ale ani nesestupují.\n\nZdroj: \n\n"}
{"id": "1019615", "url": "https://cs.wikipedia.org/wiki?curid=1019615", "title": "Emil Hamar (1970)", "text": "Emil Hamar (1970)\n\nEmil Hamar (* 10. února 1970 v Praze) je bývalý československý fotbalový záložník. Jeho otcem je Emil Hamar starší, bývalý prvoligový útočník Slavie Praha a Zbrojovky Brno.\n\nNarodil se v Praze, kde v té době hrál jeho otec za Slaviu. S fotbalem však začal až v Brně, kam se rodina v roce 1973 přestěhovala (přestup otce z Pardubic do Brna). Se Zbrojovkou se stal dorosteneckým mistrem republiky v sezoně 1987/88 pod vedením věhlasného Františka Harašty. Vystřídal mnoho domácích i zahraničních klubů.\n\n"}
{"id": "1019616", "url": "https://cs.wikipedia.org/wiki?curid=1019616", "title": "Znaménkový bit", "text": "Znaménkový bit\n\nZnaménkový bit je v informatice označení pro ten bit v reprezentaci čísla, který udává znaménko reprezentovaného čísla, tedy zda se jedná o kladné nebo záporné číslo. Používá se jen u znaménkových datových typů a obvykle se jedná o bit, který stojí nejvíce vlevo. Tedy o bit, který je u neznaménkových čísel tím nejvýznamnějším – tak je tomu například u uložení čísel dle standardu IEEE 754, u dvojkového doplňku i jedničkového doplňku. \n\nObvykle je chápání znaménkového bitu takové, že jeho nastavení na jedna odpovídá zápornému číslu (tak je to například v případě dvojkového doplňku) nebo číslu nekladnému (tak je to například u jedničkového doplňku nebo u čísel s pohyblivou řádovou čárkou). \n\nNa úrovni instrukcí procesoru je běžná podpora pro podmíněné skoky na základě znaménkového bitu. Na jeho hodnotu je podle výsledku provedené operace nastavován příznak znaménka a na základě jeho hodnoty je proveden, nebo neproveden skok.\n"}
{"id": "1019619", "url": "https://cs.wikipedia.org/wiki?curid=1019619", "title": "Arménský fotbalový pohár", "text": "Arménský fotbalový pohár\n\n"}
{"id": "1019621", "url": "https://cs.wikipedia.org/wiki?curid=1019621", "title": "Minipivovar Skřečoňský žabák Bohumín", "text": "Minipivovar Skřečoňský žabák Bohumín\n\nPivovar Skřečoňský žabák je minipivovar v Bohumíně, části Skřečoň.\n\nPočátky vaření piva v tomto minipivovaru sahají do roku 2006, kdy se majitel začal věnovat domácímu vaření piva – tzv. homebrewingu. Pivovar začal stavět vlastními silami a za pomoci kamarádů v březnu roku 2011 a v listopadu téhož roku uvařil první várku piva. Zpočátku se \"Skřečoňský žabák\" nabízel pouze v sudech a PET láhvích, v červenci 2012 se poprvé objevil na čepu (v \"Belfast Pubu\" v Bohumíně). Skřečoňské pivo je nepasterizované a nefiltrované, vařené klasickou dvourmutovou technologií z poctivých surovin (žatecký chmel, moravský slad, kvasnice a voda). Pivovar také nabízí možnost uvařit si své vlastní pivo pod dohledem místního sládka.\n\n\n"}
{"id": "1019622", "url": "https://cs.wikipedia.org/wiki?curid=1019622", "title": "František Sklenář", "text": "František Sklenář\n\nFrantišek Sklenář (5. února 1889, Prusinovice – 5.dubna 1961 Brno) byl stavební inženýr a konstruktér statik, později významný železniční odborník.\n\nStudoval nejdříve na Vyšší reálce v Holešově (nepřímý, starší spolužák Bohuslava Fuchse), následně stavební inženýrství na České vysoké škole technické, kde absolvoval v roce 1912 s vyznamenáním. Pracoval nejprve jako konstruktér a statik u pražských mostáren. Již během 1. světové války se vrátil jako vyučující na brněnskou stavební fakultu. Po vzniku Československa byl jako odborník vyžádán ke Československým státním drahám a postupně se profiloval jako všeobecný a respektovaný expert na železniční stavby. Souběžně setrval také u akademických aktivit. V letech 1927 a 1928 se účastnil spolu s Bohuslavem Fuchsem soutěže na řešení železničního uzlu (v rámci regulačního plánu vnitřního Brna) a uspěli nejlépe ze všech soutěžících s návrhem \"Tangenta\", když získaly 2. cenu. Dále pak pracoval společně s Bohuslavem Fuchsem na regulačním plánu. V roce 1946 byl jmenován řádným profesorem pro obor železniční stavby, v roce 1947 byl jmenován řádným profesor na Státní vysoké škole technické v Bratislavě. Jeho pohled na železniční otázku se vyvíjel k celistvému pohledu a to pod vlivem Bohuslava Fuchse.\n\nDne 28. června 1919 se oženil s Annou Kantorkovou. Manželé Sklenářovi měli čtyři děti.<ref name=\"brno\">/ref>\n"}
{"id": "1019623", "url": "https://cs.wikipedia.org/wiki?curid=1019623", "title": "Daniela Bouší Frantzová", "text": "Daniela Bouší Frantzová\n\nDaniela Bouší Frantzová (19. září 1981, Chrudim) je česká modelka.\n\nNarodila se 19. září 1981 v Chrudimi. Když jí bylo 13 let oslovila ji majitelka butiku v jejím rodném městě, jestli by pro ní nepředvedla modely jejích svatebních šatů, tím začala svou dráhu modelky. \n\nZoočastnila se soutěže \"Miss Pardubicka\" kterou vyhrála. Poté se v Hradci Králové zúčastnila modelingového kurzu, kde se zúčastnila \"Miss Žába\" kde postoupila do finále.\n\nKdyž jí bylo 24 let byla účastnicí Miss České republiky 2005. V semifinálovém kole zvítězila s titulem \"Miss Východní čechy 2005\". Před finále získala se sympatiemi novinářů titul \"Miss Summit\". Ve finále získala od poroty nejvíce bodů a stala se \"Miss Elegance\" a \"Miss Silueta\". V této soutěži se dostala na 4. místo.\n\nPoté se zúčastnila soutěže Miss Europe kde byla vyhlášená jako \"Miss Cat Walk\".\n\nV současné době pořádá a vede modelingovou soutěž \"Model of Hejtmanský dvůr\".\n\nRoku 2009 měla svatbu s tenisovým trenérem Petrem Bouším. V současnosti má dvě dcery Bereniku a Ellu, a bydlí ve Slaném.\n\n"}
{"id": "1019625", "url": "https://cs.wikipedia.org/wiki?curid=1019625", "title": "Arménský Superpohár", "text": "Arménský Superpohár\n\nArménský Superpohár je arménská fotbalová soutěž, která zahrnuje pouze jediné utkání ročně. Účastní se jí vítěz arménské ligy a vítěz arménského poháru.\n\nLegenda:\n"}
{"id": "1019629", "url": "https://cs.wikipedia.org/wiki?curid=1019629", "title": "Giorgi Ketojev", "text": "Giorgi Ketojev\n\nGiorgi Ketojev (Ketyšvili) (* 19. listopadu 1985 Tbilisi, Sovětský svaz) je ruský zápasník volnostylař osetské národnosti, bronzový olympijský medailista z roku 2008. Od roku 2016 reprezentuje Arménii.\n\nNarodil se v Tbilisi do gruzínsko-osetské rodiny. Zápasit začal v 10 letech ve Vladikavkazu pod vedením Marika Tedejeva. Jeho rodina se přesunula do Severní Osetie po rozpadu Sovětského svazu. Část jeho rodiny se však později vrátila zpět do Tbilisi. Na turnajích se tak pravidelně potkával se svým mladším bratrem Lašou Ketyšvilim.\nV roce 2007 se prosadil do ruské seniorské volnostylařské reprezentace vedene Džambolatem Tedejevem, kde ve střední váze do 84 kg nahradil Sadžida Sadžidova. V roce 2008 se bez potíží jako vyhlášený nejlepší volnostylař roku 2007 nominoval na olympijské hry v Pekingu. Jeho výkon na olympijských hrách však ovlivnilo předturnajové shazovaní váhy, se kterým měl dlouhodobé potíže. Vypjaté semifinále proti Gruzínci Revazi Mindorašvilimu nezvládl a nakonec bral bronzovou olympijskou medaili, když porazil dalšího Gruzínce startujícícho v německých barvách Davita Bičinašviliho. Po olympijských hrách přešel do vyšší težké váhy do 96 kg, ve které se v reprezentaci neprosazoval v roce 2013 byl z reprezentace vyřazen. V roce 2014 ukončil sportovní kariéru.\n\nV roce 2015 ohlásil návrat na žiněnku. Domluvil se s představiteli Arménie na spolupráci a v roce 2016 se kvalifikoval olympijské hry v Riu. Na olympijských hrách v Riu nepřešel pře úvodní kolo.\n\n\n"}
{"id": "1019630", "url": "https://cs.wikipedia.org/wiki?curid=1019630", "title": "Themgoroth", "text": "Themgoroth\n\nThemgoroth byla polská black/gothic metalová kapela založená v roce 1991 ve městě Těšín. Zakládajícími členy byli Piotr “Evil” Dawid (kytara), Marek “Askalon” Herrman (bicí), Miroslaw Dziadek (vokál) a Piotr Deckert-Firla (baskytara). 8. srpna 1997 se Piotr Deckert-Firla vracel na motocyklu se svou přítelkyní z dovolené u Baltského moře a po střetu s protijedoucím kamionem oba zemřeli. Kapela následně prodělávala častou změnu sestavy, mj. odešel klávesista Mariusz Sammach (místo něj přišel Dariusz Chmielowski) a klávesistka Magda Wodniak.\n\nV roce 1994 vyšlo demo, první studiové album s názvem \"Gate to the Unknown...\" (česky Brána do neznáma) bylo vydáno roku 1995 a spadalo do žánru black metal. O tři roky později vyšlo druhé LP s názvem \"Highway into the Unknown\" (česky Dálnice do neznáma), které je věnováno památce Piotra Deckert-Firly a je více gotické. V roce 2004 se kapela pokoušela stvořit nový hudební materiál, nakonec z toho vzniklo EP \"Gate to the Unknown...\" určené pouze členům skupiny (i bývalým). Poté se kapela rozpadla.\n\n\n\n"}
{"id": "1019633", "url": "https://cs.wikipedia.org/wiki?curid=1019633", "title": "Plni energie", "text": "Plni energie\n\nPlni energie je druhé album ostravské heavymetalové skupiny Citron z roku 1986. Toto album se stalo první metalovou deskou v tehdejším Československu. Materiál byl nahrán v červenci a srpnu 1985 v pražském studiu Mozarteum, poté smíchán ve spolupráci s firmou Musikprodukt - Horus Sound Studio, Hannover. Hudební nakladatelství Supraphon album uvedlo na trh o rok později. Hudba a texty ve většině pochází ze spolupráce celé skupiny, jen v jednom případě se podílel jako textař Zbyšek Malý. Na hudební režii se podíleli Květoslav Rohleder, Jan Spálený a Jan Svatoš. Zvukovou režii zastávali Pavel Kramarz, Karel Hodr a František Řebíček.\n\n\n"}
{"id": "1019637", "url": "https://cs.wikipedia.org/wiki?curid=1019637", "title": "Ouija (španělská hudební skupina)", "text": "Ouija (španělská hudební skupina)\n\nOuija je španělská black metalová kapela založená v roce 1995 ve městě Huesca, předtím existovala od roku 1994 pod názvem Levial.\n\nV roce 1997 vyšla promo kazeta, první studiové album s názvem \"Riding into the Funeral Paths\" bylo vydáno ve stejném roce. Obal má na svědomí malíř Joe Petagno. Poté se kapela rozpadla, ale v roce 2009 se opět zformovala. V roce 2010 vyšlo EP \"Adversary\" a v roce 2013 druhé LP \"Ave Voluptatis Carnis\".\n\nLogo kapely je ztvárněno velkými písmeny gotického písma, charakteristického pro black metalové kapely.\n\n\n\n\n"}
{"id": "1019638", "url": "https://cs.wikipedia.org/wiki?curid=1019638", "title": "Jak se Franta naučil bát", "text": "Jak se Franta naučil bát\n\nJak se Franta naučil bát je československá filmová pohádka režiséra Jaroslava Macha z roku 1959, která byla natočena na motivy české lidové pohádky.\n\n\n"}
{"id": "1019639", "url": "https://cs.wikipedia.org/wiki?curid=1019639", "title": "Herbert Sněhota", "text": "Herbert Sněhota\n\nHerbert Sněhota (* 8. října 1940 Bolatice) je bývalý český fotbalový útočník.\n\nS kopanou začínal v rodných Bolaticích, dále hrál za Vítkovice (tehdy VŽKG Ostrava). V československé nejvyšší soutěži nastoupil za Spartak ZJŠ Brno (dobový název Zbrojovky) celkem ve 25 utkáních, v nichž vstřelil 2 branky. V Poháru veletržních měst (předchůdce Poháru UEFA) odehrál 4 utkání, neskóroval (1963/64: 2 / 0, 1964/65: 2 / 0).\n\nPo 21. srpnu 1968 emigroval do Jihoafrické republiky, kde pokračoval ve fotbalové kariéře.\n\n\n"}
{"id": "1019641", "url": "https://cs.wikipedia.org/wiki?curid=1019641", "title": "Vejčina", "text": "Vejčina\n\nVejčina (200 m n. m.) je vrch v okrese Mělník Středočeského kraje. Leží asi 1,5 km jihozápadně od obce Dolní Beřkovice, vrcholem na katastrálním území Dolních Beřkovic, svahy na území vsi Vliněves a obce Cítov.\n\nGeomorfologicky vrch náleží do celku Dolnooharská tabule, podcelku Řipská tabule, okrsku Krabčická plošina, podokrsku Hornobeřkovická plošina a Krabčické části.\n"}
{"id": "1019664", "url": "https://cs.wikipedia.org/wiki?curid=1019664", "title": "Angel (komiksová série, Dark Horse)", "text": "Angel (komiksová série, Dark Horse)\n\nAngel (někdy neoficiálně též Angel Classic) je komiksová série odvozená od televizního seriálu \"Angel\". Vydávána byla mezi lety 1999 a 2002 americkým vydavatelstvím Dark Horse Comics. Není považována za kánon, protože nad ní neměl tvůrčí dohled spoluautor seriálu Joss Whedon. Autorsky se podílel pouze na minisérii \"Long Night's Journey\", která však nebývá ve výčtu kánonických děl z prostředí seriálů \"Buffy, přemožitelka upírů\"/\"Angel\" uváděna.\n\nJádro série tvoří 17 číslovaných komiksů, přičemž většina příběhů je tvořena několika navazujícími sešity. Dále je součástí série samostatná čtyřdílná minisérie \"Long Night's Journey\" a několik dalších příběhů, které byly vydány v různých časopisech. Všechny komiksy série vyšly v antologii \"Angel Omnibus\" v roce 2011.\n\nTřídílná minisérie \"Angel: The Hollower\" vyšla v roce 1999 ještě pod hlavičkou série \"Buffy the Vampire Slayer\", proto zde není uvedena.\n\nV letech 2005–2011 vycházela ve vydavatelství IDW Publishing série \"Angel\", od roku 2011 vychází u Dark Horse Comics řada \"Angel & Faith\" v rámci sérií \"Buffy the Vampire Slayer Season Nine\" a \"Buffy the Vampire Slayer Season Ten\".\n\nVětšina příběhů vyšla podruhé v 6 souborných paperbackových vydáních, které obsahují vždy několik komiksů. Tyto publikace vyšly postupně mezi lety 2000 a 2005. V roce 2011 byla vydána antologie \"Angel Omnibus\", která zahrnuje všechny výše uvedené komiksy. Výjimkou je pouze první a třetí část příběhu „Past Lives“, které byly již dříve zařazeny do antologie \"Buffy the Vampire Slayer Omnibus: Volume 6\" (2009), protože druhý a čtvrtý díl tohoto komiksu původně vyšel pod hlavičkou série \"Buffy the Vampire Slayer\".\n\n"}
{"id": "1019673", "url": "https://cs.wikipedia.org/wiki?curid=1019673", "title": "Ràdio i Televisió d'Andorra", "text": "Ràdio i Televisió d'Andorra\n\nRàdio i Televisió d'Andorra, S.A., zkráceně jen RTVA (katalánsky [ˈraðiu təɫəβiziˈo ðənˈdorə], místně [ˈraðio teleβiziˈo ðanˈdɔra]), je veřejnoprávní vysílatel, který připravuje televizní i rozhlasové vysílání v Andoře. Operuje na televizním kanále ATV a na rozhlasových stanicích RNA a AM.\n\nVeřejnoprávní vysílání bylo zahájeno 26. října 1989. Rozhlasová stanice Ràdio Nacional d'Andorra (RNA) začala vysílat v prosinci 1991. První andorrský televizní kanál Andorra Televisió (ATV) zahájil vysílání v roce 1995.\n\nVeškeré pořady na RNA a ATV byl produkovány nezávislými společnostmi a to až do roku 1997, kdy si ORTA začala veškeré své pořady vyrábět sama.\n\nDne 13. dubna 2000 byla nahrazena současnou organizací Ràdio i Televisió d'Andorra, S.A., která následně převzal plnou kontrolu nad oběma stanicemi RNA a ATV. RTVA je financována vládou. Reklama poskytuje vysílateli dodatečné příjmy. Současným generálním ředitelem je Xavi Mujal.\n\nOd roku 2002 je aktivním členem Evropské vysílací unie a mezi léty 2004 až 2009 se podílela na Eurovision Song Contest. V roce 2012 však vysílatel zvažoval kvůli finančním problémům odstoupení od EBU. Všechny tři kanály je možno sledovat od roku 2013 zdarma online na webu RTVA.\n\nAndorra Televisió, zkráceně ATV, je celostátní televizní kanál Andorry, který vysílá v katalánštině. Kanál vysílá řadu programů včetně sportu, hudby, filmů i denní dětský program \"Club Piolet\". Vlajkovou lodí jsou zprávy \"ATV Noticies\", které se vysílají třikrát denně. Pravidelné se také živě vysílá dění parlamentu. Obvykle se vysílá v době mezi 7:30 a 23:45 každý den.\n\nRadio Nacional d'Andorra, zkráceně RNA, je celostátní rozhlasový kanál Andorry. Vysílá především hudbu, která je proložena hodinovým zpravodajstvím. Stanice vysílá nepřetržitě 24 hodin denně, 7 dní v týdnu.\n\nAndorra Música, zkráceně AM, se zaměřuje na hudbu.\n"}
{"id": "1019677", "url": "https://cs.wikipedia.org/wiki?curid=1019677", "title": "Zía", "text": "Zía\n\nZía (řecky: ) je horská vesnice na řeckém ostrově Kós. Nachází se 16 kilometrů od Kósu, hlavního města ostrova. Ve vesnici se dochoval jeden z mnoha dříve vybudovaných vodních mlýnů. Další památkou obce je vesnický kostelík, který byl do své současné polohy vybudován v roce 1919. Z vesnice je možný pěší výstup na nejvyšší horu ostrova, Díkeos, která měří 846 metrů. Spolu se sousední vesnicí Lagoudi je pro statistické účely brána jako jedna sídelní jednotka a tato v roce 2011 měla 151 obyvatel.\n\n"}
{"id": "1019678", "url": "https://cs.wikipedia.org/wiki?curid=1019678", "title": "Araks Ararat FC", "text": "Araks Ararat FC\n\nAraks Ararat Football Club (arménsky: ՖԿ \"ԱՐԱԲՍ\" ԱՐԱՐԱՏ) byl arménský fotbalový klub sídlící ve městě Ararat. Klub byl založen v roce 1960 jako FC Ararat, zanikl v roce 2001 přestěhováním do Jerevanu, kde vznikl FC Spartak Jerevan.\n\nZdroj: \n\n\n\nZdroj: \n\nAraks-2 byl rezervní tým Araksu, naposled hrající v sezóně 1995/96 Aradżin chumb (2. nejvyšší soutěž). Největšího úspěchu dosáhl klub v sezóně 1995/96, kdy se v Aradżin chumb (2. nejvyšší soutěž) umístil na 16. místě.\n\nZdroj:\n"}
{"id": "1019681", "url": "https://cs.wikipedia.org/wiki?curid=1019681", "title": "Krabčická plošina", "text": "Krabčická plošina\n\nKrabčická plošina je geomorfologický okrsek ve východní a severovýchodní části Řipské tabule, ležící v okresech Litoměřice v Ústeckém kraji a okresech Kladno a Mělník ve Středočeském kraji.\n\nÚzemí okrsku se nachází zhruba mezi sídly Roudnice nad Labem (na severu), Budyně nad Ohří a Libotenice (na severozápadě), Černuc a Velvary (na jihozápadě), Kralupy nad Vltavou (na jihu), Vraňany (na východě) a Dolní Beřkovice (na severovýchodě). Uvnitř okrsku leží větší částí město Roudnice nad Labem, menší částí Kralupy nad Vltavou, zcela uvnitř leží větší obce Nelahozeves, Straškov-Vodochody, Horní Beřkovice a titulní Krabčice.\n\nOkrsek Krabčická plošina (dle značení Jaromíra Demka VIB–1B–2) náleží do celku Dolnooharská tabule a podcelku Řipská tabule. Dále se člení na podokrsky Straškovská plošina na severu a západě, Hornobeřkovická plošina na severu a východě a Lešanská plošina na jihu.\n\nPlošina sousedí s dalšími okrsky Dolnooharské tabule: Perucká tabule na západě, Budyňská pahorkatina na severozápadě a Roudnická brána na severovýchodě. Dále sousedí s celky Středolabská tabule na východě a Pražská plošina na jihu.\n\nNejvyšším vrcholem Krabčické plošiny, potažmo celé Řipské tabule, je Říp (455 m n. m.).\n\n"}
{"id": "1019682", "url": "https://cs.wikipedia.org/wiki?curid=1019682", "title": "FC Zvartnoc-AAL Jerevan", "text": "FC Zvartnoc-AAL Jerevan\n\nFootball Club Zvartnoc-AAL Jerevan (arménsky: Զվարթնոց-ՀԱՈւ Ֆուտբոլային Ակումբ) byl arménský fotbalový klub sídlící ve městě Jerevan. Klub byl založen v roce 1997, zanikl v roce 2003.\n\nZdroj:\n\n\nZdroj:\n"}
{"id": "1019685", "url": "https://cs.wikipedia.org/wiki?curid=1019685", "title": "FC Spartak Jerevan", "text": "FC Spartak Jerevan\n\nFootball Club Spartak Jerevan (arménsky: «Սպարտակ» Ֆուտբոլային Ակումբ) byl arménský fotbalový klub sídlící ve městě Jerevan. Klub byl založen v roce 2001 přestěhováním klubu Araks Ararat FC do Jerevanu. Klub zanikl v roce 2003, většina jeho hráčů poté přešla do klubu FC Bananc Jerevan.\n\nZdroj:\n\n\nZdroj:\n\nSpartak-2 byl rezervní tým jerevanského Spartaku, naposled hrající v sezóně 2002 Aradżin chumb (2. nejvyšší soutěž). Největšího úspěchu dosáhl klub v sezóně 2002, kdy se v Aradżin chumb (2. nejvyšší soutěž) umístil na 8. místě.\n\nZdroj:\n"}
{"id": "1019686", "url": "https://cs.wikipedia.org/wiki?curid=1019686", "title": "Erebuni Jerevan FC", "text": "Erebuni Jerevan FC\n\nErebuni Jerevan Football Club (arménsky: Մարզական ակումբ „Էրեբունի“ Երևան) je arménský fotbalový klub sídlící ve městě Jerevan. Klub byl založen v roce 1956 jako SKIF Jerevan, zanikl v roce 2000 kvůli finančním problémům. Obnoven byl v roce 2016 podnikatelem Tigranem Ajvazjanem.\n\nSvé domácí zápasy odehrává na stadionu Erebuni s kapacitou 544 diváků.\n\nZdroj:\n\n\nZdroj:\n"}
{"id": "1019689", "url": "https://cs.wikipedia.org/wiki?curid=1019689", "title": "Branislav Taraškievič", "text": "Branislav Taraškievič\n\nBranislav Adamavič Taraškievič (; 8. ledna 1892 Macjuliški u Vilna – 29. listopadu 1938 Minsk) byl běloruský jazykovědec a politik, autor první moderní běloruské gramatiky a pravopisu, který se po něm nazývá „taraškevica“ a stále se užívá v běloruském exilu.\n\nNarodil se v malé vesnici asi 30km východně od Vilna, tehdy v Ruské říši, dnes na litevsko-běloruské hranici. Školu navštěvoval ve Vilnu, od roku 1911 studoval na Petrohradské univerzitě jazyky. Z podnětu významného lingvisty Alexeje Alexandroviče Šachmatova se začal zabývat gramatikou běloruštiny, kterou pak také vydal jako učebnici. \n\nPracoval jako učitel, po Říjnové revoluci ředitel běloruského gymnázia ve Vilnu a patřil mezi představitele Svazu běloruských socialistů. Roku 1922 byl zvolen poslancem polského Sejmu, v letech 1925-1927 byl předsedou Svazu běloruských rolníků a dělníků a vstoupil do Komunistické strany Běloruska. Ta byla polskou vládou zakázána a Taraškievič dvakrát zatčen. Ve vězení přeložil Homérovu „Iliadu“ a román „Pan Tadeusz“ A. Mickiewicze. Roku 1933 byl polskou vládou vyměněn za běloruského novináře a spisovatele F. Alachnoviče a protože se nesměl usadit v Minsku, žil v Moskvě. Tam byl roku 1937 v rámci stalinského teroru zatčen a o rok později v Minsku zastřelen. \n\nBěloruský pravopis a gramatika se za sovětské vlády přizpůsobily ruštině, takže Taraškevičova gramatika se užívá jen v exilu. \n\n"}
{"id": "1019692", "url": "https://cs.wikipedia.org/wiki?curid=1019692", "title": "Námořníkova kletba", "text": "Námořníkova kletba\n\nNámořníkova kletba (2004, The Mariner's Curse) je dobrodružný román z námořnického prostředí s duchařskou zápletkou od kanadského spisovatele Johna Lunna. \n\nHlavním hrdnou a vypravěčem románu je dvanáctiletý chlapec Rory, který pluje společně s maminkou a nevlastním otcem na zaoceánské lodi \"Lvoun\" z anglického Southamptonu přes Atlantský oceán do New Yorku. Rory je inteligentní, ale samotářský chlapec, který se zajímá o počítače a o plavby zámořských lodí, především pak o Titanic. Trpí pocitem viny, že nezachránil svého mladšího bratra před utopením, ačkoliv za nic nemůže. Tato událost rozvrátila manželství jeho rodičů, kteří se rozvedli. Maminka se pak opět provdala, ale Rory svého otčíma Eddieho nemůže vystát. \n\nHned na počátku plavby narazí Rory na podivného starce. Ten se jmenuje Morgan, slídí po lodi na místech, kde nemá co dělat, a kontroluje její bezpečnostní opatření. V Rorym vyvolává strach a noční můry, což se ještě prohloubí v okamžiku, kdy starce objeví na fotografii zachráněných z Titanicu, na které vypadá stejně jako nyní, ačkoliv od té doby uplynulo téměř sto let. \n\nJediným člověkem, se kterým si o tom všem může otevřeně promluvit, je jeho nová kamarádka Lucy, která mu pomáhá přijít záhadě na kloub. Společně se vydávají za Morganem do míst určených jen pro posádku, a jsou zde i se starcem několikrát přistiženi. Mezi Rorym a Morganem se však postupně vyvíjí zvláštní vztah podobný přátelství. Morgan Rorymu dokonce sdělí, že je bývalý námořník, který je prokletý za to, že se při zkáze Titanicu zachránil na úkor malého dítěte. Od té doby je posedlý démonem, který jej nutí přivolávat neštěstí na další a další lodě.\n\nV dramatickém závěru příběhu dojde za velké bouře k přímému ohrožení \"Lvouna\", když démon ovládající Morgana poškodí hydrauliku stabilizátorů, takže lodi hrozí převrácení. Škody jsou včas objeveny a démon chce Rodino zabít. Tomu zabrání Morgan, který na chvíli získá nad sebou vládu a vrhne se do moře. Tím je kletba zlomena. Bouře skončí, Morgan zmizí z fotografie zachráněných z Titanicu, a taky se zdá, že vztahy mezi Rorym a Eddiem se začínají zlepšovat.\n\n"}
{"id": "1019694", "url": "https://cs.wikipedia.org/wiki?curid=1019694", "title": "Fender Mustang", "text": "Fender Mustang\n\nFender Mustang je typ elektrické kytary vyráběný společností Fender Musical Instruments Corporation. Vychází z modelů Fender Jazzmaster a Fender Jaguar. Byl představen jako studentský model v roce 1965. Přestal se vyrábět v roce 1982 a od roku 1990 se se začala vyrábět reedice. Od roku 2002 je též v reedici baskytara se stejným názvem a tvarem – Fender Mustang Bass.\n\n\n"}
{"id": "1019695", "url": "https://cs.wikipedia.org/wiki?curid=1019695", "title": "Collier Trophy", "text": "Collier Trophy\n\nCollier Trophy (česky \"Collierova trofej\", do roku 1922 \"Aero Club of America Trophy\") je prestižní cena každoročně udělovaná v Spojených státech v oblasti letectví a kosmonautiky. \n\nUděluje se za „největší úspěch v letectví a kosmonautice s přihlédnutím k zlepšování výkonnosti, účinnosti a bezpečnosti leteckých a kosmických dopravních prostředků, jehož hodnota byla přesvědčivě demonstrována v předchozím roce“.\n\nOcenění založili v roce 1910 Robert J. Collier, vydavatel časopisu \"Colliers Weekly\" a prezident Aero Club of America, poprvé byla cena udělena v roce 1911. Jeho jménem byla pojmenována v roce 1922, když Aero Club zanikl a cenu a její udělování převzala NAA. Oficiálně nese Collierovo jméno až od roku 1944. Trofej váží 240 kg a je vystavena v National Air and Space Museum ve Washintonu, D.C.\n\n\n"}
{"id": "1019697", "url": "https://cs.wikipedia.org/wiki?curid=1019697", "title": "Jana Andrsová", "text": "Jana Andrsová\n\nJana Andrsová, provdaná Večtomová (* 8. srpna 1939, Praha) je bývalá česká herečka a baletka. V roce 1957 absolvovala Taneční konzervatoř v Praze v oboru balet.\n\n\n"}
{"id": "1019702", "url": "https://cs.wikipedia.org/wiki?curid=1019702", "title": "Drain", "text": "Drain\n\nDrain (na americkém kontinentě uváděna pod názvem Drain STH [Drain Stockholm] kvůli případné nežádoucí záměně se stejnojmennými americkými kapelami; česky název znamená stoka, odpad) byla švédská dívčí kapela hrající alternativní metal/grunge připomínající Alice in Chains. Byla založená roku 1993 ve švédském Stockholmu, zakládajícími členkami byly Maria Sjöholm (vokály), Anna Kjellberg (baskytara), Flavia Canel (kytara) a Martina Axen (bicí, doprovodné vokály). Dříve hrála každá z dívek v některé hard-rockové nebo punkové kapele. Skupina v počátečních letech intenzivně zkoušela (6–7 dní v týdnu) a posílala demonahrávky nahrávacím společnostem.\n\nV roce 1995 kapele vyšlo díky švédské firmě MVG Records první EP \"Serve The Shame\". První LP \"Horror Wrestling\" vyšlo v roce 1996.\n\nDrain jezdily po koncertech s kapelami Type O Negative, Corrosion of Conformity, Machine Head, Megadeth, Godsmack, Fear Factory, Black Sabbath a dalšími. V roce 2000 se kapela rozpadla.\n\n\n\n\n\n"}
{"id": "1019706", "url": "https://cs.wikipedia.org/wiki?curid=1019706", "title": "Sakartvelos sazogadoebrivi mauts'q'ebeli", "text": "Sakartvelos sazogadoebrivi mauts'q'ebeli\n\nSakartvelos sazogadoebrivi mauts'q'ebeli (gruzínsky საქართველოს საზოგადოებრივი მაუწყებელი, zkráceně სსმ; známý též pod anglickým názvem Georgian Public Broadcaster, zkráceně GPB) je veřejnoprávní televizní i rozhlasový vysílatel v Gruzii.\n\nVysílání zahájil rozhlas v roce 1925 a gruzínská televize začala vysílat v roce 1956. Dnes 85% gruzínského obyvatelstva přijímá \"První kanál\" a 55% přijímá \"Druhý kanál\". Programy gruzínské televize se přenáší satelitem a přes internet také do několika zemí Evropy a Asie.\n\nPřijetím zákona o vysílání v roce 2004 započal proces transformace gruzínské televize ze státní televize na veřejnoprávního vysílatele.\n\nV roce 2005 gruzínský parlament zvolil radu guvernérů, která se skládá z devíti členů. Jeden z nich – Tamar Kintsurašvili – byl později zvolen prvním generálním ředitelem televize. V současné době vykonává tuto pozici Levan Qubaneišvili.\n\n\n\nDříve operoval i s ruskojazyčným kanálem Pjervij Kavkazskij kanal či jen Pjervij Kavkazskij (rusky Первый Кавказский канал či jen Первый Кавказский), který vysílal mezi léty 2010—2012.\n\n\n\nVysílatel dříve operoval i s dnes uzavřenou mezinárodní rozhlasovou stanicí Rádio Georgia.\n"}
{"id": "1019708", "url": "https://cs.wikipedia.org/wiki?curid=1019708", "title": "Bressolles (Ain)", "text": "Bressolles (Ain)\n\nBressolles je francouzská obec v departementu Ain v regionu Auvergne-Rhône-Alpes. V roce 2011 zde žilo 742 obyvatel.\n\nBalan, Béligneux, Bourg-Saint-Christophe, Dagneux, Faramans, Pizay\n\n\"Počet obyvatel\" \n\n"}
{"id": "1019709", "url": "https://cs.wikipedia.org/wiki?curid=1019709", "title": "AC Sparta Praha 2014/15", "text": "AC Sparta Praha 2014/15\n\nTento článek se podrobně zabývá sestavou a zápasy týmu AC Sparta Praha v sezóně 2014/15.\n\n (zástupce kapitána)\n\n"}
{"id": "1019711", "url": "https://cs.wikipedia.org/wiki?curid=1019711", "title": "Bressolles", "text": "Bressolles\n\nBressolles je název dvou francouzských obcí:\n\n"}
{"id": "1019712", "url": "https://cs.wikipedia.org/wiki?curid=1019712", "title": "Lúčka (okres Levoča)", "text": "Lúčka (okres Levoča)\n\nLúčka je obec na Slovensku v okrese Levoča. Je to poměrně malá obec, ale je více než 730 let stará. Obec \"Lúčka\" se rozprostírá na jižních svazích Levočských vrchů v údolí \"Lúčanského potoka\". Poprvé se o ní píše v závěti spišského probošta \"Mitimíra\" (\"Mothmerius\") vydané roku 1273. Probošt v něm odkázal zvoníkovi na Spišské Kapitule polovinu svých úlů, které měl v Lúčce, a druhou polovinu odkázal kaplanovi z \"kaple Panny Marie\". Listina naznačuje, že území Lúčky bylo majetkem spišského probošta a bylo obýváno slovanským obyvatelstvem. Obyvatelé Lúčky byli převážně rolníky, živili se i dřevorubectvím a tkalcovstvím.\n\nNejvýznamnější kulturní památkou je klasicistní římskokatolický kostel zasvěcený \"Panně Marii Růžencové\" z roku 1837. Architektura obce si ve velké míře zachovala původní kvality s množstvím objektů lidové architektury. Od roku 1821 obec využívala vlastní pečetidlo o průměru 27 mm, které ve svém poli mělo volně se vznášejícího anděla s palmovou ratolestí v pravé ruce.\n"}
{"id": "1019714", "url": "https://cs.wikipedia.org/wiki?curid=1019714", "title": "Pizay", "text": "Pizay\n\nPizay je francouzská obec v departementu Ain v regionu Auvergne-Rhône-Alpes. V roce 2011 zde žilo 780 obyvatel.\n\nBressolles, Dagneux, Faramans, Le Montellier, Montluel, Sainte-Croix\n\n\"Počet obyvatel\" \n\n\n"}
{"id": "1019720", "url": "https://cs.wikipedia.org/wiki?curid=1019720", "title": "Josef Arnošt Bergman", "text": "Josef Arnošt Bergman\n\nJosef Arnošt Bergman (17. srpna 1798, Zápudov – 6. dubna 1877, Coriscana, Texas, USA) byl česko-americký evangelický duchovní a činovník abstinenčního hnutí.\n\nBěhem studií vstoupil do piaristického řádu, avšak roku 1827 vystoupil z katolické církve a stal se evangelíkem. O tři roky později se stal pastorem českého sboru ve Stroužném v Kladsku. Roku 1833 se oženil. V roce 1848 odešel do Ameriky, kde se stal evangelickým kazatelem. Podnítil řadu dalších Čechů k emigraci do Ameriky.\n\nByl všestranně vzdělaný, ovládal němčinu, latinu, polštinu a angličtinu. Hrál na flétnu i housle, dirigoval pěvecký sbor. Zmiňuje jej Alois Jirásek v románu „U nás“.\n\n"}
{"id": "1019723", "url": "https://cs.wikipedia.org/wiki?curid=1019723", "title": "Spencův kov", "text": "Spencův kov\n\nSpencův kov je směs síry a sulfidů (FeS, ZnS a PbS). Nejedná se tedy o skutečný kov, ale vzhledem a snadnou tavitelností kovy připomíná. V minulosti se používal v Anglii ke spojování potrubí.\n\n"}
{"id": "1019729", "url": "https://cs.wikipedia.org/wiki?curid=1019729", "title": "Přibylov", "text": "Přibylov\n\nPřibylov je vesnice, součást města Skuteč v okrese Chrudim. Nachází se severně od Skutče, podél silnice II/358 vedoucí od Podlažic přes Přibylov směrem k centru města. Je jednou ze základních sídelních jednotek města.\n\nPůvodně se pahorku proti Skutči za Bílým kopečkem při státní silnici na Chrast a Chrudim říkalo Stračín, snad zde dříve bylo popraviště, pozdější název Přibylov zřejmě souvisí s tím, že ke Skutči „přibyly“ domky nově vznikající zástavby.\n\nKolem roku 1807 zde byly otevřeny opukové lomy a práci v nich našla řada zedníků, kteří si tady postavili nové domky nad Annenským údolím. \n"}
{"id": "1019730", "url": "https://cs.wikipedia.org/wiki?curid=1019730", "title": "Bořivoj Voborný", "text": "Bořivoj Voborný\n\nBořivoj Voborný (* 7. listopadu 1938 Ivančice, Československo) je bývalý československý fotbalový záložník, mládežnický reprezentant Československa.\n\nPatří mezi nejslavnější fotbalisty v ivančické historii, platil za technického středního útočníka, který uměl hrát i ze středu pole. Za ivančické muže nastupoval už jako dorostenec, ještě v dorosteneckém věku také stihl přestoupit z Ivančic do Zbrojovky Brno. Později narukoval do Komety, ale jeho slibně se rozjíždějící kariéru výrazně ovlivnilo těžké zranění z jara 1960. V utkání se Slavií na jaře 1960 utrpěl dvojitou frakturu nohy a po dalších komplikacích následovaly ještě 2 operace. Do první ligy se \"Borek\" vrátil až po čtyřech letech a do bývalé formy se už nedostal.\n\nByl vyhlášený svou skvělou míčovou technikou, kterou získal dlouhodobým tréninkem. Odmalička totiž stále chodil s tenisákem u nohy - do školy, na nákup, všude. Další jeho předností byla skvělá fyzická kondice.\n\nVelký vliv na jeho vývoj měl legendární hráč a trenér Josef Bican, který roku 1957 vedl Spartak ZJŠ Brno a podle něhož se snažil trénovat i hrát. Zúčastnil se fotbalového zájezdu na Dálný východ, do Sovětského svazu, Číny, Vietnamu a Severní Koreje.\n\nV roce 1966 se vrátil do Ivančic, kde předával své bohaté zkušenosti mladším. Měl velký podíl na návratu mužstva Ivančic do Krajského přeboru v roce 1970. Narodil se v Ivančicích, kde žije a pracuje dodnes.\n\n"}
{"id": "1019733", "url": "https://cs.wikipedia.org/wiki?curid=1019733", "title": "1TV", "text": "1TV\n\n1TV ( \"1 არხი nebo პირველი არხი, 1 archi nebo p'irveli arkhi\") je gruzínská televizní stanice, která vysílá své pořady a také zahraniční seriály a filmy již od roku 1956. Obsluhuje ji vlastní společnost Sakartvelos sazogadoebrivi mauts'q'ebeli.\n\nKanál nabízí pořady jako například Moambe (მოამბე, zpravodajský pořad vysílaný několikrát denně), P'olit'ik'uri k'vira (პოლიტიკური კვირა, talk show s osobnostmi), P'irveli tema (პირველი თემა, pořad rozebírající aktuální události), Me miq'vars sakartvelo (მე მიყვარს საქართველო, herní show zabývající se gruzínskou kulturou) a Tskhovreba mshvenieria (ცხოვრება მშვენიერია, talk show). Ze zahraničních jsou to O.C. nebo Veronica Mars.\n"}
{"id": "1019737", "url": "https://cs.wikipedia.org/wiki?curid=1019737", "title": "Bučany", "text": "Bučany\n\nBučany jsou obec na Slovensku v okrese Trnava. V roce 2013 zde žilo 2 288 obyvatel. První písemná zmínka o obci pochází z roku 1258.\n\nV obci stojí římskokatolický kostel sv. Margity z roku 1700. Obec se nachází 9 km od Trnavy směrem na Piešťany. Rozloha katastru je 1 658 ha.\n\nV Bučanech se narodil slovenský vrah Vojtěch Absolón (1953-1976).\n\n"}
{"id": "1019739", "url": "https://cs.wikipedia.org/wiki?curid=1019739", "title": "Dávivec odulý", "text": "Dávivec odulý\n\nDávivec odulý (\"Jatropha podagrica\") je vytrvalá, jednodomá sukulentní rostlina zajímavého vzhledu, s nápadnými oranžově červenými květy. Je jedním z mnoha tropických druhů rodu dávivec.\n\nTento rostlinný druh pochází ze Střední Ameriky a některých ostrovů v Karibském moři. Po svém zveřejnění v roce 1848 se jako okrasná rostlina začal pěstovat téměř po celém tropickém pásmu. Jeho obliba způsobila, že občas zplaněl a stal se součástí místní přírody, např. v Číně, Indii nebo na jihu Afriky. Nadšenci ho začali pěstovat jako pokojovou či skleníkovou rostlinu i v mírném pásmu.\n\nDávivec odulý je přizpůsobený na prostředí, kde se střídá období dešťů s obdobím sucha. V době, kdy je dostatek vláhy, a tudíž i živin, vyrůstají na rostlině silné listy a nápadné květy lákající hmyz. Pro překonání období sucha si rostlina vytváří zásobní orgán, lahvovitě ztlustlý kmínek (odtud druhové jméno \"odulý\") a shazuje listy, aby co nejvíce snížila výpar vody. Po nástupu vlhkého období vyraší z vrcholu kmene nové listy s dlouhými řapíky a později i květenství.\n\nVyrůstá samovolně ze semen a nejlépe roste v propustné, kypré půdě bohaté na živiny a často zkrápěné dešťovou vodou, vyhovuje mu i částečné zastínění před nejprudším sluncem. Dobře prospívá při celoroční teplotě 20 až 35 °C, v období sucha snese krátkodobý pokles teploty k 10 °C.\n\nRostlina vytváří vzpřímený, chudě rozvětvený keř, jehož kmínek je u spodu výrazně řepovitě zbytnělý. Krátké uzlovité větve, dorůstající nejvýše do 2 m, jsou pevné, dužnaté a řídce pokryty lenticelami. Šedá kůra je vrásčitě rozpraskaná a posetá jizvami po opadaných řapících listů. Z nově narostlého krátkého vrcholu rostliny vyrůstají nahloučeně listy, které mají okolo 10 cm dlouhé řapíky a jejichž štítnaté, široce vejčité až okrouhlé čepele mohou dorůst do velikosti až 15 × 20 cm. Čepele bývají po obvodě celistvé nebo jsou častěji hluboce dvou- až šestilaločné; někdy bývají vlnité. Svrchu jsou zelené a lesklé (stářím lesk ztrácejí), zespodu šedozelené, oboustranně jsou lysé a mají výraznou dlanitou žilnatinu. V paždí listů jsou jemné chloupky, ve kterých vyúsťují žlázky produkující sladkou tekutinu. S nástupem období klidu (v době sucha) listy usychají a opadávají. Listy jsou tvarově velmi variabilní, nebývají shodné ani na téže rostlině. Po obnově listů začíná z vrcholu rostliny růst osa terminálního květenství, které se nahoře rozvětvuje do zdánlivého okolíku. Květenství, které bývá až 30 cm dlouhé a vždy převyšuje listy, obsahuje 10 až 20krát více samčích květů než samičích. První se ze světle růžových pupenů otvírají samičí květy, které kvetou jen krátce, samčí kvetou po několik týdnů. Jednopohlavné pětičetné květy na stopkách mají okrouhlé kališní lístky asi 2 mm dlouhé. Oranžově červené, široce rozevřené, obvejčitě podlouhlé korunní lístky jsou asi 6 mm velké. V samčím květu bývá 6 až 8 tyčinek s nitkami vespod srostlými a s dlouhými žlutými prašníky. Samičí květ má spodní, lysý, trojpouzdrý semeník se třemi, na bázi srostlými čnělkami nesoucí dvoulaločné blizny. Květy jsou opylovány hmyzem.\n\nPlody jsou okrouhlé tobolky 1,5 až 2 cm dlouhé, zprvu modravě zelené a ve zralosti tmavě hnědé. Obsahují tři hladká, asi 1 cm dlouhá semena, která jsou po uzrání rozstřelována po okolí.\n\nDávivec odulý se uměle pěstuje jako dekorační prvek, ale pro svou náročnost častěji v nádobách než ve volné půdě. V ČR je pěstován málo a výhradně jako pokojová nebo skleníková rostlina, protože nesnáší mráz. Při poranění vytéká z rostliny latex, který je stejně jako semena toxický. Latex dráždí sliznice a kůži, semena způsobují nevolnost, zvracení nebo silné průjmy. V čínské medicíně se používá pro detoxikaci po hadím uštknutí. Extrakt z kořenů má výraznou antimikrobiální i antimykotickou aktivitu.\n\n"}
{"id": "1019743", "url": "https://cs.wikipedia.org/wiki?curid=1019743", "title": "Soma (společnost)", "text": "Soma (společnost)\n\nSoma spol. s r. o. je česká firma vyrábějící flexotiskové stroje a stroje na zpracování flexibilního obalového materiálu. Sídlí ve východočeském Lanškrouně, mezi její klíčové produkty patří flexotiskové stroje, laminátory, montážky, archovačky, podélné řezačky a vysekávačky.\n\nFirmu založil v roce 1992 podnikatel Ladislav Verner. Během dvaceti let se firma vypracovala mezi světové lídry v oblasti vývoje a výroby technologie flexografických tiskových strojů.\n\nV roce 2012, ke svému dvacátému výročí založení, firma otevřela nové technologické centrum Soma Globe. Zájem společnosti o inovace a vývoj vyvrcholil v roce 2013, kdy byl na trh uveden nový flexografický tiskový stroj OPTIMA. Ten o rok později obdržel ocenění v soutěži iF design awards v kategorii průmyslového designu. Ještě téhož roku, v roce 2014, bylo při příležitosti konání konference Flexo Challenges otevřeno v Lanškrouně nové školící centrum společnosti s názvem Villa Globe.\n"}
{"id": "1019746", "url": "https://cs.wikipedia.org/wiki?curid=1019746", "title": "RWE Supply &amp; Trading CZ", "text": "RWE Supply &amp; Trading CZ\n\nRWE Supply & Trading CZ, a.s. je český velkoobchod se zemním plynem, dceřiná společnost německého energetického koncernu RWE. V roce 2014 utržila tato akciová společnost 146 mld. Kč, čímž patřila mezi pět největších českých společností podle tržeb.\n\nSpolečnost vznikla v červnu 2001 jako Transgas, a.s., když Fond národního majetku vyňal majetek ze státního podniku Transgas, s.p. a vložil ho do této společnosti) V prosinci 2001 rozhodla Zemanova vláda o privatizaci Transgasu a regionálních plynárenských distribučních společností německému elektrárenskému koncernu RWE. Kupní cena za 96,99% akcií Transgasu měla činit 3,63 mld. Euro (tehdy asi 118 mld. Kč). Smlouva o koupi akcií byla podepsána v lednu 2002, šlo o nejvýnosnější privatizaci v historii České republiky. V roce 2003 Fond národního majetku prodal za 1,3 mld. Kč i zbylých 3,01 % akcií, které si do té doby ponechával z důvodu možnosti svolání valné hromady.\n\nV roce 2004 se základní kapitál společnosti snížil o 7,3 mld. Kč, když tato částka byla vyplacena jedinému akcionáři, koncernu RWE. V roce 2005 se společnost přejmenovala na RWE Transgas, a.s.. Posléze byla v roce 2005 vložena nejcennější část podnikového majetku, tranzitní a vnitrostátní plynovody, do společnosti RWE Transgas Net, s.r.o. V roce 2007 pak byla vložena další část majetku podniku, a sice zásobníky zemního plynu, do společnosti RWE Gas Storage, s.r.o. V roce 2013 se společnost, která je od té doby již pouze velkoobchodem se zemním plynem, přejmenovala na současný název.\n\nPředsedou představenstva společnosti byl ke konci roku 2016 německý manažer Robert Kronenberg. Místopředsedou představenstva byl Michal Pech. Předsedou dozorčí rady byl Andree Stracke.\n\nSpolečnost je dlouhodobě zisková a vyplácí svému vlastníkovi, kterým je nadále koncern RWE, vysoké dividendy:\n"}
{"id": "1019748", "url": "https://cs.wikipedia.org/wiki?curid=1019748", "title": "2TV", "text": "2TV\n\n2TV (gruzínsky 2 არხი nebo také მეორე არხი, 2 archi nebo meore archi) vysílá od roku 1971. Obsluje jej i vlastní společnost Sakartvelos sazogadoebrivi mauts'q'ebeli. Sesterským kanálem je 1TV (gruzínsky 1 არხი nebo პირველი არხი, 1 archi nebo p'irveli arkhi).\n\nKanál je velmi populární po celé zemi pro svůj kvalitní program. Populárními pořady jsou \"The Tribune\" a \"Briefing time\".\n"}
{"id": "1019756", "url": "https://cs.wikipedia.org/wiki?curid=1019756", "title": "Shining", "text": "Shining\n\nShining může znamenat:\n\n\n"}
{"id": "1019763", "url": "https://cs.wikipedia.org/wiki?curid=1019763", "title": "Česko na Mistrovství Evropy v atletice 2014", "text": "Česko na Mistrovství Evropy v atletice 2014\n\nMistrovství Evropy v atletice 2014, které se konalo ve švýcarském městě Curych ve dnech 12. – 17. srpna 2014, se zúčastnilo celkem 42 českých sportovkyň a sportovců.\n\n\n"}
{"id": "1019765", "url": "https://cs.wikipedia.org/wiki?curid=1019765", "title": "Robert Hamrla", "text": "Robert Hamrla\n\nRobert Hamrla (* 25. leden 1977, Zlín) je bývalý hokejový brankář. Dnes je podnikatelem v oblasti reklamy - marketingu a politikem, kde zastupuje stranu TOP 09. \n\nV juniorském věku se vzdělával v brankářském řemeslu mj. pod vedením slavného brankáře československé hokejové minulosti Jiřího Králíka. Procházel mládežnickými reprezentačními výběry, ve kterých se setkal např. s Radkem Dvořákem, Tomášem Kaberle či Markem Židlickým.\n\nPoprvé nadějný brankář okusil nejvyšší hokejovou soutěž v 18 letech tj. během ročníku 1995/96. V sezóně 1997/98 odchytal jako brankářská jednička většinu extraligových zápasů týmu HC Continental Zlín.\n\nDalší sezónu odchytal v barvách týmu HC Becherovka Karlovy Vary, kde působil v pozici prvního brankáře plzeňský odchovanec Rudolf Pejchar. V lázeňském městě vydržel rok, po kterém se vrátil zpět do Zlína, se kterým se připravoval na nový ročník. Odchytal ho však v Šumperku, který právě postoupil do druhé nejvyšší soutěže. Šumperský hokej se zmítal ve finančních problémech a Robert Hamrla odešel na další hokejovou štaci do Prostějova. Tam odchytal celý ročník 2000/01. V roce 2004 byl účastníkem autonehody klubového busu Sarezy Ostrava, kde zahynul trenér Karel Metelka a Hamrla byl vážně zraněn /levá noha/. Od té doby již profesionálně nikde nechytal. V roce 2007 začal podnikat v reklamě a marketingu. Je majitelem společnosti Hamr marketing, s.r.o.\n\nV roce 2009 započal svou politickou kariéru a byl zvolen předsedou ZL kraje strany Svobodných. Po dvou letech přešel do TOP 09 ve Zlíně, kde se stal lídrem kandidátky do komunálních voleb 2014. I v TOP 09 se stal předsedou MO Zlín.\n\n"}
{"id": "1019775", "url": "https://cs.wikipedia.org/wiki?curid=1019775", "title": "Řipská tabule", "text": "Řipská tabule\n\nŘipská tabule (též \"Řípská tabule\") je geomorfologický podcelek ve východní a jihovýchodní části Dolnooharské tabule, ležící v okresech Litoměřice a Louny v Ústeckém kraji a okresech Kladno a Mělník ve Středočeském kraji.\n\nPodcelek se rozkládá zhruba mezi sídly Libochovice, Libotenice a Roudnice nad Labem (na severu), Liběchov (na severovýchodě), Kralupy nad Vltavou (na jihovýchodě), Slaný (na jihu), Hříškov a Peruc (na západě). Uvnitř podcelku jsou města Velvary, částečně Roudnice nad Labem a Kralupy nad Vltavou, zcela uvnitř městys Zlonice, Mšené-lázně a Nelahozeves.\n\nPodcelek Řipská tabule (dle značení Jaromíra Demka VIB-1B) náleží do celku Dolnooharská tabule. Dále se člení na okrsky Perucká tabule (VIB-1B–1) v centru a na jihozápadě a Krabčická plošina (VIB-1B–2) na východě a severovýchodě.\n\nTabule sousedí s dalšími podcelky Dolnooharské tabule (Hazmburská tabule na severozápadě, Terezínská kotlina na severu) a s celky Středolabská tabule na východě, Pražská plošina na jihu a Džbán na jihozápadě.\n\nKompletní geomorfologické členění celé Dolnooharské tabule uvádí následující tabulka:\nNejvyšším vrcholem Řipské tabule je Říp (455 m n. m.).\n\n\n"}
{"id": "1019777", "url": "https://cs.wikipedia.org/wiki?curid=1019777", "title": "Studentské listy", "text": "Studentské listy\n\nStudentské listy byl nezávislý čtrnáctideník vysokoškolských studentů založený v prosinci 1989 skupinou někdejších studentů Fakulty žurnalistiky Univerzity Karlovy. Byl připravovaný jako samizdat pražských studentů již před 17. listopadem 1989. Stal se radikálním hlasem studentského hnutí systematicky zaměřeným na domácí i zahraniční politiku, historii, bezpečnostní problematiku, vyrovnání se s totalitní minulostí, kulturu a sport. Studentské listy od počátku podporovaly radikální politickou a ekonomickou transformaci československé společnosti, postupně se orientovaly na podporu konzervativně-liberálního proudu v Občanském hnutí.\n\nV lednu 2019 začaly fungovat Studentské listy na webu slisty.cz. Ty se snaží být jakýmsi duchovním nástupcem původních Studentských listů.\n\nPrvní číslo Studentských listů bylo distribuováno 29. 12. 1989, v den volby Václava Havla prezidentem ČSSR. Jejich redakce sídlila nejprve v Bolzanově 7, v Praze, společně s redakcí undergroundového Vokna a Informačního servisu/Respektu, později v Hellichově 5 (Praha 1).\n\nV průběhu let 1990−1991 vydalo nakladatelství a vydavatelství Lidové noviny celkem 28 čísel Studentských listů v českém jazyce a 2 anglické mutace.\n\nV prvním ročníku vyšly kromě historického seriálu Zdeňka Jelínka: Action-Station! Přehled českých paraskupin vyslaných z Anglie a Itálie během II. světové války do protektorátu a na Slovensko (č. 4–9/1990) také tajné dokumenty o 17. listopadu 1989 (č. 2/1990) nebo přepisy jednání představitelů Občanského fóra se zástupci KSČ (č. 22/1990).\n\nV průběhu druhého ročníku byl publikován Pravdivý příběh Plastic People of the Universe Ivana Martina Jirouse s fotografiemi Jana Ságla (č. 1–21/1991).\n\nZakladatelem a šéfredaktorem Studentských listů byl Pavel „Pažout“ Žáček, jeho zástupcem Martin Vacek. V redakci působili novináři Martin Bartůněk, Miroslav Bosák (dnes v České televizi), Ivan Brezina (dnes šéfredaktor časopisu Outdoor), Stanislav Červinka, Dan Hrubý (dnes v týdeníku Reflex), Věra Krincvajová (dnes v České televizi), Rebeka Křižanová (dnes v České televizi), Radko Kubičko (dnes v Českém rozhlasu), Josef Mlejnek jr., Bohumil Pečinka (dnes v týdeníku Reflex), Milan „Fefík“ Podobský (dnes v humoristickém časopisu Sorry), Klára Pospíšilová, Elena Strešková, Jan Švéd (dnes v MF Dnes), Roman Vaněk, Jiří Venclík (dnes v České televizi), Vanda Wolfová ad.\n\nŠéfredaktorem Studentských listů vzniklých roku 2019 je Šimon Rogner, jeho zástupcem pak Lukáš Saturka.\n\n"}
{"id": "1019780", "url": "https://cs.wikipedia.org/wiki?curid=1019780", "title": "Andimáchia", "text": "Andimáchia\n\nAndimáchia(řecky: ) je město nacházející se na řeckém ostrově Kós. Leží 23 kilometrů od Kósu, hlavního města ostrova. Město bylo postaveno na náhorní plošině uprostřed ostrova Kósu. Novým symbolem města se stal větrný mlýn, který se tam nachází. Je to jediný funkční takový mlýn na ostrově. Za silného větru se dá ještě dnes umlít až 800 kilogramů mouky denně.\n\n\nNa malém kopci nad Andimáchií leží benátský hrad, známý jako andimáchský hrad. Byl postaven na začátku 14. století řádem rytířů svatého Jana, kteří vstoupili do historie jako johanité nebo později maltézští rytíři. Práce byly ještě intenzivnější na konci 15. století, zejména v roce 1494, pravděpodobně kvůli turecké hrozbě. Tento letopočet je vidět nad vstupní bránou. Zachovalo se vnější opevnění a uvnitř hradu dva chrámy. Chrám sv. Paraskevi (Agia Paraskevi) z počátku 18. století a sv. Mikuláše (Agios Nikolaos) ze století šestnáctého.\n\n"}
{"id": "1019781", "url": "https://cs.wikipedia.org/wiki?curid=1019781", "title": "Siněvirská Poljana", "text": "Siněvirská Poljana\n\nSiněvirská Poljana (, ) je vesnice v okresu Mižhirja v Zakarpatské oblasti Ukrajiny. Původně se nazývala \"Verchnij Siněvir\" ().\n\nNachází se v údolí řeky Terebly. Nedaleko leží jezero Siněvir, které je největší v Ukrajinských Karpatech a zároveň největší a nejvýše položené horské jezero na Ukrajině.\n\nPodle sčítání obyvatelstva v roce 2001 zde žilo 1354 osob.\n"}
{"id": "1019789", "url": "https://cs.wikipedia.org/wiki?curid=1019789", "title": "Tajmen sibiřský", "text": "Tajmen sibiřský\n\nTajmen sibiřský, též hlavatka sibiřská nebo pouze tajmen (\"Hucho taimen\"), je největší lososovitá ryba světa, dorůstající délky až 200 cm a hmotnosti přes 80 kg. Vyskytuje se v řekách Mongolska a Sibiře, např. v Selenze, Ononu, Angaře a Leně.\n\nVzhledem i způsobem života se tajmen podobá blízce příbuzné hlavatce obecné, je však tmavší a má větší hlavu. Zbarvení je červenohnědé až šedé, s kovovým leskem a zdobené četnými skvrnami, ploutve mají načervenalou barvu. Je to dravec, živící se menšími rybami, ale také vodními ptáky, savci a obojživelníky. Tajmen je stálá, výrazně teritoriální ryba, hájící si svůj revír. Tře se na jaře, v dubnu až červnu, na štěrkovém dně. Ryby před třením vytloukají do dna miskovité prohlubně, kam uloží oplodněné jikry a překryjí je štěrkem.\n\nPro svou velikost a sílu je tajmen vyhledávanou trofejní rybou. Sportovní rybáři ho chytají většinou přívlačí na umělé nástrahy (třpytky, woblery) nebo mrtvé rybky. Hlavní sezóna lovu připadá na podzim. Vzrůstové možnosti tajmena jsou mimořádné, běžně dorůstá délky přes 120 cm a hmotnosti 40 kg, výjimečně i přes 200 cm a 80 kg. Největší tajmen, chycený roku 1943, vážil 105 kg a měřil 210 cm.\n"}
{"id": "1019793", "url": "https://cs.wikipedia.org/wiki?curid=1019793", "title": "Vlajky správních jednotek dynastie Nguyễn", "text": "Vlajky správních jednotek dynastie Nguyễn\n\nVlajky správních jednotek dynastie Nguyễn se používaly v období poslední vládnoucí vietnamské císařské dynastie Nguyễn mezi lety 1868 - 1885, přičemž poměr jejich stran byl 2:2.\n\n"}
{"id": "1019797", "url": "https://cs.wikipedia.org/wiki?curid=1019797", "title": "Michal Dobroň", "text": "Michal Dobroň\n\nMichal Dobroň (* 29. září 1979, Praha) je český hokejový obránce. Ve své kariéře působil mj. v Karlových Varech,Plzni a Spartě Praha,jejímž je odchovancem. Působil i ve Francii jako hrající asistent trenéra v týmu Brest Albatros Hockey. \n\nOd roku 2018 nastupuje pravidelně jako hráč v A-týmu s číslem 91 za HC Poděbrady v krajské soutěži. \n\nDne 1. května 2019 podepsal smlouvu s hokejovým klubem z Poděbrad, kde touto smlouvou rozšířil trenérské řady tamního mužstva, převážně se věnuje tréninku mladších a starších žáků. \n\nV České extralize odehrál bezmála 600 zápasů. \n\nNa svém hokejovém kontě má celkem 8 reprezentačních hokejových startů za českou hokejovou reprezentaci v letech 2002-2003 a 2003-2004. \n\n"}
{"id": "1019798", "url": "https://cs.wikipedia.org/wiki?curid=1019798", "title": "Vězeňský vůz", "text": "Vězeňský vůz\n\nVězeňský vůz je speciální vozidlo určené pro převoz vězňů. V dnešní době se k tomuto účelu používají především autobusy. Oproti běžnému autobusu mají zpravidla jejich karosérie méně oken, která bývají menší či mají mříž. Důvodem těchto opatření je zabránění úniku trestaných osob. Vozů se nejčastěji využívá k převozům vězňů mezi věznicemi či z věznice k soudu, nemocnice, pracoviště mimo věznici.\n\nV dobách, kdy neexistovala auta, se k převozu vězňů používaly kočáry tažené koňmi. V carském Rusku se nazývaly kibitky a obvykle byly ze dřeva nebo celokovové a v černé barvě. Některé měly také tvar plechové krabice bez oken nebo s malými okny. V SSSR se v době stalinismu používala pro přepravu zatčených upravená vězeňská sanitka zvaná Čornyj voron.\n\nPozdější autobusy pro vězně měly podobnou stavbu jako běžné dobové autobusy, ale už od prvních kusů se vězeňské autobusy lišily minimem, často zamřížovanými okny nebo žádnými okny a často tmavou barvou (tmavé nemusely být vždy). V prvních vězeňských autobusech, nebo spíše automobilech byly obvykle ke stěnám přidělané lavice a vcházelo se zadními dveřmi. V SSSR vyjma prvních kusů, měly avtozaki podobnou stavbu a tvar jako mají dnes.\n\nAutobusy Vězeňské služby České republiky jsou obvykle bez oken nebo jen s malými okénky, která jsou dostatečně vysoko, aby vězni neviděli ven. Dříve byly některé vězeňské autobusy jak nátěrem, tak i vnitřkem k nerozeznání od ostatních běžných autobusů, jen měly zamřížovaná a tmavá okna. Typické dnešní vězeňské autobusy se začaly vyrábět teprve v letech 1992–1999. Autobus nebo dodávka je vždy rozdělen na přední část pro dozorce, ve které jsou některá sedadla ve směru a pak několik sedadel proti směru jízdy, aby bylo snadné sledovat vězně. Zadní část pro vězně má oplechované zdi. Sedačky v úseku pro vězně nebývají polstrované, jsou plastové a šedé. Obě části jsou rozděleny mřížemi, které mají uprostřed posuvné dveře. Úplně vzadu v autobusu jsou dvě jednomístné klece pro nejnebezpečnější vězně. To, že je vnitřek autobusu oplechovaný, způsobuje, že v létě je v něm velké vedro, v zimě se naopak v autobusu těžce udrží teplo. V menších vězeňských dodávkách samostatné klece nejsou. Část autobusu (vyjma dodávek) pro vězně má většinou oplechované zdi. Vězeňská dodávka se používá i k přepravě jednotlivých, velmi nebezpečných vězňů. Existuje i sanitka v barvách vězeňské služby, určená pro převoz nemocných nebo zraněných vězňů.\n\nNejvíce se používaly autobusy Karosa (C 734, C 935, C 954, C 956), dále Volkswagen Crafter a LT 46. Od roku 2013 se používají vozy Iveco Crossway. Vozy obvykle parkují v areálech věznic, jediná možnost jak je zahlédnout je každé pracovní úterý a čtvrtek, kdy rozváží vězně z Jiřic.\n\nV Rusku a na Ukrajině se používají \"Avtozaki\", terénní dodávky nebo kamiony, které mají odjakživa typický tvar krabice. Uvnitř jsou buď rozděleny na jednotlivé klece, které jsou naskládány v bocích vozidla a mezi nimi je jeden průchod, a nebo jsou podél boku dvě lavice, mohou být i kombinové, kdy je v jedna část s klecemi a další s lavicemi. Avtozaki mají různý nátěr a některé se stěží dají odlišit od nákladního auta. V jiných zemích se používají typické dálkové autobusy, celkově se však používají velmi různé typy autobusů, společné mají ale to, že okna jsou malá, vysoko nad hlavou vězňů a nebo pokud mají normální okna, tak jsou kompletně zamřížovaná a vždy je rozdělen prostor pro vězně a dozorce. Dřív se využíval i Vagonzak.\n"}
{"id": "1019799", "url": "https://cs.wikipedia.org/wiki?curid=1019799", "title": "Birlibán", "text": "Birlibán\n\nBirlibán je kniha spisovatele Eduarda Petišky o stejnojmenném chlapci. Je určena čtenářům předškolního a mladšího školního věku a je vhodná i pro předčítání čtenářům mladším. Titul vyšel poprvé v roce 1959 v SNDK s ilustracemi Václava Sivka a od té doby vyšel v mnoha vydáních v Česku i zahraničí (Německo, Bulharsko). Na námět knihy vznikl i několikadílný film České televize \"Birlibán\" (scénář M. Kšajtová), který bývá pravidelně reprízován.\n\nPříběh o Birlibánovi je vhodně zasazen do širších sociokulturních souvislostí, pomáhá tak k osobnostnímu a sociálnímu rozvoji dítěte, proto se využívá ve vzdělávacím kontextu a je řazen do osnov mnoha vzdělávacích projektů a programů. Na Birlibána navazuje jeho volné pokračování v podobě menší publikace od stejného autora pod názvem \"Birlibán jde do školy\".\n\nÚryvek z knihy\n\n\",V Bonbonovicích se Birlibán zastavil uprostřed ulice a nevěděl, na co se dřív podívat. Každý dům byl postaven z něčeho jiného, ale žádný z cihel a žádný ze dřeva. Vedle domu z pravého pardubického perníku stál dům z mléčné čokolády, tamten byl celičký ze sladké pěny, z které se dělá pěnové cukroví, a tamhleten hrál všemi barvami jako kyselý bonbon. V oknech neměly domy sklo, ba ne, okna tu zasklívali velikými průhlednými bonbony. Tady se asi děti rády dívají z okna, myslel si Birlibán. Přitisknou nosík k oknu a jazykem mohou lízat od rána do večera, a okna neubude. Na ulici nikdo nebyl. U čokoládové zdi šplíchal malý vodotrysk.\" \"\n"}
{"id": "1019800", "url": "https://cs.wikipedia.org/wiki?curid=1019800", "title": "Faramans (Ain)", "text": "Faramans (Ain)\n\nFaramans je francouzská obec v departementu Ain v regionu Auvergne-Rhône-Alpes. V roce 2011 zde žilo 712 obyvatel.\n\nBourg-Saint-Christophe, Bressolles, Joyeux, Le Montellier, Pérouges, Pizay, Saint-Éloi,\n\n\"Počet obyvatel\" \n\n"}
{"id": "1019801", "url": "https://cs.wikipedia.org/wiki?curid=1019801", "title": "Faramans", "text": "Faramans\n\nFaramans je název dvou francouzských obcí:\n\n"}
{"id": "1019802", "url": "https://cs.wikipedia.org/wiki?curid=1019802", "title": "Alexander Leipold", "text": "Alexander Leipold\n\nAlexander Leipold, (* 2. června 1969 v Alzenau, Spolková republika Německo) je bývalý německý zápasník – volnostylař. V roce 2000 získal a vzápětí přišel o zlatou olympijskou medaili pro prozitivní dopingový test.\n\nZápasení se vrcholově věnoval od dětství v Dolních Frankách pod vedením Gerharda Weisenbergera. V roce 1988 se v 19 letech stal stabilním členem západoněmecké seniorské reprezentace a zajistil si účast na olympijských hrách v Soulu. V základní skupině skončil na čtvrtém a do bojů o medaile nepostoupil. Obsadil 7. místo.\n\nV roce 1991 získal před domácím publikem titul mistra Evropy. Zlepšenou výkonnost si však do olympijského roku 1992 nepřinesl. Na olympijských hrách v Barceloně nevyhrál jediný zápas ve skupině a skončil v poli poražených. V roce 1994 získal svůj jediný titul mistra světa, v nižší lehké váhové kategorii, než pravidelně zápasil. V roce 1996 startoval na olympijských hrách v Atlantě, ve druhém kole prohrál s pozdějším vítězem Buvajsarem Sajtijevem z Ruska a obsadil celkově 5. místo.\n\nV období po olympijských hrách v Atlantě patřil mezi nejlepsí velterové váhy, ale na fenomenálního Sajtijeva nestačil. V roce 2000 udělal maximum aby Sajtijeva porazil na olympijských hrách v Sydney. V přípravě však něco neudělal správně. Po suverénním výkonu získal zlatou olympijskou medaili, kterou záhy musel vrátit pro dopingový nález. V turnaji se paradoxně se Sajtijevem neutkal. Přemožitelem Sajtijeva byl překvapivě Američan Brandon Slay, kterého ve finále jednoznačně porazil. Zlatou olympijskou medaili musel po měsíci vrátil za užití steroidu zvaného nandrolon. Tento steorid sportovcům pomává při zvýšené fyzické zátěži se nezranit. Následoval dlouletý zákaz startu, který mu byl po roce zrušen. S právníky dokázal, že látku užil nemyslně.\n\nV roce 2001 se na podzim na žíněnku vrátil a v 2003 se opět dostal do finále mistrovství Evropy. V létě téhož roku však během tréninkového kempu utrpěl mozkovou příhodu. V olympijském roce 2004 se pokusil o návrat, ale na své páté olympijské hry se nekvalifikoval. Následně ukončil sportovní kariéru. Věnuje se trenérské práci.\n\n"}
{"id": "1019803", "url": "https://cs.wikipedia.org/wiki?curid=1019803", "title": "Birlibán jde do školy", "text": "Birlibán jde do školy\n\nBirlibán jde do školy je dětská kniha spisovatele Eduarda Petišky volně navazující na příběh o chlapci Birlibánovi. Titul vyšel poprvé v nakladatelství Mladá fronta s ilustracemi Václava Sivka roce 1962, tedy tři roky po prvním vydání \"Birlibán\" (1959). Nakladatelství Librex pak příběh nechalo přeilustrovat ilustrátorem Adolfem Dudkem a bezplatně distribuovalo žákům prvních tříd. V roce 2014 vydalo knihu poprvé elektronicky a rovněž bezplatně distribuuje (ku příležitosti 90 let od autorova narození) nakladatelství Education s ilustracemi Jakuba Mareše. \n\nStejně jako první díl, je i \"Birlibán jde do školy\" zaměřen na problematiku dětství a dětskou adaptaci na okolní prostředí. V tomto díle se autor zabývá jedním z nejdramatičtějších období dětství – přechodem z předškolního věku do školního, opouštění světa bezstarostných her a začátkem prvních životních povinností. Nenásilnou formou provádí dítě světem jeho vrstevníků i dospělých a tak přispívá k jeho socializaci. Příběhy, které Birlibán zažívá, tak nacházejí široké uplatnění ve vzdělávacím kontextu a výukových materiálech, programech a tematicky zaměřených projektech.\n\nUkázka z knihy:\n\n\",Birlibán, Birlibán, jaképak je to jméno? Uslyšíme snad pohádku o kouzelníkovi anebo... Onehdy jsem šel po náměstí a potkal jsem chlapce, který křičel: „Birlibán, Birlibán, Birlibán!“ Zeptal jsem se ho, kdo to Birlibán je. Odpověděl mi, že Birlibán je přece kluk, co šel do Bonbonovic a do Maňáskova, a že je o tom knížka. A také mi řekl, že se mu to jméno líbí, a proto si je prý zpívá. „Ach, ty zpíváš,“ povídal jsem, „a já si myslil, že křičíš.“ Tak to bývá, někdo křičí a myslí si, že zpívá, někdo uslyší jméno Birlibán a myslí si kdovíco, a zatím je to jméno chlapce. Ale divné jméno. Však jeho příhody jsou podivné. A tak si o Birlibánovi už vypravujme.\"\"\n"}
{"id": "1019804", "url": "https://cs.wikipedia.org/wiki?curid=1019804", "title": "Aragac Gjumri FC", "text": "Aragac Gjumri FC\n\nAragac Gjumri Football Club (arménsky: Ֆուտբոլային Ակումբ „Շիրակ“ Գյումրի) byl arménský fotbalový klub sídlící ve městě Gjumri. Klub byl založen v roce 1967 jako Širak-d Leninakan, zanikl v roce 2002. Klub býval po většinu své existence rezervním týmem hlavního městského klubu FC Širak Gjumri.\n\nZdroj:\n\n\nZdroj:\n"}
{"id": "1019805", "url": "https://cs.wikipedia.org/wiki?curid=1019805", "title": "Four Seats for Invalides", "text": "Four Seats for Invalides\n\nFour Seats for Invalides (zkratkou FSFI nebo 4S4I, česky \"4 sedadla pro invalidy\" podle nápisu v prostředcích MHD) byla česká grindcore/death metalová kapela založená v lednu 1992 ve městě Most Mirkem (vulgo Deathman) a Petrem Buchnerem (alias Butcher).\nKapela popisovala svůj projev jako „ekoalcopsychodeathcoretoxictrashchemicalstench“. Kromě českých skupin koncertovali např. s Avulsed (Španělsko), Deeds of Flesh (USA), Adramelech (Finsko), Blood (Německo), Dead Infection (Polsko).\n\nV roce 1993 vyšlo první studiové album s názvem \"Hiromost\". \n\n\n\n\n\n"}
{"id": "1019806", "url": "https://cs.wikipedia.org/wiki?curid=1019806", "title": "FC Zangezour Goris", "text": "FC Zangezour Goris\n\nFootball Club Zangezour Goris (arménsky: Ֆուտբոլային Ակումբ „Զանգեզուր“ Գորիս) byl arménský fotbalový klub sídlící ve městě Goris. Klub byl založen v roce 1982, zanikl v roce 1997.\n\nZdroj: \n"}
{"id": "1019812", "url": "https://cs.wikipedia.org/wiki?curid=1019812", "title": "Khone Phapheng", "text": "Khone Phapheng\n\nKhone Phapheng je soustava vodopádů na řece Mekong v jižním Laosu. Kaskády se táhnou v délce devíti kilometrů a znemožňují lodím plout na horní tok Mekongu. Francouzi postavili v roce 1910 úzkokolejnou železnici, která umožňuje dopravu zboží přes nesplavný úsek řeky. Vodopády dosahují maximální výšky pouhých 21 metrů, ale s šířkou přes 10 km a průměrným prútokem 11 000 metrů krychlových za sekundu (v období dešťů byl naměřen dokonce maximální průtok 49 000 m³/s) patří k nejmohutnějším vodopádům světa (vyšší průtok mají Inga Falls na řece Kongo, ale ty nemají svislý přepad vody a bývají proto klasifikovány jako peřeje).\n\nOblast v okolí vodopádů se nazývá \"Si Phan Don\" (\"Čtyři tisíce ostrovů\"). Žije zde endemická rybka balitora khonská, vzácný sladkovodní delfín orcela tuponosá a také plabuk, gigantický druh sumce, dorůstající přes tři metry. Plánuje se výstavba přehrady Don Sahong, která by využila síly vodopádů k výrobě elektrické energie, zároveň by však vážně narušila místní ekosystém.\n\n"}
{"id": "1019813", "url": "https://cs.wikipedia.org/wiki?curid=1019813", "title": "FC Lori Vanadzor", "text": "FC Lori Vanadzor\n\nFootball Club Lori Vanadzor (arménsky: Ֆուտբոլային Ակումբ „Լոռի“ Վանաձոր) byl arménský fotbalový klub sídlící ve městě Vanadzor. Klub byl založen v roce 1936 jako Lori Kirovakan, zanikl v roce 2006. Rezaložen v roce 2017.\n\nZdroj:\n\n\nZdroj: \n"}
{"id": "1019814", "url": "https://cs.wikipedia.org/wiki?curid=1019814", "title": "Joyeux", "text": "Joyeux\n\nJoyeux je francouzská obec v departementu Ain v regionu Auvergne-Rhône-Alpes. V roce 2011 zde žilo 237 obyvatel.\n\nBirieux, Faramans, Le Montellier, Rignieux-le-Franc, Saint-Éloi, Versailleux,\n\n\"Počet obyvatel\" \n\n"}
{"id": "1019815", "url": "https://cs.wikipedia.org/wiki?curid=1019815", "title": "Pavel Zacha", "text": "Pavel Zacha\n\nPavel Zacha (* 6. dubna 1997, Brno) je český hokejový útočník, momentálně hrající NHL za tým New Jersey Devils. V roce 2015 byl draftován již v 1. kole jako 6. celkově týmem New Jersey Devils.\n\nPavel Zacha prošel speciálním sportovním programem otce známým pod názvem Kamevéda. V ELH oblékal dres Bílých Tygrů Liberec, jako junior také HC Komety Brno.\n\nSvůj debut v NHL si odbyl 10. dubna 2016 v dresu New Jersey Devils, když v posledním zápase základní části zaznamenal 2 asistence a 4 plusové body a podílel se na výhře Devils nad Torontem Maple Leafs poměrem 5:1.\n\n"}
{"id": "1019817", "url": "https://cs.wikipedia.org/wiki?curid=1019817", "title": "FTAM", "text": "FTAM\n\nFTAM je OSI protokol aplikační vrstvy pro přenos a správu souborů ( ) definovaný ISO standardem ISO 8571.\n\nCílem FTAM bylo zkombinovat v jednom protokolu přenos souborů (podobný internetovému protokolu FTP) a vzdálený přístup k otevřeným souborům (podobný NFS). Proto definuje výrazně širší funkčnost než běžné protokoly pro přenos souborů, jako je FTP; definuje virtuální souborový systém, ve kterém jsou soubory umístěny ve stromové struktuře, což umožňuje vytváření velmi složitých souborových struktur. Standard popisuje tyto struktury, různé atributy a operace. Protokol FTAM je pro svoji nezávislost na konkrétní implementaci systému souborů vhodný zejména v heterogenních počítačových prostředích.\n\nProtokol FTAM byl nabízen jako softwarový produkt ve specifických funkčních profilech mnoha výrobců, ale jako jiné OSI protokoly se příliš nerozšířil. Jeho použití v oblasti osobních počítačů není běžné a omezuje se především na komerčním sektor.\n\nK většímu nasazení protokolu FTAM došlo v Německu. Obsah některých veřejných FTP serverů byl dostupný i pomocí protokolu FTAM, protokol FTAM se používal pro komunikaci mezi zaměstnavateli a poskytovateli zdravotní péče, a významné bylo použití FTAM v německém bankovním sektoru. Podle dohody o elektronické výměně dat (EDI) ( ) se od roku 1995 pro předávání clearingových informací používal přenos zpráv BCS (Banking Communication Standard) přes FTAM. Od roku 2008 se však k tomuto účelu používá protokol EBICS (Electronic Banking Internet Communication Standard) a povinná podpora BCS přes FTAM měla skončit 31. prosince 2010.\n\n\n"}
{"id": "1019818", "url": "https://cs.wikipedia.org/wiki?curid=1019818", "title": "Moonblood", "text": "Moonblood\n\nMoonblood byla německá black metalová kapela založená roku 1994 v saském Schneebergu, dříve existovala rok pod názvem Demoniac. Mezi zakládající členy patřili hudebníci s přezdívkami Occulta Mors (všechny nástroje) a Gamaalzagoth (vokály). Kapela měla na kontě 5 oficiálních a 13 neoficiálních demonahrávek, několik split nahrávek a 2 LP desky.\n\nNení jisté, kdy přesně se kapela rozpadla, poslední demo \"Dusk Woerot\" vyšlo v roce 2003.\n\n\n\n\n"}
{"id": "1019819", "url": "https://cs.wikipedia.org/wiki?curid=1019819", "title": "Nebojsa", "text": "Nebojsa\n\nNebojsa je československá filmová pohádka slovenského režiséra Júliuse Matuly z roku 1989 natočená na motivy slovenské lidové pohádky. Pohádka byla nadabována do Německa pod název \"Der Furchtlose\" a do Maďarska po názvem \"A fekete kastély\".\n\nPohádka byla natočena na jižní Moravě. Ve filmu se objevuje větrný mlýn v Kuželově, zřícenina hradu Cornštejn a v závěru zámek Milotice.\n\n\n\n"}
{"id": "1019820", "url": "https://cs.wikipedia.org/wiki?curid=1019820", "title": "Fredriksdal museer och trädgårdar", "text": "Fredriksdal museer och trädgårdar\n\nFredriksdal museer och trädgårdar (Fredriksdalské muzeum a zahrady) je skanzen. Je nazývaný také Fredriksdals friluftsmuseum (Fredriksdalské muzeum pod otevřeným nebem), leží v Helsingborg, ve Švédsku, bylo postaveno kolem panského sídla, jako hlavního domu na pozemku Fredriksdal. Fredriksdal postaven jako „\"landeri\"“ (venkovské letní sídlo se zemědělskými pozemky) Frederickem Williamem Costerem v roce 1787, na konci 19. století byl odkoupen Oscarem Trappem a spolu s pozemky okolo hlavní budovy a přístavbami byl darován městu Helsingborg jeho vdovou, Giselou Trappovou, v roce 1918. Muzeum bylo otevřeno pro veřejnost v roce 1923. Toto muzeum je považováno za druhé největší ve Švédsku, po rekonstrukci obsahuje starší městské bloky centrálních částí v Helsingborgu, rolnických hospodářství s loukami v různých částech Skåne, botanickou zahradu ve Skåne se všemi volně rostoucími rostlinami a Fredriksdalské divadlo.\n\nMuzejní logo se skládá ze stylizovaného bílého stromu na olivově zeleném pozadí. Bylo navrženo Bodilem Tegsellem. Logo vyhrálo v roce 2006 ve Švédsku soutěž v designu, v kategorii „Identity Print – Profil“.\nPark, který se rozkládá kolem hlavní budovy ve Fredriksdalu má části, které jsou stejně staré jako samotné budovy. První část parku byla postavena v roce 1787 ve francouzském stylu, s důrazem na symetrii a bod pohledu. Tato část je první věc, kterou lze vidět, při příjezdu u hlavního vchodu, kde je dlouhá ulička lemovaná habrovým plotem. U další nejbližší budovy se nachází trávník ohraničený výsadbou levandulí a úprava byla navržena zahradním architektem Svenem Ingvarem Anderssonem v roce 1960.\n\nNa jih od francouzské zahrady, byl v roce 1820 připojen anglický park, jenž je více organicky navržen a stromy a keře jsou rozmístěny tak, že působí přirozeně. V parku je vedena stezka a v jeho středu stojí altán, který sem byl přemístěn ze soukromé zahrady. Mezi vegetací, která zde byla vysázena jsou i kaštany a moruše.\n\nJižně od zámku byla obnovena kuchyňská (zeleninová a kořeninová) zahrada, kde je ekologicky pěstována řepa a boby, jsou zde použity stejné metody hnojení a ničení škůdců, jako před 150 lety. Nejblíže k zahradě Fredriksdalu je bylinková zahrádka, vysázená mezi topiary a ploty ze zimostrázu. Jižně od zeleninové zahrady je ovocný sad s více než 130 druhů jabloní a hrušní, ale také třešní a jahodníku. Nejstarší stromy byly vysazeny v roce 1845.\nNa severní straně panského sídla je malá zahrada s názvem Mamsellens trädgård (Mamsellenská zahrada), která je založena v souladu se stejnými ideály, jako francouzský park. Park se nachází souběžně s farmou u severního křídla, v budově, která dříve sloužila jako stáje pro jezdecké koně panstva. V budově nyní sídlí Fredriksdalská zahradní kavárna. Přilehlý obchod je malá hrázděná budova, která je součástí fredriksdalských původních staveb, stejně jako přístavba budovy, postavené v roce 1994. Jako dar od muzea k Nils Poppeho 90. výročí v roce 1998 dostala přístavba kavárny název Poppeho pavilon.\n\nPodle darovacího dopisu Gisely Trapp, který po sobě zanechala, si přála, aby byla postavena blízko sídla. Byla dokončena v roce 1930.\n\nBotanická zahrada je rozdělena na systematickou část a část s přírodními rostlinnými prostředími, které ukazují divokou flóru Skandinávie a prostředí rostlin. Botanická zahrada obsahuje více než 40 různých prostředí rostlin, z různých částí Švédska. Oblast v nejjižnější části je ukázkou různých druhů dřevin.\n\nNa severu a na východě lesa leží krajina skládající se z různých rozšířených typů, které se dochovaly, když byly ve Švédsku louky téměř úplně zkultivovány. Na loukách umožňuje najít tradiční luční rostliny ve svém přirozeném prostředí, zejména různé druhy luk původních ve Skåne.\n\n\nKromě toho, je zde možné najít vodní vegetaci. Okolo rybníka Aledammen vyrůstá plicník lékařský, řepík, netýkavka a tužebník. \n\nSystematická část botanické zahrady se skládá ze všech volně žijících druhů nalezených v jižním Švédsku, které byly shromážděny a seskupeny podle Linného systému. Ve školní botanické zahradě je 1200 druhů. Všechny třídy Linného systému jsou jsou zastoupeny. V růžové zahradě je 450 různých druhů růží.\n\nDo skanzenu bylo přesunuto několik starších lidových staveb ze Skåne. Nejstarší farma je Lillarydsgården z roku 1600, která byla přestěhována do Fredriksdal z farnosti Perstorp v severním části Skåne. Mlýn byl postaven v roce 1803 a přestěhoval se do skanzenu z okresu Ringstorp ve městě Helsingborg. Další dva mlýny pochází z 18. století. Mnoho z menších budov bylo majetkem Martena Sjöbecka. \n\nK dispozici je také část, která mapuje některé ze starších městských budov v Helsingborgu, které byly přesunuty, nebo přestavěny v Fredriksdal ze svých původních míst ve městě. V několika budovách se dochovaly interiéry, které vyprávějí o jejich historii řemeslných podniků. Tato část muzea byla přidána v roce 1940, 1950 a 1960, když byla stržena velká část budov ve městě, aby byl vytvořen prostor pro nové domy. \nMezi staršími domy je i bývalá fara z Mary Parish v Helsingborgu, která stála na křižovatce South Main Street a Prästgatan. Budova je nyní určena jako školící středisko.\n\nPravidelně jsou organizovány akce v muzeu pod širým nebem, většinou zaměřené na děti. V současné době existuje asi 50 různých aktivit pro děti, ale i zábavných akcí pro osoby všech věkových kategorií, včetně Velikonoc, oslav letního slunovratu a Vánoc. Další akce jsou Rosdagar, sdružující odborníky a nadšence pěstování růží a Michalský trh, trh s se zemědělskými produkty a výpěstky. Jsou pořádány historizující prohlídky pro děti a různé zahradní show.\n\n\n"}
{"id": "1019821", "url": "https://cs.wikipedia.org/wiki?curid=1019821", "title": "Kinderlandverschickung", "text": "Kinderlandverschickung\n\nKinderlandverschickung (KLV) (česky vysílání dětí na venkov) bylo již v roce 1933 označením zdravotně podmíněných prázdnin pro městské děti na venkově. Podobné venkovské pobyty pořádala po převzetí moci národními socialisty i nacistická organizace Volkswohlfahrt (NSV) nebo v omezené míře také církevní organizace jako třeba Červený kříž (Deutsches Rotes Kreuz), Charita (Deutscher Caritas verband) a evangelická Innere Mission.\nHitlerův projekt Erweiterte Kinderlandverschickung (rozšířené vysílání dětí na venkov) se od těchto venkovských táborů značně odlišoval. Organizaci a chod celého projektu řídil Baldur von Schirach. Název „Erweiterte Kinderlandverschickung” měl obyvatelstvu vsugerovat, že se jedná o rozšířený model již existujících ozdravných pobytů a zastřít pravý důvod evakuace z oblastí ohrožených bombardováním. Z nouze vznikla ideologická ctnost. Děti byly jednak před leteckou válkou dostatečně chráněny a zároveň po delší dobu odděleny od rodičů a církve, takže se polovojenský dril a politický vliv na 10 – 14leté děti mohl plně rozvinout. Mladší 6 – 10letá dítka byla evakuována do pěstounských rodin. Od roku 1943 docházelo k evakuacím celých škol. I když děti braly KLV tábory jako dobrodružství, přesto se u některých projevoval i strach z často prvního odloučení od rodičů a známého okolí.\n\nPočet celkově evakuovaných dětí, které prošly přibližně 5 000 tábory nebo v rámci KLV byly ubytovány u rodin, je dodnes nejasný. Odhady se pohybují od dvou do pěti milionů. Děti strávily někdy i roky po školách v přírodě, mládežnických ubytovnách, stanových táborech, penzionech, hotelech nebo klášterech. Po roce 1944 museli organizátoři čelit vlně odvážení dětí rodiči, která v podstatě trvala až do konce války. Po útěku výchovného personálu v posledních dnech války nastaly i takové případy, kdy děti opouštěly tábory na vlastní pěst a dostaly se do válečného pásma mezi oběma frontami.\n\nMyšlenka organizovaných ozdravných táborů na venkově nebyla rozhodně nová. Již od konce 19. století takové pobyty provozovaly různé dobročinné spolky, později církev, dělnické dobročinné organizace, KPD a nakonec i Hitlerjugend. Statisíce dětí ze sociálně slabých rodin se na nich radovalo z několikatýdenního pobytu na zdravém vzduchu a z plnohodnotné stravy. Během druhé světové války probíhala taková opatření souběžně s nacionalistickým projektem „Erweiterten Kinderlandverschickung\". Vznik centrální mládežnické organizace Hitlerjugend (HJ) v roce 1933 představoval zásadní mezník v mimoškolní výchově mládeže. Omezený prostor mimoškolní výchovy se nacisté snažili rozšířit například několikadenními stanovými tábory a od roku 1940 jej doplnily několikaměsíčními pobyty v rámci rozšířeného vysílání dětí na venkov.\n\nDosavadní prameny uvádí, že projekt uvedl do života osobně Adolf Hitler a to po bilanci 24. září 1940, kdy už bylo jasné, že Británie není připravena kapitulovat. Nacionálně socialistický projekt KLV se týkal dětí z velkých a hlavně industriálních měst ohrožených bombardováním. Odezvu našel především u rodin z nižších sociálních vrstev. Akce „Erweiterte Kinderlandverschickung” se vyznačovala, tak jako všechna NS zařízení pro mládež, silnou ideologickou náplní a plnila funkci nacistické výchovné instituce. Od svých rodin až několik měsíců oddělené děti ve věku 10 – 14 let prožívaly na táborech KLV jednu z nejdůležitějších fází svého života. Projekt KLV byl zaváděn postupně. Nejprve se zařízení objevila v německých regionech (např. v Pomořanech, Bavorsku, Švábsku atd.) a postupně se rozšiřovala do dalších oblastí na východ od hranic „Staré říše“ (Altreich). S tábory KLV se tak setkáváme i v anektovaných územích. Protektorát Čechy a Morava patřil mezi jednu z nejvíce využívaných destinací.\n\nPod názvem „Erweiterte Kinderlandverschickung” běžely ještě tři další evakuační projekty, které se dotýkaly mnohem širšího okruhu osob a počtem evakuovaných přesahovaly žákovské projekty. Národně socialistická Volkswohlfahrt (NSV) pořádala v hostitelských rodinách (Gastfamilien) pro matky s malými dětmi (popřípadě společně se staršími sourozenci) také „Mutter-und-Kind-Verschickung“ (Pobyty matka a dítě). Zrovna tak organizovala a financovala pro žáky ve věku do deseti let pobyty u tzv. pěstounských rodin (Pflegefamilien). Pro děti v každém věku využívali rodiče i možnost evakuace v podobě dlouhodobého ubytování u vlastních příbuzných, kdy se NSV postarala o transport a přebrala cestovní náklady.\n\nOrganizace táborů KLV nebyla vůbec jednoduchá. Počínala propagandou a zajištěním zvláštních vlaků, ubytováním, vybavením a stravováním a končila u obstarání učitelů, vychovatelů, hospodářského personálu a administrativních pracovníků. Finanční dohled nad tábory převzala NSDAP, která žádala u říšského pokladníka o finanční pokrytí. Pokladník pak účtoval s říšským ministerstvem financí. Na organizaci se podílely i další stranické složky. Volkswohlfahrt přebírala cestovní náklady a péči o děti během cesty, zrovna tak do její kompetence spadaly lékařské prohlídky před nástupem. Hitlerjugend financovala ubytování, stravu, ošacení a pojištění mládeže na místě pobytu. Učitelský svaz Lehrerbund (NSLB) měl na starosti školní výuku a potřebné školní pomůcky. Koordinaci celého projektu řídilo říšské oddělení KLV při říšském vedení mládeže v Berlíně.\n\nNa samém vrcholu stál říšský odbor KLV „Reichsdienststelle Kinderlandverschickung\" v čele s říšským vedoucím Baldurem von Schirachem, který na říšský odbor mládeže (Reichsjugendführung) dosadil do funkce vedoucího kanceláře a svého náměstka Helmuta Möckla. V říšské centrále sídlila další důležitá oddělení: transport, zdravotnictví, ubytování a oddělení správy a výživy. Möckel k nim nechal dodatečně zřídil dva referáty pro ideologické vzdělávání mládeže. Rozhodnutí z centrály delegovali oblastní vůdci HJ na místní organizace. Tím vznikla celkem hustá síť vykonávajících a dohlížejících – od oblastního pověřence KLV (Gebietsbeauftragten), který často zastával také funkci oblastního vůdce, přes pověřence banu (Bannbeauftragten) a místního pověřence (Standortbeauftragten) až k místnímu vedoucímu oddílu (Standortmannschaftsführer, popřípadě Standortmädelführerinnen).\n\nNSV (Nacionálně socialistický svaz pro dobročinnost) se od roku 1933 snažil ze sociální oblasti vytlačit ostatní organizace jako byly Deutscher Caritasverband, Innere Mission a Deutsches Rotes Kreuz. Svaz pro dobročinnost poskytoval sociální péči plně v duchu národně socialistické ideologie – rasově a politicky vhodným občanům (Volksgenossen). V rámci projektu KLV zastával svaz dva hlavní úkoly. Zodpovídal za všechny děti umístěné v rodinách (Familienpflegestellen) ve věku do deseti let a vyplácel náhradním rodinám pečovatelský příplatek (Pflegegeld). Dále zajišťoval transport budoucích matek nebo matek s kojenci a malými dětmi do domovů (Mutter-und-Kind-Heimen). Druhý důležitý úkol spočíval v logistickém zajištění transportů a obstarání ubytovacího místa. Jakmile vyjasnil počet uchazečů a zorganizoval transport, plnil už jen funkci kontrolní. V místě pobytu mu k tomu sloužily župní a okresní spojky (Gauverbindungsmänner a Kreisverbindungsmänner), které prováděly inspekci ubytování a vyřizovaly stížnosti.\n\nČlenové HJ doprovázeli žáky od 10 do 14 let během transportu a rozdělovali je do příslušných táborů. Podle velikosti zařízení byl do tábora přidělován minimálně jeden vedoucí táborového týmu (Lagermannschaftsführer nebo Lagermädelführerin). Na své úkoly se připravovali v KLV-říšských školách (KLV-Reichsschulen), nejprve v Tiefensee nedaleko Berlína, pak v polském městě Ścinawa (Steinau an der Oder), v českých Poděbradech (Podiebrad) nebo v Harrachově (Harrachsdorf). Vůdci HJ se starali o mimoškolní náplň táborového života a podle jednou za měsíc vycházejícího ideologického časopisu Unser Lager (Náš tábor) organizovali: sport, volný čas, pestrá odpoledne, ale také politické týdenní zprávy, pochodová a útvarová cvičení a samozřejmě dbali na pořádek, disciplínu a vojenský výcvik. Funkci vedoucího zastávali členové Hitlerjugend nebo BDM většinou ve věku 17 – 18 let. Vedoucí táborového týmu si byli s pedagogickým táborovým vedoucím (učitelem) pro školní výuku rovni.\n\nNS-Lehrerbund (česky Nacionálně socialistický svaz učitelů) měl na starosti politicko-ideologické vzdělávání, proto zajištění potřebného počtu vyučujících a samotné výuky leželo na jeho bedrech. Vzhledem k tomu, že výuka v táborech spadala do kompetence župního vedoucího (NSLB-Gauwalter), nesměli učitelé KLV kontaktovat školu nebo úřady ve vlasti, ale obraceli se na místního školního táborového pověřence (KLV-Schulbeauftragten). Ten předal celou záležitost k potřebnému vyřízení úředníku (KLV-Kreissachbearbeiter) do místa, odkud děti pocházely. Jemu pak příslušelo nevděčné vyřizování stížností a chlácholení rodičů. NS-Lehrerbund prováděl samozřejmě také skrze své inspektory potřebné táborové kontroly (NSLB-Inspekteure). Do kompetence KLV učitelů spadalo jednak vedení tábora spojené i s hospodářskými a organizačními záležitostmi, vlastní výuka všech předmětů a nepřetržitý pedagogický dohled. V počátku projektu absolvovali krátké třídenní instruktáže pro vedoucí tábora (Lagerleiter), které byly od roku 1943 prodlouženy na dva týdny.\n\nDoprava statisíce dětí do místa pobytu nebyla jednoduchá, někdy se u říšských drah rezervovaly pouze jednotlivé vagony, ale většinou se jednalo o transport celých zvláštních vlaků. V prvních dvou letech jich bylo od začátku projektu vypraveno 1 700. Každé dva až tři měsíce se konaly mezi zástupci centrály (Reichsdienststelle KLV) a říšských drah Deutsche Reichsbahn plánovací konference. Vzhledem k tomu, že děti nemohly být vysílány na cestu samotné, doprovázeli je vedoucí transportu, lékaři a průvodci (Transportleiter, Transportärzte a Transportbegleiter) z HJ a BDM, kteří ovšem nebyli mnohdy o moc starší než děti samotné. Stížnosti na chováním během transportu nebyly výjimkou a dráhy požadovaly za poškozené sedačky, stoly, okna a závěsy odškodné.\n\nProdlužující se válka měla vliv i na kapacitu říšských drah. Od září 1942 se k dopravě využívalo i lodní dopravy po řekách Dunaji, Rýnu, Labi a Vezeře. První lodní KLV transport vyjel z přístavu Hamburk směrem na Prahu. Organizování transportů zůstávalo po celou dobu války nejbolavějším místem. Proto se vedoucí orgány snažily ve vlacích zabránit blokování míst z důvodu cestování na dovolenou, prázdniny nebo rodičovských návštěv KLV. Několikaměsíční pobyty dětí se samozřejmě bez rodičovských návštěv nemohly obejít. Za tímto účelem organizovala říšská centrála hromadné rodičovské návštěvy.\n\nProjekt KLV ohlásil Martin Bormann obyvatelstvu oběžníkem 27. 9. 1940. Adolf Hitler rozhodl, že pro KLV připadají v úvahu sice zařízení převážně v odlehlých, venkovských, ale již zaběhnutých turistických oblastech. Nejprve se jednalo o Hesensku, Bádensko-Württembersku, dřívější Bavorské východní Marce, Braniborské Marce, Říšské župě Horní Podunají, Říšské župě Dolní Podunají, Sasku, Slezsku, Říšské župě Sudety, Meklenbursku, Durynsku a Říšské župě Povartí. Okruh v úvahu připadajících oblastí se postupně rozšiřoval také za hranice Třetí říše: do Protektorátu Čechy a Morava, Moravského Slezska, Říšské župy Gdaňsk-Západní Prusko, do Povartí (zahrnující Poznaňsko) a do zbytku polského území Generálního gouvernementu. Tábory KLV se nacházely také v Lotyšsku, Dánsku, Nizozemsku, ve Francii v Alsasku-Lotrinsku, v Lichtenštejnsku, Maďarsku, Bulharsku a v bývalé Jugoslávii, od konce roku 1940 také na Slovensku. Na jihu a na Balkáně probíhal projekt zvětší části v pěstounských rodinách v německy mluvících oblastech Sedmihradska, Banátu, Bačky, Pětikostelí a Spiše. Kvůli reprezentaci Třetí říše v zahraničí se zejména do Dánska, Maďarska a do Protektorátu Čechy a Morava dbalo na výběr žáků se vzorným prospěchem. Pravděpodobně na přání rodičů se některé tábory nacházely také na venkově v blízkosti ohrožených měst a od roku 1943 byly děti umísťovány i v oblasti Braniborské Marky a Šlesvicka-Holštýnska.\n\nVětšina evakuovaných oblastí měla přiděleny stálé pobytové oblasti. Tak třeba vlaky vypravované z Berlína směřovaly na východ do Říšské župy Gdaňsk-Západní Prusko nebo do Povartí, od května 1943 také do Braniborské Marky, Východního Pruska nebo Pomořanska. Děti z Kolína nad Rýnem jezdily v prvním roce do Slezska a od léta 1941 do Pomořanska (na Usedom), od roku 1943 také do Rakouska, Bádenska, Saska a Dolního Slezska. Děti z Düsseldorfu byly vypravovány nejdříve do Saska, Říšská župy Sudety a také na Slovensko. KLV organizátorům šlo hlavně o to, aby domovská území ležela co nejdále od místa pobytu a aby vliv rodiny a církve byl co nejmenší. Vzhledem k tomu, že se ani po delší době trvání projektu nepodařilo rozptýlit pochybnosti rodičů, docházelo k budování táborů v odlehlých místech domovské župy. Vysílání dětí ze Slezska – Holštýnska do okolí města Salzburg nebo do Švábska či z města Hamburku do Bavorska mělo své opodstatnění. Děti z evangelických rodin se záměrně evakuovaly do katolických oblastí, čímž mělo být zažehnáno nebezpečí, že pěstounské rodiny budou ve víře pokračovat. Pravidelné návštěvy kostela znemožňovaly také odlehlé lokality, kdy vesnice s kostelem byly často od tábora vzdáleny čtyři a více kilometrů.\n\nVýchovné táborové činnosti přikládali nacisté mnohem větší váhu než školní výuce. Práce v kolektivu měla děti naučit poslušnosti, vůdčím schopnostem, obětavosti, tělesné zdatnosti a vést k utváření charakteru. Denní plány, jejichž tvorba se řídila povinnými předpisy, sestavovalo vedení tábora, tedy učitelé (táboroví vedoucí) a HJ velitelé táborového osazenstva (Lagermädelführerin/Lagermannschaftsführer). Vedle pedagogického a výchovného personálu se v táboře nacházela kuchařka-hospodyně, která obdržela k ruce jednu pomocnici a často i děvče pro zdravotní službu. Školní výuka byla zredukovaná na minimum a celý denní plán určovaly činnosti jako ranní vztyčení vlajky, nástup, služba na pokoji, pracovní činnost, hodina zpěvu, politická nauka, sport, pohybové hry v přírodě a večerní stažení vlajky. Dá se říci, že osobní volno v pravém slova smyslu neexistovalo.\n\nRozdílný přístup k výchově dívek a chlapců se projevoval nejen v jejich odděleném ubytování, ale také v rozdílné náplni jejich práce. Zatímco chlapci vyráběli různé modely aut a letadel, děvčata šila a pletla, uklízela a nacvičovala tanečky. Chlapci se připravovali na službu v armádě při terénních pohybových hrách a polovojenských cvičeních s plnou polní. Děvčata navštěvovala lazarety s raněnými vojáky, kterým předčítala nebo prozpěvovala. Jak vypadal všední den v táboře se odvíjelo hlavně od jeho vedení, jelikož do jejich kompetence spadalo nejen množství dodržováných NS svátků, ale i regulace návštěv kostela a mší.\n\nKaždý účastník tábora disponoval přídělem dvou marek na den. Mladší děti (Jungmädel a Pimpfe) se stravovaly kolektivně a před odjezdem z domova své potravinové lístky odevzdávaly. Ze začátku řídilo říšské ministerstvo pro výživu a zemědělství kolektivní stravování skrze hamburskou velkoobchodní společnost a od roku 1941 distribuční společnosti v místě pobytu. Vyšší příděly chleba, mouky, sýru, tuku, tvarohu nebo mléka narážely na neporozumění jak doma, tak v místě pobytu.\n\nZrovna tak se množství a kvalita stravování odvíjela od místa destinace. Existovaly tábory s naprosto výbornou kuchyní, ale nalezly se i takové, kde mohl být tělesný vývoj dětí vážně ohrožen. Stížnosti ze stran vedoucích tábora nebo volání o pomoc ze stran rodičů zrovna nepasovalo k propagovanému pozitivnímu obrazu KLV, takže pravidelné vážení dětí patřilo k táborovému rituálu. Je pravda, že říšské vedení podnikalo všechno možné, aby nedostatky odstranilo. I když jídla možná neodpovídala všestranné a vyvážené stravě, přeci jen na tom byly děti lépe než v rozbombardovaném domově.\n\nKrizové situace ke konci války ještě umocňovala pochybení mnoha odpovědných osob. Zpronevěra samotných župních představitelů nebyla ničím neobvyklým. Velký zájem o blaho táborových dětí se nedal očekávat ani od místního hospodářského personálu, který byl k této činnosti většinou povinován. Majitelé penzionů a hoteliéři by raději uvítali zákazníky z řad turistů než špatně platící KLV. Dokonce ani personál (hospodyně, učitelé nebo vedoucí skladu) nedokázal odolat pokušení a snažil se část dětských potravin hromadit pro své vlastní blaho.\n\nNejen potraviny, ale také ošacení, ložní prádlo a boty spadaly za druhé světové války pod přídělový systém. Ložní, stolní a podobné prádlo obstarávaly organizace HJ nebo NSV přes služebny HJ. Pronajatá nebo zabavená ubytovací zařízení se musela o prádlo postarat ve vlastní režii. Zvláště v případech narychlo připravených táborů se při rozjezdu projektu účastníci setkávali se špatně vybavenými ubytovnami. Ale i v dalších letech spalo hodně dětí na dvou až třípatrových palandách se slamníky, scházelo povlečení, teplé deky, nádobí, příbory, ručníky a děti chybějící vybavení vozily už rovnou z domova nebo si je nechaly posílat. Další problém představovalo vlastní ošacení žáků, kteří přijížděli jen se skrovným zavazadlem a které neodpovídalo předepsanému seznamu (Rüstzettel). V takových případech se dětem přidělovaly uniformy ze skladu HJ nebo BDM a další ošacení či nepromokavá obuv se obstarávaly přes NSV. Někdy v tom hrála roli i vypočítavost rodičů, kteří tak chtěli ušetřit přídělové šatenky. Právě z tohoto důvodu se apelovalo na kontrolu kufrů ještě před odjezdem.\n\nO zdraví a hygienu žáků bylo v KLV táborech postaráno skutečně lépe než doma. Některé děti absolvovaly v táborech zcela poprvé zubní prohlídku a z pobytu na čerstvém vzduchu se vracely k rodičům opálené a zotavené. Samozřejmě i v zajištění zdravotnictví se destinace odlišovaly. Ve východních oblastech se slabou infrastrukturou nebyla dostupnost lékaře jednoduchá. V ubikacích s velkými spacími sály a se špatnou hygienou se rychle šířila onemocnění jako spála, žloutenka, střevní onemocnění, záškrt či nachlazení. Epidemie a následné karantény celých táborů nebyly nic ojedinělého. V táborech bojovali také s výskytem vší, štěnic, blech a jiné havěti. Stesk po domově a rodičích měl určitě vliv i na dětskou psychiku.\n\nPropaganda sice rodičům zaručovala bezproblémový průběh školní docházky, ale skutečnost byla mnohem prozaičtější. U dětí umístěných v rodinách sedláků a ve venkovských malotřídních školách se městský standard výuky dodržoval jen těžko. Vyučování v táborech mělo probíhat čtyři hodiny denně od pondělí do soboty dopoledne, ale praxe byla různá. Zejména v menších táborech, které trpěly nedostatkem kvalifikovaných pedagogů, plnil učitel spíše roli vychovatele. Zrovna tak propagovaná praktická výuka v přírodě neodpovídala realitě. V táborech převládal nedostatek školních a učebních pomůcek, některé tábory neměly ani školní tabuli. V zařízeních, kde učitel musel zastávat i jiné organizační funkce, docházelo k plnohodnotné výuce jen velmi zřídka. Po návratu domů byli rodiče konfrontováni s viditelně nízkými učebními výsledky. Přičteme-li k tomu, že od poloviny roku 1943 už kvůli neustálým protileteckým poplachům nebylo pravidelné vyučování ve velkých městech téměř možné, je jasné, že kvalita vzdělání měla klesající tendenci už i u přijíždějících žáků.\n\nHlavním cílem rozšířených ozdravných pobytů na venkově byla přirozeně výchova dětí a mládeže v plnohodnotného občana Třetí říše na základě principů národní pospolitosti (Volksgemeinschaft). S tím se pojilo dodržování celé řady předpisů a všudepřítomný dril. „Lagermädelführerinnen” a „Lagermannschaftsführer” (LMF) zodpovídali za veškerou politickou a vojenskou náplň volnočasových aktivit. Společně s vedoucím tábora (Lagerleiter) vypracovávali podle daných rámcových pravidel týdenní plány, z kterých se pak odvozovaly plány denní. Denní i týdenní plány se zveřejňovaly na nástěnce. Většina odpoledních aktivit probíhala ve skupině nebo společně s místním oddílem HJ. V sobotu odpoledne měli mít žáci volno pro různé dobrovolné činnosti.\n\nTáborový život podléhal přísné disciplíně a pravidelným kontrolám. Jádrem každodenního života se pro děti staly nástupy (Appell), kontroly pokojů, postelí, skříněk, oblečení, obuvi, ale i zdraví. V případě sebemenší odchylky od předepsaného pořádku či předpisu, následovalo například vyházení celého obsahu skříně nebo i zákaz vycházení. Neupravené oblečení nebo uniforma při apelu (nástupu) se trestalo šikanou rychlého svlékání a oblékání se střídáním nástupu (Kostümball). Takové tresty jako třeba úklid latrín či pomocné práce v kuchyni mohl dokonce vedoucí týmu HJ podle svého uvážení neustále opakovat. Vojenský dril – stání v pozoru či nástupy v řadách, pochodování v zákrytu, služby a denní plány, sankce za každý projev individuality či osobní názor se staly na táborech součástí každodenního života.\n\nJednou z nejvíce propagovaných činností se staly pěší výlety. Často je pedagogové a vychovatelé integrovali i do školních výuky (biologie, zeměpisu). I když na první pohled vypadaly jako poznávání malebných zákoutí a kulturních krás hostitelských zemí, jednalo se o výuku branné výchovy v intencích NS-ideologie. Učební osnovy tělesné výchovy určovaly denní výkon a pochodové tempo. Každému výletu předcházela ze strany žáků pečlivá příprava nad mapou, kdy zkoumaly terén a vybíraly správnou cestu. Od roku 1941 byly KLV-tábory zařazeny do sklizňové pomoci (Erntehilfe). Nasazení žáků muselo odpovídat jejich schopnostem a pracovat mohli jen po omezenou dobu. Výpomoc v zemědělství sloužila také k utužování vztahů s místními obyvateli. Během tábora se děti dostaly i k jiným pracovním činnostem, které částečně pomáhaly vylepšit i vlastní skladové zásoby nebo jako zábava o dlouhých zimních večerech (sběr lesních plodů, sběr léčivých bylin, sběr starého textilu, lahví, papíru nebo železa). V době Vánoc vyráběly hračky pro vánoční trhy.\n\nOrganizační struktura v HJ a BDM umožňovala skrze HJ-služby a HJ velitele táborového osazenstva (Lagermädelführerin/Lagermannschaftsführer) téměř nepřetržitý kontakt s dětmi. Každé pondělí se předčítaly „týdenní politické zprávy” (Politische Wochenbericht), které patřily zrovna jako „HJ-táborová odpoledne” (HJ-Heimnachmittage) do kompetence velitele táborového osazenstva. Stupeň každodenního politického vlivu závisel od toho, do jaké míry se pedagogický a výchovný personál hlásil k nacistické ideologii. Tak například čtení zpráv wehrmachtu se mohlo tábor od tábora lišit nebo mohlo úplně odpadnout. Nicméně vedoucí a učitelé tábora stáli pod neustálou kontrolou HJ velitelů táborového osazenstva, kteří o nich zpracovávali pro nadřízené hlášení (KLV nebo HJ-služebny). Dny v táborech začínaly a končily uniformovaným nástupem u vlajky v předepsaném šiku (v linii nebo otevřeném čtyřúhelníku). „Morgenfeiern” (Oslavy rána) se konaly jen v neděli a díky předčítaným textům a písním měly silný ideologický náboj. Jednalo se o cílené vytlačování ranních nedělních mší v kostele. Velký význam se přikládal národně socialistickým svátkům a oslavám (20. duben Führers Geburtstag, 1. Máj, Erntedankfest, Heldengedenktag, 30. leden Tag der Machtergreifung).\n\nÚčast na kulturní práci (Kulturarbeit) byla povinná a představovala záběr zaměstnání od řemeslných dílen, přes hodiny zpěvu, různé hry, čtení a vyprávění až po pořádání oslav, divadelní představení. Pro vedoucí vycházel metodický časopis „Náš tábor” (Unser Lager), pro děti časopis „Mladý domov” (KLV-Zeitschrift „Junge Heimat\") a knižní nabídku zajišťovala táborová putovní knihovna (KLV-Wander- und Monatsbüchereien). Platil zákaz zasílání knih z domova. V prvé řadě se děti učily povinné HJ-písně (HJ-„Pflichtlieder\"), dále písně k nástupu u vlajky, pro nedělní ranní oslavy, pochodové písně a písničky pro táborová odpoledne. Do jednotvárného života přinášely oživení zábavná nebo divadelní představení, která měla sloužit i k lepšímu navazování kontaktů s domácím obyvatelstvem. Někdy se pořádaly i několikadenní výlety nebo exkurze, zejména do Prahy a Vídně.\n\nNěmecký nacismus byl svým ideovým zaměřením protikřesťanský a v katolické církvi viděl od prvopočátku svého nepřítele. Do roku 1935 zakázali nacisté všechny katolické spolky a do r. 1940 neexistoval již žádný katolický tisk. Byly rušeny církevní školy a v katolických oblastech zmizely kříže ze škol. Zrovna tak panovala představa, že KLV tábory se stanou místem, kde bude možné náboženství u žáků díky několikaměsíční NS-výchově eliminovat. Většina vybraných učitelů a HJ velitelů určitě takovou linii následovala. Na jaře roku 1941 muselo vedení ustoupit tlaku rodičů a vydalo nařízení, podle kterého se účastníkům tábora návštěva mše za určitých okolností povolovala. Našli se i takoví učitelé, kteří nejen že náboženství na táborech trpěli, ale dokonce ho podporovali. Stávalo se, že při mších, které s dětmi navštěvovali, zasedali také v kostelech za varhany. Takové počínání bylo sice nacistům trnem v oku, ale od druhé poloviny války, kdy narukovala spousta učitelů, se vedení v KLV táborech potýkalo s nedostatkem pedagogického personálu. V praxi to pak znamenalo, že do táborů muselo povolat mnoho penzionovaných nábožensky orientovaných (politicky nespolehlivých) učitelů. Zrovna tak se nedalo vyhnout oslavám Vánoc a Velikonoc, obzvláště pokud je děti slavily poprvé odloučeni od domova.\n\nPropaganda národního společenství (Volksgemeinschaft) se ukázala málo životaschopná právě v projektu KLV. Porozumění mezi lidmi z města a z venkova celkem podcenila. Zemědělské rodiny, které nesly největší zátěž projektu na svých bedrech a žily v mnohdy drsných podmínkách, si stěžovaly na hrubost, drzost, nevychovanost dětí a po svých zkušenostech už příště o KLV děti nestáli. Někteří v nich viděli jen levnou pracovní sílu na statku. Oproti tomu se kladně vyvíjely vztahy mezi dítětem a pěstounskou rodinou. Některé děti vzpomínají na období u pěstounské rodiny jako na nejlepší čas svého dětství a hodně jich udržovalo vztah i mnoho let po válce. Problematické se jevily pobyty matek s malými dětmi v zemědělských rodinách. Venkovské obyvatelstvo popisovalo městské matky jako snobské, namyšlené a líné paničky, které se u sedláků domáhaly hlídání jejich ratolestí. Na druhé straně situace matek nebyla nijak záviděníhodná. Často se nacházely daleko od domova, po dlouhou dobu odloučené od svých partnerů a v novém a neznámém prostředí.\n\nVzhledem k tomu, že v důsledku války došlo k útlumu turistického ruchu, slibovali si zejména majitelé restaurací a hoteliéři od projektu vylepšení své finanční situace. Proto také v turistických oblastech (jako bylo třeba Bavorsko) KLV zařízení ze začátku vítali. Situace se změnila až v okamžiku, kdy se začaly objevovat první stížnosti lázeňských hostů a majitelům podniků hrozila ztráta klientely. Nelibost ze strany místního obyvatelstva mohlo vzbuzovat i mírně zvýhodněné zásobování, především potravinami. K problémům nedocházelo zejména u zařízení v odlehlých lokalitách, kdy děti až na výjimky, jako byla třeba hospitalizace v nemocnici nebo oslava NS svátku, tábor neopouštěly. Zcela jinak se jevila situace v zahraničí, zejména na obsazeném území. Ve spřáteleném Bulharsku vítali malé děti z HJ už na hraničním přechodu jako státní hosty, zvali je na návštěvy do rodin a prováděli je po místních kulturních památkách. Na okupovaném polském území byl jakýkoliv kontakt s veřejností zakázán.\n\nPrvní KLV transporty dorazily do lázeňských měst na Moravě již v prosinci roku 1940. Jednalo se o táborová zařízení bez nutnosti velkých stavebních úprav. Postupně se budovaly KLV tábory i na území Čech. Na území Protektorátu se projekt naplno rozběhl až na jaře 1941. Nejvíce se využívaly hotely, ozdravovny, zámky a malá panská sídla, vily či budovy klášterů. Velkým plusem pro využívání protektorátní destinace se stala v blízkosti rekreačních zařízení rozvinutá železniční síť, která umožňovala snadnou dopravu dětí do táborů. Odborný personál (vedoucí tábora, učitelé a vedoucí týmu z HJ nebo BDM) tvořily osoby německé národnosti. Pomocný personál jako třeba kuchařky mohl být národnosti české. O bezpečnost tábora se starala protektorátní policie a četníci. Od podzimu 1944 se započalo s evakuací zpět do říše. Protektorát Čechy a Morava hrál pro svou bezpečnou polohu v projektu KLV významnou roli a roku 1941 obdržel KLV-Poděbrady titul „nejlepší říšský tábor“ (reichsbestes Lager). Podle Radky Šustrové se pohybovalo v letech 1940 až 1945 v protektorátních táborech až 300 tisíc dětí ve více než 400 zařízeních.\n\nSpousta rodičů si své děti začala z táborů odvážet už hned po odstartování projektu na podzim v roce 1940. Tato neplánovaná vlna odvozů (Rückholungen) samozřejmě vyvolala u říšského vedení mládeže nelibost a proto prohlásilo takové jednání za nepřípustné. I když okamžitě zavedlo předepsaný postup návratu na základě podané žádosti, stejně se záměrně komplikovaný úřední postup minul účinkem. Až do konce války výchovní a pedagogičtí vedoucí táborů bezmocně přihlíželi, jak si rodiče bez ohledu na jakékoliv oficiální předpisy své děti z táborů nebo pěstounských rodin odvážejí. V druhé polovině války se objevovaly z důvodu stesku po domově nebo z nespokojenosti dětské útěky, zvláště v případech, kdy si je rodiče nemohli vyzvednout.\n\nNa porážku Německa se pořadatelé KLV táborů pravděpodobně nepřipravili a nebo zbytečně dlouho vytrvávali v optimistické náladě. Ještě na konci roku 1944 si nikdo z KLV vedení blížící se konec války nepřipouštěl a není ani jasné, z jakého důvodu se od plánů pro stažení dětí z táborů upustilo. Každopádně v táborech na východě zůstaly desetitisíce dětí příliš dlouho (možná i jako ukázka výdrže a bojové morálky). Pokud se nevydaly na cestu domů na vlastní pěst, čekalo je setkání s Rudou armádou a nakonec díky postupující frontě i úplné odříznutí od domova.\n\nSituace se totiž v posledních měsících v táborech rapidně změnila. Starší chlapecké ročníky HJ Hitler povolal do války, mnoho dětí si odvezli rodiče osobně a ze zbývajících dětí se ve sběrných táborech tvořily skupiny bez ladu a skladu. Jejich dosavadní přátelství byla narušena a k neustále se měnícímu výchovnému personálu si děti jen těžko vytvářely pocit důvěry. Zároveň se zhoršovalo i zásobování. Chaos vládl nejen za zdmi tábora, ale i uvnitř. Valná většina dětí může za svůj návrat do vlasti poděkovat schopným vedoucím, kteří je nenechali ve štychu a starali se o ně ještě dlouhou dobu i po ukončení války v nouzových obydlích. Do jejich domovů je dopravovali od léta až do podzimu 1945. Jestli se děti shledaly se svými rodinami, už je věc jiná.\n\n\n\n\n"}
{"id": "1019822", "url": "https://cs.wikipedia.org/wiki?curid=1019822", "title": "Tales of the Slayers", "text": "Tales of the Slayers\n\nTales of the Slayers je komiksová série odvozená od televizního seriálu \"Buffy, přemožitelka upírů\". Vydána byla v roce 2002 americkým vydavatelstvím Dark Horse Comics. Její součástí je eponymní soubor kratších příběhů a jeden další sešit s názvem \"Broken Bottle of Djinn\". Na sbírce grafických povídek se podílel i autor seriálu Joss Whedon, proto je považována za součást kánonu. Oproti tomu komiks \"Broken Bottle of Djinn\" nebývá do kánonu řazen, i když jej napsali zavedení scenáristé seriálu. \n\nSoubor \"Tales of the Slayers\" byl vydán 20. února 2002. Obsahuje osm samostatných povídek o rozsahu 6 až 16 stran, které jsou seřazeny dle dějové chronologie. Každý komiks přináší příběh o jedné z minulých přemožitelek upírů, přičemž z televizního seriálu jsou známé dvě (první přemožitelka a Nikki Woodová). Poslední příběh je zaměřen na Melaku Fray, přemožitelku z budoucnosti, které byla věnována samostatná komiksová série \"Fray\".\n\nSešit \"Broken Bottle of Djinn\", který obsahuje dva tematicky propojené příběhy spojené s osudy přemožitelek, byl vydán 16. října 2002. Označen byl jako č. 1 v sérii \"Tales of the Slayers\", nicméně další komiksy již publikovány nebyly.\n\nVšechny komiksy vyšly podruhé v roce 2011 v antologii \"Tales\", která obsahuje i příběhy ze série \"Tales of the Vampires\".\n\n"}
{"id": "1019823", "url": "https://cs.wikipedia.org/wiki?curid=1019823", "title": "V Březinách", "text": "V Březinách\n\nV Březinách (388 m n. m.) je vrch v okrese Louny Ústeckého kraje. Leží asi 1 km západně od obce Nová Ves na jejím katastrálním území. Je to nejvyšší bod Smolnické stupňoviny.\n\nZápadním a jižním okolím vrcholu prochází červená turistická značka.\n\nGeomorfologicky vrch náleží do celku Dolnooharská tabule, podcelku Hazmburská tabule, okrsku Smolnická stupňovina a podokrsku Hřivčická stupňovina.\n"}
{"id": "1019824", "url": "https://cs.wikipedia.org/wiki?curid=1019824", "title": "FC Dvin Artašat", "text": "FC Dvin Artašat\n\nFootball Club Dvin Artašat (arménsky: Ֆուտբոլային Ակումբ „Դվին“ Արտաշատ) byl arménský fotbalový klub sídlící ve městě Artašat. Klub byl založen v roce 1982 jako Olympija Artašat, zanikl v roce 1999.\n\nZdroj: \n\n\nZdroj: \n"}
{"id": "1019827", "url": "https://cs.wikipedia.org/wiki?curid=1019827", "title": "FC Aznavour Nojemberjan", "text": "FC Aznavour Nojemberjan\n\nFootball Club Aznavour Nojemberjan (arménsky: Ազնավուր Ֆուտբոլային Ակումբ) byl arménský fotbalový klub sídlící ve městě Nojemberjan. Klub byl založen v roce 1981 jako Pahacojagorc Nojemberjan, zanikl v roce 1997 kvůli finančním problémům.\n\nZdroj:\n\n\nZdroj: \n"}
{"id": "1019828", "url": "https://cs.wikipedia.org/wiki?curid=1019828", "title": "Chadžimurat Gacalov", "text": "Chadžimurat Gacalov\n\nChadžimurat Gacalov (Gvacalty) (: ) nebo (: ), (: ) (* 11. prosinec 1982 v Čikole, Sovětský svaz) je ruský zápasník volnostylař osetské (digorské) národnosti, olympijský vítěz z roku 2004.\n\nZápasit začal v rodné Čikole pod vedením Achsara Makojeva. V polovině 90. let trénoval ve Vladikavkazu pod vedením Vadima Cebojeva. Do seniorské reprezentace Ruska se probojoval v roce 2001. V roce 2003 startoval poprvé na velkém podniku a vybojoval titul mistra Evropy v těžké váze. V roce 2004 vybojoval nominaci na olympijské hry 2004 a svým soupeřům nedal šanci. Suverénním způsobem získal zlatou olympijskou medaili.\n\nV olympijském roce 2008 mu však v Dagestánu vyrostl zdárný konkurent Širvani Muradov, se kterým se utkal v nominačním boji ve finále ruského mistrovství a prohrál. Musel tak oželet obhajobu zlaté olympijské medaile na olympijských hrách v Pekingu. Potom co mu nevyšla ani nominace na olympijské hry v Londýně v roce 2012 přes-topil z těžké váhy do supertěžké.\n\n"}
{"id": "1019829", "url": "https://cs.wikipedia.org/wiki?curid=1019829", "title": "FC Arabkir Jerevan", "text": "FC Arabkir Jerevan\n\nFootball Club Arabkir Jerevan (arménsky: Ֆուտբոլային Ակումբ „Արաբկիր“ Երևան) byl arménský fotbalový klub sídlící ve městě Jerevan. Klub byl založen v roce 1977, zanikl v roce 1997.\n\nZdroj:\n\n\nZdroj:\n"}
{"id": "1019830", "url": "https://cs.wikipedia.org/wiki?curid=1019830", "title": "Richard Homola", "text": "Richard Homola\n\nRichard Homola (* 30. listopadu 1966, Česká Lípa) je český umělecký fotograf.\n\nRichard Homola se věnuje umělecké fotografii od roku 1993. Připravil čtyřicet šest samostatných výstav, z nichž tři proběhly v zahraničí (Německo, USA, Rakousko). V roce 2002 byl přijat za člena Asociace fotografů, z níž později vystoupil. Od roku 2008 působí v Praze.\n\nHomola navazuje na tradici české velkoformátové fotografie (Josef Sudek, Karel Kuklík, Jan Reich, Emila Medková ad.), k jejímuž odkazu se také jako autor hlásí. Hlavní těžiště Homolových fotografických cyklů spočívá především v zobrazení krajiny a architektury, ve všech jejich aspektech. Sporadicky se věnuje zátiší a rovněž portrétům. Homola je autodidakt. \n\nAutor pracuje převážně podle předem stanoveného plánu na ucelených projektech, které uzavírá výstavou. Vybírá témata, jež lze většinou charakterizovat zeměpisně, ať už jde o krajinu nebo lidské výtvory. Uvedené místo či téma nese silnou emotivní náplň, jako například cykly \"Bezděz\", \"Kraj pod Vlhoští\", \"Česká Lípa – dny a noci\" nebo \"Peklo\" z jeho rodného Českolipska či soubor \"Kláštery\". Jako řada jiných českých fotografů se Homola pokusil zpracovat téma katedrály sv. Víta. \n\nJmenované cykly a také soubor fotografií z Irska vznikaly v letech 1993 až 2000 na střední formáty filmu 6 × 6 cm a 6 × 9 cm. Soubory vznikající od roku 2002 realizuje autor až na výjimky velkoformátovou technikou (13 × 18 cm a 20 × 25 cm) s kontaktními kopiemi. Tímto způsobem vznikly například cykly \"Máchovo jezero\" (v únoru 2007 oceněno třetím místem na fotografické soutěži „Štíty Viléma Heckela“), \"Český Krumlov\", \"Kutná Hora\", \"Telč\", \"Venezia\".\n\nNásledovaly zatím neuzavřené \"Středohoří\", \"Parky\", \"Břevnov\", \"Pražské mosty\" i další drobnější pražské soubory. V publikaci \"Krajiny Františka Hrubína\" (2011) uvodil fotografiemi eseje o spisovatelově díle a životě (autorka Nikola Homolová Richtrová). \nV kontextu pražského prostředí vytvořil autor cyklus fotografií zachycující atmosféru zahrady a vily architekta Otto Rothmayera před její rekonstrukcí (po 50 letech od jejího ztvárnění J. Sudkem) a inicioval společný projekt se členy uskupení Český dřevák na dané téma. \n\nOd jara 2013 pracuje Homola na dlouhodobém projektu \"Svědectví terezínských zdí\", který si klade za cíl plošně zmapovat území terezínského ghetta a pro příští generace zachytit co možná nejvíce stop po jeho vězních, ve spojení s konkrétními příběhy. Rovněž tento projekt je realizován na formáty negativu 18 × 24 cm a 20 × 25 cm a kontaktně kopírován z důvodu nedocenitelné obrazové kvality uvedené techniky. V tomto rozpracovaném projektu se autor mimoděk hlásí k odkazu informelu v české fotografické tvorbě.\n\n\n\n\n\n"}
{"id": "1019832", "url": "https://cs.wikipedia.org/wiki?curid=1019832", "title": "BKMA Jerevan", "text": "BKMA Jerevan\n\nBKMA Jerevan, mimo Arménii používaný název – CSKA Jerevan (arménsky: Ֆուտբոլային Ակումբ „ԲԿՄԱ“ Երևան) byl arménský vojenský fotbalový klub sídlící ve městě Jerevan. Klub byl založen v roce 1948 jako Dom oficerov Jerevan, zanikl v roce 1997 kvůli finančním problémům.\n\nZdroj:\n\n\nZdroj:\n"}
{"id": "1019837", "url": "https://cs.wikipedia.org/wiki?curid=1019837", "title": "FC Dinamo Jerevan", "text": "FC Dinamo Jerevan\n\nFootball Club Dinamo Jerevan (arménsky: Ֆուտբոլային Ակումբ „Դինամո“ Երևան) byl arménský fotbalový klub sídlící ve městě Jerevan. Klub byl založen již v roce 1936, ovšem zanikl hned o rok později v roce 1937. Obnoven byl až po arménské nezávislosti v roce 1992, definitivně zanikl v roce 2008. Své domácí zápasy klub odehrával na stadionu Kasachi Marzik v Aštaraku.\n\nZdroj:\n\n\nZdroj:\n"}
{"id": "1019838", "url": "https://cs.wikipedia.org/wiki?curid=1019838", "title": "FC Spitak", "text": "FC Spitak\n\nFootball Club Spitak (arménsky: Ֆուտբոլային Ակումբ Սպիտակ) byl arménský fotbalový klub sídlící ve městě Spitak. Klub zanikl v roce 1999.\n\nZdroj: \n"}
{"id": "1019839", "url": "https://cs.wikipedia.org/wiki?curid=1019839", "title": "Radio Televizioni i Kosovës", "text": "Radio Televizioni i Kosovës\n\nRadio Televizioni i Kosovës (srbochorvatsky \"Radio Televizija Kosova\", srbsky \"Радио-телевизија Косова\") je od roku 1999 veřejnoprávní vysílatel na území Autonomní oblasti Kosova a Metohije. Vysílatel provozuje 5 televizních stanic: RTK 1, RTK 2, RTK 3, RTK 4, RTK Sat a 2 rozhlasové stanice: Radio Kosovo (Радио Косово 1) a Radio Kosovo 2 (Радио Косово 2).\n\nRadio-televizija Priština nebo zkráceně RTP (albánsky \"Radio Televizioni i Prishtinës\", srbsky \"Радио-телевизија Приштина\", \"Radio-televizija Priština\") byla prvním albánským televizním kanálem v Autonomní oblasti Kosova a Metohije. Od konce 60. let sídlila v moderním komplexu v centru Prištiny.\n\nRadio Priština (srbsky \"Радио Приштина\", albánsky \"Radio Prishtinës\") začalo s přenosy bezprostředně po druhé světové válce roku 1945 v Prizrenu, později přesunuto do Prištiny, bylo založeno Parlamentem provincie Kosovo. Televizní vysílání bylo zahájeno dne 26. listopadu 1975, kdy byla součástí JRT a měla svou budovu v hlavním městě Kosova, Prištině. Rozhlasové a televizní vysílání bylo prováděno v albánském, srbském i tureckém jazyce.\n\nTelevize přerušila vysílání dne 10. června 1989 a byla přemístěna do centrálního Srbska, kde byla později rozpuštěna.\n\nOrganizace pro bezpečnost a spolupráci v Evropě (UNMIK) a Mise OSN v Kosovu (OSCE) vyzvali Evropské vysílací unie (EBU) k vytvoření a zorganizování nezávislého veřejnoprávního vysílatele v Kosovu. V září 1999 započalo nouzové dvouhodinové denní televizní vysílání na analogovém satelitu. V říjnu 1999 Mise OSN v Kosovu (OSCE) přenesla vzkříšení rozhlasové stanice a restrukturalizaci veřejnoprávní rozhlasové stanice \"Radio Prishtina\" do současné organizace Radio Televizioni i Kosovës. Rozhlasová stanice byla obnovena pod novým názvem \"Radio Kosovo\".\n\nRozhlas Modré nebe (srbsky \"Блу Ска\", Blu Ska), který byl založen Organizací spojených národů (OSN), se následně stal součástí Radio Televizioni i Kosovës. Rozhlas byl multietnickou stanicí, která byla zaměřena na mladší publikum. V říjnu 2000 se technické zázemí televize i rozhlasu značně zmodernizovalo díky značnému daru vlády Japonska. V listopadu 2000 začíná programovanou expanzí a zároveň se zvyšuje vysílací čas na čtyři hodiny denně. Je spuštěn týdenní zpravodajský magazín v srbštině, který doplňují denní srbské zprávy. V turečtině jsou vysílány novinky a týdenní turecký zpravodajský magazín. Rozhlas i televize začne vysílat na nové kosovské pozemní přenosové sítí.\n\nRegule o vysílání 2001/13 Organizace pro bezpečnost a spolupráci v Evropě (UNMIK) formálně zřizuje Radio Televizioni i Kosovës nezávislou veřejnoprávní vysílací organizací s nepolitickým představenstvem. Dvě rozhlasové stanice začnou vysílat živě na svých webových stránkách pro celosvětové publikum. V červenci 2001 televize zvyšuje výkon až na sedm hodin vysílacího času denně. Novými pořady je týdenní zemědělský pořad, týdenní obchodní magazín a týdenní informační program pro diaspory. Je zavedeno denní zpravodajství v bosenštině. Uskutečňuje se převod z analogového na digitální satelitní vysílání. V září 2001 je ustanoveno představenstvo a jako předsedu volí Adema Demaciho. V prosinci 2001 mandát Evropské vysílací unie (EBU) končí. Agim Zatriqi je jmenován prvním generálním ředitelem.\n\nRadio Televizioni i Kosovës obdrží jednoroční překlenovací finanční pomoc z kosovského konsolidovaného rozpočtu, až do zavedení veřejného licenčního poplatku v roce 2003.\n\nV roce 2002 se pozemní a satelitní vysílací čas televize se zvýší na patnáct hodin denně. 65% programů je produkováno samotnou televizí a 35% získává od zahraničních provozovatelů. V lednu tohoto měsíce Radio Televizioni i Kosovës otevírá svou zpravodajskou kancelář v Tiraně. V dubnu startuje ranní program. V červnu spustí týdeník v bosenském jazyce \"Most\". V červenci se spustí webové stránky rtklive.com. V říjnu se začalo s vysíláním prvního poválečného kosovského seriálu \"Moderní rodina\". V tomto roce také poprvé společnost nabízí dvě ocenění, cenu \"Drita Germizaj\" pro nejlepší zpravodajského moderátora a cenu \"Rudolf Sopi\" za nejlepší kameru.\n\nNa začátku roku byla podepsána dohoda o spolupráci mezi Radio Televizioni i Kosovës a Evropskou vysílací unií (EBU). V únoru, respektive v březnu, zahájila kampaň za licenční poplatek \"Res Publica\". Ve stejném měsíci začala práce na výchovném programu. V květnu zahájila přehled zpráv \"Info\". Na konci května Centrum pro humanistická studia \"Gani Bobi\" provádí průzkum publika. Druhým průzkumem je nejsledovanější televizí v Kosovu.\n\nV červnu podepisuje zvláštní zástupce generálního tajemníka Michael Steiner administrativní směrnici Organizace pro bezpečnost a spolupráci v Evropě (UNMIK) o provádění licenčního poplatku. Dalším důležitým milníkem je vytvoření \"Big Band\". Auditoři dne 27. června k uzavření roku 2002 provedli firemní \"Deloitte & Touche\". V září se vysílatel zaměřil na další menšinové jazyky a začal přenášet týdeník v romštině \"Yekhipe\". Dne 15. listopadu otevírá zpravodajskou kancelář v Tetovu. Dne 22. prosince byl zahájen 24hodinový program pořadů.\n\nV březnu 2009, manažer pro styk s veřejností Bukurije Gjonbalaj, podepisuje prodloužení smlouvy o poskytování služeb pod vedením generálního ředitele Evropské vysílací unie (EBU) Jeana Réeillona. Tímto krokem se prohloubil vztah s Evropské vysílací unie (EBU) a proto je Radio Televizioni i Kosovës nyní schopno vysílat prostřednictvím pozemních i satelitních sítí, mezi které patří i dvě rozhlasové stanice. V roce 2013 je uveden do provozu kanál RTK 2. Jeho pořady jsou zaměřené na národnostní menšiny, což vedlo k poklesu sledovanosti u kanálu RTK 1 a útlumu programů zaměřených na menšiny na kanále RTK 1. V roce 2014 jsou založeny dva nové kanály: RTK 3, která vysílá zprávy 24/7 a RTK 4, který vysílá umění a dokumentární filmy.\n\n26% denních zpravodajských pořadů v televizi je v menšinových jazycích: srbštině, turečtině, bosenštině a romštině. Existují srbské, bosenské, turecké a romské týdeníky. Od roku 2013 jsou všechny menšinové programy vysílány na RTK 2.\n\nStanice RTK 1 je jedničkou na trhu a sleduje jej 92,1% populace. Pro objektivitu, stanice RTK 1 vede s 73,0%. Hlavní večerní zprávy mají 74% podíl na veškeré sledovanosti v 19:30.\n\nRadio Kosova také vystupuje dobře na konkurenčním trhu. Z 85 rozhlasových stanic v Kosovu má druhý nejvyšší počet posluchačů a 13% populace ji poslouchá každý den. Radio Blue Sky se zaměřuje na užší trh pro mládež a je pátou nejposlouchanější stanicí s 3,7% denně.\n"}
{"id": "1019840", "url": "https://cs.wikipedia.org/wiki?curid=1019840", "title": "Michel Jazy", "text": "Michel Jazy\n\nMichel Jazy (* 13. června 1936, Oignies) je bývalý francouzský atlet, dvojnásobný mistr Evropy ve vytrvalostním běhu.\n\nPocházel z rodiny polských přistěhovalců, kteří pracovali jako horníci na severu Francie. Od čtrnácti let žil v Paříži a pracoval v tiskárně. Začínal jako fotbalista, v sedmnácti let se stal členem atletického klubu CA Montreuil a získal titul dorosteneckého mistra Francie v běhu na jeden kilometr. Byl nominován na Letní olympijské hry 1956, kde vypadl v běhu na 1500 metrů už v rozběhu. Na Mistrovství Evropy v atletice 1958 skončil na patnáctistovce desátý, o dva roky na olympiádě vybojoval na téže trati stříbrnou medaili za vítězným Herbem Elliottem z Austrálie. Stal se mistrem Evropy v Bělehradě 1962 v rekordu šampionátu 3:40,9. Na olympiádě 1964 byl čtvrtý v běhu na pět kilometrů. Na této trati se stal na Mistrovství Evropy v atletice 1966 vítězem v čase 13:42,8 a přidal stříbrnou medaili na patnáctistovce.\n\nByl devítinásobným seniorským mistrem Francie na dráze a trojnásobným v přespolním běhu, vytvořil světové rekordy na neolympijských tratích jedna míle (3:53,6 v roce 1965 v Rennes), 2000 metrů (4:56,2) a 3000 metrů (7:49.0). Byl také členem francouzské štafety, která zaběhla světový rekord na 4×1500 metrů (Claude Nicolas, Gérard Vervoort, Jazy a Jean Wadoux, 14:49.0). Časopis \"L'Équipe\" ho vyhlásil nejlepším sportovcem Francie v letech 1960, 1962 a 1965, v roce 1965 skončil na druhém místě v anketě sportovních novinářů o nejlepšího sportovce světa (za Ronem Clarkem).\n\n\n"}
{"id": "1019850", "url": "https://cs.wikipedia.org/wiki?curid=1019850", "title": "Modrý trpaslík", "text": "Modrý trpaslík\n\nModrý trpaslík je hypotetická třída hvězd, která se vyvine z červeného trpaslíka po spotřebování většiny svého vodíkového paliva. Zatímco u červených trpaslíků probíhá vodíková fúze pomalu a vyzařuje se teplo, modří trpaslíci pravděpodobně ještě ve vesmíru neexistují, protože vesmír není dostatečně starý, aby se mohli vytvořit. Předpoklad jejich existence je založen pouze na teoretických modelech.\n\nSvítivost hvězd se zvyšuje s jejich věkem a nejjasnější hvězdy musí vyzařovat více energie na udržení rovnováhy. Hvězdy větší než červení trpaslíci dosahují rovnováhy pomocí zvětšení své velikosti, čímž se z nich stávají červení obři s větší plochou povrchu. Červení trpaslíci zvětšují svou intenzitu vyzařování zvýšením své povrchové teploty, čímž se změní na „modré“. Povrchové vrstvy červených trpaslíků se nestávají více průhlednými při zvýšení teploty.\n\nKdyž se vodíkové palivo modrých trpaslíků zcela vyčerpá, změní se na bílé trpaslíky.\n\n"}
{"id": "1019862", "url": "https://cs.wikipedia.org/wiki?curid=1019862", "title": "Vagonzak", "text": "Vagonzak\n\nVagonzak je speciální železniční vagón upravený pro přepravu vězňů na velmi dlouhé vzdálenosti, který se používá v Rusku a na Ukrajině. \n\nV roce 1908 byly obyčejné nákladní vagóny předělány na první vagonzaky a používaly se na převoz vězňů z evropské části Ruska na Sibiř. Velmi často byly používány (stále upravené nákladní vagóny) za vlády Stalina a o cestách v těchto vagónech byla napsána spousta knih, například Souostroví Gulag, Krutá cesta a další. \n\nV dnešní době se už nepoužívají nákladní vagóny jako dříve, ale předělané osobní vagóny. Celý vagón je ze železa a všechna okna jsou zamřížována zevnitř. Vagón je rozdělen na úsek pro vězně a úsek pro dozorce a další pracovníky. V celách prakticky není nic, co by nebylo z kovu a dalo se snadno urvat, ani okna tam nejsou. V každé cele je šest kovových lehátek, bez matrace a jakéhokoliv ložního prádla. Na okraji části určené vězňům je jedna cela, ve které jsou jen tři lehátka a je menší, ta je určena pro nejnebezpečnější vězně a podle jejich nebezpečnosti může být obsazena dvěma, ale třeba i jen jedním vězněm. Cela je buď naprosto bez osvětlení nebo je osvětlena jen slabou žárovkou, většina světla jde do cely z chodby. Ve vagonzaku je samozřejmě záchod a vězni jsou tam pouštěni každé čtyři hodiny a nebo pokud nutně potřebují, vždy jsou z cely pouštěni jen po jednom a pod dohledem jsou i na záchodě (dozorci je sledují přes malé okénko), mimo cesty na záchod nejsou z cel vypouštěni vůbec. Ve vagóně je i kuchyň a sklad potravin. Kuchař vaří jak pro dozorce, tak i pro vězně. Ve vagonu je kromě kuchyně i kupé pro dozorce se šesti lehátky a stolem uprostřed a samostatné kupé pouze pro velitele. Kapacita například vagonu typu CMV 61-4500 je 75 lidí včetně deseti dozorců a dalších pracovníků. Čísla vagonzaků začínají vždy na 76, pokud má vagon například číslo 028 76857, první tři čísla označují trať, na které je nejvíce používán, a další tři čísla za 76 jsou číslo konkrétního vagonu.\n\n"}
{"id": "1019864", "url": "https://cs.wikipedia.org/wiki?curid=1019864", "title": "Moonfrost", "text": "Moonfrost\n\nMoonfrost je švýcarská black metalová kapela založená v září 2001 ve městě Solothurn. Mezi zakládající členy patřili hudebníci s přezdívkami Graven, Thorn a Draugrym. \nV roce 2002 vyšla první demonahrávka, první studiové album s názvem \"Towards the Twilight Realm\" bylo vydáno v roce 2007.\n\nLogo kapely je symetrické, písmena M a T jsou oproti ostatním větší. Písmeno F je stylizováno jako obrácený kříž.\n\n\n\n"}
{"id": "1019865", "url": "https://cs.wikipedia.org/wiki?curid=1019865", "title": "Lernajin Arcach Stěpanakert FC", "text": "Lernajin Arcach Stěpanakert FC\n\nLernajin Arcach Football Club (arménsky: Ֆուտբոլային Ակումբ „Լեռնային Արցախ“ Ստեփանակերտ) je náhorně-karabašský fotbalový klub sídlící ve městě Stěpanakert. Klub byl založen v roce 1927 jako \"Dinamo Stěpanakert\". V roce 1995 klub vstoupil do arménské fotbalové federace, jednou z podmínek bylo přestěhování klubu do Jerevanu. V roce 2009 klub vystoupil z arménské fotbalové federace a vrátil se zpět do Stěpanakertu.\n\n\nZdroj: \n\n\nZdroj: \n\nLernajin Arcach-2 byl rezervní tým Stěpanakertu, naposled hrající v sezóně 2002 Aradżin chumb (2. nejvyšší soutěž). Největšího úspěchu dosáhl klub v sezónách 1997 a 1999, kdy se v Aradżin chumb (2. nejvyšší soutěž) umístil na 6. místě.\n\nZdroj: \n\n"}
{"id": "1019872", "url": "https://cs.wikipedia.org/wiki?curid=1019872", "title": "Mörk Gryning", "text": "Mörk Gryning\n\nMörk Gryning (česky \"Temný úsvit\") byla švédská kapela ze Stockholmu, která hrála black metal. Zformovala se v roce 1993 a rozpadla v roce 2005. Témata kapely se točila kolem Satana, pekla a okultismu. \n\nDebutní studiové album s názvem \"Tusen år har gått...\" vyšlo v roce 1995.\n\n\n\n"}
{"id": "1019873", "url": "https://cs.wikipedia.org/wiki?curid=1019873", "title": "Julius Matula", "text": "Julius Matula\n\nJulius Matula (28. října 1943, Piešťany — 14. května 2016 Bratislava) byl československý režisér a scenárista (věnoval se i dabingu) a Mistr sportu v pětiboji.\n\n\n\n"}
{"id": "1019875", "url": "https://cs.wikipedia.org/wiki?curid=1019875", "title": "Dachovy", "text": "Dachovy\n\nDachovy jsou osada, která je součástí města Hořice v okrese Jičín, severozápadně od krajského města Hradce Králové. Nalézají se asi 2 km severně od centra Hořic.\n\nJméno osady pochází podle spisovatele Aloise Jilemníckého z osobního jména Damián, zčeštěného na Dach.\n\nV obci se nachází pomník skladatele Jana Maláta od akademického sochaře Karla Samohrda a barokní plastika Svatý Josef z roku 1755. Roku 1925 zde bylo zřízeno přírodní koupaliště Dachova. Koupaliště společně se slunečními lázněmi a hřištěm vzniklo na místě bývalého dachovského rybníka. Autorem projektu byl architekt Karel Bachura, profesor hořické sochařsko-kamenické školy. Koupaliště, hlavní budova a strážní domek byly roku 2013 zařazeny mezi nemovité kulturní památky ČR.\n\nDachovy prochází zelená turistická značka z Hořic do Doubravy, končí zde žlutá \"Malátova\" turistická stezka.\n\n"}
{"id": "1019877", "url": "https://cs.wikipedia.org/wiki?curid=1019877", "title": "Barbara Veitová", "text": "Barbara Veitová\n\nBarbara Veit(ová) (1947, Mnichov – 21. července 2016) byla německá novinářka a spisovatelka především knih pro děti a mládež, píšící rovněž pod pseudonymem Felicitas Mayall(ová).\n\nBarbara Veitová se narodila v Mnichově a vyrostla ve Wiesbadenu a Hamburku. Vystudovala žurnalistiku a politologii a je absolventem Německé školy žurnalistiky, jedné z nejprestižnějších novinářských škol v Německu. Poté pracovala několik let jako redaktorka v \"Süddeutsche Zeitung\" a od roku 1978 byla svobodnou spisovatelkou.\n\nRoku 1995 se provdala za Australana Paula Mayalla a v současné době žila střídavě v Austrálii a v jižním Bavorsku v Prien am Chiemsee.\n\nBarbara Veitová byla především autorkou knih pro děti a mládež. Pro malé děti píše populárně-naučné knížky, pro větší především dobrodružné příběhy. Vydává je, stejně jako díla literatury faktu, pod svým vlastním jménem. Pod pseudonymem Felicitas Mayall(ová) pak psala detektivky s komisařkou Laurou Gottbergovou..\n\nZemřela 21. července 2016.\n\n\n\n"}
{"id": "1019879", "url": "https://cs.wikipedia.org/wiki?curid=1019879", "title": "Arckanum", "text": "Arckanum\n\nArckanum je švédská jednočlenná kapela z města Mora, která hraje black metal. Zformovala se v roce 1992, založil ji hudebník Johan Lahger s přezdívkou Shamaatae (který až do dnešní doby nazpíval a nahrál všechny nástroje prakticky sám – pouze v roce 2003 s ním hráli Sataros a Loke Svarteld). Lahger pod přezdívkou Vexior je také autorem okultních knih o chaos-gnosticismu, anti-kosmickém satanismu a staroseverském náboženství. Jeho první kniha \"PanParadox: Pan Towards Chaos\" vyšla v roce 2009 u Ixaxaar Publishing.\n\nDebutní studiové album s názvem \"Fran Marder\" (česky \"Z lesa\") vyšlo v roce 1995.\n\n\n\n\n\n\n"}
{"id": "1019880", "url": "https://cs.wikipedia.org/wiki?curid=1019880", "title": "Škola Če", "text": "Škola Če\n\nŠkola Če () byla jednou z jižních malířských škol v mingské Číně, vedle školy Wu přední směr mingského malířství. Byla to skupina umělců z Ťiang-nanu (Su-čou a okolí). Vznikla v polovině 15. století kolem malíře Taj Ťina.\n\nŠkola Če byla neformální skupinou vesměs profesionálních malířů z nichž byla doplňována Akademie malířství v hlavním městě, Pekingu. Po ukončení oficiální kariéry se zase vraceli na rodný jih. V důsledku svého propojení s akademií byla jejich tvorba konzervativní, eklektická, s důrazem na dekorativnost děl.\n\nZakladatelem a ústřední postavou školy Če byl Taj Ťin (1388—1462). Pocházel z Chang-čou, původním povoláním byl tesař a řezbář, nicméně už od mládí studoval malířství. Proslavil se jako malíř portrétů v Nankingu a v éře Süan-te (1425–1435) byl povolán do Akademie malířství při císařském dvoře. Kvůli intrikám závistivých kolegů musel akademii opustit, žil pak v Pekingu, dokud se počátkem 40. let 15. století nevrátil na jih. Jeho tvorba nebyla tak spoutaná akademickými pravidly, jihosungskou malířskou tradici volně mísil s vlivy severosungskými. \n\nTaj Ťin měl množství obdivovatelů a následovníků, v tvorbě v jeho stylu pokračovali syn Taj Čchüan a zeť Wang Š’-siang. Ke známým malířům školy patřili Sia Č’, Fang Jüe, Čung Ang, Sia Cchuej a Wu Wej. \n\nTémata jejich maleb byla tradiční, obrazy žánrů „květin a ptáků“, práce na mytologické a historické náměty, figurální malba, ale zejména krajiny v jüanské interpretaci stylu Ma-Sia. Po zakladateli byl nejvýznamnějším reprezentantem školy její poslední vůdce Lan Jing (1585–1664), krajinář věnující se malování profesionálně.\n"}
{"id": "1019882", "url": "https://cs.wikipedia.org/wiki?curid=1019882", "title": "Čtyři mingští mistři", "text": "Čtyři mingští mistři\n\nČtyři mingští mistři () je označení pro čtyři přední malíře mingského období čínských dějin. \n\nČtyři mingští mistři jsou:\n\nČtyři mistři působili v Su-čou, udržovali přátelské styky a důvěrně znali svá díla. Šen-čou byl zakladatelem školy Wu, Wen Čeng-ming jeho žákem. Kvůli svému původu jsou označováni i za „čtyři sučouské mistry“, nebo „čtyři mistry z Wu-men“ (; Wu-men je jiné jméno pro Su-čou).\n"}
{"id": "1019884", "url": "https://cs.wikipedia.org/wiki?curid=1019884", "title": "Radio-televizija Vojvodine", "text": "Radio-televizija Vojvodine\n\nRadio-televizija Vojvodine (srbsky \"Радио Телевизија Војводине\", zkráceně \"РТВ\"; maďarsky \"Vajdasági rádió és televízió\", slovensky \"Radio Televizia Vojvodiny\", chorvatsky \"Radio Televizija Vojvodine\", rumunsky \"Radioteleviziunea Voevodina\", rusínsky \"Радіо Телебачення Воєводини\") je veřejnoprávní vysílatel v srbské autonomní oblasti Vojvodina. Její základna se nachází v hlavním městě oblasti, Novém Sadu.\n\nDříve byla společnost známá pod názvem \"Radio Televizija Novi Sad\" (srbsky Радио Телевизија Нови Сад, zkráceně РТНС). V roce 1992 se spolu s \"Radiotelevizija Beograd\" (srbsky Радио Телевизија Београд, zkráceně RTB, srbsky РТБ) a \"Radio-televizija Priština\" (zkráceně RTP, albánsky Radio Televizioni i Prishtinës, srbsky Радио-телевизија Приштина) se stala součástí \"Radiotelevizija Srbije\" (srbsky Радио-телевизија Србије, zkráceně RTS srbsky РТС).\n\nV roce 1999 byly budovy RTV v lokalitě Mišeluk bombardovány a zničeny letectvem NATO. Po válce bylo sídlo přesunuto do nové budovy v centru města. V květnu 2006 byla Radiotelevizija Srbije oficiálně rozdělena do dvou vysílacích systémů: Radiotelevizija Srbije se sídlem v Bělehradě a Radio-televizija Vojvodine se sídlem v Novém Sadu.\n\nRadio-televizija Vojvodine vysílá programy v 10 jazycích: srbštině, maďarštině, chorvatštině, slovenštině, rusínštině, rumunštině, dialektu Bunjevac, ukrajinštině, romštině a makedonštině. Některé televizní pořady jsou také přeloženy do znakového jazyka. Od podzimu 2011 byli zpravodajské pořady vysílány i v němčině.\n\n\n\n\n\n\n\n\n\n"}
{"id": "1019892", "url": "https://cs.wikipedia.org/wiki?curid=1019892", "title": "Bytiny", "text": "Bytiny\n\nBytiny (též \"V Bytinách\", 343 m n. m.) je plošina v okrese Louny Ústeckého kraje. Její vrchol leží asi 1,5 km severozápadně od obce Toužetín na jejím katastrálním území a území vsi Donín.\n\nPo jihovýchodním okraji vede silnice I/7.\n\nGeomorfologicky vrch náleží do celku Dolnooharská tabule, podcelku Hazmburská tabule, okrsku Smolnická stupňovina a podokrsku Hřivčická stupňovina.\n"}
{"id": "1019894", "url": "https://cs.wikipedia.org/wiki?curid=1019894", "title": "Q-hvězda", "text": "Q-hvězda\n\nQ-hvězda (také známá jako šedá díra) je hypotetický typ kompaktní, těžké neutronové hvězdy se speciálním typem hmoty. Název Q-hvězda neznamená kvarkovou hvězdu a často se zaměňuje s hvězdnou černou dírou. Kandidátem na takový kompaktní objekt je V404 Cyg.\n\nTypy Q-hvězd:\n\n\n"}
{"id": "1019895", "url": "https://cs.wikipedia.org/wiki?curid=1019895", "title": "Černá Voda (rozcestník)", "text": "Černá Voda (rozcestník)\n\nČerná Voda je označení více míst:\n\n\n\n"}
{"id": "1019896", "url": "https://cs.wikipedia.org/wiki?curid=1019896", "title": "Nižné Repaše", "text": "Nižné Repaše\n\nNižné Repaše jsou obec na Slovensku v okrese Levoča v Levočských vrších. V obci žije obyvatel.\n\nObec byla založena v roce 1270. Na začátku 19. století zde žilo přes 800 obyvatel. Po druhé světové válce nastal úpadek zapříčiněný tím, že lidé odcházeli za prací do měst, a tak se počet obyvatel snížil až na 181 v roce 2013.\n\n"}
{"id": "1019897", "url": "https://cs.wikipedia.org/wiki?curid=1019897", "title": "Hvězda před hlavní posloupností", "text": "Hvězda před hlavní posloupností\n\nHvězda před hlavní posloupností (PMS hvězda nebo PMS objekt) je hvězda ve stádiu, kdy ještě nedosáhla hlavní posloupnosti. Může zde patřit proměnná hvězda typu T Tauri, proměnná hvězda typu FU Orionis (méně než 2násobek hmoty Slunce) nebo hvězda typu Herbig Ae/Be (2 – 8násobek hmoty Slunce).\n\nZdrojem energie těchto objektů je gravitační smršťování. Na Hertzsprungově-Russellově diagramu se stadium hvězdy před hlavní posloupností s hmotou větší než 0,5násobek hmoty Slunce posouvá na Hayashiho stopu (téměř vertikálně směrem dolů) a později na Henyeyho stopu (téměř horizontálně doprava naproti hlavní posloupnosti).\n\nPMS hvězdy mohou být odlišeny od trpaslíků hlavní posloupnosti použitím hvězdného spektra při měření korelace mezi gravitací a teplotou. PMS hvězda bude mít větší poloměr než hvězda hlavní posloupnosti a tím pádem bude mít menší hustotu a povrchovou gravitaci.\n\nPokud okolní hmota padá do centrální kondenzace, tak taková hvězda je považována za protohvězdu. Pokud okolní plynový a prachový obal rozptyluje a tím se zastavuje růst hvězdy, tak taková se považuje za hvězdu před hlavní posloupností. Takové hvězdy se stávají opticky viditelnými již po svém vzniku. Ve stadiu před hlavní posloupností existují po dobu asi 1 % délky života hvězdy (80 % existence jsou ve formě hvězd hlavní posloupnosti).\n\nPředpokládá se, že všechny hvězdy v tomto stádiu mají hustý protoplanetární disk, který je místem vzniku planet.\n\n"}
{"id": "1019899", "url": "https://cs.wikipedia.org/wiki?curid=1019899", "title": "Pás nestability", "text": "Pás nestability\n\nPás nestability je téměř vertikální oblast na Hertzsprungově-Russellově diagramu, v němž se nacházejí pulsující proměnné hvězdy (patří sem i proměnná hvězda typu RR Lyrae, Cefeida, proměnná hvězda typu W Virginis, pulzující bílý trpaslík, proměnná hvězda typu RV Tauri, proměnná hvězda typu delta Scuti, proměnná hvězda typu SX PHOENICIA a rychle oscilující Ap hvězdy). \n\nNestabilní pruh protíná hlavní posloupnost v oblasti hvězd A a F (1 - 2násobek hmoty Slunce) a rozšiřuje se vertikálně vzhůru do vyšších světelností. Dolní část pruhu se jeví jako Hertzsprungova mezera na HR diagramu.\n\nHvězdy v pásu nestability pulzují díky He III (dvojitě ionizované helium). U normálních AFG hvězd je ve fotosféře He neutrální. Hlouběji pod fotosférou v teplotě 25 000 - 30 000 K začíná vrstva He II (první ionizace He). Druhá ionizace (He III) začíná při teplotě 35 000 - 50 000 K.\n\nKdyž se hvězda smršťuje, hustota a teplota vrstvy He II se zvětšuje. He II začíná transformovat na He III (druhá ionizace). Zvyšuje se opacita a únik energie z nitra hvězdy je efektivně absorbován. Zvyšuje se teplota vrstvy a tím se začíná zvětšovat. Po zvětšení teplota a hustota klesá a He III začíná rekombinovat na He II. Vnější vrstvy se smršťují a cyklus začíná znovu.\n\nFázový posun mezi radiální rychlostí hvězdy a jasností závisí na vzdálenosti mezi zónou He II a povrchem hvězdy ve hvězdné atmosféře.\n\n"}
{"id": "1019901", "url": "https://cs.wikipedia.org/wiki?curid=1019901", "title": "Ostré Brdo", "text": "Ostré Brdo\n\nOstré Brdo (1319 m n. m.) je hora ve Velké Fatře na Slovensku. Nachází se ve východní rozsoše Ostredoku (1592 m) klesající do údolí Revúce. Severní svahy hory spadají do Zelené doliny, jižní do Suché doliny. Ostré Brdo leží na území Národního parku Velká Fatra.\n\nVrchol hory leží mimo značené turistické cesty.\n\n"}
{"id": "1019906", "url": "https://cs.wikipedia.org/wiki?curid=1019906", "title": "Dávivec bavlníkolistý", "text": "Dávivec bavlníkolistý\n\nDávivec bavlníkolistý (\"Jatropha gossypiifolia\") je silně rozvětvený, poněkud sukulentní a většinou opadavý keř. Je jednodomý druh rodu dávivec který roste v tropech po celém světě.\n\nDruh pochází z tropické Ameriky, z území rozkládající se od jihu Mexika přes Středoamerické státy až do Peru, Bolívie, Paraguaye a na sever Argentiny; jeho domovina je také na většině ostrovů v Karibském moři. Z Ameriky byl záměrně rozšířen do všech tropických oblastí.\n\nTato rychle rostoucí dřevina je rostlinou přizpůsobenou na tropické podnebí se střídajícími se obdobími dešťů a výraznými obdobími sucha. Nejlépe roste v malé nadmořské výšce v pobřežních oblastech na propustné půdě, odvodněných píscích nebo hlinito-kamenitých půdách s vápencovitým podložím. Potřebuje stanoviště s plným sluncem a průměrnými ročními dešťovými srážkami od 400 do 1200 mm. Mezi preferované biotopy patří řídké savanové lesy, křoviny, okolí vodních toků prostá vzrostlých stromů, opuštěné pastviny a oblasti na říčních nebo mořských pobřežích občasně zaplavované.\n\nStále zelený, částečně nebo zcela opadavý, hustě větvený keř dorůstající do výše až 3 m. Olistěné větve vyrůstají z tlustého oddenku s nahnědlou mízou, bývají silné okolo 1 cm a v mládí jsou jemně chlupaté a výrazně purpurově zbarvené. Hladká, šedě zelená kůra se loupe v tenkých pásech, při porušení větve vytéká z rostliny bílý hustý latex. Střídavě rostoucí pýřité nebo lysé listy s krátkými trvalými palisty mají řapíky okolo 10 cm dlouhé a bázi uťatou nebo mělce srdčitou. Jejich troj neb pětilaločné, dlanitodílné nebo dlanitosečné čepele bývají 6 až 10 cm dlouhé a 8 až 14 cm široké. Obvejčité až obkopinaté, zašpičatělé laloky jsou nestejné, střední je největší a postranní jsou nesymetrické. Řapíky, okraje listů i stopky květů jsou porostlé žlázkami s lepkavou tekutinou.\n\nJednopohlavné, pětičetné, stopkaté květy s čárkovitými listeny vyrůstají až ve 14 cm dlouhém latnatém květenství. Osamocené samičí květy jsou ve středu květenství a samčí, kterých bývá až desetkrát více, rostou po stranách, ve všech květech jsou nektarové žlázy. Samčí květy mají eliptické až kopinaté kališní lístky dlouhé 3 mm a červenofialové široce obvejčité a mírně vypouklé korunní lístky dlouhé 4 mm; v květu je dále ve dvou přeslenech osm žlutých tyčinek s malými prašníky. Samičí květy mají kališní i korunní lístky stejně tvarované i zbarvené, ale jsou téměř dvojnásobně velké; v květu je i chlupatý třídílný spodní semeník se třemi srostlými čnělkami s dvoulaločnými bliznami. Rostliny začínají kvést nejčastěji na začátku dešťů, při dostatku vláky mohou vykvétat v průběhu celého roku. Semena vznikají po samoopylení i po opylení cizím pylem který přináší hmyz přilétající pro nektar a pyl.\n\nPlod je trojpouzdrá, elipsoidní, lysá tobolka asi 10 mm velká. Zprvu je zelená a dužnatá, při dozrávání tmavne a vysychá. Obsahuje tři šedohnědá, elipsoidní, hladká, 7 mm dlouhá a 5 mm silná semena s masíčkem. Semena jsou pro člověka toxická.\n\nDávivec bavlníkolistý se samovolně rozšiřuje svými semeny která dokážou dobře plavat a tak se šíří i na velké vzdálenosti podél vodních toků nebo po zaplavovaných územích. Po pevnině semena s masíčkem roznášejí mravenci. Může být množen i oddenky nebo dřevnatými řízky které spolehlivě koření za pomoci stimulátoru.\n\nMladá rostlina se obvykle prvým rokem nevětví a dorůstá do výše okolo 0,5 m. Kvést začíná nejdříve za dva roky po výsevu.\n\nDruh byl v minulosti rozšířen do tropů ve všech světadílech hlavně pro svůj líbivý vzhled (barva mladých listů i květů) spojený se snadným pěstováním a neexistenci škůdců. K šíření přispěly i zvěsti o léčivých účincích kterých bylo dosahováno v lidovém léčitelství.\n\nPro savce jsou semena bohatá na olej toxická a jen omezeně se používají jako dávidlo (odtud rodové jméno \"dávivec\") a drastické projímadlo které má vyhnat vnitřní parazity. Samotný olej se vnitřně používá jako přípravek (abortifacient) způsobující vypuzení plodu z dělohy a vně jako látka (rubefacient) dráždící kůži k léčbě revmatismu a kožních infekcí. Latex (míza) vytékající z poraněných větví se používá na široké spektrum léčby všelijakých ran, vředů, ekzémů, kožního oparu, svrabu i pohlavních chorob. Používá se také proti hadímu uštknutí nebo vosímu či včelímu bodnutí. Odvar z listů je doporučován na bolesti břicha, horečku i malárii.\n\nRostliny poměrně nesnadno vzplanou a jsou proto v Africe vysazovány okolo domů jako ochrana před stepními požáry a pro odpuzování hadů. Používají se také pro vyznačení hranic pozemků a později jako palivo. Dobytek ani koně tyto rostliny nespásají, občas však sežerou opadaná semena a uhynou.\n\nV některých oblastech, např. v Austrálii, kde byl dávivec bavlníkolistý původně vysázen okolo roku 1800, se stal invazním druhem, velice se rozšířil na sezónně zaplavované pastviny kde nemá konkurenčních druhů. Vytváří tam téměř neproniknutelné houštiny a vytlačuje původní floru i faunu a pastviny tak znehodnocuje. V Austrálii je veden na seznamu invazních druhů, na vybraných místech je ničen ohněm, mechanicky i herbicidy. Po zničených rostlinách však zůstává v půdě mnoho životaschopných semen.\n\n\n \n"}
{"id": "1019911", "url": "https://cs.wikipedia.org/wiki?curid=1019911", "title": "Serik Sapijev", "text": "Serik Sapijev\n\nSerik Šumangalijuli Sapijev (kazašsky Серік Жұманғалиұлы Сәпие, * 16. listopadu 1983 v Abaji, SSSR) je kazašský boxer, nastupující v lehké střední váze. Je olympijským vítězem z olympijských her 2012 v Londýně, kde byl vyhlášen také nejlepším boxerem (Cena Vala Barkera). Navíc se stal dvakrát amatérským mistrem světa ve velterové váze.\n\nJe vysoký 179 cm. V poloprofesionální lize World Series Boxing nastupuje za kazašské mužstvo Astana Arlans.\n\n\nOlympijský triumf v Londýně byl zajímavý tím, že potřetí po sobě v lehké střední váze zvítězil boxer z Kazachstánu. Naopak poražený finalista Fred Evans byl jediným domácím boxerem na hrách 2012, který se probojoval ve finále a neuspěl v něm.\n"}
{"id": "1019912", "url": "https://cs.wikipedia.org/wiki?curid=1019912", "title": "Fran Marder", "text": "Fran Marder\n\nFran Marder (česky \"Z lesa\") je první studiové album švédské black metalové kapely Arckanum. Vydáno bylo v roce 1995 hudebním vydavatelstvím Necropolis Records. S produkcí pomáhal Johanu Lahgerovi (vulgo Shamaatae) ve svém studiu Abyss Peter Tägtgren, frontman kapely Hypocrisy.\n\nKe skladbě \"Gava Fran Trulen\" vznikl videoklip.\n\n\n\n"}
{"id": "1019913", "url": "https://cs.wikipedia.org/wiki?curid=1019913", "title": "Statistiky hráčů v československé basketbalové reprezentaci", "text": "Statistiky hráčů v československé basketbalové reprezentaci\n\nČeskoslovenská basketbalová reprezentace byl tým, který reprezentoval Československo na mezinárodních soutěžích basketbalu do 31.12.1992. Po rozdělení Československa měly od roku 1993 Česká republika a Slovensko svá vlastní národní reprezentační družstva.\n\nStatistiky hráčů v československé basketbalové reprezentaci obsahují seznam hráčů, u nichž je uveden ročník narození, roky reprezentace a celkový počet odehraných reprezentačních zápasů včetně oficiálních přátelských zápasů. Jsou uvedeni hráči, kteří hráli za Československo na Olympijských hrách (včetně kvalifikace pro účast na OH), Mistrovství světa a ve finálové soutěži Mistrovství Evropy. U každé této soutěže je u hráče uveden počet účastí, zápasů a bodů a celkové počty v těchto soutěžích, počty medailí z Mistrovství Evropy a celkový počet medailí a dále rok uvedení hráče do Síně slávy České basketbalové federace. Hráči jsou seřazeni podle celkového počtu dosažených bodů. Ve statistice chybí body hráčů z některých zápasů z období 1935-1937.\n\nStatistiky hráčů dále obsahují seznam 45 hráčů, u nichž je uveden ročník narození, roky reprezentace a celkový počet odehraných reprezentačních zápasů. Jsou uvedeni hráči, kteří nestartovali ve shora uvedených soutěžích.\n\n\n"}
{"id": "1019916", "url": "https://cs.wikipedia.org/wiki?curid=1019916", "title": "Prašný vrch", "text": "Prašný vrch\n\nPrašný vrch (též \"Na Kamenici\") je 205 m n. m. vysoký vrch v okrese Louny Ústeckého kraje. Leží asi 0,5 km jjv. od obce Černčice na pomezí katastrálních území Černčic a obce Blšany u Loun.\n\nGeomorfologicky vrch náleží do celku Dolnooharská tabule, podcelku Hazmburská tabule, okrsku Smolnická stupňovina a podokrsku Veltěžská rovina.\n"}
{"id": "1019919", "url": "https://cs.wikipedia.org/wiki?curid=1019919", "title": "Tabulky (kolárek)", "text": "Tabulky (kolárek)\n\nTabulky ( \"biffa\") mohou být součástí oděvu kněží (v současnosti zejména protestantských), soudců (i advokátů, či státních zástupců v některých zemích) a akademických oděvů.\n\nNázev „tabulky“ podle některých výkladů odkazuje na dvě „biblické tabule“ – desky se zápisem desatera Božích přikázání, které obdržel Mojžíš na hoře Sinaj. Tabulky jako součást slavnostního oděvu pak symbolizují úřad daný od Boha, jako tomu bylo u Mojžíše.\n\nMají podobu dvou, obvykle bílých (nebo černých), obdélníkových kusů látky, které jsou uvázané kolem krku. Kněžské tabulky jsou obvykle označovány jako \"kazatelské tabulky\", \"Ženevské tabulky\", \"laple\", nebo jen \"(kněžské) tabulky\". Tabulky, nošené spolu s taláry soudců (atd.), jsou označovány jako \"soudcovské tabulky\", nebo jednoduše \"tabulky\".\n\n\"Rabat\" (z franc. \"Col en rabat\", neboli \"Col Rabattu\"), jak se kněžské tabulky v katolickém prostředí nazývaly, byly katolickým duchovenstvem používány zejména ve Francii, a to až do 19. století. Postupně však byly nahrazeny na klerikách kolárkem. V současnosti katoličtí kněží tabulky nepoužívají, výjimku tvoří duchovní některých řádů (např. členové Rytířského řádu křižovníků s červenou hvězdou).\n\nTabulky, pocházející zejm. ze 17. století, byly často vyráběny z benátské krajky.\n\nDuchovní většiny protestantských církví (např. Reformované církve, Luteránské církve, či Anglikánské církve) dodnes tabulky na svých klerikách nosí.\n\nSoudci, advokáti a státní zástupci (prokurátoři) nosí v některých zemích tabulky, jako součást taláru (např. ve Spojeném království a jeho bývalých koloniích, Belgii, či Nizozemsku).\n\n"}
{"id": "1019926", "url": "https://cs.wikipedia.org/wiki?curid=1019926", "title": "Smack One", "text": "Smack One\n\nJakub Janeček, známější jako Smack One, nebo Smack (7. červen 1986) je český rapper, DJ a producent. Proslavil se zejména jako první grime MC v České republice se skupinou Iscream Boyz (Smack, Fuckstroy, DJ Double J a DJ Shadow Drop, Fire Bird Fenix), jako zakladatel hudebního vydavatelství Archetyp 51 a díky vystupování v pořadu Iscream Show na radiu Spin. V současné době se Iscream Boyz skládá už jen ze Smacka, Fuckstroy a DJ Shadow Dropa. Mezi jeho nejznámější songy, i společně s Iscream Boyz, patří Krů Buranů (diss na IdeaFatte), 140 Grime Street, Oheň, Nevíš Co Sem Dělal Dřív feat. Igor, Iscream Dance Remix feat. Hugo Toxxx, Koberec feat. Fuckstroy & Micky Gee, P'S a Love, Králové, Rave Revoluce, Dal Sem Spliff, Zaplatil sem dost, Skončila Show a Intro (P´s a Love 2).\n\n\n\n\n\nWrap You (feat. Marger)\n\nSkončila Show (feat. Sergei Barracuda)\n\nJinudy\n\n"}
{"id": "1019927", "url": "https://cs.wikipedia.org/wiki?curid=1019927", "title": "Seznam kulturních památek v Bobrové", "text": "Seznam kulturních památek v Bobrové\n\n"}
{"id": "1019929", "url": "https://cs.wikipedia.org/wiki?curid=1019929", "title": "Ildra", "text": "Ildra\n\nIldra je britská pagan/black metalová kapela založená v roce 2004 v Anglii. Občas je přirovnávána k polské pagan/viking metalové skupině Graveland. Logo kapely Ildra je vyobrazeno runami.\n\nV roce 2004 vyšla první demonahrávka \"Beorna Beaducraeft\", první studiové album s názvem \"Eðelland\" bylo vydáno v roce 2011.\n\n\n\n"}
{"id": "1019930", "url": "https://cs.wikipedia.org/wiki?curid=1019930", "title": "Zábrdovice (rozcestník)", "text": "Zábrdovice (rozcestník)\n\nZábrdovice je název více míst:\n"}
{"id": "1019932", "url": "https://cs.wikipedia.org/wiki?curid=1019932", "title": "Nevěra (román Paula Coelha)", "text": "Nevěra (román Paula Coelha)\n\nHlavní postavou románu je jedenatřicetiletá Linda z Ženevy, která, třebaže má podle obecného mínění všechny předpoklady ke štěstí (milujícího manžela, majitele investičního fondu řadícího se mezi 300 nejbohatších Švýcarů, dvě zdravé děti a výbornou práci redaktorky největšího ženevského listu), začíná pociťovat apatii a pocit bezvýchodnosti způsobené životním stereotypem, citovou deprivací neschopností cítit se šťastná.\n\nJednoho dne dostane v redakci úkol provést rozhovor s politikem Jakubem Königem, který tou dobou bude kandidovat do vysoké vládní funkce. Jakub byl Lindinou první studentskou láskou a když se sejdou v jeho kanceláři k rozhovoru, přeskočí mezi nimi jiskra. Průběh setkání je tak spontánní, že mezi nimi dojde k závěru ke divokému intimnímu styku.\n\nTato událost započne Lindiny citové a psychické útrapy, které se mají táhnout ještě dlouhé týdny poté. Na jedné straně cítí provinění vůči svému věrnému manželovi a na druhé straně uspokojení, že začala po dlouhých letech prožívat prudké citové vzplanutí a znovu pociťovat smyslnou žádost. Na konec si začne připadat duševně rozpolcená jako doktor Jekyll a pan Hyde. Cítí, že část jejího já jako by našla nový smysl života, dychtí o Jakubovi a zároveň se pokouší intenzivněji milovat s vlastním mužem a předejít tomu, aby začal mít podezření.\n\nK zásadnímu zlomu v Lindině jednání dochází při jednom banketu pro přátele pořádaném manželi Königovými v rámci Jakubovy volební kampaně, na který byla Linda pozvána i se svým mužem. Jakubova žena Marianne, společensky vysoce postavená dáma, při rozhovoru v úzkém kruhu svým ženským instinktem ihned odhaluje, jak se věci mají. Díky své asertivitě a sebevědomí má na Lindou převahu a dává jí neverbálním způsobem najevo, že ji manželova avantýra nijak nevzrušuje, protože ji v žádném případě nepovažuje za svou sokyni. \n\nV dalších dnech se milenecký pár schází k intimním radovánkám, avšak vždy potají (po hotelích, v zapadlých podnicích nebo ve Francii nedaleko za hranicemi Švýcarska), protože má Jakub obavy, aby se o jejich milostném vztahu nezačalo proslýchat na veřejnosti – taková skutečnost by mohla vážně ohrozit jeho volební preference i celou politickou kariéru. Ještě později přestává brát Lindě telefon, nechává se zapírat, a když se mu dovolá z jiného čísla, snaží se ji přesvědčit, aby zůstala trpělivá, že si to oba vynahradí po volbách. Linda je však natolik zmítána emocemi, že se rozhodne odstranit z cesty Marianne, která ji stojí ve štěstí s vytouženým Jakubem. Sníží se dokonce k velmi neférovému činu; vyhledá drogového dealera a koupí od něho větší dávku kokainu, který se rozhodne podstrčit Marianne do kanceláře na Ženevské universitě, kde její soupeřka vyučuje. Ve stejnou dobu se snaží vyhledat psychiatrickou pomoc, jak jí k její nevoli vyzval Jakub, žádný z lékařů v ní však nevzbudí sebemenší důvěru. Nakonec vyhledá kubánského šamana, k němuž se vetře po záminkou, že s ním udělá rozhovor pro noviny. Kubánec ji nakonec otevře oči a poradí jí, aby poslouchala pouze a jenom hlas svého srdce a ignorovala veškeré vedlejší pocity – jedině tak, že dojde ke konečnému rozuzlení svého problému.\n\nLinda se začne řídit jeho radami a na konec upouští od záměru zkompromitovat Marianne. Nechává volný průchod svým citovým a smyslovým potřebám, občas se ještě schází k intimním hrátkám s Jakubem, ale začíná v ní dozrávat přesvědčení, že tento nerovný vztah ukončí a povede zase spořádaný rodinný život. Jednoho dne, krátce po milování v hotelu Jakubovi sdělí, že tato schůzka byla poslední. Jakubovi se na jedné straně uleví, že končí ohrožení jeho kariéry, na druhou stranu však lituje, že ztrácí atraktivní milenku.\n\nPřed silvestrem svěřují Linda s manželem děti na hlídání k rodičům a vydávají se strávit konec roku v horském letovisku Interlaken. Linda je rozhodnuta, že se manželovi se vším svěří, protože nedokáže snášet trýznivý pocit ze svých činů. První den na horách se ještě před večeří během procházky opijí v jedné hospůdce a Lindin muž při tom prozradí své trápení. Celý život zasvětil pouze budováním kariéry finančníka, své práci a vydělávání peněz, aby mohl svou rodinu zahrnovat blahobytem. Nikdy nevykonal žádný ze svých bláznivých nápadů, jako například odjet někam do dalekých krajin a vůbec se o nic nestarat. Lindě dochází, že muž o její nevěře ví, ale že však jistým způsobem její důvody chápe a celou záležitost hodlá zcela přejít mlčením, protože je nad věcí, a tak se na konec rozhoduje o svém ukončeném nemanželském vztahu nemluvit.\n\nDruhý den vstávají, nechají si do hotelového pokoje přinést snídani a z okna pozorují paraglidisty, jak přistávají na nedalekém prostranství. Manžel ihned začne jednat a zanedlouho jim oběma zamluví paraglidingový let s instruktorem. Dohodnou se, že Linda poletí první a pro případ, že by se něco přihodilo, a její muž jako poslední z celé skupiny. Linda prožívá neuvěřitelný let, během kterého si všechny události a pocity srovnává v hlavě. Definitivně se rozhoduje vrátit se k rodinnému životu a stát po boku svého muže. Její paraglidingový padák dlouhou dobu sleduje trasu orla, který slétává z horských vrcholů dolů do údolí. Linda s ním vede tichý dialog. Po přistání se cítí úplně proměněná a propuká v usedavý pláč. Požádá manžela, aby jí nechal chvíli o samotě, a teprve když se dosyta vypláče, vrací se do hotelu. Tam se dohodnou, že silvestra nakonec stráví v Ženevě a vracejí se domů, kde se má vše vrátit do starých kolejí, avšak se zcela novým náhledem na život a životní poslání.\nBrazilská\nČeská\nPolská\n"}
{"id": "1019940", "url": "https://cs.wikipedia.org/wiki?curid=1019940", "title": "Seznam kulturních památek v Bělé nad Radbuzou", "text": "Seznam kulturních památek v Bělé nad Radbuzou\n\n"}
{"id": "1019941", "url": "https://cs.wikipedia.org/wiki?curid=1019941", "title": "Seznam kulturních památek v Rozvadově", "text": "Seznam kulturních památek v Rozvadově\n\n"}
{"id": "1019943", "url": "https://cs.wikipedia.org/wiki?curid=1019943", "title": "Narjahanam", "text": "Narjahanam\n\nNarjahanam (arabsky نار جهنم, česky znamená \"Pekelný oheň\") je bahrajnská black/death metalová kapela založená v roce 2004 Mardusem původně jako vedlejší projekt kapely Gravedom. V roce 2005 se k Mardusovi přidal Busac. Skupina do své tvorby implementuje blízkovýchodní hudební prvky.\n\nPrvní studiové album s názvem \"عندما تظهر الشمس من الغرب\" bylo vydáno v roce 2007.\n\n\n"}
{"id": "1019944", "url": "https://cs.wikipedia.org/wiki?curid=1019944", "title": "Audi Hungaria", "text": "Audi Hungaria\n\nAUDI HUNGARIA Zrt. sídlí v maďarském městě Ráb (maďarsky Győr), kde vyvíjí a vyrábí motory pro AUDI AG a další společnosti koncernu Volkswagen. Od roku 1998 se v Maďarsku montují také osobní vozy Audi. V roce 2013 byl otevřen nový závod pro kompletní výrobu automobilů. S celkovým objemem investic více než 6,7 mld EUR a s více než 10 000 zaměstnanci patří AUDI HUNGARIA mezi největší zahraniční investory v Maďarsku a největší zaměstnavatele v příslušném regionu. Výrobní areál je postaven na pozemku s plochou 395 hektarů.\n\nHlavní činností od dokončení závodu v roce 1994 je výroba motorů. V listopadu 2013 byla překonána hranice 25 milionů vyrobených motorů. V roce 2013 bylo vyrobeno 1 925 636 motorů a 42 851 automobilů, což maďarský závod Audi řadí na pozici největšího výrobce motorů na světě. V roce 2013 zahrnoval výrobní program 235 různých verzí motorů se čtyřmi až dvanácti válci a výkonem od 63 kW (85 k) do 419 kW (570 k).\n\nSpolečnost AUDI HUNGARIA MOTOR Kft. byla založena v roce 1993, sériová výroba čtyřválcových motorů byla zahájena v roce 1994. V roce 1997 byla výroba motorů rozšířena o jednotky V6 a V8, v roce 2006 slavily premiéru motory V10. Od roku 2008 se v Maďarsku vyráběly také dvanáctiválcové motory TDI pro Audi Q7. AUDI HUNGARIA vyrábí rovněž motory pro supersportovní vozy Lamborghini a pro vozy Porsche.\n\nV roce 2013 byla dokončena výstavba nového závodu na výrobu automobilů s kapacitou 125 000 vozů ročně, v němž pracuje více než 3000 zaměstnanců. V červnu 2013 byla spuštěna sériová výroba modelu Audi A3 Sedan/S3 Sedan a v říjnu 2013 následoval Audi A3 Cabriolet. Od konce července 2014 zajišťuje závod Audi v Győru také kompletní výrobu třetí generace sportovních vozů Audi TT. Od roku 1998 probíhala v maďarském závodě Audi montáž všech variant modelové řady Audi TT (do listopadu 2013 bylo vyrobeno 500 000 vozů Audi TT), později k nim přibyly také vybrané varianty modelové řady Audi A3.\n"}
{"id": "1019949", "url": "https://cs.wikipedia.org/wiki?curid=1019949", "title": "Atanatos", "text": "Atanatos\n\nAtanatos (řecký název, znamená \"nesmrtelnost\") byla německá black/thrash metalová kapela založená roku 1993 ve městě Jena v německém Durynsku pod názvem Anus Praeter.\n\nMezi zakládající členy patřili v roce 1993 hudebníci Jan Gropp (kytara, zpěv) a René Gropp (kytara). Společně s baskytaristou Janem Kocherem natočili první demo \"Quem Pastores Laudavere\". Poté nastala výměna bubeníka, do kapely přišel Timur Kiper a v listopadu 1994 také klávesistka Bianka. Začátkem roku 1995 se skupina Anus Praeter přejmenovala na Atanatos. Na podzim roku 1995 vyšlo druhé demo \"Ancient Blood\" a o rok později split EP \"Thuringian Circle\" (společně s kapelou Impending Doom). Na začátku roku 1997 kapela podepsala smlouvu s německou vydavatelskou firmou Last Episode, která jí v květnu vydává mini CD \"Assault of Heathen Forces\" a v lednu 1998 debutní LP desku \"The Oath of Revenge\".\n\nNení jisté, kdy přesně se kapela rozpadla, poslední LP \"Beast Awakening\" vyšlo v roce 2006.\n\n\n\n\n\n"}
{"id": "1019951", "url": "https://cs.wikipedia.org/wiki?curid=1019951", "title": "Pivovárek Morava", "text": "Pivovárek Morava\n\nŘemeslný pivovar Morava je minipivovar a restaurace ve Frýdku-Místku, umístěn je ve sklepení bývalé velkokapacitní pivnice na sídlišti. Oficiální provoz pivovaru byl zahájen 20. prosince 2013. Pivo zde vaří klasickou dvourmutovou metodou a výchozími surovinami jsou hlavně: český slad ze Záhlinic a žatecký chmel (\"Poloraný Červeňák\" a \"Sládek\"). Piva jsou nefiltrovaná a nepasterizovaná. V malém objemu nabízí také filtrovaná piva.\n\nVrchním sládkem pivovaru je Martin Gajdáček. Dalšími sládky jsou Marek Blahut a Ondřej Staniowski. Přibližně desetkrát za rok připravují speciály - jak svrchně tak spodně kvašená piva mnoha stylů.\n\n\n\n"}
{"id": "1019952", "url": "https://cs.wikipedia.org/wiki?curid=1019952", "title": "Mahábád", "text": "Mahábád\n\nMahábád (, ) je město v severozápadním Íránu a hlavní město stejnojmenného kraje v provincii Západní Ázerbájdžán. Leží v nadmořské výšce 1300 m jižně od Urmijského jezera v Íránském Kurdistánu. Kurdové tvoří hlavní část obyvatel. Podle sčítání v roce 2006 žilo ve městě 133 324 obyvatel v 31 000 rodinách. Odhad k roku 2012 činí 146 000 obyvatel.\n\nMěsto vzniklo za Safíovců a nejprve se jmenovalo \"Sáújbulách\", což je turkické slovo pro chladné jaro. Za Kádžárovců se jmenovalo \"Sáújbulách Mokri\" podle kmene, který v něm sídlil. Současný název nese od roku 1936. V letech 1946 - 1947 bylo hlavním městem Mahábádské republiky.\n"}
{"id": "1019953", "url": "https://cs.wikipedia.org/wiki?curid=1019953", "title": "Oľšavica", "text": "Oľšavica\n\nOľšavica je obec na Slovensku v okrese Levoča. Žije v ní obyvatel. První písemná zmínka pochází z roku 1308, místní obyvatelé se tradičně věnovali pastevectví a dřevorubectví. Nachází se zde řeckokatolický kostel svatého Mikuláše z roku 1325 a zachovala se řada původních dřevěnic. V této obci se narodil matematik Doc. RNDr. Michal Grajcar, CSc.\n\nZa druhé světové války místní řeckokatolický kněz Michal Mašlej pomáhal pronásledovaným Židům, které ukrýval na faře a v domech věřících. Před transportem do vyhlazovacích táborů se podařilo zachránit desítky osob. Mašlejovi bylo uděleno vyznamenání Spravedlivý mezi národy. O této aktivitě místních obyvatel vznikl dokumentární film \"Ostrov nádeje\".\n\n"}
{"id": "1019956", "url": "https://cs.wikipedia.org/wiki?curid=1019956", "title": "Pikopivovar Letohrádek", "text": "Pikopivovar Letohrádek\n\nPikopivovar Letohrádek je minipivovar ve Frýdlantu nad Ostravicí. Je součástí penzionu \"Letohrádek\" a jedná se o jeden z nejmenších komerčních pivovarů v Česku. Zdánlivě se jedná pouze o funkční model pivovaru, avšak lze zde uvařit pivo klasickou technologií. K dozrávání piva místní využívají prostor Městského pivovaru ve Štramberku. Pivovar byl v roce 2009 uzavřen, ale v roce 2013 opět obnoven.\n\n\n"}
{"id": "1019957", "url": "https://cs.wikipedia.org/wiki?curid=1019957", "title": "Agathodaimon", "text": "Agathodaimon\n\nAgathodaimon (řecký název, znamená \"benevolentní démon\") je německá sympho-black/gothic metalová kapela založená roku 1995 ve městě Mohuč v německé spolkové zemi Porýní-Falc. Jednotliví členové dřívé hráli v jiných hudebních skupinách nebo projektech. Logo kapely doznalo změn, původně bylo vyvedeno velkými písmeny gotického písma, později bylo upraveno do modernější podoby.\n\nPrvní studiové album s názvem \"Blacken the Angel\" bylo vydáno v roce 1999.\n\n\n\n\n\n"}
{"id": "1019959", "url": "https://cs.wikipedia.org/wiki?curid=1019959", "title": "Těsná dvojhvězda", "text": "Těsná dvojhvězda\n\nTěsná dvojhvězda je dvojhvězda, jejíž hvězdy se nacházejí tak blízko u sebe, že se dotýkají nebo sdílejí společný plynový obal. Binární systém, jehož hvězdy mají společný plynový obal, nazýváme dvojhvězdou s dvojím kontaktem (angl. \"double contact binary\"). Téměř všechny známé těsné dvojhvězdy patří mezi navzájem se zatemňující dvojhvězdy (jedna druhé způsobují zatmění). Takové těsné dvojhvězdy jsou známé jako W Ursa Majoris hvězdy, což je odvozeno od podobného typu hvězdy W Ursa Majoris.\n\n\n"}
{"id": "1019964", "url": "https://cs.wikipedia.org/wiki?curid=1019964", "title": "Kostogher", "text": "Kostogher\n\nKostogher je druhé studiové album švédské black metalové kapely Arckanum. Vydáno bylo v roce 1997 hudebním vydavatelstvím Necropolis Records. S produkcí pomáhal Johanu Lahgerovi ve studiu High Tech Trinity Niclas Bäckar.\n\n\n\n"}
{"id": "1019965", "url": "https://cs.wikipedia.org/wiki?curid=1019965", "title": "Mahábádská republika", "text": "Mahábádská republika\n\nMahábádská republika ( [Komarî Mehabad]) byl krátce existující státní útvar ve Východním Kurdistánu na území Íránu. Po Araratské republice to byl druhý nezávislý kurdský stát, který vznikl v lednu 1946 a zanikl téhož roku. Jednalo se v podstatě o loutkový stát Sovětského svazu. Hlavním městem bylo město Mahábád v severozápadním Íránu, přičemž pod kontrolou státu bylo malé území kolem tohoto města včetně blízkých měst Piranšár, Nakada a Ušnavíja. Vznik a zánik republiky byl součástí Íránské krize v roce 1946 během začátku studené války.\n"}
{"id": "1019970", "url": "https://cs.wikipedia.org/wiki?curid=1019970", "title": "Odette", "text": "Odette\n\nOdette či česky Odeta je ženské křestní jméno je zdrobnělina a ženská podoba germánského jména Oda, což znamená \"majetný\", \"bohatý\", \"štěstí\". Další podobou je Odilia. Odety můžou slavit svoje jmeniny i 26. dubna či 13. prosince (na svatou Odile).\n\nÓda, Odetka, Odet, Odetinka, Oduš\n\n\n"}
{"id": "1019971", "url": "https://cs.wikipedia.org/wiki?curid=1019971", "title": "Ancestris", "text": "Ancestris\n\nAncestris je svobodný genealogický software . Je naprogramován v jazyce Java . Mezi podporované formáty pro výměnu dat patří GEDCOM .\n\nProgram je k disposici v těchto jazycích:\nangličtina, čeština, dánština, finština, francouzština, italština, němčina, nizozemština, norština, polština, Portugalština, slovenština, španělština a švédština.\n\n"}
{"id": "1019972", "url": "https://cs.wikipedia.org/wiki?curid=1019972", "title": "Hollenthon (hudební skupina)", "text": "Hollenthon (hudební skupina)\n\nHollenthon je rakouská symphonic metalová kapela založená v roce 2000 v obci Hollenthon v Dolních Rakousích, později se přestěhovala do Vídně. Předchůdcem byla v letech 1994–1999 skupina Vuzem. Hollenthon založil Martin Schirenc, dřívější člen zaniklé death metalové kapely Pungent Stench (zpěv, kytara, baskytara). Posléze se k němu přidali Michael Gröger (bicí) a Elena Schirenc (doprovodné vokály).\n\nPrvní studiové album s názvem \"Domus Mundi\" vyšlo v roce 1999.\n\n\n\n"}
{"id": "1019973", "url": "https://cs.wikipedia.org/wiki?curid=1019973", "title": "Anton Gorjup", "text": "Anton Gorjup\n\nAnton Gorjup (29. června 1812 Kanalski Vrh – 1. prosince 1883 Gorizia) byl rakouský básník a politik slovinské národnosti, v 2. polovině 19. století poslanec Říšské rady.\n\nVystudoval gymnázium v Gorizii (Gorice) a po dokončení právních studií působil jako praktikant, později okresní komisař v Tolminu. Byl úředníkem zemského soudu a apelačního soudu. Během revolučního roku 1848 se zapojil do politiky. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Tolmin. Uvádí se jako komisař. Patřil ke sněmovní levici.\n\nNáležel mezi slovinské národně orientované poslance. Na sněmu zasedal i po přesunu parlamentu do Kroměříže. Byl členem ústavního výboru a patřil ke slovinskému parlamentnímu klubu. Coby politik reprezentující Gorici a Gradišku, kde nebyl slovinsko-italský národnostní poměr tak vyostřen jako v jiných Slovinci obývaných zemích, odmítal v roce 1848 návrhy na federalizaci Rakouska podle národnostních parametrů a podporoval zachování zemské autonomie Gorice a Gradišky. Svou orientací stál na pomezí mezi centralistickým a federalistickým blokem. V otázce zrušení poddanství předložené poslancem Hansem Kudlichem vystupoval radikálně, hlasoval proti návrhu odškodnění za zrušení poddanství.\n\nPo obnovení ústavní vlády se zapojil opět do politiky. Od roku 1861 byl poslancem Zemského sněmu Gorice a Gradišky. Zde byl v letech 1864–1865 členem výboru pro daňovou reformu. Do roku 1867 zastupoval v zemském sněmu velkostatkářkou kurii, pak kurii venkovských obcí (obvod Tolmin, Bovec, Cerkno). V letech 1867–1880 byl členem zemského výboru. Zasedal v sněmovním výboru finančním, právním a školském. Zemský sněm ho roku 1861 delegoval i do Říšské rady (tehdy ještě volené nepřímo) za korunní zemi Gorice a Gradiška (kurie velkostatkářská). K roku 1861 se uvádí jako rada zemského soudu, bytem v Gorizii.\n"}
{"id": "1019974", "url": "https://cs.wikipedia.org/wiki?curid=1019974", "title": "Jazz ist anders", "text": "Jazz ist anders\n\nJazz ist anders je studiové album německé punkrockové kapely Die Ärzte. Bylo vydáno 2. listopadu 2007.\n\nPo vydání alba \"Geräusch\" (2003) se Bela B., Farin Urlaub a Rodrigo González začali věnovat svým sólovým projektům. Urlaub v roce 2005 vydal své sólové studiové album \"Am Ende der Sonne\" a živé album \"Livealbum of Death\" a rok cestoval. Bela B. v roce 2006 vydal sölové album \"Bingo\" a Rodrigo González se přidal ke kapele Abwärts.\n\n31. prosince 2006 – při příležitosti silvestrovského koncertu na vyprodaném RheinEnergieStadionu – kapela oznámila, že na podzim 2007 vydá nové studiové album. Tato zpráva u fanoušků vyvolala velkou radost, protože se spekulovalo o možném rozpadu kapely. Poprvé od roku 1984 (od alba \"Debil\") pracovala kapela bez vedoucích producentů a převazala tyto úkoly sama. V zásadě měli Die Ärzte v úmyslu vytvořit album ve vlastní režii; vznikly vlastní fotky kapely vytvořené pomocí samospouště. Vydání alba následovala vyprodaná turné „Es wird eng“ v listopadu a prosinci 2007 a „Jazzfäst“ od května do srpna 2008.\n\n\n"}
{"id": "1019977", "url": "https://cs.wikipedia.org/wiki?curid=1019977", "title": "FC Malatia Jerevan", "text": "FC Malatia Jerevan\n\nMalatia Jerevan (arménsky: Ֆուտբոլային Ակումբ „Մալաթիա“ Երևան) byl arménský fotbalový klub sídlící ve městě Jerevan. Klub byl založen v roce 1990, zanikl v roce 2001.\n\nZdroj:\n\n\nZdroj:\n\n"}
{"id": "1019978", "url": "https://cs.wikipedia.org/wiki?curid=1019978", "title": "Groupama Arena", "text": "Groupama Arena\n\nGroupama Arena je multifunkční stadion v Budapešti, v Maďarsku a domov Ferencvárosi Torna Club. S kapacitou 22 000 diváků je Groupama Arena druhý největší stadion v Maďarsku po stadionu Ference Puskáse. Stadion leží na místě bývalého stadionu Albert Flórián Stadion, který byl zbořen v roce 2013.\n\n"}
{"id": "1019979", "url": "https://cs.wikipedia.org/wiki?curid=1019979", "title": "Strassmannův pivovar", "text": "Strassmannův pivovar\n\nMěšťanský pivovar v Moravské Ostravě nebo také Strassmannův pivovar byl pivovar v Moravské Ostravě, který fungoval pod různými názvy a majiteli od roku 1547 do konce druhé světové války.\n\nKrátce poté, co Ostrava obdržela městská práva, včetně práva várečného, se v měšťanských domech kolem současného Masarykova náměstí začalo vařit pivo. Důležitým pro historii piva v Ostravě je letopočet 1547. Toho roku daroval olomoucký biskup ostravským měšťanům svůj pivovar. Jestli to bylo první místo, kde Ostraváci společně vařili pivo, není dodnes jisté. Podle historiků stával tento původní pivovar v místech bloku domů na dnešním Jiráskově náměstí. V roce 1735 se o této lokalitě píše jako o \"starém pivovařisku\" .\n\nDruhý, takzvaný \"Měšťanský pivovar\", stával v 18. století za budovou Staré radnice. Z tohoto historického pivovaru však dnes, po četných přestavbách a demolicích, pravděpodobně vůbec nic nezbylo. Za jediný pozůstatek by se dalo považovat sklepení pod samotnou radnicí, kterého pivovarníci využívali coby skladiště piva. Na konci 18. století začali měšťané svůj pivovar pronajímat většinou zde působícím sládkům.\n\nVzhledem k tomu, že původní pivovar byl primitivního, až středověkého rázu, přistoupili měšťané v letech 1842–1843 k výstavbě moderního podniku.\n\nNový pivovar byl vystavěn jako moderní dvoukřídlá budova se sladovnickým a pivovarským křídlem, jejíž součástí byl také hostinec. Budova měla tvar písmene U, s čelem obráceným do dnešní \"Pivovarské ulice\" a technologickými sekcemi otevírajícími se směrem na Černou louku. Rovněž tento pivovar zmizel z povrchu zemského z důvodu rekonstrukcí a rozšiřování provozu a později kvůli přestavbě oblasti na výstavní a zábavní areál. V místě dnes najdeme skleněnou budovu s obchodním využitím.\n\nPodobně jako desítky jiných pivovarů v Čechách a na Moravě, provázely i existencí \"Měšťanského pivovaru v Moravské Ostravě\" problémy jako střídání nájemců, tahanice o ceny piva a konkurenční boje s ostatními pivovary v oblasti. Výsledkem toho všeho byla stagnace provozu po odbytové i technologické.\n\nRoku 1857 se stal nájemcem pivovaru mladý obchodník s podnikatelskými i pivovarnickými zkušenostmi – Markus Strassmann.\n\nStrassmann začal ihned s modernizací provozu a zlepšováním kvality piva. Skupoval pozemky přiléhající k pivovaru a zbavoval se i konkurence (například Zámecký pivovar ve Slezské Ostravě koupil, ukončil v něm výrobu a přestavěl jej na sladovnu). Díky rozvoji města a přílivu pracovníků do dolů a těžkého průmyslu rostl odbyt piva a s ním i zisky pivovaru. Roku 1890 došlo k další modernizaci a rozšíření provozu a koncem 19. století vznesl Strassman požadavek na odprodej pivovaru. Majitelé však dlouho odolávali, ale nakonec v roce 1899 pivovar museli Strassmannovi prodat .\n\nPro vývoj Strassmannova pivovaru bylo zásadní období mezi válkami – majitelé se nikdy netajili svými proněmeckými postoji, avšak kvůli jejich židovskému původu ztrácela původně vlivná rodina v období před rokem 1939 společenské pozice, pivovaru ubývala odbytiště a objem výroby klesl až na polovinu výstavů z přelomu století. Vedení společnosti se propad odbytu snažilo kompenzovat vývozem do vzdálenějších měst, to však vedlo pouze k zadlužení akciové společnosti a Strassmanové nakonec museli svůj podíl prodat a pivovar připadl do rukou finančních institucí.\n\nV době Protektorátu vyskočil (hlavně díky vlastnictví německými bankami a přesunu výroby z Českého akciového pivovaru v Moravské Ostravě) výstav pivovaru až na 200 000 hl/rok. Po náletu v květnu 1945 však zůstal pivovar v neprovozuschopném stavu. K obnově výroby už zde nedošlo, avšak některé technologické sekce využíval několik let pivovar v Moravské Ostravě a v roce 1965 byl \"Strassmannův pivovar\" zbourán. Dnes na jeho místě stojí část výstaviště \"Černá louka\". Jediná dodnes stojící budova je monumentální sladovna na Fifejdách .\n\n"}
{"id": "1019982", "url": "https://cs.wikipedia.org/wiki?curid=1019982", "title": "ÞÞÞÞÞÞÞÞÞÞÞ", "text": "ÞÞÞÞÞÞÞÞÞÞÞ\n\nÞÞÞÞÞÞÞÞÞÞÞ je páté studiové album švédské black metalové kapely Arckanum. Vydáno bylo v roce 2009 francouzským hudebním vydavatelstvím Debemur Morti Productions. Nahráno bylo ve studiu Stage One německého producenta Andyho Classena.\n\nAtypický název je složen z jedenácti písmen Þorn (pochází z runy Thurisaz), kterými začíná všech 11 skladeb alba.\n\n\n\n"}
{"id": "1019983", "url": "https://cs.wikipedia.org/wiki?curid=1019983", "title": "FIMA Jerevan", "text": "FIMA Jerevan\n\nFIMA Jerevan, později též nazýván Haj Ari (arménsky: „ՖԻՄԱ“ Երևան) byl arménský fotbalový klub sídlící ve městě Jerevan. Klub zanikl v roce 2006.\n\n\nZdroj:\n"}
{"id": "1019991", "url": "https://cs.wikipedia.org/wiki?curid=1019991", "title": "FC Armavir", "text": "FC Armavir\n\nFootball Club Armavir (arménsky: Ֆուտբոլային Ակումբ „Արմավիր“) byl arménský fotbalový klub sídlící ve městě Armavir. Klub byl založen v roce 1965 jako Sevan Oktemberjan, zanikl v roce 2003 díky finančním problémům.\n\nZdroj: \n\n\nZdroj: \n"}
{"id": "1019996", "url": "https://cs.wikipedia.org/wiki?curid=1019996", "title": "Karl von Althann", "text": "Karl von Althann\n\nKarl von Althann (2. května 1801 Linec – 16. května 1881 Mnichov) byl rakouský a pruský šlechtic a politik německé národnosti z rodu Althannů sídlící v Čechách, v 2. polovině 19. století poslanec Říšské rady.\n\nByl šlechticem z Mittelwalde (nyní Mezilesí v Polsku). Díky svým majetkům patřil i do řad rakouské, české šlechty. 3. února 1847 se stal členem pruské Panské sněmovny jako její dědičný člen.\n\nPo obnovení ústavní vlády se zapojil i do rakouské politiky. V zemských volbách v Čechách roku 1861 byl zvolen poslancem Českého zemského sněmu za velkostatkářskou kurii, nesvěřenecké velkostatky. Zemský sněm ho roku 1861 delegoval i do Říšské rady (tehdy ještě volené nepřímo) za Čechy (kurie velkostatkářská). K roku 1861 se uvádí jako c. k. komoří, c. k. nadporučík armády, statkář a člen pruské Panské sněmovny, bytem v Milíčevsi. Do zemského sněmu byl zvolen opětovně v zemských volbách v březnu 1867 a pak po jisté přestávce i v zemských volbách roku 1872, znovu za svěřenecké velkostatky ve velkostatkářské kurii. Rezignoval před dubnem 1877.\n"}
{"id": "1019998", "url": "https://cs.wikipedia.org/wiki?curid=1019998", "title": "FC Araks", "text": "FC Araks\n\nFootball Club Araks (arménsky: Ֆուտբոլային Ակումբ „Արաքս“) byl arménský fotbalový klub sídlící ve městě Ararat. Klub byl založen v roce 2001 po přestěhování místního Araks Ararat FC do Jerevanu. V roce 2002 klub postihly silné finanční problémy, které zapříčinili zánik klubu v roce 2005.\n\nZdroj:\n"}
{"id": "1020001", "url": "https://cs.wikipedia.org/wiki?curid=1020001", "title": "FC Vagharšapat", "text": "FC Vagharšapat\n\nFootball Club Vagharšapat (arménsky: Ֆուտբոլային Ակումբ Վաղարշապատ) byl arménský fotbalový klub sídlící ve městě Vagharšapat. Klub byl založen v roce 1967 jako Araks Ečmiadzin, zanikl v roce 2005.\n\nZdroj:\n\n\nZdroj: \n"}
{"id": "1020003", "url": "https://cs.wikipedia.org/wiki?curid=1020003", "title": "Krabičková dieta", "text": "Krabičková dieta\n\nKrabičková dieta je jednou z mnoha druhů redukčních diet. Snaží se přimět své uživatele konzumovat stravu v omezeném množství, za to však častěji.\n\nKrabičková dieta funguje na principu pravidelného dávkování dieteticky upraveného jídla, přičemž konzument nesmí jíst nic jiného. Cílem je přimět a hlavně naučit konzumenta tomu, aby jedl v pravidelných intervalech malé množství jídla místo toho, aby jedl jen třikrát denně velké porce. \n\nJíst byste měli 5 krát denně. \n\nPřestože by složení vaší stravy mělo být od dietologa šité na míru přímo vám, můžeme se podívat na pár rad, které vám pomohou při domácím sestavování jídelníčku.\n\nPředně je potřeba, aby vaše jídlo obsahovalo čerstvé ovoce a zeleninu, ideálně v syrovém stavu. Zde je potřeba zmínit to, že je lepší konzumovat domácí sezónní produkty, místo konzumace cizokrajného nezralého ovoce a zeleniny. Dále nahraďte klasické pečivo pečivem celozrnným, které neobsahuje tolik nebezpečného lepku. Nezapomínejte také na doplňování proteinů pomocí libového masa a ryb. Omezte množství přijímaného cukru a v neposlední řadě dodržujte pitný režim.\n\nCo se týče množství přijímané potravy, tak nemá smysl příliš kalkulovat s energetickým obsahem každého lístečku salátu, který si dáte do jídla. Je to příliš komplikované a zbytečné. Místo toho se naučte automaticky připravovat takové množství jídla, které vás dostatečně zasytí. V obchodě nezapomínejte na to, že je potřeba kupovat kvalitní potraviny. Mnohé z nich v supermarketu nekoupíte. Především, med, vajíčka, ovoce a zeleninu byste si měli shánět přímo u zdroje.\n\nPokud si nechcete připravovat své krabičky každý den, můžete si svou dietní stravu objednat u nějaké z firem, které se na tento druh diety specializují.\n"}
{"id": "1020006", "url": "https://cs.wikipedia.org/wiki?curid=1020006", "title": "FC Šengavit Jerevan", "text": "FC Šengavit Jerevan\n\nFootball Club Šengavit Jerevan (arménsky: Շենգավիթ Ֆուտբոլային Ակումբ) byl arménský fotbalový klub sídlící ve městě Jerevan. Původní klub byl založen v roce 1990 jako FC Koškagorc-Nairi Jerevan, zanikl v roce 1993. V roce 2008 byl klub obnoven klubem Ulisses Jerevan FC jako jeho rezervní tým. V roce 2014 se rezervní tým přejmenoval na Ulisses-2, čímž jméno Šengavit zmizelo z fotbalové mapy.\n\n\nZdroj: \n"}
{"id": "1020008", "url": "https://cs.wikipedia.org/wiki?curid=1020008", "title": "Versailleux", "text": "Versailleux\n\nVersailleux je francouzská obec v departementu Ain v regionu Auvergne-Rhône-Alpes. V roce 2011 zde žilo 332 obyvatel.\n\nBirieux, Crans, Chalamont, Joyeux, Le Plantay, Rignieux-le-Franc, Villars-les-Dombes\n\n\"Počet obyvatel\" \n\n"}
{"id": "1020012", "url": "https://cs.wikipedia.org/wiki?curid=1020012", "title": "Pachový ohradník", "text": "Pachový ohradník\n\nPachový ohradník patří mezi tzv. zradidla. Jde o metodu odpuzování divoké zvěře od určitého místa nebo oblasti pomocí speciální pěny, či jiného nosiče napuštěného pachem predátora (nejčastěji člověka, medvěda, rysa nebo vlka), apod.\n\nPěnové pachové ohradníky byly představeny v roce 1989 v Německu, kdy byla užita polyuretanová pěna jako nosič pachu. Tento postup se ukázal jako úspěšný. Pachové ohradníky jsou účinné zejména v ochraně zvěře před vstupem na pozemní komunikace. Pachové ohradníky jsou totiž určeny k tomu, aby se zvěř vymezené oblasti vyhnula během přesunů z místa na místo. \n"}
{"id": "1020013", "url": "https://cs.wikipedia.org/wiki?curid=1020013", "title": "Ninnghizhidda", "text": "Ninnghizhidda\n\nNinnghizhidda byla německá sympho-black metalová kapela založená roku 1997 ve městě Recklinghausen v německé spolkové zemi Severní Porýní-Vestfálsko. Název vychází ze sumerské mytologie, Ningishzida je mezopotámský bůh podsvětí, jeho jméno lze vyložit jako „pán, který umožňuje stromům správně růst“.\nPatrick Kalla, jeden ze zakládajících členů, působil v kapele Tsatthoggua.\n\nBěhem své existence vydala dvě dema a dvě studiová alba. V roce 2003 se rozpadla.\n\n\n\n"}
{"id": "1020015", "url": "https://cs.wikipedia.org/wiki?curid=1020015", "title": "Eyota", "text": "Eyota\n\nEyota může být: \n"}
{"id": "1020017", "url": "https://cs.wikipedia.org/wiki?curid=1020017", "title": "Arťom Krukovič", "text": "Arťom Krukovič\n\nArťom Krukovič (* 21. dubna 1986, Soligorsk) je český filmový režisér a producent běloruského původu.\n\nArťom Krukovič se narodil 21. dubna 1986 v menším průmyslovém městě Soligorsk v Bělorusku. Po černobylské havárii krátkou dobu pobýval se svojí rodinou v Rusku. V roce 1992 se ale vrací zpět do Běloruska, kde se současně vzdělává hned v několika uměleckých směrech – malířství, tanec (balet a lidové tance) a hudba (knoflíková harmonika a kytara). A právě na těchto školách získává potřebné zkušenosti a klíčové dovednosti pro svoji všestrannou uměleckou činnost. Nejvýrazněji se ale projevuje v malířství a tanci. V těchto oborech získává řadu ocenění na mezinárodních soutěžích a festivalech. V roce 1996 se stává vítězem mistrovství světa v lidových tancích a v následujících letech slaví úspěch i jeho malířské práce. V roce 2000 se stěhuje do Prahy za svou matkou, kde se začíná věnovat 2D a 3D grafice a posléze i postprodukci. V roce 2003 je přijat ke studiu na SPŠ ST, kde studuje filmovou a televizní produkci. Během studia získává mnoho praktických i teoretických zkušeností, hlavně z praxe v tuzemských televizích a studiích. Ještě během studia na SŠ se začíná intenzivně věnovat filmové tvorbě, hlavně scenáristice, režii a střihu. Hned po škole vzniká mnoho zajímavých a úspěšných autorských filmových projektů, které jsou oceňovány na řadě nezávislých filmových festivalů, jako jsou Celostátní soutěž NFT (ČR), MFF nezávislého filmu v Ebensee (Rakousko), MFF studentského filmu v Karlových Varech – Fresh Film Fest, MFF v Brně – B16 (Brno Sixteen). \n\nV současnosti pracuje na volné noze jako režisér a producent a specializuje se na výrobu videoklipů, reklam a promovideí. Současně s tím připravuje svůj celovečerní debut, který by měl být uveden kolem roku 2018.\n\n\"Nezávislá tvorba\"\n\n\n\"Celovečerní hrané filmy\"\n\n\n\n"}
{"id": "1020020", "url": "https://cs.wikipedia.org/wiki?curid=1020020", "title": "Pandemia (česká hudební skupina)", "text": "Pandemia (česká hudební skupina)\n\nPandemia (\"pandemie\") je česká death metalová kapela založená roku 1995 v Chebu. Na koncertě v Praze předskakovala americké kapele Death. \nPrvní studiové album s názvem \"Spreading the Message\" bylo vydáno v roce 2000. Následovalo velké evropské turné s Vader, Vital Remains, Fleshcrawl.\n\n\n\n\n"}
{"id": "1020021", "url": "https://cs.wikipedia.org/wiki?curid=1020021", "title": "Bury", "text": "Bury\n\nBury (bɛri) (bʊri) je město a metropolitní distrikt v regionu Severozápadní Anglie spadající pod metropolitní hrabství Velký Manchester.\n\nBury leží na řece Irwell asi 13 km severně od centra Manchesteru, 9 km západně od Rochdale a 9 km východně od Boltonu. Je obklopeno několika menšími sídly, se kterými společně tvoří stejnojmenný metropolitní distrikt. Historicky patří do hrabství Lancashire.\n\nMěsto zažilo bouřlivý rozvoj během průmyslové revoluce, zejména zásluhou rozmachu textilního průmyslu. V současnosti je známé hlavně pro své rozlehlé tržiště, jehož význam ještě vzrostl po zavedení tramvajové dopravy do centra města.\n\nBury vzniklo kolem starobylého tržiště, existují však důkazy o ještě starším osídlení v době římské nadvlády. Mezi nejstarší částečně dochované stavby patří hrad v Bury, postavený v roce 1469 Thomasem Pilkingtonem.\n\nMezi roky 1801 a 1830 se populace města více než zdvojnásobila z 7072 na 15086 obyvatel. V této době dochází k masivnímu rozvoji průmyslu v městě a okolí. Tento vývoj trval po celé 19 století, vznikaly stále nové, převážně textilní, továrny a s tím byl spojená i rozvoj dopravy. Vznikl vodní kanál, spojující Manchester s Bury a Boltonem, později též železniční trať do Manchesteru. V roce 1901 už mělo město véce 58000 obyvatel.\n\nPo druhé světové válce došlo k razantnímu úpadku textilního průmyslu jak v Bury, tak v okolních městech. V posledních letech je Bury důležitým předměstím Manchesteru, kam také většina obyvatel dojíždí do zaměstnání.\n\nV Bury je konečná stanice tramvajového systému Manchester Metrolink, který spojuje centrum Manchesteru s okolními městy v oblasti Velkého Manchesteru. Město je dále obsluhováno autobusovou a vlakovou dopravou a v jeho těsné blízkosti vede dálnice M66.\n\nV městě sídlí fotbalový klub Bury FC, hrající své zápasy na stadionu Gigg Lane. Klub byl založen mezi lety 1885 a 1889 a v současnosti hraje League Two, která je čtvrtou nejvyšší fotbalovou soutěží v Anglii.\n\n"}
{"id": "1020022", "url": "https://cs.wikipedia.org/wiki?curid=1020022", "title": "Homogenní polynom", "text": "Homogenní polynom\n\nHomogenní polynom, případně homogenní mnohočlen, je označení takového mnohočlenu, který má v každém ze svých členů stejný součet mocnin u proměnných, každý ze členů je tedy stejného stupně. Tedy například mnohočlen formula_1 je homogenní (všechny členy jsou stupně 3), naopak mnohočlen formula_2 homogenní není (krajní členy jsou stupně 2, zatímco prostřední je stupně 4).\n\nKaždý mnohočlen lze \"homogenizovat\" přidáním jedné nové proměnné a dosazením náhradou stávajících výraznem s jinou proměnnou a to následujícím způsobem: Je-li dán mnohočlen formula_3 s maximálním stupněm členů rovným formula_4, pak k němu vytvoříme homogenizovaný polynom přidáním proměnné formula_5:\nDosazením formula_7 lze naopak z homogenizovaného mnohočlenu získat mnohočlen původní.\n\nPro mnohočlen formula_8 získáme homogenizovaný mnohočlen dosazením formula_9 a vynásobením formula_10. Pak platí formula_11. Dosazením formula_12 získáváme původní formula_2. Homogenizace mnohočlenu tedy v podstatě spočívá v tom, že se každý člen vynásobí takovou mocninou nově přidaného argumentu, aby se souhrnný stupeň každého členu rovnal souhrnnému stupni toho z členů, který ho má nejvyšší.\n"}
{"id": "1020026", "url": "https://cs.wikipedia.org/wiki?curid=1020026", "title": "Taneční akademie", "text": "Taneční akademie\n\nTaneční akademie (v anglickém originále Dance Academy) je australský televizní seriál o studentech, kteří navštěvují světově známou Národní taneční akademii v Sydney. Hlavní postava seriálu, Tara Websterová, zažívá se svými přáteli radostné avšak i strastiplné cesty k tomu, stát se primabalerínou.\n\n\n\n\n\n\n\n\n\nPrvní série se skládá z 26 dílů, v nichž se seznamujeme s hlavními postavami – Tarou, Kat, Abigail, Sammym, Christianem a Ethanem. Tara a Sammy jsou nejhorší tanečníci na akademii, ale Tara to na konci roku dotáhne na hlavní roli v závěrečném představení. Každý řeší nějaký problém. Tara se psychicky vyrovnává s nátlakem akademie. Sammy se snaží přesvědčit otce, aby změnil názor na balet. Kat řeší rodiče, kteří se o ní nestarají. Abigail se snaží být nejlepší baletkou. Christian se vyrovnává s životem na akademii a Ethan je nejhezčí kluk na škole a chce být choreografem, jako jeho otec.\n\nDruhá série má také 26 dílů, a vesměs se točí kolem soutěže Prix de Fonteyn a seznamujeme se s Grace a Benem.\n\nTřetí série, která má 13 dílů, popisuje situace, kdy se už studenti začínají připravovat na život ve společnosti a usilují o angažmá.\n\nDne 22. dubna 2015 byla veřejnosti oznámena produkce filmu s názvem \"Dance Academy: The Movie\". Přípravy na natáčení začaly 17. dubna 2016 a samotné natáčení probíhalo od 29. května 2016 do 22. července 2016. Natáčelo se převážně v australském Sydney a poslední tři týdny v New Yorku. Premiéra filmu v Austrálii proběhla 6. dubna 2017. Herecké obsazení je podobné jako ve třetí sérii. Ve filmu se neobjevuje Grace Whitneyová (Isabel Durant). Příběh začíná 18 měsíců po událostech ze třetí série a sleduje Taru, jak si plní svůj sen baletní hvězdy. Oficiální trailer k filmu byl zveřejněn 26. prosince 2016.\n"}
{"id": "1020027", "url": "https://cs.wikipedia.org/wiki?curid=1020027", "title": "Mahpíya", "text": "Mahpíya\n\nMahpíya je mužské i ženské křestní jméno indiánského původu znamná \"nebe\", \"mraky\", \"nebesa\" v jazyce Lakotů. Pochází z lakotského maȟpíya. Objeví se Maȟpíya Ičáȟtagya (či Maȟpíya Íyapat'o), původního lakotského jména z obnoveného Miniconjouského vůdce Dotkni se mraků (1838-1905). Stejně jako Maȟpíya luta, vůdce Oglalů – známého v anglicky mluveném světě jako Rudý mrak (1822-1909).\n\n\n"}
{"id": "1020029", "url": "https://cs.wikipedia.org/wiki?curid=1020029", "title": "FC Achtamar Sevan", "text": "FC Achtamar Sevan\n\nFootball Club Achtamar Sevan (arménsky: Ֆուտբոլային Ակումբ „Ախթամար“ Սևան) byl arménský fotbalový klub sídlící ve městě Sevan. Klub byl založen v roce 1990, zanikl v roce 1994.\n\nZdroj:\n"}
{"id": "1020031", "url": "https://cs.wikipedia.org/wiki?curid=1020031", "title": "Scabbard", "text": "Scabbard\n\nScabbard (česky \"pochva\") je česká death metalová kapela založená roku 1992 v obci Spytihněv (Zlínský kraj). Debutní LP kapela vydala v roce 1996.\n\nKapela Scabbard ze Spytihněvi ve Zlínském kraji byla aktivní v letech 1992–2000. Za tu dobu vydala tři demonahrávky – \"Soudný den\" (1992), \"Nonsense War\" (1993) a \"Better to Die\" (1994) a dvě studiová alba. První s názvem \"Beginning of Extinction\" bylo nahráno ve studiu Exponent ve slovenském Hlohovci a vydáno v roce 1996 firmou Deathvastation Productions. Druhé LP \"Extended Mirror\" vyšlo v roce 1999 u české firmy Sheer Records. Kapela odehrála celou řadu koncertů v ČR, Německu, Rakousku, Švýcarsku a na Slovensku.\n\nK opětovnému vzkříšení Scabbard došlo v roce 2017. Nyní hraje v tříčlenné sestavě – dva původní členy Aleše Varmužu (baskytara, zpěv) a Daniela Slezáka (bicí),doplnil Tomáš Král (ex Fakultura).\n\n\n\n\n\n"}
{"id": "1020034", "url": "https://cs.wikipedia.org/wiki?curid=1020034", "title": "Deutschkreutz (zámek)", "text": "Deutschkreutz (zámek)\n\nZámek Deutschkreutz se nachází v rakouské spolkové zemi Burgenland na východním okraji stejnojmenného městečka, a leží ve výšce cca 178 m n. m. Je vzdálen asi pět kilometrů od silničního přechodu do Maďarska.\n\nJe to nádherný renesanční zámek s rozlehlou čtyřkřídlou budovou s dvoupatrovými arkádami do dvora a s nárožními věžemi. V zámku lze spatřit štukatérské práce, kaple je vyzdobena freskami. Jsou tu k vidění gobeliny a starý nábytek. Současný majitel zámku, profesor Anton Lehmden, v zámku pořádá výstavy obrazů.\n\nV místě již od roku 1492 stával středověký hrad. Od roku 1535 byl sídlem rodiny Kanizsay. Později se stal sídlem rodiny Nádasdy. Okolo roku 1560 byl hrad Thomasem III. Nádasdy přestavěn na zámek v italském renesančním stylu. První písemná zmínka se však datuje do roku 1597.\n\nZámek v dnešní podobě byl postaven v roce 1625 Paulem Nádasdy, který postavil v roce 1632 kapli. Franz III. Nádasdy byl za spiknutí proti císaři Leopoldu I. odsouzen k smrti a popraven. Zámek proto propadl císaři, který ho pak prodal v roce 1676 hraběti Paul Esterházymu.\n\nOd roku 1945 až do roku 1955 byl zámek používán jako kasárna sovětskou armádou. Vojsko zámek uvnitř těžce poškodilo a kaple byla kompletně zničena. Po odchodu vojska v roce 1957 připadl zámek do správy městečku Deutschkreutz. Od roku 1966 je zámek v soukromém vlastnictví umělce Antona Lehmdena. Ten postupně zámek obnovoval až do současného stavu.\n\n"}
{"id": "1020036", "url": "https://cs.wikipedia.org/wiki?curid=1020036", "title": "Orb", "text": "Orb\n\nOrb může znamenat:\n\n\n"}
{"id": "1020037", "url": "https://cs.wikipedia.org/wiki?curid=1020037", "title": "FC Almast Jerevan", "text": "FC Almast Jerevan\n\nFootball Club Almast Jerevan (arménsky: Ֆուտբոլային Ակումբ „Ալմաստ“ Երևան) byl arménský fotbalový klub sídlící ve městě Jerevan. Klub zanikl v roce 1993.\n\nZdroj:\n"}
{"id": "1020046", "url": "https://cs.wikipedia.org/wiki?curid=1020046", "title": "Orb (řeka)", "text": "Orb (řeka)\n\nOrb je řeka na jihu Francie (Midi-Pyrénées, Languedoc-Roussillon). Její celková délka je 135,4 km. Plocha povodí měří 1585 km² a zasahuje na území dvou departementů (Aude, Aveyron).\n\nPodle řeky je pojmenováno šest obcí La Tour-sur-Orb, Cessenon-sur-Orb, Colombières-sur-Orb, Lignan-sur-Orb, Le Poujol-sur-Orb a Bousquet-d'Orb.\n\nPramení ve Francouzském středohoří v části zvané Escandorgue v nadmořské výšce 820 m na území obce Cornus pod horou Bouviala. Na území obcí Ceilhes-et-Rocozels a Avène naplňuje přehradní nádrž Avène a dále pokračuje Orbskou soutěskou u obce Bousquet-d'Orb. U obce Bédarieux obtéká masív Faugères. Dále protéká termálními lázněmi Lamalou-les-Bains a skrze Faugères směřuje k obci Cessenon-sur-Orb, kde vtéká do pobřežní nížiny. Pokračuje přes Béziers, křižuje Canal du Midi a v obci Valras-Plage ústí v přímořském letovisku do Lvího zálivu Středozemního moře.\n\nVětší přítoky od pramene k ústí zachycuje tabulka:\n\nZdrojem vody jsou převážně dešťové srážky. Nejvíce vody má řeka v zimě a nejméně v létě. Průměrný průtok vody činí u Béziers 23,7 m³/s. Maximální průměrný měsíční průtok činí 40,6 m³/s v lednu a minimální 5,33 m³/s v srpnu.\n\nProtéká obcemi les Aires, Avène, Bédarieux, Béziers, le Bousquet-d'Orb, Causses-et-Veyran, Cazouls-lès-Béziers, Ceilhes-et-Rocozels, Cessenon-sur-Orb, Le Clapier, Colombières-sur-Orb, Cornus, Fondamente, Hérépian, Joncels, Lamalou-les-Bains, Lignan-sur-Orb, Lunas, Maraussan, Mons, Murviel-lès-Béziers, le Poujol-sur-Orb, Romiguières, Roquebrun, Roqueredonde, Saint-Martin-de-l'Arçon, Sauvian, Sérignan, Thézan-lès-Béziers, la Tour-sur-Orb, Valras-Plage, Vieussan, Villeneuve-lès-Béziers.\n"}
{"id": "1020049", "url": "https://cs.wikipedia.org/wiki?curid=1020049", "title": "Camilla Läckberg", "text": "Camilla Läckberg\n\nCamilla Läckberg (* 30. srpna 1974 Fjällbacka) je švédská spisovatelka detektivních románů.\n\nCamilla Läckberg vystudovala ekonomickou školu a oboru se nějakou dobu i věnovala, avšak kurz tvůrčího psaní ji ukázal nový směr. Hlavními postavami zatím sedmidílné série detektivek jsou spisovatelka Erica Falcková a detektiv Patrik Hedström. Detektivní příběhy se odehrávají v malém přímořském městě, autorčině rodné Fjällbacce.\n\nCamilla Lackberg spolu se spisovatelkou Denise Rudbergovou uváděla televizní pořad o literatuře s názvem Läckberg & Rudberg. Spisovatelčiných knih bylo ve 26 zemích světa prodáno více než 1,5 milionu výtisků. Dva z jejích románů se dočkaly ve Švédsku i filmového zpracování.\n\nV roce 2006 obdržela Camilla cenu \"Folkets Literaturpris\" a stala se nejprodávanější autorkou.\nCamilla miluje psaní a čtení detektivek od velmi útlého věku. Svou úplně první povídku stvořila v čtyřech letech.\n\nV České republice vydává její knihy nakladatelství Motto.\n\n\n"}
{"id": "1020053", "url": "https://cs.wikipedia.org/wiki?curid=1020053", "title": "FC Abovjan", "text": "FC Abovjan\n\nFootball Club Abovjan (arménsky: Ֆուտբոլային Ակումբ „Աբովյան“) byl arménský fotbalový klub sídlící ve městě Abovjan. V roce 2005 se klub přihlásil do druhé nejvyšší soutěže, zanikl hned po první sezóně.\n\nZdroj:\n"}
{"id": "1020054", "url": "https://cs.wikipedia.org/wiki?curid=1020054", "title": "Arpa Jeghegnadzor FC", "text": "Arpa Jeghegnadzor FC\n\nArpa Jeghegnadzor Football Club (arménsky: Ֆուտբոլային Ակումբ „Արփա“) byl arménský fotbalový klub sídlící ve městě Jeghegnadzor. Klub byl založen v roce 1992 jako Momik Jeghegnadzor FC, zanikl v roce 2003.\n\n\nZdroj: \n"}
{"id": "1020076", "url": "https://cs.wikipedia.org/wiki?curid=1020076", "title": "Bičovka stromová", "text": "Bičovka stromová\n\nBičovka stromová (\"Ahaetulla prasina\") je stromový had z čeledi užovkovitých, žijící v pralesech jihovýchodní Asie. Je zeleně zbarvený, což mu umožňuje skrývat se mezi listím, a vyznačuje se mimořádně štíhlým tělem: dorůstá délky 1,5 až 2 m, ale je silný v průměru necelé 2 cm. Charakteristický je také čenich protáhlý do špičky. Had je jedovatý, ale jeho jed je slabý a není nebezpečný pro lidi. Loví ve dne, živí se převážně ještěrkami a žábami. Druh je vejcoživorodý, samice rodí v jednom vrhu čtyři až deset mláďat. Bičovka stromová bývá často chována v teráriích.\n\nExistují čtyři geografické poddruhy:\n\n"}
{"id": "1020077", "url": "https://cs.wikipedia.org/wiki?curid=1020077", "title": "FC Bentonit Ijevan", "text": "FC Bentonit Ijevan\n\nFootball Club Bentonit Ijevan (arménsky: Ֆուտբոլային Ակումբ „Բենտոնիտ“ Իջեւան) byl arménský fotbalový klub sídlící ve městě Ijevan. Klub byl založen v roce 1990, zanikl v roce 2007.\n\nZdroj: \n\n\nZdroj: \n"}
{"id": "1020079", "url": "https://cs.wikipedia.org/wiki?curid=1020079", "title": "Beáta Matyášová", "text": "Beáta Matyášová\n\nBeáta Matyášová (* 1979 Děčín) je česká spisovatelka.\n\nVystudovala ekonomii na ČZU v Praze, kde žije od roku 1998, ale své profesi se nikdy zcela nevěnovala. Od dětství tíhla ke knihám. Po škole zůstala v hlavním městě a pracovala ve dvou nakladatelstvích jako referentka zahraničního obchodu a jako redaktorka. V současné době píše knihy pro ženy a články pro Pravý domácí časopis. Zároveň pracuje jako recepční na oční klinice. Je vdaná, má syna a dceru.\n\nKniha \"Klára nad propastí\" je její prvotinou z roku 2012. Její knihy vycházejí pod pseudonymem Beáta Matyášová v nakladatelství Motto.\n\n\n"}
{"id": "1020080", "url": "https://cs.wikipedia.org/wiki?curid=1020080", "title": "Shorinji Kempo", "text": "Shorinji Kempo\n\nShorinji Kempo je japonské bojové umění, které založil v roce 1947 Doshin So (často označovaný jako Kaiso, japonsky \"Zakladatel\"). So pobýval v letech 1928–1945 na čínském území. O jeho přesném působení neexistuje mnoho dokladů vzhledem k tomu, že zde působil jako tajný agent japonského císařství. Pohyboval se zejména ve společnosti místních protivládních skupin. Zde se také setkal s řadou mistrů bojových umění, kteří byli nuceni po potlačeném boxerském povstání na přelomu 19. a 20. století žít v ilegalitě. V Pekingu studoval u mistra Wen Laoshi, představeného mnicha severního kláštera Šaolin Ihermen-thuen. Později se při obřadu v klášteře Šaolin také stal jeho oficiálním nástupcem, 21. představeným této školy. \n\nPůsobení Doshin So v Číně ukončila porážka Japonska. Po návratu do své vlasti v roce 1946 viděl, jak kapitulace a obsazení americkými vojsky vedla k totální demoralizaci, ztrátě osobních hodnot a úpadku do té doby hrdé japonské společnosti. Protože se stal v Číně současně zen-buddhistickým mnichem, rozhodl se, že bude zen-buddhismus vyučovat a pomůže navrátit poražené obyvatele k jejich původním kořenům. Nesetkal se však s velkým úspěchem, jelikož mu nikdo nechtěl naslouchat. \n\nV roce 1947 učinil Doshin So další a tentokrát velmi úspěšný pokus získat si pozornost lidí. Zkombinoval bojové techniky, jež se naučil v Číně, jiné bojové styly, které znal a přidal svou interpretaci zen-buddhistické filosofie (Kongo Zen) a začal tento styl vyučovat. Toto lze považovat za založení Shorinji Kempo. Je nutno říci, že tento styl není odnoží čínského kung-fu, ale zcela nový styl, který založil Doshin So na základě svých bohatých zkušeností s bojovými uměními a zkušeností z války.\n\n„Shorinji“ je japonský název pro Šaolin, „Kempo“ označuje metodu pěsti.\n\nV Shorinji Kempo se střetávají tisíce let zkušeností generací mistrů čínských a japonských bojových umění a moderní přístup, jež mu vdechl jeho zakladatel. Shorinji Kempo je zen v pohybu a je tedy neodmyslitelně spjato se zen buddhistickou filosofií Kongo Zen, jež se prolíná všemi aspekty Shorinji Kempo. Kongo Zen kombinuje dva protikladné přístupy k životu. Jsou jimi přístup \"pasivního přijímání\" charakteristický pro východní filozofie s přístupem \"aktivního snažení\", tak typického pro západním země. Cesta Shorinji Kempo by se dala popsat jako tzv. zlatá střední cesta. Je to vidět na všech úrovních. Shorinji Kempo je bojové umění pro život. Jeho cílem není vychovávat bojovníky pro zápasy a soutěže, ale zdravě sebevědomé lidi, kteří se budou schopni v případě potřeby postavit za práva svá, svých blízkých či budou schopni pomoci potřebným. To jak na ulici, tak v běžném životě. Cestu Shorinji Kempo výstižně popisuje výrok jeho zakladatele: \"Polovinu štěstí pro sebe, polovinu pro ostatní.\"\n\nTato dualita je zřetelná i u samotných technik Shorinji Kempo, ve kterých se využívá jak tvrdého přístupu (údery, kopy, bloky), tak přístupu jemného (uvolnění z úchopu, povalení, hody, znehybnění). Techniky jsou navrženy tak, aby umožňovaly zneškodnění útočníka bez trvalého ublížení na zdraví. Do balíku Shorinji Kempo patří také studium tlakových bodů lidského těla, využívaných jak při vlastních bojových technikách, tak i při masážích a uvolnění bolesti. \n\nV současné době existují v České republice dva kluby Shorinji Kempo, v Praze a Karlových Varech.\n\n"}
{"id": "1020081", "url": "https://cs.wikipedia.org/wiki?curid=1020081", "title": "Seznam dílů seriálu Život a doba soudce A. K.", "text": "Seznam dílů seriálu Život a doba soudce A. K.\n\nToto je seznam dílů seriálu \"Život a doba soudce A. K.\" Český televizní seriál ze soudního prostředí \"Život a doba soudce A. K.\" vysílala Česká televize od 1. září 2014. Premiérové vysílání první 13dílné řady skončilo 24. listopadu 2014, druhá řada se začala vysílat 28. srpna 2017.\n\n<onlyinclude></onlyinclude>\n\nNatáčení první řady probíhalo v letech 2013–2014 Trojice spolupracujících režisérů si rozdělila jednotlivé soudní případy – Robert Sedláček režíroval pět případů a Bohdan Sláma s Radimem Špačkem po čtyřech případech. Každý také režíroval jednu dramaturgickou linii soukromí soudce – Bohdan Sláma vztahy hlavního hrdiny s rodiči, Radim Špaček akční témata a Robert Sedláček soudcovy vztahy se ženami. Režisér sporu, který se v dílu řeší, je uveden jako první a v titulcích zvýrazněn.\n\nNa veletrhu Svět knihy 2015 dne 15. 5. 2015 oznámil scenárista a spisovatel Zdeněk Zapletal přípravu pokračování. Česká televize v roce 2016 oznámila pořízení druhé řady seriálu. Trojici režisérů Robert Sedláček, Bohdan Sláma a Radim Špaček doplnil ještě čtvrtý režisér Petr Marek. Hlavní postava soudce Adama Klose pro tuto řadu změnila obor a od rodinného práva přešla k právu trestnímu. Premiéra prvního ze 13 dílů nové série byla ohlášena na pondělí 28. srpna 2017, poslední díl se vysílal 20. listopadu 2017.\n\n"}
{"id": "1020082", "url": "https://cs.wikipedia.org/wiki?curid=1020082", "title": "FC Debed Alaverdi", "text": "FC Debed Alaverdi\n\nFootball Club Debed Alaverdi (arménsky: Ֆուտբոլային Ակումբ „Դեբեդ“ Ալավերդի) byl arménský fotbalový klub sídlící ve městě Alaverdi. Klub byl založen v roce 1938 jako Lokomotiv Alaverdi, zanikl v roce 1993.\n\nZdroj: \n\n\nZdroj: \n"}
{"id": "1020084", "url": "https://cs.wikipedia.org/wiki?curid=1020084", "title": "FC Geghard Abovjan", "text": "FC Geghard Abovjan\n\nFootball Club Geghard Abovjan (arménsky: Ֆուտբոլային Ակումբ „Գեղարդ“ Աբովյան) byl arménský fotbalový klub sídlící ve městě Abovjan. V roce 1992 se klub zúčastnil první sezóny druhé nejvyšší soutěže, zanikl hned o rok později.\n\nZdroj:\n"}
{"id": "1020085", "url": "https://cs.wikipedia.org/wiki?curid=1020085", "title": "Lukáš Greššák", "text": "Lukáš Greššák\n\nLukáš Greššák (* 23. ledna 1989, Trstená) je slovenský fotbalový obránce od července 2014 působící v klubu FC Spartak Trnava, předtím hrál v MFK Ružomberok. Hraje na postu stopera (středního obránce).\n\nProfesionální kariéru začal v MFK Ružomberok v roce 2008.\nV srpnu 2014 zamířil do FC Spartak Trnava.\n\n"}
{"id": "1020092", "url": "https://cs.wikipedia.org/wiki?curid=1020092", "title": "Jean Paul Farrugia", "text": "Jean Paul Farrugia\n\nJean Paul Farrugia (* 21. března 1992, Malta) je maltský fotbalový útočník a reprezentant, od roku 2016 hráč maltského klubu Sliema Wanderers.\n\nFarrugia začal v profesionálním fotbale v maltském klubu Hibernians. V sezoně 2011/12 hostoval v jiném maltském týmu Marsaxlokk FC.\n\nV srpnu 2014 zamířil na testy do slovenského klubu FC Spartak Trnava, jehož představitele zaujal ve vzájemném souboji 1. předkola Evropské ligy 2014/15. Trenér Spartaku Juraj Jarábek jej přivítal na hostování do konce sezony. Koncem ledna však došlo k dohodě o rozvázání smlouvy a hráč se vrátil do Hibernians. Za Spartak si připsal dva ligové starty.\n\n4. června 2014 debutoval v A-mužstvu Malty v přátelském zápase proti Gibraltaru (porážka 0:1).\n\n"}
{"id": "1020093", "url": "https://cs.wikipedia.org/wiki?curid=1020093", "title": "Moritz Thausing", "text": "Moritz Thausing\n\nMoritz Thausing (3. června 1838, zámek Čížkovice − 11. srpna 1884, Litoměřice) byl rakouský historik umění a spolu s Rudolfem Eitelbergerem jeden ze zakladatelů Vídeňské školy dějin umění.\n\nMoritz Thausing byl synem ředitele zámku Čížkovice. Maturoval na německém gymnasiu v Mostě (1856) a svou vědeckou kariéru začal jako student německé literatury a historie na pražské univerzitě, odkud roku 1858 odešel do Vídně, kde pokračoval ve studiu germanistiky (prof. Franz Pfeiffer), historie (prof. Theodor von Sickel) a dějin umění (R. Eitelberger von Edelberg) na Österreichische Institut für Geschichtsforschung. Promoval na Univerzitě v Tübingen.\n\nVe Vídni se seznámil s Rudolfem Eitelbergerem, který byl od roku 1852 prvním docentem dějin umění a archeologie a od roku 1874 řádným profesorem dějin umění na Vídeňské univerzitě.\n\nPod vlivem Eitelbergera a Gustava Heidera, se Thausing začal věnovat studiu dějin umění. V roce 1862 získal práci jako asistent knihovny na vídeňské Akademii výtvarných umění, kde také přednášel všeobecnou světovou a kulturní historii. V roce 1864 pro něj Eitelberger zajistil místo správce grafické sbírky v Albertině. O roku 1868 Thausing Albertinu řídil a roku 1876 byl jmenován jejím oficiálním ředitelem.\n\nRoku 1871 byl Thausing aktivním účastníkem setkání expertů v Drážďanech (Alfred Woltmann, Carl von Lützlow, Adolf von Bayersdorfer, Friedrich Lippmann, Wilhelm Lübke, Bruno Meyer, Karl Woermann, G Malsz a Wilhelm Bode), kteří měli posoudit pravost jedné ze dvou verzí obrazu Hanse Holbeina mladšího Darmstadtská Madona. Toto „Holbeinovské zasedání“ bylo v 19. století důležitou událostí pro historii umění, protože se zde uplatnily nejrůznější nové metodologické přístupy k určení autenticity díla.\n\nV letech 1865-68 byl docentem všeobecných světových a kulturních dějin a roku 1873 byl Thausing, opět na přímluvu Eitelbergera, jmenován mimořádným profesorem dějin umění na Universitě. Jako řádný profesor zde působil od roku 1879 až do své předčasné smrti roku 1884. Thausing byl také prozatímním ředitelem nově založeného Istituto Austriaco di studi storici v Římě, ale krátce po jmenování se jeho zdravotní stav začal rychle zhoršovat v důsledku nevyléčitelné neurózy, se kterou se potýkal celý život. Po pobytu v psychiatrické léčebně byl na dovolené v rodném kraji poblíž Litoměřic, kde ukončil život ve 46 letech sebevraždou - utonutím v Labi.\n\nThausing se podrobně zabýval dílem Albrechta Dürera a jeho okruhem (Hans von Kulmbach, Hans Baldung Grien) a italskou renesancí (Masaccio, Masolino, Tizian, Michelangelo). \nS Eitelbergerem a Thausingem, kteří se opírali o teze tehdy vedoucích historiků umění Gottfrieda Sempera a Jacoba Burckhardta, začíná přísné stádium Vídeňské školy, které vystřídalo romantický historismus doznívající kolem poloviny 19. století.\n\nPokud jde o metodiku, hrál teoreticky vyspělejší Thausing klíčovou roli v osamostatnění historie umění jako vědecké disciplíny. Zatímco Eitelberger usiloval o rovnoprávné postavení historického výzkumu a estetického hodnocení výtvarného umění, Thausing prosazoval úplnou emancipaci historie umění od všech příbuzných oborů. Podle něj je úkolem historika shromáždění všech dostupných faktů o díle a nikoli jeho estetické hodnocení. V tomto ohledu byl silně ovlivněn experimentální empirickou metodou italského vědce a znalce umění Giovanni Morelliho, kterého nazýval bratrem v Raffaelovi (\"fratello in Raffaele\"). Morelli, původně lékař, vyvinul svou metodu založenou na podrobném zkoumání drobných detailů a charakteristickém rukopisu malíře. Metoda nebyla dokonalá, ale představovala první krok ke srovnávací analýze stylu, která se stala základem moderní historie umění.\n\nTato metoda byla dále rozvinuta Thausingovými studenty, k nimž patřili zejména Alois Riegl a Franz Wickhoff, nejdůležitější představitelé Vídeňské školy dějin umění.\n\n\n\n\n\n"}
{"id": "1020095", "url": "https://cs.wikipedia.org/wiki?curid=1020095", "title": "TJ Štěchovice", "text": "TJ Štěchovice\n\nTJ Štěchovice \"(celým názvem „Tělovýchovná jednota Štěchovice“)\" je fotbalový klub ze středočeského kraje, nacházející se zhruba 20 kilometrů jižně od Prahy reprezentující stejnojmenný městys Štěchovice. Klubové barvy jsou v současné době bílá a červená. Mezi rivaly klubu patří zejména nedaleké Hradištko, které dělí od Štěchovic most přes řeku Vltavu. Svou bohatou kariéru fotbalisty zde odstartoval Josef Pešice. V nedávné době v klubu působili Luděk Klusáček, Pavel Řehák či Radek Sňozík a v současné době za klub nastupují zkušení fotbalisté Štěpán Kučera s Ladislavem Volešákem.\n\nPoprvé se ve Štěchovicích začalo kopat do balonu v roce 1924, k oficiálnímu vzniku tamního fotbalového klubu došlo o dva roky později v roce 1926. Zpočátku však hráči nastupovali pouze k přátelským zápasům a poprvé do mistrovské soutěže zasáhli v roce 1935.\nPo skončení druhé světové válka se klub dočkal rozmachu, když se mu podařilo postoupit do I. B třídy. V této době zároveň došlo k jednomu významnému okamžiku, zápasu proti SK Meteor VII., který se odehrál jako předzápas na hřišti Sparty před slušnou kulisou téměř čtyřiceti tisíc diváků, kteří v závěru sledovali velkolepý obrat Štěchovic.\nPo reorganizaci soutěží si klub zahrál krajské soutěže. Nicméně v roce 1995 klub zabředl do výsledkové krize a postupně se propadl do okresních soutěží. Celé období zakončily historické povodně v roce 2002, které městys Štěchovice ponořily pod vodu a klub přišel o vše, od hřiště, tribuny, zázemí, po kroniky a historické předměty.\nS pomocí místních podnikatelů se klubu podařilo vše vybudovat od nuly a už po roce se vrátil do svého nového areálu a od roku 2008 se začal nadechovat k přepsání historie. Během několika sezon, při kterých se vždy slavil postup, dotáhl trenér Zdeněk Vrána klub do divize. Ve čtvrté nejvyšší soutěži se klub zdržel dvě sezony, než v roce 2013 postoupil z druhého místa do ČFL.\nOd sezony 2013/14 tedy klub začal hrát třetí nejvyšší soutěž, do které vstoupil už pod vedení trenéra Jiřího Hrušky. Trenérovi, který si před tím připsal úspěchy s Vyšehradem, se podařilo kádr stabilizovat a dvakrát obsadit konečné 10. místo. Trenér Jiří Hruška s klubem začal i třetí sezonu, ale v té přišel jeho konec, když na svou pozici po vzájemné dohodě rezignoval na konci roku 2015.\nVedení klubu se podařilo na volnou pozici získat známého trenéra Zbyňka Bustu, který se měl ujmout trénování v tandemu s asistentem Tomášem Řepkou, který však do klubu nakonec z osobních důvodů nepřišel. Rozjetou sezonu pak trenér Zbyněk Busta dokončil na 12. místě. Hned v další sezoně, v ročníku 2016/17 se klubu podařilo vylepšit historicky nejlepší umístění o dvě příčky, když obsadil 8. místo. Zlepšení následovalo v další sezoně, klub atakoval nejlepší příčky, ale nakonec obsadil 7. místo, které nicméně znamenalo další přepsání historie. V sezoně 2018/19 dovedl Štěchovice ke konečnému 13. místu a po skončení sezony byl nahrazen staronovým trenérem Jiřím Hruškou.\n\nČeská fotbalová liga 2019/20\nII. třída okresu Praha-západ 2019/20\n"}
{"id": "1020097", "url": "https://cs.wikipedia.org/wiki?curid=1020097", "title": "Myšák Gallery", "text": "Myšák Gallery\n\nMyšák Gallery v Praze je obchodní centrum otevřené v roce 2007. Nachází ve Vodičkově ulici a spojuje ji s Františkánskou zahradou. Je zde známá cukrárna založena cukrářem Františkem Myšákem, po kterém má název i nákupní centrum.\n\nVlastníkem projektu se v roce 1995 stala akciová společnost Gallery MYŠÁK, o rok později proběhla demolice domů č.p. 712 a 713. 14. října 2004 se jediným vlastníkem společnosti Gallery MYŠÁK stal realitní fond CEE Property Development Portfolio, který za akcie zaplatil 10,8 milionu eur. V roce 2016 se stala 70 % vlastníkem domu společnost Koh-I-Noor. Ta zde má v plánu postavit svou reprezentační prodejnu.\n\n"}
{"id": "1020098", "url": "https://cs.wikipedia.org/wiki?curid=1020098", "title": "Daniel Dydowicz", "text": "Daniel Dydowicz\n\nDaniel Dydowicz (* 1. ledna 1994) je český fotbalový záložník s polskými kořeny, od roku 2016 hráč klubu SK Jiskra Rýmařov.\n\nDaniel Dydowicz hrál v mládežnických týmech Slezského FC Opava a později českého klubu FC Slovan Liberec. V sezoně 2013/14 se dostal do A-mužstva Liberce, v 1. české lize debutoval v sezoně 2014/15 15. srpna 2014 pod trenérem Samuelem Slovákem proti FK Dukla Praha (remíza 0:0). Dostal se na hřiště 8 minut před koncem utkání.\n\nV létě 2016 posílil klub SK Jiskra Rýmařov.\n\n"}
{"id": "1020102", "url": "https://cs.wikipedia.org/wiki?curid=1020102", "title": "Volžsko-donský průplav", "text": "Volžsko-donský průplav\n\nVolžsko-donský průplav (rusky celým jménem \"\" – \"Volgo-Donskoj sudochodnyj kanal imeni V. I. Lenina\") je průplav v Rusku spojující Volhu s Donem a tím zároveň i Kaspické moře s Azovským a tím přes Kerčskou úžinu i s Černým mořem. Kanál má délku 101 kilometrů, z toho 47 km tvoří koryta řek a nádrže a je na něm 13 plavebních komor. Byl uveden do provozu v roce 1952.\n\nNa východní straně je připojen k Volze jižně od Volgogradu a odtud vede na západ severně od Jergeninské pahorkatiny a jižně od Povolžské vrchoviny do Cimljanské přehradní nádrže na Donu u města Kalač na Donu. Na volžské straně (k rozvodí) překonává výškový rozdíl 88 m, na donské straně 44 m. Největší přehradou na Volžsko-donském průplavu je Karpovská přehrada u jeho západního konce.\n\nHloubka kanálu je 3,35 až 3,60 m a umožňuje tak plavbu lodí do výtlaku asi 5 000 tun, což je však méně, než má většina volžských lodí.\n\nProtože řeky Volha a Don se u dnešního Volgogradu přibližují, má myšlenka jejich propojení dlouhou historii. S první stavbou začali otomanští Turci roku 1569. Po dobytí Azova chtěl kanál postavit car Petr I. Veliký na horním toku v dnešní Tulské oblasti. Roku 1707 byl otevřen průplav se 24 zdymadly, ale za dva roky byl projekt opuštěn.\n\nS projektem současného kanálu se začalo krátce před druhou světovou válkou, za války však byla stavba přerušena. Byla dokončena v letech 1948-1952, celkem na ní pracovalo 900 tisíc lidí, z čehož bylo 100 tisíc německých válečných zajatců a 100 tisíc vězňů z Gulagu.\n"}
{"id": "1020103", "url": "https://cs.wikipedia.org/wiki?curid=1020103", "title": "Lukáš Pokorný", "text": "Lukáš Pokorný\n\nLukáš Pokorný (* 5. července 1993) je český fotbalový obránce a reprezentant, od ledna 2018 hráč klubu SK Slavia Praha. Na klubové úrovni působil mimo ČR ve Francii.\n\nLukáš Pokorný zahájil profesionální kariéru v dresu FC Slovan Liberec, jehož je odchovancem.\nV sezoně 2013/14 se dostal do A-mužstva Liberce, v 1. české lize debutoval 2. března 2014 pod trenérem Jaroslavem Šilhavým proti FC Vysočina Jihlava (výhra 3:2). Celkem v sezoně 2013/14 odehrál 5 zápasů (3 výhry, 2 prohry), gól nedal. 18. 4. 2015 vstřelil svůj premiérový gól v Synot lize, šlo o vítězný gól v utkání proti AC Sparta Praha (výhra 2:1). Se Slovanem Liberec v sezóně 2014/15 podstoupil boje o záchranu v 1. české lize, ta se zdařila. S týmem navíc vybojoval triumf v českém poháru. Díky tomu se s Libercem představil v Evropské lize 2015/16. V prvním zápase play-off předkola proti chorvatskému mužstvu HNK Hajduk Split rozhodl vítězným gólem o výhře Slovanu 1:0. \nV sezoně 2016/17 si při zápase s Plzní (prohra 0:1) poranil koleno a na hriště se vrátil v utkání se Spartou (remíza 0:0). V Liberci plnil roli kapitána týmu.\n\nV lednu 2017 přestoupil za odhadovanou částku 1,5 mil. eur (cca 40 milionů Kč) do francouzského prvoligového klubu Montpellier HSC, kde podepsal smlouvu na 3,5 roku. V Ligue 1 debutoval 27. ledna 2017 proti domácímu týmu Olympique Marseille, trenér Frédéric Hantz jej poslal na hřiště v 82. minutě za stavu 4:1 pro Olympique (konečný výsledek 5:1). Za Montpellier na podzim 2017 po změně trenéra nastupoval v B-týmu.\n\nV lednu 2018 se vrátil do České republiky a podepsal smlouvu s SK Slavia Praha.\n\nV srpnu 2016 byl poprvé nominován trenérem Karlem Jarolímem do českého reprezentačního A-týmu pro přípravný zápas s Arménií, v němž zároveň debutoval (31. srpna, výhra 3:0). Odehrál první poločas.\n\n"}
{"id": "1020105", "url": "https://cs.wikipedia.org/wiki?curid=1020105", "title": "Stockport", "text": "Stockport\n\nStockport je město a metropolitní distrikt v regionu Severozápadní Anglie spadající pod metropolitní hrabství Velký Manchester.\n\nStockport leží asi 11 km jihovýchodně od centra Manchesteru, v místě, kde se stékají řeky Goyt a Tame, jejichž soutokem vzniká řeka Mersey. Je obklopen několika menšími sídly, se kterými společně tvoří stejnojmenný metropolitní distrikt. Většina území patří historicky do hrabství Cheshire, avšak menší část severně od řeky Mersey patřila do hrabství Lancashire.\n\nDominantou města je Stockportský viadukt, který byl postaven v roce 1840 a přemosťuje údolí řeky Mersey.\n\nPrvní písemné doklady o Stockportu se datují k roku 1170. Město nabývá na významu v 18. století, kdy dochází k výraznému rozvoji textilního průmyslu v oblasti dnešního Velkého Manchesteru. Tento rozvoj pokračoval až do začátku 20. století, poté byl však značně utlumen vypuknutím první světové války, která zapříčinila, že byla Anglie odstřižena od zámořských trhů. Propad dále prohloubila krize.\n\nV současné době se Stockport mění na typické sídelní město, řada bývalých textilních továren je přestavována na multifunkční objekty pro bydlení, administrativu, skladování apod.\n\nSamým středem města prochází dálniční okruh M60 kolem Manchesteru. Stockport leží na hlavní železniční trati mezi Manchesterem a Londýnem. Existuje také přímé vlakové spojení s Liverpoolem, Bristolem, Birminghamem a Sheffieldem. V blízkosti železniční stanice je velké autobusové nádraží, odkud se lze městskými linkami dostat do dalších částí Velkého Manchesteru.\n\nV městě sídlí fotbalový klub Stockport County FC, hrající své zápasy na stadionu Edgeley Park. Klub byl založen v roce 1883 a v současnosti hraje Conference North, která je šestou nejvyšší fotbalovou soutěží v Anglii.\n"}
{"id": "1020106", "url": "https://cs.wikipedia.org/wiki?curid=1020106", "title": "Tales of the Vampires", "text": "Tales of the Vampires\n\nTales of the Vampires je komiksová série odvozená od televizního seriálu \"Buffy, přemožitelka upírů\". Vydávána byla mezi lety 2003 a 2010 americkým vydavatelstvím Dark Horse Comics. Její součástí je pět číslovaných sešitů, jeden samostatný komiks a dva kratší příběhy. Protože se na sérii podílel i autor seriálu Joss Whedon, je považována za součást kánonu.\n\nSamostatný sešit „The Thrill“ a dvoudílný příběh „Carpe Noctem“ z let 2009 a 2010 jsou crossoverem mezi komiksovými sériemi \"Tales of the Vampires\" a \"Buffy the Vampire Slayer Season Eight\".\n\nMinisérie \"Tales of the Vampires\" tvoří pět číslovaných sešitů z let 2003 a 2004. Každý z nich obsahuje dvě grafické povídky o některém z upírů minulosti, přičemž z televizního seriálu jsou známí čtyři (Spike s Drusillou, Drákula a Angel). Všemi pěti sešity kromě toho prostupuje samostatný šestidílný příběh (v posledním albu se nachází dvě části).\n\nKomiksy z let 2003 a 2004 vyšly podruhé v roce 2004 v souborném vydání \"Tales of the Vampires\". Všechny komiksy série byly vydány v roce 2011 jakou součást antologie \"Tales\", která obsahuje i příběhy ze série \"Tales of the Slayers\".\n\n"}
{"id": "1020109", "url": "https://cs.wikipedia.org/wiki?curid=1020109", "title": "Smolnická stupňovina", "text": "Smolnická stupňovina\n\nSmolnická stupňovina je geomorfologický okrsek v jižní části Hazmburské tabule, ležící v okresech Louny a Litoměřice v Ústeckém kraji.\n\nÚzemí okrsku se nachází zhruba mezi sídly Černčice (na severozápadě), Křesín (na severovýchodě), Peruc (na východě), Vinařice (na jihu) a Chlumčany (na západě). Uvnitř okrsku leží titulní obec Smolnice, obce Veltěže, Hříškov a městys Slavětín.\n\nOkrsek Smolnická stupňovina (dle značení Jaromíra Demka VIB–1A–4) náleží do celku Dolnooharská tabule a podcelku Hazmburská tabule. Dále se člení na podokrsky Hřivčická stupňovina na východě a jihu a Veltěžská rovina na západě a severu.\n\nStupňovina sousedí s dalšími okrsky Dolnooharské tabule (Lounská pahorkatina na západě, Dolnooharská niva na severu, Perucká tabule na východě) a s celkem Džbán na jihu.\n\nNejvyšším vrcholem Smolnické stupňoviny je \"V Březinách\" (388 m n. m.).\n\n\n"}
{"id": "1020112", "url": "https://cs.wikipedia.org/wiki?curid=1020112", "title": "Gertruda Grubrová-Goepfertová", "text": "Gertruda Grubrová-Goepfertová\n\nGertruda Grubrová-Goepfertová, také Gruberová-Göpfertová (16. dubna 1924, Janštejn (Horní Dubenky) u Jihlavy – 30. července 2014, Rosenheim) byla česká malířka, grafička, básnířka a spisovatelka. Od roku 1949 až do smrti žila v exilu. \n\nUž na střední škole malovala a psala básně, které publikovala ve Studentském časopise; tam se setkala s Josefem Hiršalem a dalšími básníky. Po maturitě v Kyjově 1943 byla totálně nasazena, otec zahynul při železniční nehodě a matka onemocněla tuberkulózou. Seznámila se s katolickými básníky Janem Čepem a Janem Zahradníčkem, kteří ji přivedli ke křesťanství a trvale ovlivnili. V letech 1945–1949 studovala na UMPRUM v Praze malířství a grafiku, nejprve v ateliéru Františka Tichého, později Antonína Strnadela. Vdala se za právníka Leo Grubera, s nímž měla později pět dětí. \n\nV roce 1949 dostala shodou okolností stipendium ke studiu na Vysoké škole užitých umění (HKGZ) v Curychu. Po dohodě s manželem, který pracoval na Ministerstvu sociálních věcí, se rozhodla, že se nevrátí. V roce 1952 studovala na Akademii výtvarných umění v Paříži a roku 1953 se konečně setkala s manželem ve Vídni. Společně odjeli do Mnichova, kde L. Gruber pracoval jako redaktor právě zakládané stanice Svobodná Evropa. Gruberová-Göpfertová spolupracovala s řadou exilových nakladatelství jako ilustrátorka a grafička, malovala (například oltářní obraz pro evangelický kostel v Obernhau) a psala básně, které vycházely v exilových časopisech. Od roku 1979 žili v Rosenheimu, od roku 1990 navštěvovala Československo, kde po roce 2001 začaly vycházet její básně a prózy.\n\n\n"}
{"id": "1020119", "url": "https://cs.wikipedia.org/wiki?curid=1020119", "title": "Grabern", "text": "Grabern\n\nGrabern je obec v okresu Hollabrunn v Dolním Rakousku. Rozloha obce je zhruba 31 km², z toho je 7,56 % území zalesněno. Celé území se nachází ve výšce 240 - 260 m n. m. Žije zde obyvatel.\n\nSídlo se nachází v oblasti Weinviertel.\nObec tvoří pět vesnic (v závorkách uveden počet obyvatel):\nMístem prochází zemská silnice B2, napojující se na zemskou silnici B303.\n\nVe vesnici Schöngrabern se nachází farní kostel ze 13. století, unikátní skvost románské architektury. Jeho apsida má bohatou vnější dekorativní výzdobu s výjevy ze Starého a Nového zákona (\"kamenná Bible\"). U fary je lapidárium se středověkým zdivem z roku 1473 a cihlovou klenbou z roku 1791, kde je vystavena řada nálezů středověké architektury.\n"}
{"id": "1020120", "url": "https://cs.wikipedia.org/wiki?curid=1020120", "title": "István Majoros", "text": "István Majoros\n\nIstván Majoros [Ištván Majoroš], (* 11. červenec 1974 Budapešť Maďarsko) je bývalý reprezentant Maďarska v zápase řecko-římském. Je olympijským vítězem z roku 2004.\n\nZápasení se věnoval od 11 let v Budapešti. Do maďarské seniorské reprezentace se dostal v roce 1995. Měl být nástupcem Andráše Šikeho, ale až do olympijského roku 2000 se na vrcholném turnaji neprosazoval. V roce 1999 šel za lepšími podmínkami do Kecskemét, kde se pod vedením Zoltána Kovácse a později Tibora Tihanicse začal prosazovat. Jeho titul mistra Evropy v roce 2000 byl ještě nečekaný a hlavně zavazující, protože roli možného adepta na olympijskou medaili nezvládl. Na olympijských hrách v Sydney obsadil až 18. místo.\n\nV dalších letech bojoval o pozici reprezentační jedničky s Tiborem Oláhem a podařilo se mu na jeho úkor nominovat na olympijské hry v Athénách v roce 2004. Na olympijský turnaj perfektně načasoval formu a ve skupině měl hratelný los. Ve finále se utkal s Memmedelijevem z Ruska a po vyrovnaném průběhu zvítězil v prodloužení. Vybojoval zlatou olympijskou medaili.\n\nS vrcholou karierou se rozloučil v roce 2008.\n\n"}
{"id": "1020121", "url": "https://cs.wikipedia.org/wiki?curid=1020121", "title": "Jů a Hele", "text": "Jů a Hele\n\nJů a Hele jsou plyšové postavy z televizního Studia Kamarád, které začala Československá televize vysílat v roce 1980 vždy v neděli dopoledne.\n\nJů je štíhlé a zelené postavy, Hele zavalité a žluté. Kontrastem k těmto dobrákům je zlobivý Muf Supermuf. Plyšákovi Jů propůjčuje hlas Jiří Lábus a plyšákovi Hele Ota Jirák. Původně Hele mluvil přibližně rok Milan Neděla. Vzájemně se oslovují \"kolego\" a hovoří o sobě ve středním rodě (např.: \"To jste mělo říct dřív, moje milé zelené příteli. Víte, co bych si teď dalo, kolego?\"). Při svém moderování si postavy s dětskými diváky povídají. Koncem osmdesátých let se Jů a Hele na čas z obrazovky vytratili, v devadesátých letech 20. století se na čas na televizní obrazovky vrátili, například v dětském pořadu Hřiště 7. Znovu bylo Studio Kamarád obnoveno i s těmito postavami v roce 2011.\n\nJejich rozloučení na konci každého pořadu zní: „Ahoj kamarádi, máme vás rádi.“\n\nAutorem postaviček Jů a Hele je kreslíř a výtvarník Stanislav Holý. Dramaturgové a autoři se volně inspirovali konceptem pořadu \"The Muppet Show\". Spoluautorkou postav byla dramaturgyně a scenáristka Anna Jurásková, což potvrdila jako těžký porod v pořadu \"Barvy života\" moderátorce Kamile Moučkové a potvrdil to ve své vzpomínce i dramaturg a scenárista Jiří Chalupa.\n\nV současné době jsou podle nich vyráběni plyšáci, maňásci apod. Také jsou vyráběny převleky, které jsou používány na karnevalech.\n\nJů a Hele slaví narozeniny, je jim 32 let\n\nStudiu Kamarád je 35 let\n"}
{"id": "1020122", "url": "https://cs.wikipedia.org/wiki?curid=1020122", "title": "Andrew Schapiro", "text": "Andrew Schapiro\n\nAndrew H. Schapiro (* 25. dubna 1963, Chicago, USA) je americký právník a bývalý velvyslanec Spojených států v České republice.\n\nNarodil se v Chicagu v židovské rodině. Jeho otcem je pediatr Joseph Schapiro, matkou psychiatrička Raya Czerner Schapiro, narozená v Praze. Během druhé světové války se jí podařilo uprchnout před holokaustem z Protektorátu Čechy a Morava do USA a později se podílela na vydání knihy \"Letters from Prague: 1939–1941\", která popisuje zkušenosti její rodiny během německé okupace Prahy.\n\nPostupně vystudoval historii na Yale, filozofii, politologii a ekonomii na Oxfordu a svá studia zakončil v roce 1990 absolvováním práv na Harvardu, kde byl jeho spolužákem i pozdější americký prezident Barack Obama.\n\nJeden rok byl asistentem federálního odvolacího soudce v Chicagu Richarda Posnera a další rok soudce Nejvyššího soudu Harry Blackmuna. V letech 1993–1998 pracoval v úřadu pro bezplatnou právní pomoc pro jižní obvod New Yorku, poté přešel do soukromé sféry. Pracoval v advokátní kanceláři Mayer Brown, kde se stal o tři roky později partnerem a o dalších deset let později přešel do známé kanceláře Quinn Emanuel Urquhart and Sullivan.\n\nPro prezidentskou kampaň Baracka Obamy dokázal spolu s manželkou Tamarou Newberger získat přes 1,2 milionu dolarů. V březnu 2014 jej Obama nominoval na funkci velvyslance v Praze. Schapiro přerušil advokátní kariéru a nastoupil do tohoto úřadu jako devátý v pořadí od roku 1989.\n\nV dubnu 2015 se dostal do sporu s českým prezidentem Milošem Zemanem, když označil jeho plánovanou cestu na oslavy v Moskvě u příležitosti 70. výročí ukončení druhé světové války za „prekérní“ vzhledem k bojkotu události většinou evropských státníků. Prezident následně prohlásil, že „\"po tomto prohlášení má Schapiro dveře na Hrad zavřené\"“.\n"}
{"id": "1020123", "url": "https://cs.wikipedia.org/wiki?curid=1020123", "title": "Anton Černe", "text": "Anton Černe\n\nAnton Černe (15. ledna 1813 Tomaj – 11. dubna 1891 Tomaj) byl rakouský politik slovinské národnosti, v 2. polovině 19. století poslanec Říšské rady.\n\nBěhem revolučního roku 1848 se zapojil poprvé do politického života. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Monfalcone (slovinsky \"Tržič\") v Rakouském Přímoří. Uvádí se jako statkář. Patřil ke sněmovní pravici. Náležel mezi slovinské národně orientované poslance. V parlamentu patřil ke slovanskému bloku, hlasoval proti náhradám za zrušení poddanství a požadoval propuštění úředníků neznalých slovinštiny.\n\nPo obnovení ústavní vlády se zapojil opět do politiky. V 2. polovině 60. let 19. století se zmiňuje coby statkář a starosta města Tomaj. Od roku 1861 do roku 1877 byl poslancem Zemského sněmu Gorice a Gradišky. Zemský sněm ho roku 1861 delegoval i do Říšské rady (tehdy ještě volené nepřímo) za korunní zemi Gorice a Gradiška, volební obvod okres Komen a Sežana. K roku 1861 se uvádí jako statkář, bytem v Tomaji. Zemský sněm ho do Říšské rady delegoval opět roku 1867, opět za Gorici a Gradišku, kurie venkovských obcí a průmyslových míst. Rezignoval počátkem roku 1870 v rámci hromadného složení mandátu slovanských poslanců jako výraz nesouhlasu s ústavním směřováním státu. V roce 1863 navrhl v zemském sněmu ustanovení italštiny a slovinštiny jako vyučovacích zemských jazyků. V roce 1866 navrhl zřízení slovinské a italské univerzity. Požadoval zřizování slovinských základních, středních i vysokých škol. V rozpravě v roce 1869 odmítl rakouskou státotvornou ideologii jako nesenou menšinou a stavící Slovince do opozičních řad. Znovu ho zemský sněm do Říšské rady vyslal roku 1870.\n\nV roce 1869 odmítl návrhy některých slovinských politiků na utvoření jednotné slovinské země, která by nahradila dosavadní historické celky. Jeho nesouhlas s většinovou politikou slovinského klubu se stupňoval a roku 1871 ze slovinského klubu vystoupil. Následně byl v roce 1871 delegován zemským sněmem do Říšské rady, nyní ale díky hlasům italských poslanců. Nastoupil za Gorici a Gradišku (kurie venkovských obcí). Slib složil 28. prosince 1871. Když se od něj roku 1872 distancovali někteří jeho slovinští voliči, snažil se opětovně profilovat jako stoupenec federalismu. 9. října 1872 pronesl v Říšské radě řeč na podporu federativního uspořádání monarchie a odmítal přímé volby do Říšské rady.\n\nJeho bratr Josip Černe se počátkem roku 1849 rovněž stal poslancem Říšského sněmu poté, co rezignoval poslanec Josip Doljak.\n"}
{"id": "1020124", "url": "https://cs.wikipedia.org/wiki?curid=1020124", "title": "Katedrála Nanebevzetí Panny Marie (Vilnius)", "text": "Katedrála Nanebevzetí Panny Marie (Vilnius)\n\nKatedrála Nanebevzetí Panny Marie ve Vilniusu se nachází ve Starém městě na břehu řeky Viliji, nedaleko od kostela sv. Anny. V současné době slouží pravoslavné církvi.\n\nJe to jeden z nejstarších křesťanských chrámů ve Vilniusu, založený v roce 1346 za vlády litevského knížete Algirdase, syna Gediminasova. Pamětní deska o založení chrámu se nachází u jeho vchodu. V únoru 1495 se zde konala svatba dcery Ivana Velikého (její hrob se nachází v chrámu) s litevským knížetem Alexandrem.\n\nChrám byl postaven podle vzoru Chrámu sv. Sofie v Kyjevě a na Algirdasovo pozvání byl vysvěcen Vladimírem Alexejem (kyjevským metropolitou). Za vlády knížete Vytautase se tento chrám stal katedrálním chrámem Vilniusu.\n\nPozději začal chrám upadat. Během tohoto období ho zrekonstruoval na vlastní náklady podporovatel pravoslaví ve velkolitevském knížectví - Konstantin Ivanovič Ostrožský (1511–1522). Od roku 1609 patřil uniatské církvi. Mnohokrát vyhořel a postupně ztrácel původní půdorys chrámu. Po roce 1748 se v něm nekonaly bohoslužby, protože chrám vyhořel a zůstal opuštěný.\n\nV roce 1808 budovu koupila Vilniuská univerzita. Po velké přestavbě architekta Michaila Schultze v duchu klasicismu se z chrámu stal divadelně-kulturní komplex s místem pro výuku studentů. V roce 1841, kdy vznikla medicínsko-chirurgická fakulta, musela univerzita malé prostory v budově opustit. Nahradily ji kasárna, městský archiv, obchodní a obytné prostory a kovárna.\nZ podnětu Michaila Nikolajeviče Muravjeva (1845–1900) se v roce 1864 znovu začalo uvažovat o obnovení původního úmyslu, pro který byla stavba postavena. V letech 1865–1868 chrám prošel velkou rekonstrukcí podle projektu architektů Alexandra Ivanoviče Rezanova a Nikolaje Michajloviče Chagina.\n\nObnovený chrám byl znovu vysvěcen v říjnu roku 1868 (dle gregoriánského kalendáře v listopadu 1868). V chrámu se nachází velký ikonostas s 73 ikonami od Ivana Petroviče Trutneva.\n\nV letech 1949–1957 chrám prošel velkou rekonstrukcí, která byla dokončena až v 80. letech 20. století. Poslední rekonstrukce byla v roce 1998.\n"}
{"id": "1020126", "url": "https://cs.wikipedia.org/wiki?curid=1020126", "title": "Velký oheň", "text": "Velký oheň\n\nVelký oheň (1997, Das Grosse Feuer) je dobrodružný román pro mládež od německé spisovatelky Barbary Veitové. Román vypráví příběh patnáctiletého chlapce Josefa žijícího na farmě v severozápadní Austrálii.\n\nKniha líčí tvrdý život na farmě v severozápadní Austrálii v drsné australské přírodě a jejím hlavním hrdinou je patnáctiletý chlapec Josef. V příběhu hraje velkou roli chlapcův vztah k otci a také jeho láska ke koním. Poznáme také australské domorodce a jejich pohled na svět, který se zásadně liší od pohledu potomků bílých přistěhovalců.\n\nZ rodiny přistěhovalců pochází i Josef, ale o svých předcích toho moc neví. Zvláště o babičce z otcovy strany se v rodině vůbec nemluví. Josef miluje koně a chtěl by nějakého mít, ale otec, se kterým si Josef i jinak příliš nerozumí, mu přání odmítá splnit. Josef nechápe, proč jeho otec koně nenávidí.\n\nNapětí mezi otcem a synem se vystupňuje ve chvíli, když se v okolí farmy objeví divocí koně a když vypukne obrovský požár, který se šíří neuvěřitelně rychle a s nevídanou silou. Josef chce divoké koně zachránit, ale požár mu odřízne cestu do bezpečí. Naštěstí se s koňmi dostane do rokle, kam oheň nemůže proniknout. \n\nKdyž požár pohasne, vydá se Josefův otec okamžitě syna hledat a ke své velké úlevě jej najde společně s koňmi naživu a nezraněného. Nervově se ale zhroutí a Josefovi konečně prozradí, proč tolik nenávidí koně. Jeho matka, Josefova babička, také ráda jezdila na koni a on jako třináctiletý chlapec do jejího koně narazil. Ten se vzepjal a spadl, přičemž Josefovu babičku zalehl a ta zemřela. \n\nJak se Josefův otec postupně ze zhroucení zotavuje, dochází ke zlepšení vztahu mezi ním a synem. \n"}
{"id": "1020127", "url": "https://cs.wikipedia.org/wiki?curid=1020127", "title": "Dítě a kouzla", "text": "Dítě a kouzla\n\nDítě a kouzla, v originále \"L'Enfant et les Sortilèges\" je opera–balet z roku 1925, druhá ze dvou oper francouzského skladatele Maurice Ravela. Jedná se o lyrickou fantazii, skládající se ze dvou částí, na libreto spisovatelky Colette. Premiéra opery se konala 21. března 1925 v Opéra de Monte-Carlo. Autorem choreografie byl George Balanchine, orchestr dirigoval Victor de Sabata.\n\nNámětem opery věnované dětem i jejich rodičům je příběh o tom, jak se věci, hračky, knihy, rostliny a zvířata v domě i na zahradě vzbouří proti zlobivému dítěti, které je ve chvíli vzdoru ničí a ubližuje jim. Teprve, když dítě projeví lítost a dobrotu, dají se věci zase do pořádku.\n\nLibreto vzniklo z původního podkladu pro balet, který si objednal Jacques Rouché, ředitel Pařížské opery, u spisovatelky Colette. Ta svoje dílo nazvala \"Ballet pour ma fille\" (\"Balet pro mou dceru\"). Přání zhudebnit její text projevilo hned několik skladatelů. Colette si vybrala ke spolupráci Maurice Ravela a v letech 1919 – 1925 vznikla opera–balet s názvem \"L'Enfant et les Sortilèges\" (\"Dítě a kouzla\"), ve které vystupují kromě postav také věci, zvířata, ptáci, rostliny a jeden živel (oheň). Opera–balet měla premiéru v Monte Carlu 21. března 1925. Pocity publika i kritiky po monacké premiéře byly smíšené, ale pak následovala další úspěšná uvedení na světových operních scénách: Praha a Lipsko (1927), Vídeň (1929), San Francisco (1930), Florencie (1939), Oxford (1958). V Kanadě byla uvedena filmová verze vyrobená společností CBC Television v roce 1950.\n\n\nOpera má jedno dějství, skládající se ze dvou částí\n\nMísto: starý venkovský dům v Normandii\n\n\"Bohatě zařízený pokoj ve starém venkovském domě\"\n\nDo pokoje venkovského domu vchází matka sedmiletého chlapce, aby se zeptala, zda má už hotový početní úkol do školy. Chlapec matce odmlouvá a ta ho nazve lenochem a rozzlobená odejde z místnosti.\n\nChlapec se ze vzdoru a vzteku, že byl pokárán, vrhá na věci, které ho obklopují, rozbíjí je a ničí. Když se mu únavou začnou zavírat oči zjistí, že nešťastné objekty v jeho pokoji ožívají. Slohový nábytek (židle a křeslo Ludvík XV.), čínský porcelán (konvice a šálek na čaj), hodiny–pendlovky, oheň v krbu, pohádkové postavy z knížky (princezna, pastýř a pastýřka), dokonce i jeho početní sešit v podobě muže se sborem číslic, kočka i kocour, začínají mluvit. Vznášejí svá obvinění proti dítěti, které jim ubližovalo a žádají pro něho přísný trest.\n\n\" Zahrada u domu\"\n\nScéna se mění na zahradu, kde rostliny, ptáci i zvířata, která tam žiji se přidávají k obžalobě za chování malého chlapce a všichni touží po pomstě. Dítě ve strachu volá svoji matku, ale všechny bytosti se na ně vrhnou. Dítě se je snaží zahnat a jak všichni prchají, dojde ke zranění malé veverky. Chlapec si s lítostí uvědomí, že tohle nechtěl a veverku ošetří.\n\nOživlé bytosti se vrací zpět a když vidí, že chlapec ošetřil veverku, usoudí, že dítě má dobré srdce a odpustí mu. Zatím co se dítě vyčerpáním zhroutí, rozhodnou se pomoci mu vrátit se do domu a spolu s ním v závěrečném sboru přivolávají jeho matku. Opera konči dvěma slabikami, které zpívá dítě „Maman“.\nPohádkovou atmosféru příběhu podtrhl autor impresionistickou hudbou pro velký orchestr, která byla na dobu vzniku velmi moderní a novátorská. Maurice Ravel uplatnil při komponování celou řadu hudebních žánrů od jazzu po foxtrot, ragtime, polku a valčík. Objevují se zde i netradiční hudební nástroje jako struhadlo na sýr, lomozící klika, bič ap.\n\nV pěvecké části je zastoupeno osm hlasových oborů (tenor, kontraalt, soprán, koloraturní soprán, mezzosoprán, mezzo/kontraalt, baryton a bas). Jeden z hlasových oborů je tak přiřazen dvojicím nebo skupinám představitelů. Kromě sólových rolí jsou zastoupena i dueta, smíšený sbor dospělých a sbor dětí.\n\nCelkové pojetí díla posouvá tuto operu– balet směrem k oblasti muzikálu.\n\n\n\n\n"}
{"id": "1020128", "url": "https://cs.wikipedia.org/wiki?curid=1020128", "title": "Na Kamenici", "text": "Na Kamenici\n\nNa Kamenici (či \"Na kamenici\") je 264 m n. m. vysoký vrch v okrese Louny Ústeckého kraje. Leží asi 1 km jjv. od vsi Malnice na jejím katastrálním území a území další vsi Lipenec.\n\nHřbet pokračuje na severovýchodě \"Liščím vrchem\" (249 m n. m.).\n\nGeomorfologicky vrch náleží do celku Dolnooharská tabule, podcelku Hazmburská tabule, okrsku Lounská pahorkatina a podokrsku Cítolibská pahorkatina.\n"}
{"id": "1020129", "url": "https://cs.wikipedia.org/wiki?curid=1020129", "title": "Saartjie Baartmanová", "text": "Saartjie Baartmanová\n\nSaartjie Baartmanová (asi 1789 Východní Kapsko — 29. prosince 1815 Paříž) byla khoikhoiská žena, předváděná v panopticích jako Hotentotská Venuše.\n\nNarodila se zřejmě roku 1789 v oblasti okolo řeky Gamtoos v jižní Africe, jako dítě upadla do otroctví. Pracovala na farmě Petera Cezara pod jménem Saartjie Baartmanová, její skutečné jméno není známo. V roce 1810 ji britský lékař William Dunlop odvezl do Londýna a za poplatek dvou šilinků ji ukazoval senzacechtivému publiku; její rysy typické pro původní obyvatele jižní Afriky, zejména steatopygie, vzbuzovaly pozornost jako anatomická kuriozita. Protože ve Velké Británii bylo otroctví zrušeno v roce 1807, stalo se její postavení předmětem vyšetřování a Dunlop musel dokazovat, že černoška vystupuje dobrovolně a dostává podíl ze zisku. V roce 1814 přešla do vlastnictví jednoho francouzského zvěřince a byla převezena do Paříže, kde byla mimo jiné nucena k prostituci. Zemřela v prosinci 1815, příčina smrti nebyla oznámena. Její pozůstatky byly vystaveny v muzeu v Angers a později v Musée de l'Homme, zkoumal je Georges Cuvier, který v duchu tehdejších rasových teorií označil znaky jako tukové polštáře na hýždích a prodloužené stydké pysky za důkaz podlidské podstaty Afričanů. V roku 2002 byly ostatky Saartjie Baartmanové převezeny z Francie do Jihoafrické republiky a pohřbeny ve městě Hankey. Téhož roku podle ní byla pojmenována loď jihoafrické pobřežní hlídky \"Sarah Baartman\".\n\nOsud Saartjie Baartmanové popsali spisovatelé jako Diana Ferrusová, Stephen Jay Gould, Diane Awerbucková nebo Elizabeth Alexanderová, Abdellatif Kechiche natočil v roce 2010 film \"Černá Venuše\", v němž hrála hlavní roli Yahima Torresová. Její poslední den ztvárnili ve své opeře \"Saartije\" jihoafričtí skladatelé Hendrik Hofmeyr a Fiona Herbstová.\n\n"}
{"id": "1020134", "url": "https://cs.wikipedia.org/wiki?curid=1020134", "title": "Faktorokruh", "text": "Faktorokruh\n\nFaktorokruh je pojem z oboru matematiky, přesněji z abstraktní algebry, kterým se označuje okruh zkonstruovaný určitým způsobem z jiného okruhu a jeho ideálu. \n\nJedná se o postup podobný konstrukci faktorové grupy v teorii grup (obojí je totiž speciálním případem faktoralgebry), naopak koncept konstrukce podílového tělesa pro obor integrity je navzdory podobnému názvu odlišnou záležitostí. Konstrukce podílového tělesa k danému oboru integrity řeší neexistenci inverzních prvků vzhledem k násobení (například lze takto konstruovat těleso racionálních čísel z oboru integrity celých čísel), zatímco konstrukce faktorokruhu je využívána například při konstrukci kořenových nadtěles pro konkrétní ireducibilní polynom (například konstrukci nadtělesa komplexních čísel k tělesu reálných čísel).\n\nNechť je dán okruh formula_1 a ideál formula_2 tohoto okruhu. Pak je možné na formula_1 definovat relaci formula_4 následovně:\nPoměrně přímočaře lze dokázat, že tato relace je nejen ekvivalencí, ale dokonce i kongruencí – s třídami této ekvivalence je tedy možné počítat jako s prvky okruhu. Třída obsahující prvek formula_7 bývá značena formula_8. Třídy ekvivalence spolu s operacemi:\ntvoří okruh, ten se nazývá faktorovým okruhem neboli faktorokruhem formula_1 modulo formula_2 a obvykle se značí formula_13. Z původního okruhu formula_1 existuje vždy zobrazení na okruh formula_13 definované předpisem formula_16. Jedná se o okruhový homomorfismus, říká se mu \"přirozený homomorfismus\" a je surjektivní. Jeho jádrem je právě ideál formula_2.\n\n\n"}
{"id": "1020136", "url": "https://cs.wikipedia.org/wiki?curid=1020136", "title": "Alojzy Bocheński", "text": "Alojzy Bocheński\n\nAlojzy Bocheński (1818 – květen 1900 Lvov) byl rakouský politik polské národnosti z Haliče, v 2. polovině 19. století poslanec Říšské rady.\n\nByl členem šlechtické rodiny Bocheńských. Žil na svém statku v Otiněvicích (Ottyniowice) ve východní Haliči.\n\nPo obnovení ústavní vlády se zapojil i do politiky. Od roku 1861 byl poslancem Haličského zemského sněmu za velkostatkářskou kurii. Zemský sněm ho roku 1861 delegoval i do Říšské rady (tehdy ještě volené nepřímo) za Halič (kurie velkostatkářská, obvod Berežany). 11. května 1861 složil slib. K roku 1861 se uvádí jako statkář, bytem v Otiněvicích. Zemský sněm ho do Říšské rady opětovně delegoval roku 1868. 20. října 1868 složil slib, v roce 1869 rezignoval v přestávce mezi IV. a V. zasedáním sněmovny. Uspěl i v prvních přímých volbách do Říšské rady roku 1873, znovu za velkostatkářskou kurii v Haliči (obvod Berežany, Peremyšlany). Slib složil 10. listopadu 1873, rezignace oznámena na schůzi 20. října 1874.\n\nPoliticky patřil mezi konzervativní šlechtu z východní Haliče (tzv. Podolacy), která byla důsledně loajální k monarchii. Byl spolupracovníkem Agenora Gołuchowského nebo Floriana Ziemiałkowského. Ziemiałkowski ho řadil mezi tři své nejbližší spolupracovníky. Na sněmu i v Říšské radě náležel do poslanecké skupiny Polský klub. Od roku 1866 zde byl členem petičního a rozpočtového výboru, v roce 1868 se stal předsedou rozpočtového výboru. Byl spoluautorem dvou petic adresovaných císaři. V první z nich z listopadu 1865 přivítal jménem polských poslanců císařské rozhodnutí pozastavit platnost únorové ústavy a přikročit k novému nastavení státoprávních poměrů v monarchii. Druhé prohlášení poděkovalo císaři za vyhlášení amnestie pro politické vězně. V roce 1866 se podílel na plánu zřídit při každé katolické farnosti fond, do kterého by přispívali sami věřící a z kterého by se financovaly opravy kostelů. Téhož roku podpořil plán na vytvoření parlamentní komise pro reformu soudnictví. Zabýval se také otázkou správy a financování veřejných silnic a odměn pro učitele. V roce 1868 podpořil na Říšské radě společně s dalšími polskými poslanci vojenský rozpočet a tím pomohl ke stabilizaci státu.\n\nV závěru života se stáhl z politického dění na svůj statek. Zemřel v květnu 1900.\n"}
{"id": "1020137", "url": "https://cs.wikipedia.org/wiki?curid=1020137", "title": "Hawker Siddeley P.1127", "text": "Hawker Siddeley P.1127\n\nHawker P.1127 a Hawker Siddeley Kestrel FGA.1 byly experimentální a vývojové letouny, které vedly k výrobě prvního úspěšného V/STOL (svislý nebo krátký vzlet a přistání) proudového stíhacího bombardéru Hawker Siddeley Harrier. Vývoj letounu začal v roce 1957, přičemž využíval motor s vektorováním tahu Pegasus, který vyvinula společnost Bristol Engine Company. Testování začalo v červenci 1960 a brzy bylo dosaženo jak svislého vzletu, tak i vodorovného letu. Testovací program také zahrnoval zkoušení využití na letadlových lodích, přičemž došlo k přistání letounu na letadlové lodi HMS Ark Royal (R09) v roce 1963.\n\nVylepšení určitých částí letounu, jako byly zkosená křídla a silnější motor Pegasus vedlo k postavení dalších vývojových letounů pod názvem Kestrel. Kestrel byl vyhodnocován třístrannou leteckou jednotkou (\"Evaluation Squadron\"), která byla složena z vojenských pilotů Spojeného království, Spojených států a Západního Německa. Později byly testovací lety prováděny v USA americkými ozbrojenými silami a NASA.\n\nSouvisející práce na nadzvukovém letounu Hawker Siddeley P.1154 byly ukončeny v roce 1965. Výsledkem bylo, že byla objednána výroba letounu P.1127 (RAF), což byla varianta podstatně více založená na letounu Kestrel. Letoun byl v roce 1967 přejmenován na \"Harrier\". Harriery poté sloužily mnoho let ve Spojeném království a několika dalších státech, často na palubách letadlových lodí.\n\nV roce 1957 společnost Bristol Engine Company informovala představitele společnosti Hawker Aviation, kterým byl Sydney Camm, že pracují na projektu převratného dvouproudového motoru s označením BD.53. Výsledkem měl být převratný motor pro kolmo startující letoun s pevnými křídly. Původní myšlenka na vývoj motoru, který byl později pojmenován \"Pegasus\", pocházela od francouzského leteckého poradce, který se jmenoval Michel Wibault. Proud plynů z motoru vycházel čtyřmi polohovatelnými tryskami, jedním párem vpředu a druhým párem vzadu, které se mohly natáčet až o 90° a tak usměrnit proud plynů přímo pod letoun. Pomocí několika úprav a vylepšení se společnosti Bristol podařilo snížit jak velikost, tak i hmotnost původního návrhu Wibaulta. Společnost Hawker plánovala motor Pegasus umístit do letounu, který by uspokojil tehdejší požadavek NATO na lehký taktický podpůrný stíhací letoun. Před projektem P.1127 pracovala společnost Hawker Aviation na letounu, který by nahradil stroje Hawker Hunter- Hawker P.1121. Nicméně projekt P.1121 byl zrušen krátce poté, co britská vláda vydala stanovisko, které prosazovalo odklon od pilotovaných letadel ve prospěch řízených střel.\n\nDo konce roku 1958, tedy sotva 18 měsíců po zahájení projektu, byl vývoj všech hlavních částí letounu P.1127 dokončen s výjimkou systému řízení tahu motoru. Ten byl vyřešen v dubnu 1959. Jelikož byl P.1127 vyvíjen v době hlubokých obranných rozpočtových škrtů ve Velké Británii, musela společnost Hawker hledat soukromé zdroje pro pokračování projektu. Významná podpora vývoje přišla ze Spojených států. Testy ve větrném tunelu obstarala NASA ve svém výzkumném centru v Langley. Testování modelu ve zmenšeném měřítku prokázalo přijatelné letové vlastnosti. Zkušební pilot společnosti Hawker Hugh Merewether odjel na žádost NASA do Spojených států, kde měl létat s experimentálním strojem Bell X-14. V březnu 1959 rozhodlo představenstvo společnosti Hawker Siddeley o soukromém financování dvou prototypů letounu P.1127. Na konci roku 1959 tyto dva letouny objednala britská vláda.\n\nSpolečnost Hawker postavila na základě motoru Pegasus poměrně klasický celokovový hornoplošník. Křídla i stabilizátor měly negativní vzepětí. Křídlo letounu mělo zpočátku odtokovou hranu kolmou k trupu letounu, později bylo nahrazeno plně šípovitým křídlem. Vstup vzduchu do motoru zajišťovaly dva velké polokruhové otvory na bocích letounu přímo za jednomístným kokpitem. Podvozek letounu sestával z příďového kola, za kterým byl umístěn do trupu zatahovatelný hlavní podvozek s dvojicí kol. Pro udržení rovnováhy při tandemovém umístění podvozku byla na křídla umístěna balanční kolečka. Ke stabilizaci letounu při malých rychlostech a při statickém visení byla používána čtveřice malých trysek na nose, zádi a křídlech letounu. Tyto trysky byly ovládány řídicí pákou a pedály v kokpitu. Jako pohon těchto pomocných trysek sloužil stlačený vzduch od dmychadla motoru.\n\nPrvní prototyp P.1127 (\"XP831\") byl dodán ke statickým zkouškám motoru v červenci 1960 a v říjnu již byl motor Pegasus připraven k letu. První upoutaný svislý let byl proveden v Dunsfoldu 21. října 1960 a první volný let byl proveden 19. listopadu 1960. Poté byly vydány první propagační snímky nového letounu. První konvenční vzlet se uskutečnil 13. března 1961. Druhý prototyp \"XP836\" provedl běžný vzlet 7. července 1961. Tyto dva letouny poprvé přešly z vertikálního vzletu do běžného horizontálního letu 8. září 1961.\n\nByly objednány další 4 prototypy. Během vývoje byl motor Pegasus neustále vylepšován a motor Pegasus 3 dosahoval tahu 67 kN. První 4 prototypy si byly velice podobné, ale pátý (\"XP980\") měl zvětšené ocasní plochy, které byly později k vidění na letounech Harrier. Čtvrtý prototyp byl používán k seznámení dalších zkušebních pilotů společnosti Hawker s letounem P.1127. První svislé přistání na palubě letadlové lodi provedl první prototyp v roce 1963 na palubě lodi HMS Ark Royal (R09). Poslední P.1127 (\"XP984\") již měl plně zkosená křídla (předchozí prototypy měly odtokovou hranu kolmo k trupu letounu). Byl osazen motorem Pegasus 5 s tahem 66,7 kN a sloužil jako prototyp letounu Kestrel.\n\nPrvní tři prototypy P.1127 havarovaly – druhý a třetí během zkoušení. První prototyp (XP831) havaroval během letecké show v Paříži v roce 1963. Byl však zcela opraven a dál byl používán k dalšímu vývoji. Všichni piloti byli zachráněni.\n\nDevět vývojových letounů bylo objednáno pod označením Kestrel FGA.1. První poprvé vzlétnul 7. března 1964. Kestrel měl plně zkosená křídla, větší ocasní plochy než první letouny P.1127 a trup byl upraven pro větší motor Pegasus 5 tak jako poslední prototyp P.1127 (\"XP984\"). Vzhledem k zájmu Spojených států a Německa byla 15. října 1964 zformována třístranná smíšená eskadra TES (\"Tri-partite Evaluation Squadron\") na základně RAF West Raynham. Skládala se z vojenských zkušebních pilotů z Velké Británie, Spojených států a Západního Německa.\n\nKestrel vykonal svůj první let 7. března 1964. V březnu 1965 byla letouny vybavena zkušební jednotka na základně RAF West Raynham v Norfolku. Zkušební piloti vyvinuli typický způsob létání s Kestrely, kdy startovali s rozjezdem na krátké dráze a přistávali svisle. Tento způsob létání (STOVL) se ukázal jako ideální i do budoucna. Působení ze špatných rozjezdových drah bylo zkoušeno poblíž základny RAF Bircham Newton. Tam byly provedeny zkoušky pojíždění na podmáčené půdě a starty z nejrůznějších povrchů. Během zkoušek bylo jedno letadlo ztraceno. Zkoušky byly dokončeny v listopadu 1965.\n\nŠest z osmi zbývajících letounů (tři umístěné ve Spojených státech a tři z Německa) byly předány Spojeným státům pro zkoušky u armády, letectva a námořnictva pod označením XV-6A Kestrel. Letouny byly umístěny na základně USAF Edwards k dalším zkouškám mimo dvou strojů, které byly předány NASA. Jeden ze dvou zbývajících britských Kestrelů byl předán k Royal Aircraft Establishment v Bedfordu k dalším experimentům. Druhý (\"XS693\") odešel do Blackburnu k úpravě na nový motor Pegasus 6.\n\nKromě nějakých zesílení konstrukce bylo u letounů P.1127 a Kestrel upravováno sání vzduchu. Na sací otvory byly umístěny gumové nafukovací polštářky pro zlepšení proudění vzduchu, ale panovaly obavy ohledně jejich životnosti (došlo k jejich roztržení), a tak nakonec byly nahrazeny konvenčními kovovými uzávěry. Zkušenosti získané během námořního testování na vrtulníkové výsadkové lodi HMS \"Bulwark\" v roce 1966 ukázaly potřebu nahradit veškeré části draku letounu používající hořčík jinými, méně reaktivními, materiály. Letouny Kestrel se staly prototypy pro předvýrobní sérii letounů Harrier.\n\nNATO vydalo v požadavku NBMR-3 specifikace na požadovaný VTOL letoun. Letoun měl mít výkony jako letoun F-4 Phantom II s tím, že bude schopen vertikálního vzletu a přistání. Společnost Hawker přihlásila nadzvukový P.1127 s označením P.1150 a P.1154, aby se přiblížila ke specifikacím NBMR-3. P.1154 se stalo vítězem a výroba prototypu byla v plném proudu až do jeho zrušení v roce 1965. Francouzská vláda od projektu odstoupila krátce po jeho vybrání a vyřazení jeho konkurenta, kterým byl letoun Dassault Mirage IIIV. RAF potom začala uvažovat o jednoduchém vylepšení letounů Kestrel a vydala požadavek ASR 384 na V/STOL bitevní letoun, který je známý jako P.1127 (RAF).\n\nNa konci roku 1965 RAF objednalo 6 předvýrobních letounů P.1127(RAF). První P.1127 (RAF) poprvé vzlétnul 31. srpna 1966. Objednávka na 60 sériových letounů byla společnosti Hawker Aviation doručena na počátku roku 1967. V té době letoun obdržel nové označení Harrier GR.1. Harrier se stal jedním z nejúspěšnějších letounů v britských službách a byl dodán i několika dalším státům. Často působil i na palubách letadlových lodí.\n\nP.1127\n\nKestrel FGA.1\n\nXV-6A\n\nVZ-12\n\nP.1127 (RAF)\n\n\n\"Technické údaje pocházejí z publikace „Hawker Aircraft since 1920“\".\n\n\n\n Spojené království\n\n\n\n\n"}
{"id": "1020138", "url": "https://cs.wikipedia.org/wiki?curid=1020138", "title": "Roudnické vévodství", "text": "Roudnické vévodství\n\nRoudnické vévodství (německy \"Herzogtum Raudnitz\", latinsky \"Ducatus Rudnitiensis\") je název někdejšího rodového území knížat z Lobkovic.\n\nV roce 1646 koupil Václav Eusebius 2. kníže z Lobkovic od císaře Ferdinanda III. jako léno slezské vévodství Zaháňské. Tato akvizice se projevila i v Lobkovicově erbu zaháňským andělem a slezskou orlicí. Výsledkem válek Marie Terezie s Pruskem byla ztráta Slezska. Císař Josef II. byl na základě mírových dohod nucen prodat Zaháň v roce 1785 Petrovi vévodovi kuronskému.\n\nTento vynucený prodej a ztrátu vévodského titulu císař Josef II. Lobkovicům kompenzoval v roce 1786 přenesením vévodského titulu na Roudnici a povýšením roudnického majorátního panství na vévodství. Prvním vévodou z Roudnice se stal Josef 7. kníže z Lobkowicz, okněžený hrabě ze Sternsteinu a vladař domu lobkovického.\n\n\n"}
{"id": "1020140", "url": "https://cs.wikipedia.org/wiki?curid=1020140", "title": "Čierňavský vrch", "text": "Čierňavský vrch\n\nČierňavský vrch (1318 m n. m.) je hora ve Velké Fatře na Slovensku. Nachází se v rozsoše vybíhající západním směrem z vrchu Maďarová (1340 m). Rozsocha se zde dělí na dvě větve: jihozápadní, která směřuje k vrcholu Konská (965 m), a severozápadní, která směřuje k vrcholu Chovanová (1106 m). Severní svahy hory spadají do údolí potoka Salatín, jižní do údolí potoka Čierňava a západní do údolí pravobřežních přítoků Ľubochnianky. Čierňavský vrch leží na území Národního parku Velká Fatra.\n\nVrchol hory leží mimo značené turistické cesty.\n\n"}
{"id": "1020142", "url": "https://cs.wikipedia.org/wiki?curid=1020142", "title": "Magura (Velká Fatra, 1309 m)", "text": "Magura (Velká Fatra, 1309 m)\n\nMagura (1309 m n. m.) je hora ve Velké Fatře na Slovensku. Nachází se v rozsoše vybíhající severním směrem z vrchu Maďarová (1340 m) mezi samotnou Maďarovou a Magurkou (1158 m). Západní svahy hory spadají do údolí potoka Salatín, východní do údolí Bystrého potoka. Magura leží na území Národního parku Velká Fatra.\n\n\n"}
{"id": "1020143", "url": "https://cs.wikipedia.org/wiki?curid=1020143", "title": "Dávivec", "text": "Dávivec\n\nDávivec (\"Jatropha\") je rozsáhlý rod bylin, keřů i nevysokých stromů z čeledě pryšcovitých. Jsou to vesměs sukulentní rostliny snášející dlouhá období sucha a kterým při poranění vytéká z mléčnic bílá tekutina latex.\n\nRod pochází z tropických a subtropických oblastí, většina druhů je z Ameriky a zbytek z Afriky. Některé druhy byly lidským přičínění rozšířeny do všech světadílů vyjma Antarktidy. Byly šířeny hlavně pro svůj neobvyklý vzhled, atraktivní květenství i tradované léčivé účinky. Podnětem byla také nenáročnost na pěstování a téměř neexistence živočišných škůdců. Mnohé druhy se spokojí s málo kvalitní a případně i zasolenou půdou která ale musí být propustná.\n\nDávivce mohou být nedřevnatějící vytrvalé byliny s tlustými hlíznatými oddenky, polokeře, keře či nevysoké stromy. Z kmínků, s jednoduchými nebo žláznatými chlupy, vytéká po poranění čirý, bílý nebo načervenalý latex.\n\nListy vyrůstají střídavě, ve spirále nebo protistojně, jejich řapíky mívají trvalé nebo opadavé, celistvé nebo štětinovitě rozeklané palisty a někdy na řapících vyúsťují žlázky. Tenké, kožovité nebo tlusté listové čepele bývají celistvé nebo dlanitě laločnaté s výraznou žilnatinou.\n\nČastěji jednodomé a jen řídce dvoudomé rostliny mají jednopohlavné květy seskupované do vrcholičnatých květenství. V květech je po pěti nektarových žlázkách nebo kruhové nektarium. Samčí květy mají pět kališních lístků, pět korunních lístků a osm až dvanáct plodných tyčinek v přeslenech. Samičí květy mají čtyři až šest trvalých kališních lístků které zůstávají na ovoci, pět korunních lístků, dvou až pětipouzdrý horní semeník s jedním vajíčkem v oddílu a pestík nesoucí tři srostlé čnělky s bliznami s jedním nebo dvěma laloky. Květy jsou nejčastěji opylovány hmyzem.\n\nPlody jsou pukající tobolky obsahující dvě až pět oddělených semen která jsou vejčitého tvaru a mají přívěsek s masíčkem. Semena většiny druhů jsou po blízkém okolí obvykle roznášena mravenci a protože plavou odnáší je na delší vzdálenosti voda.\n\nDávivec je rod rostlin které jsou po požití téměř všechny toxické a lidskému zdraví neprospívají. Latexová šťáva dráždí pokožku a semena obvykle způsobují průjmy a dávení (odtud i český název rodu \"dávivec\"). V lidovém léčitelství se u nemocných, kteří nemají přístup k moderní medicíně, užívá latexu z některých druhů k léčení převážně zevních nemocí a extraktu ze semen nebo listů proti nemocem vnitřních orgánů, nebo i k úmyslným potratům (např. z dávivce bavlníkolistého).\n\nMnohé druhy jsou oblíbené a hojně rozšířené pro svůj neobvyklý vzhled a výrazná, dlouho kvetoucí květenství (např. dávivec odulý). I když to jsou vyloženě tropické rostliny navyklé na pravidelná dlouhá období sucha i dešťů, bývají pěstovány jako rarity (mající potvrdit pěstitelovou zdatnost) i ve sklenících mírného pásma.\n\nSemena některých druhů (např. dávivce černého) obsahují až 35 % oleje který je sice pro savce jedovatý, ale je velice vhodný na svícení nebo pro zpracování na bionaftu. Je obzvláště výhodné, že tyto rostliny jsou schopny růst na mnoha místech, která svou nekvalitní a suchou půdou nejsou vhodná k pěstování jiných užitkových rostlin.\n\nJsou oblasti, kde se lidmi vysázený dávivec stal invazním druhem (např. dávivec bavlníkolistý v Queenslandu v Austrálii). Zplaněl a velmi rychle se šíří na pastvinách kde vytváří neprostupné křoviny a potlačuje místní rostliny. Dobytek ani koně tyto rostliny sice nespásají, občas však sežerou opadaná toxická semena a dochází k jejich úhynu. Rostliny dávivce tam často bývají na velkých plochách likvidovány ohněm, mechanicky i herbicidy.\n\nRod obsahuje 150 až 170 druhů které mají velmi podobnou morfologii květů a studiem bylo zjištěno, že pocházejí ze společného předka a ke vzájemnému oddělení došlo relativně nedávno. Mezi nejznámější druhy patří:\n\n\n \n"}
{"id": "1020147", "url": "https://cs.wikipedia.org/wiki?curid=1020147", "title": "Caloris Montes", "text": "Caloris Montes\n\nCaloris Montes (\"Hory žáru\") je nejvyšší pohoří na Merkuru. Je meteoritického původu a nachází se na severovýchodním okraji pánve Caloris Basin (souřadnice 39° 24′ N, 187° 12′ W). Řetězec hor je dlouhý 1000 km a dosahuje výšky přes dva kilometry. Podle pozorování sondy MESSENGER se pohoří skládá z řady paprskovitě uspořádaných hřbetů s příkrými srázy, oddělených příčnými hlubokými propastmi. \n"}
{"id": "1020148", "url": "https://cs.wikipedia.org/wiki?curid=1020148", "title": "Seznam kulturních památek na Malé Straně – Na Újezdě", "text": "Seznam kulturních památek na Malé Straně – Na Újezdě\n\nTento seznam zahrnuje území základní sídelní jednotky Na Újezdě. Jde o část Malé Strany spadající do obvodu a městské části Praha 5, a to blok zástavby mezi ulicemi Vítězná, Janáčkovo nábřeží, Petřínská a Rošických, včetně malostranské části sadů jižně od Hladové zdi.\n\nCelá Malá Strana je od roku 1971 součástí Pražské památkové rezervace.\n\n"}
{"id": "1020149", "url": "https://cs.wikipedia.org/wiki?curid=1020149", "title": "Seznam kulturních památek na Malé Straně – Seminářská zahrada", "text": "Seznam kulturních památek na Malé Straně – Seminářská zahrada\n\nTento seznam zahrnuje území základní sídelní jednotky Seminářská zahrada. Ta zahrnuje malostranskou část sadů na vrchu Petříně, Seminářskou zahradu a Petřínské sady.\n\nCelá Malá Strana je od roku 1971 součástí Pražské památkové rezervace.\n\n"}
{"id": "1020150", "url": "https://cs.wikipedia.org/wiki?curid=1020150", "title": "Seznam kulturních památek na Malé Straně – Horní malostranský obvod", "text": "Seznam kulturních památek na Malé Straně – Horní malostranský obvod\n\nTento seznam zahrnuje území základní sídelní jednotky Horní malostranský obvod. Ta zahrnuje zastavěnou část Malé Strany západně od ulic Újezd a Karmelitská, Malostranské náměstí, území západně od Tomášské ulice a Valdštejnského náměstí a západně od parcel s budovami Valdštejnská čo. 10, 12 a 12a.\n\nCelá Malá Strana je od roku 1971 součástí Pražské památkové rezervace.\n\n"}
{"id": "1020151", "url": "https://cs.wikipedia.org/wiki?curid=1020151", "title": "Seznam kulturních památek na Malé Straně – Dolní malostranský obvod", "text": "Seznam kulturních památek na Malé Straně – Dolní malostranský obvod\n\nTento seznam zahrnuje území základní sídelní jednotky Dolní malostranský obvod. Ta zahrnuje část Malé Strany východně od ulic Újezd a Karmelitská, Malostranského náměstí, Tomášské ulice a od budovy Valdštejnská čo. 14. (Bývalá ZSJ Dolní malostranský obvod B, patřící nyní k Holešovicím, nese nyní název Pod Letnou, viz Seznam kulturních památek v Holešovicích).\n\nCelá Malá Strana je od roku 1971 součástí Pražské památkové rezervace.\n\nZákladní sídelní jednotka Dolní malostranský obvod\n"}
{"id": "1020152", "url": "https://cs.wikipedia.org/wiki?curid=1020152", "title": "Eldar Kurtanydze", "text": "Eldar Kurtanydze\n\nEldar \"Luka\" Kurtanydze (: ), (* 16. duben 1972 v Suchumi, Sovětský svaz) je bývalý gruzínský zápasník volnostylař, dvojnásobný olympijský medailista z let 1996 a 2000.\n\nV dětsví ho okouzlilo judo. V obci Gulrypš, ve které vyrůstal však byl pouze oddíl řecko-římského \"klasického\" zápasu. V 9 letech začal s klasickým stylem pod vedením Giorgiho Goldavy. Na volný styl se zaměřil v 15 letech pod vedením Šoty Kikabidzeho v Suchumi, kde studoval střední školu. V roce 1992 během Gruzínsko-abchazského konfliktu s matkou a sestrami Suchumi opustil (hlásí se ke gruzínské národnosti) a přesunul se do Tbilisi. Otec v Abcházii zůstal kvůli majetku, který nechtěl nechat ležet ladem. Od roku 1993 se připravoval v Tbilisi v době složité ekonomické situace. V tomto období mu pomáhal se sportem neskončit bývalý sovětský volnostylař Guram Sagaradze. Po roce 2000 spolupracoval s trenérem Ivane \"Vano\" Nikoladzem.\n\nV gruzínské seniorské reprezentaci se objevil poprvé v roce 1993. V roce 1996 si jako úřadující mistr Evropy zajistil účast na olympijských hrách v Atlantě. Ve druhém kole ho však o bod porazil na mezinárodním poli neznámý Korejec Kim Ik-hui. Spadl do oprav, ze kterých nakonec postoupil do boje o třetí místo proti Slováku Jozefu Lohyňovi a vítězstvím získal bronzovou olympijskou medailí. S olympijskou medailí dostal nabídku zápasit v Německé bundeslize. Od roku 1997 žil v Německu, kde během let vystřídal několik klubů – KSV Witten 07, 1. Luckenwalder SC, KSV Germania Aalen. \n\nV roce 2000 se kvalifikoval na olympijské hry v Sydney a po postupu ze základní skupiny se v semifinále utkal se Sagidem Murtazalijevem z Ruska. Vyrovnaný zápas rozhodla aktuální lepší forma ruského reprezentanta, který zvítězil o dva body. V boji o třetí místo se utkal s Polákem Markem Garmulewiczem a po vítězství obhájil bronzovou olympijskou medaili. V roce 2004 startoval na olympijských hrách v Athénách jako úřadující mistr světa. Hned v úvodním zápase skupiny však o bod prohrál s Íráncem Alírezou Hajdarím a nepostoupil ze základní skupiny. Po olympijských hrách mu z Ruska přišla silná konkurence v podobě Giorgi Gogšelidzeho. Od roku 2006 mu nedobrovolně přesputil pozici reprezentační jedničky v těžké váze. V supertěžké kam se původně chtěl směřovat se neprosadil, předeším kvůli své, na těžkou váhu, velmi nízké postavě (cca 170cm). Sportovní kariéru ukončil po roce 2009 a ještě v roce 2013 v 41 letech strašil návratem do reprezentace. Od roku 2014 je prezidentem gruzínského zápasnické svazu.\n\n \n"}
{"id": "1020157", "url": "https://cs.wikipedia.org/wiki?curid=1020157", "title": "Seznam kulturních památek na Svatém Kopečku", "text": "Seznam kulturních památek na Svatém Kopečku\n\n"}
{"id": "1020158", "url": "https://cs.wikipedia.org/wiki?curid=1020158", "title": "Seznam kulturních památek ve Slavoníně", "text": "Seznam kulturních památek ve Slavoníně\n\n"}
{"id": "1020159", "url": "https://cs.wikipedia.org/wiki?curid=1020159", "title": "Seznam kulturních památek na Nové Ulici", "text": "Seznam kulturních památek na Nové Ulici\n\n"}
{"id": "1020160", "url": "https://cs.wikipedia.org/wiki?curid=1020160", "title": "Seznam kulturních památek v Nových Sadech (Olomouc)", "text": "Seznam kulturních památek v Nových Sadech (Olomouc)\n\n"}
{"id": "1020161", "url": "https://cs.wikipedia.org/wiki?curid=1020161", "title": "Seznam kulturních památek v Černovíru (Olomouc)", "text": "Seznam kulturních památek v Černovíru (Olomouc)\n\n"}
{"id": "1020162", "url": "https://cs.wikipedia.org/wiki?curid=1020162", "title": "Seznam kulturních památek v Olomouci - Olomouc-město", "text": "Seznam kulturních památek v Olomouci - Olomouc-město\n\nCentrální část Olomouc města Olomouc je vymezena katastrálním územím Olomouc-město.\n\n\n"}
{"id": "1020163", "url": "https://cs.wikipedia.org/wiki?curid=1020163", "title": "Drahovce", "text": "Drahovce\n\nDrahovce jsou obec na pravém břehu Váhu, přibližně 6 km na jih od okresního města Piešťany. Se svými více než dva a půl tisíci obyvatel patří mezi největší obce piešťanského okresu.\n\nObec leží na hlavní silnici mezi Trnavou a Piešťany, v jižní části považského výběžku Podunajské roviny na nivě Váhu. Podstatná část katastru je rozložena na úrodné hnědozemi.\n\n\n"}
{"id": "1020165", "url": "https://cs.wikipedia.org/wiki?curid=1020165", "title": "Stefano Conti", "text": "Stefano Conti\n\nStefano Conti (28. října 1810 Terst – 27. dubna 1872 Vídeň) byl rakouský politik italské národnosti, v 2. polovině 19. století poslanec Říšské rady a starosta Terstu.\n\nPocházel ze staré terstské patricijské rodiny. Studoval práva na Padovské univerzitě, Univerzitě ve Štýrském Hradci a Vídeňské univerzitě. Roku 1835 nastoupil do státní služby. Trvale profesně působil v rodném Terstu. Roku 1856 zde byl jmenován radou vrchního zemského soudu. Byl veřejně a politicky aktivní. Orientován byl loajálně k monarchii, ale zároveň patřil do liberálních kruhů místní populace. Během revolučního roku 1848 byl jmenován členem deputace, kterou město Terst vyslalo k nově nastupujícímu císaři Františku Josefovi. Během revoluce byl také ustanoven jedním ze čtyř náčelníků terstské Národní gardy. Zasedal v terstské obecní radě. Po schválení nového systému obecní samosprávy v dubnu 1850 (\"Statuto municipale\") se stal prvním viceprezidentem městské rady. Kvůli pracovnímu zaneprázdnění (zastával i funkci soudce vedoucího okresního soudu) na funkci v městské samosprávě po krátkém čase rezignoval.\n\nPo obnovení ústavní vlády se opět zapojil do politiky. Hned roku 1861 byl zvolen do terstské městské rady, která podle nového ústavního uspořádání fungovala zároveň jako Terstský zemský sněm, a byl krátce poté jednomyslně zvolen za starostu města (oficiálně \"Podestà di Trieste\"). Bránil práva svého města a italského národního hnutí. Položil základní kámen k terstskému městskému gymnáziu. Odmítal únorovou ústavu coby příliš centralistickou. V srpnu 1862 byla terstská městská rada rozpuštěna. Conti v následných komunálních volbách nekandidoval, přesto byl spontánně zvolen opět do funkce starosty, ale vládou nebyla jeho volba potvrzena.\n\nZemský sněm ho roku 1863 delegoval i do Říšské rady (tehdy ještě volené nepřímo) za Terst. 17. června 1863 složil slib. Opětovně ho zemský sněm do Říšské rady delegoval roku 1869. Ještě během roku 1869 byl znovu zvolen a 11. prosince 1869 opětovně složil slib. Rezignoval počátkem roku 1870 v rámci hromadného složení mandátů neněmeckých a anticentralistických poslanců coby výraz nesouhlasu se státoprávním směřováním monarchie. V Říšské radě zastupoval zájmy terstských obchodníků.\n\nUvádí se jako dvorní rada u Nejvyššího soudního a kasačního dvora. Zemřel v dubnu 1872.\n"}
{"id": "1020166", "url": "https://cs.wikipedia.org/wiki?curid=1020166", "title": "Seznam opatů cisterciáckého kláštera v Jindřichově", "text": "Seznam opatů cisterciáckého kláštera v Jindřichově\n\nV polském klášteře Jindřichov byli od roku 1611 tito opati: \n\n\n\n"}
{"id": "1020169", "url": "https://cs.wikipedia.org/wiki?curid=1020169", "title": "Sokolovce", "text": "Sokolovce\n\nSokolovce jsou obec na Slovensku, ležící přibližně 5 km jižně od města Piešťany. Žije zde  obyvatel. První písemná zmínka o obci pochází z roku 1293.\n\nV obci stojí barokní římskokatolický kostel Povýšení svatého Kříže z roku 1770.\n"}
{"id": "1020170", "url": "https://cs.wikipedia.org/wiki?curid=1020170", "title": "Trebatice", "text": "Trebatice\n\nTrebatice jsou obec na Slovensku, ležící přibližně 5 km západně od města Piešťany. V roce 2017 zde žilo 1 353 obyvatel. První písemná zmínka o obci pochází z roku 1113.\n\nV obci je římskokatolický kostel svatého Štěpána z roku 1851, kaple Nejsvětější Trojice z roku 1920 a kaple Panny Marie Nanebevzaté z roku 1800.\n\n"}
{"id": "1020174", "url": "https://cs.wikipedia.org/wiki?curid=1020174", "title": "Somnath Bharadwaj", "text": "Somnath Bharadwaj\n\nSomnath Bharadwaj (* 1964 Kalkata) je indický teoretický fyzik. Jeho práce se soustřeďuje na teoretickou astrofyziku a kosmologii.\n\nBharadwaj se narodil v Indii, studoval na Indian Institutes of Technology v Kharagpuru. Titul Ph.D. získal na Indian Institute of Science. Poté pracoval ve výzkumném institutu Harish-Chandra Research Institute. Nyní je profesorem na IIT Kharagpur. Je znám pro svůj přínos k dynamice vzniku velkých struktur. V roce 2003 byl vybrán jako jeden z profesorů IIT, jejichž vyučování se vysílalo na technologickém kanálu Eklavya.\n\nBharadwaj byl jako řečník pozván v roce 2005 na prestižní sympozium Indo-US Frontier of Science, které organizuje Národní akademie věd Spojených států amerických, aby zde pohovořil o vzniku galaxií. Dále je členem redakce \"Journal of Astrophysics & amp; Astronomy\" vydávaného Indickou akademií věd.\n\n"}
{"id": "1020175", "url": "https://cs.wikipedia.org/wiki?curid=1020175", "title": "Carlyle Beals", "text": "Carlyle Beals\n\nCarlyle Smith Beals (29. června 1899 Canso, Nové Skotsko, Kanada – 2. července 1979 Ottawa, Kanada) byl kanadský astronom. Věnoval se spektroskopii hvězd a studiu mezihvězdné hmoty.\n\nV akademickém roce 1926/27 působil jako docent fyziky na Acadia University ve Wolfvillu. Mezi lety 1927 až 1946 pracoval v Dominion Astrophysical Observatory ve Victorii v kanadské provincii Britská Kolumbie. Zde zkoumal spektrální čáry ve spektru horkých hvězd. Kromě toho se podílel na vývoji astronomických přístrojů.\n\nV roce 1946 byl jmenován \"Astronomem dominia\" v Ottawě a pracoval na studii o impaktních kráterech v Kanadě. V roce 1964 odešel do důchodu.\n\nV roce 1969 mu bylo uděleno nejvyšší kanadské civilní vyznamenání \"Officer of the Order of Canada\". V roce 1971 dostal cenu \"Petrie Prize Lecture\". Na jeho počest byly po něm pojmenovány planetka 3314 Beals a kráter na Měsíci.\n\n"}
{"id": "1020176", "url": "https://cs.wikipedia.org/wiki?curid=1020176", "title": "James Peebles", "text": "James Peebles\n\nPhilip James Edwin Peebles (* 25. dubna 1935 Winnipeg, Manitoba, Kanada), obvykle uváděn jako James Peebles nebo Jim Peebles, je kanadsko-americký fyzik, teoretický kosmolog a nositel Nobelovy ceny za fyziku. Významně přispěl k teorii velkého třesku, dále také v oblastech zabývajících se temnou hmotou a temnou energií. Spolu s Robertem Henrym Dickem a dalšími fyziky předpověděl existenci reliktního záření. Jeho PIB model se ale ukázal v rozporu s pozorováním. \n\nV roce 2019 mu byla udělena Nobelova cena za fyziku za teoretické objevy ve fyzikální kosmologii.\n"}
{"id": "1020178", "url": "https://cs.wikipedia.org/wiki?curid=1020178", "title": "Yanga R. Fernández", "text": "Yanga R. Fernández\n\nYanga R. Fernández (* 10. června 1971 Mississauga, Ontario, Kanada) je kanadsko-americký astronom působící na University of Central Florida. Spolu se Scottem S. Sheppardem objevil tzv. rodinu Carme, skupinu měsíců planety Jupiter. Jeho výzkum se zaměřuje na fyzikální parametry a evoluci komet a asteroidů.\n\nByl po něm pojmenován Asteroid 12225 Yanfernández.\n\n"}
{"id": "1020179", "url": "https://cs.wikipedia.org/wiki?curid=1020179", "title": "Scott S. Sheppard", "text": "Scott S. Sheppard\n\nScott Sander Sheppard je americký astronom oddělení pozemského magnetismu Carnegieho vědního institutu (Carnegie Institution for Science). Začínal jako absolvent institutu astronomie na Havajské univerzitě. Je objevitel mnoha malých měsíců planet Jupiter, Saturn, Uran a Neptun. Je také objevitelem Neptunova trójana 2004 UP a několika objektů Kuiperova pásu, Kentaurů a asteroidů v blízkosti Země.\n\nMezi pojmenované měsíce, které objevil, patří:\n\n\n\n\n\n"}
{"id": "1020180", "url": "https://cs.wikipedia.org/wiki?curid=1020180", "title": "Marc Aaronson", "text": "Marc Aaronson\n\nMarc Aaronson (24. srpna 1950 Los Angeles, Kalifornie – 30. duben 1987 Kitt Peak, Arizona) byl americký astronom, který se zabýval zejména přesnějším určením Hubbleovy konstanty H použitím Tullyho-Fisherova vztahu, studiem hvězd bohatých na uhlík a rychlostí a rozmístěním takových hvězd v trpasličích sférických galaxiích.\n\nNa jeho počest je pojmenována planetka 3277 Aaronson.\n"}
{"id": "1020181", "url": "https://cs.wikipedia.org/wiki?curid=1020181", "title": "Laterit", "text": "Laterit\n\nLaterit je pojmenování pro typ půdy, která vznikla zvětráváním všech typů hornin (kromě vápence), tedy tvořených především silikátovými minerály, v oblastech s vlhkým tropickým a subtropickým podnebím. Je načervenalé až hnědé barvy, případně skvrnitý, obsahuje velké množství oxidů a hydroxidů železa, hliníku, titanu, manganu a jílových minerálů (zejména kaolinitu) a obsahuje málo humusu. Železitý laterit může být o železo (hematit a goethit) obohacený natolik, že se těží jako železná ruda. Na některých místech se těží i pro obsah niklu. Hlinitý laterit, bohatý na směs gibbsitu a boehmitu, je důležitou rudou hliníku (bauxit). Laterit může mít různé vlastnosti, bývá sypký i pevný, jestliže jeho povrch ztvrdne vytváří tzv. krusty. Lze v něm pozorovat pizolitickou makrostavbu (někdy až konkreci)..\n\nVznik lateritu způsobuje proces chemického zvětrávání ve vlhkém teplém podnebí (tzv. laterizace), při kterém dochází k postupnému vyluhování alkalických kovů a alkalických zemin, v pokročilém stadiu i SiO vlivem kyselého prostředí, přičemž ve zbytkové hornině se hromadí nerozpustné ionty železa, hliníku, manganu, titanu a pod. – dochází k obohacení rezidua o oxidy příslušných prvků.\n\nNapříklad na Slovensku jsou laterity obvykle z období Neogénu a čtvrtohorního věku. Nacházejí se v podobě červených kůr než fosilní zbytky přikryté jinými horninami například ve Vihorlatu, Štiavnických vrších, Poľaně.\n"}
{"id": "1020183", "url": "https://cs.wikipedia.org/wiki?curid=1020183", "title": "Environmentální geologie", "text": "Environmentální geologie\n\nEnvironmentální geologie je věda zabývající se geologickými podmínkami existence a rozvoje lidské společnosti a jejích zpětných vlivech na geologické prostředí. Patří mezi aplikované geologické vědy. Má interdisciplinální postavení na rozhraní několika geologických oborů jako je inženýrská a ložisková geologie, ale také environmentalistiky. Souvisí také podstatnou měrou s dalšími přírodními, technickými a socioekonomickými vědami. Jejím úkolem je podílet se na péči o racionální využívání geologického prostředí v souladu s koncepcí udržitelného rozvoje. Environmentální geologický pohled by měl být důležitý při posuzování využívání geopotenciálů a prevenci geobariér.\n"}
{"id": "1020184", "url": "https://cs.wikipedia.org/wiki?curid=1020184", "title": "Příbojová jeskyně", "text": "Příbojová jeskyně\n\nPříbojová jeskyně nebo také abrazní jeskyně je pobřežní jeskyně vytvořená abrázní činností příbojových vln. Při nárazech vln na skalnaté pobřeží dochází k selektivní abrazi a vydrolení části horniny s následným vytvořením jeskynních dutin. Takto vzniklé převisy nad dutinami se často postupem času zhroutí a vytvářejí strmé pobřežní srázy.\n\n"}
{"id": "1020186", "url": "https://cs.wikipedia.org/wiki?curid=1020186", "title": "Kyslíkové izotopové stádium", "text": "Kyslíkové izotopové stádium\n\nKyslíkové izotopové stádium nebo kyslíkový izotopový stupeň (jiný, spíše novější, název: mořské izotopové stádium, mořský izotopový stupeň; angl. \"oxygen isotope stage, marine isotope stage\"; skr. OIS resp. MIS) je jedno z období, která za sebou následují od současnosti až do daleké minulosti, a které jsou definovány na základě změny poměru O /O v organických a anorganických nálezech z daných období. Tato změna má kvazi-cyklický charakter - v chladném období, kdy se zvětšují kontinentální ledovce, poměr stoupá, v teplém období, kdy se kontinentální ledovce zmenšují, poměr klesá. \n\nOIS se používá:\n\nOIS s lichým číslem značí teplejší období (t.j. \"technické\" meziledové doby) a OIS se sudým číslem značí chladnější období (tj \"technické\" ledové doby). Některé OIS (nejčastěji OIS 5) se ještě obvykle dále dělí na menší stádia označováné písmeny a, b, c atd.\n\nZměny poměru O /O byly na sledování změn zalednění na Zemi poprvé použity v 60. letech 20. století (v 50. letech byly nejprve použity ke sledování změn teploty mořské vody). \n\nTabulka ukazuje příklady alternativních (podobných, ale přece jen odlišných) datování jednotlivých OIS od OIS 1 po OIS 22. Období OIS 22 samozřejmě předcházejí mnohé další OIS s číslem větším než 22 (nejsou uvedeny v tabulce). Znak x znamená \"neuvedeno\". Hodnoty označené § byly jen vizuálně (s pravítkem) odečtené z grafu. Data v tabulce jsou data počátku období v tisících let před rokem 2000 po Kr. Které ledové doby definováno tradičním způsobem odpovídají jednotlivým OIS je uvedeno v tabulce v článku doba ledová (část čtvrtohor).\n(*) Toto datum (vědomě) není shodné s datem počátku holocénu, který je 11 650 BP.\n\n"}
{"id": "1020188", "url": "https://cs.wikipedia.org/wiki?curid=1020188", "title": "Milankovičovy cykly", "text": "Milankovičovy cykly\n\nMilankovičova teorie nebo Milankovičovy (klimatické) cykly jsou kvaziperiodicky se opakující systematické změny v příjmu slunečního záření, způsobené výkyvy v oběhu Země tělesa kolem Slunce v kombinaci s nehomogenitou příjmu Zemí (různé albedo či možnost zalednění na různých hemisférách). Tyto změny mohou na Zemi ovlivňovat řadu klimatických parametrů, jako například změny podnebí (zalednění, globální oteplování) ale ovlivňují i další geologické činitele jako je např. cyklická sedimentace.\n\nAstronomické cykly již roku 1842 předpokládal Joseph Adhémar. Rozvinul je i James Croll. Pojmenovány jsou podle srbského fyzika a matematika Milutina Milankoviće (1879 - 1958), který jako první během první světové války podal důkazy o existenci zmíněných cyklů. Milanković podal matematické zdůvodnění toho, jak mohou souviset klimatické cykly s cyklickými orbitálními pohyby Země jako je excentricita, precese a oblikvita (sklon rotační osy).\n\nJejich potvrzení bylo dlouhou dobu komplikované, kvůli absenci přesvědčivě datovatelných důkazů. Až do začátku výzkumu vrtných jader projektu Deep Sea Drilling Project, sumarizovaném v článku Hayse, Imbrieho a Shackletona v časopise \"Science\" v roce (1976) nebyl astronomickým cyklům přikládán velký význam.\n\nZemská osa uskuteční jeden cyklus precese za přibližně 26 000 let. Současně dochází ke změně sklonu osy mezi 22,1 a 24,5° v 41 000 ročních cyklech jako důsledek gravitačního působení na rovníkové vyboulení Země. Excentricita zemské dráhy vyjadřuje změny oběžné dráhy Země z eliptické na téměř kruhovou. Cykly způsobené tímto dějem se opakují každých přibližně 96 až 127 000 let a pak také s periodou přibližně 405 000 let díky gravitačnímu působení Jupiteru a Venuše. Je zde i cyklus 2 400 000 let dlouhý. Roku 2018 byla nalezena souvislost El Niño (ENSO) s lunárním cyklem slapů Měsíce s periodou 18,6 let (jejíž důsledkem je i nutace, která je krátkodobou změnou precese). Perioda 40000 let také může ovlivňovat monzuny a tak i periodickou tvorbu pouští.\n\nOpakující se cykly jsou poměrně dobře zaznamenány ve fosilním stavu. Mohou být i 200 milionů let staré. Nadále však existují různé obtíže při prokazování některých částí teorie. Např. to, že cyklus excentricity opakující se každých zhruba 100 000 let má mít podle teorie mnohem menší dopad než cyklus precese a oblikvity (sklonu osy). Poslední doby ledové ale mají spíše kvaziperiodu 100 000 let (s asymetrickým průběhem). Teorií očekávaná perioda 40 000 let skončila přechodem ve středním pleistocénu. Možná za to může snížené promíchávání vody v oceánech, které vedlo k intenzifikaci dob ledových a vymizení periody 40 000 let. Nebo i zmenšená sopečná činnost. Nicméně v křídě by šlo periodu přibližně 40 tisíc let vysvětlit biochemickou oscilací v mořích mezi dvěma stavy. Cyklus 400 000 let lze také v záznamech z poslední doby nalézt.\n\nPokračováním výzkumů vrtů v ledovcích v Grónsku a na Antarktidě došli vědci k závěru, že na severní i jižní polokouli došlo za poslední 2 miliony let k 20 cyklům nárůstu a poklesu ledovcové pokrývky.\n\nPředpověď fáze cyklu není snadná, protože elementy dráhy se v dlouhodobém měřítku chovají chaoticky (například problém tří těles). Teorie chaosu ukazuje, že astronomické kvaziperiodické cykly a klimatické kvaziperiodické cykly nemusejí mít stabilní fázový rozdíl a tudíž může být korelace mazi nimi čistě náhodná.\n\nIPCC zastává názor, že hlavním spouštěcím mechanismem dob ledových a meziledových jsou tyto astronomické cykly. Od konce roku 2019 se však šíří českou společností hoax pramenící z nepochopeného či záměrně dezinterpretovaného výkladu Milankovičových cyklů. Hoax šířený masivně dezinformačními weby mj. tvrdí, že Milankovičovy cykly jsou příčinou pozorované změny klimatu, mylně ale interpretují délku cyklů a namísto desítek tisíc let udávají roky až desetiletí.\n"}
{"id": "1020190", "url": "https://cs.wikipedia.org/wiki?curid=1020190", "title": "Radomierzyce", "text": "Radomierzyce\n\nRadomierzyce je sídlo na jihozápadě Polska. Správně spadá do gminy Zgorzelec v okrese Zhořelec. Od svého správního střediska je vzdáleno přibližně 10 kilometrů. Západně od města protéká Lužická Nisa, která tvoří hranici mezi Polskem a Německem. Jižně od Radomierzyce se do Lužické Nisy pravostranně vlévá řeka Smědá (na polském území nazývaná Witka). Ve městě stojí kostel a na jihozápadním okraji sídla byl na počátku 18. století vybudován zámek.\n"}
{"id": "1020192", "url": "https://cs.wikipedia.org/wiki?curid=1020192", "title": "Vánek", "text": "Vánek\n\nVánek je první stupeň Beaufortovy stupnice síly větru. Odpovídá rychlosti 0,3 až 1,5 ms resp. 1 až 5 km·h. \n\nRozpoznávací znaky na pevnině: směr větru lze většinou rozeznat pouze podle pohybu kouře, protože vítr je natolik slabý, že obvykle není rozpoznatelný na běžných větrných směrovkách, např. větrném rukávu apod.\n"}
{"id": "1020193", "url": "https://cs.wikipedia.org/wiki?curid=1020193", "title": "Akrece (astronomie)", "text": "Akrece (astronomie)\n\nAkrece nebo narůstání je v astronomii gravitační proces, kterým se formují tělesa jako planety a hvězdy z prachu a plynu.\n\nAkrece je postupné dopadání látky na hvězdu, galaxii nebo jiný objekt z okolního prostředí vlivem gravitačních sil, například v počátečních fázích vývoje hvězd. V současnosti u většiny hvězd sledujeme spíše opačný proces, tedy ztrátu hmoty hvězd. \n\nAkrece má velký význam u těsných dvojhvězd, kde se přenáší hmota z jedné hvězdy na druhou. Pokud je jednou ze složek bílý trpaslík, nastává akrece plynu na jeho povrch. Vodík, který v plynu převládá, se při akreci postupně zahřívá až na teplotu, při které se spustí termonukleární reakce; nastává výbuch novy.\n\nAkrece plynu na neutronovou hvězdu (pulsar) nebo černou díru vysvětluje podstatu jejich rtg záření. U mladých pulsarů akrece není možná, protože jsou zdrojem vysokoenergetických částic; únik částic z pulsarů se však postupně zmenšuje a po 10–10 r je již akrece na pulsary možná. Padající látka utváří kolem kompaktní hvězdy akreční disk. Příkladem akrece na neutronovou hvězdu jsou rtg zdroje Her X-1 a Cen X-3.\n\nV případě Cyg X-1 nastává akrece na černou díru; zdrojem rtg záření je akreční disk (röntgenová dvojhvězda).\n\n\n"}
{"id": "1020194", "url": "https://cs.wikipedia.org/wiki?curid=1020194", "title": "Botanický klíč", "text": "Botanický klíč\n\nBotanický klíč je knižní pomůcka sloužící k determinaci (určení) rostlin, nebo jejich částí.\nMá podobu soustavy tvrzení či otázek a dle naší odpovědi se přesuneme k dalšímu bodu, např. listy zpeřené – přejdi na bod 2, listy celistvé – přejdi na bod 3.\nI když je takovéto určování mnohdy časově náročné a vyžaduje dobrou znalost pojmů rostlinné morfologie, je přesnější nežli listování obrázkovým či fotografickým atlasem. Většina klíčů je dichotomických, což znamená, že poskytuje pouze 2 možnosti volby.\n\nKlíč může mít podobu samostatné knihy či internetové stránky, nebo může být součástí jiné publikace (například článku o nějaké skupině rostlin). Dobrý určovací klíč pokrývá celé deklarované téma, čili je-li určen k determinaci kapradin na území ČR, měl by zahrnovat všechny druhy kapradin, které se zde vyskytují, nikoli pouze dvacet nejběžnějších. Botanickým klíčem nejsou atlasy rostlin, rostlinné fotogalerie, popisy rostlin ani květeny(i když mohou klíče zahrnovat).\n\n\n\n"}
{"id": "1020195", "url": "https://cs.wikipedia.org/wiki?curid=1020195", "title": "Nostalgia", "text": "Nostalgia\n\nNostalgia může být:\n\n"}
{"id": "1020196", "url": "https://cs.wikipedia.org/wiki?curid=1020196", "title": "Rentgenová dvojhvězda", "text": "Rentgenová dvojhvězda\n\nRentgenová dvojhvězda je těsná dvojhvězda, která vysílá rentgenové záření. Jedna z dvojice rentgenové dvojhvězdy je malá kompaktní degenerovaná hvězda s obrovskou gravitační potenciální energií. Druhá složka je většinou plazmová hvězda, z níž uniká plazma. Gravitační potenciál urychluje elektrony a ionty mezi plazmovou a degenerovanou hvězdou, přičemž vzniká brzdné záření.\n"}
{"id": "1020202", "url": "https://cs.wikipedia.org/wiki?curid=1020202", "title": "Josef von Eichhoff", "text": "Josef von Eichhoff\n\nJosef von Eichhoff (23. října 1822 – 17. listopadu 1897 Štýrský Hradec) byl rakouský šlechtic a politik německé národnosti z Moravy, v 2. polovině 19. století poslanec Říšské rady.\n\nByl jediným synem prezidenta dvorské komory Petera Josefa von Eichhoff, který pocházel ze západoněmeckého Bonnu a roku 1836 vstoupil mezi rakouskou šlechtu. Josef vlastnil statky Čekyně a Rokytnice na Přerovsku. 23. října 1843 si vzal za manželku Marii hraběnku Hohenwart, sestru pozdějšího předlitavského předsedy vlády Karla von Hohenwarta, který tak byl jeho švagrem. V roce 1872 byl jmenován tajným radou. Většinou bydlel ve Štýrském Hradci. Rodové sídlo ovšem bylo v Rokytnici na Moravě. Jeho dcera Klára se roku 1877 provdala za Alfonse Aichelburga.\n\nPo obnovení ústavní vlády se zapojil do politiky. Od roku 1861 byl poslancem Moravského zemského sněmu za kurii velkostatkářskou, II. sbor. Zemský sněm ho 24. března 1863 delegoval i do Říšské rady (tehdy ještě volené nepřímo) za Moravu (kurie velkostatkářská). 17. června 1863 složil slib. Opětovně byl zemským sněmem do Říšské rady delegován v roce 1867, 1870 a 1871. Uspěl i v prvních přímých volbách do Říšské rady roku 1873, opět za velkostatkářskou kurii na Moravě. Na Říšské radě patřil k provídeňsky a centralisticky orientované Straně ústavověrného velkostatku, odmítající federalistické aspirace neněmeckých etnik. Po delší dobu působil jako předák liberální Strany středu. Za vlády Eduarda Taaffeho se vzdal postu předáka německých liberálů na Moravském zemském sněmu. Národní listy ho označovaly jako \"německého ústaváckého barona\" a připisovaly mu citát: „\"My Němci nejsme sice většinou obyvatelstva, ale my musíme míti většinu v parlamentě\".“\n\n1. listopadu 1892 se stal členem Panské sněmovny (jmenovaná horní komora Říšské rady).\n\nZemřel v listopadu 1897.\n"}
{"id": "1020205", "url": "https://cs.wikipedia.org/wiki?curid=1020205", "title": "Unitatis Redintegratio", "text": "Unitatis Redintegratio\n\nUnitatis Redintegratio, dekret o ekumenismu, je dokument Druhého vatikánského koncilu. Přijat byl v poměru 2134 proti 11 hlasům biskupů. Vyhlášen byl papežem Pavlem VI. dne 21. listopadu 1964 (na svátek Vstupu přesvaté Bohorodičky do chrámu).\n\n"}
{"id": "1020209", "url": "https://cs.wikipedia.org/wiki?curid=1020209", "title": "Karl Heinrich Fischer", "text": "Karl Heinrich Fischer\n\nKarl Heinrich Fischer (4. dubna 1800 Praha – 11. dubna 1862 Vídeň) byl rakouský právník a politik německé národnosti z Čech, v 2. polovině 19. století poslanec Říšské rady.\n\nNarodil se 4. dubna 1800 v Praze. Profesí byl advokátem. V roce 1848 působil jako děkan Právnické fakulty Karlo-Ferdinandovy univerzity v Praze.\nPo obnovení ústavní vlády se zapojil do politiky. Od roku 1861 byl poslancem Českého zemského sněmu za kurii velkostatkářskou, nesvěřenecké velkostatky. Zemský sněm ho roku 1861 delegoval i do Říšské rady (tehdy ještě volené nepřímo) za Čechy (kurie velkostatkářská). K roku 1861 se uvádí jako advokát a prezident advokátní komory v Praze.\n\nZemřel na jaře 1862, v dubnu 1862 ve Vídni, ve věku 62 let. Pohřben byl v Praze.\n"}
{"id": "1020215", "url": "https://cs.wikipedia.org/wiki?curid=1020215", "title": "Jana Sotonová", "text": "Jana Sotonová\n\nJana Sotonová (13. března 1986 – 17. srpna 2014) byla česká investigativní žurnalistka. Vystudovala Univerzitu Palackého v Olomouci a již během studií začala spolupracovat s českými periodiky. Psala pro Lidové noviny či Hospodářské noviny a od roku 2011 spolupracovala s Českou televizí, pro niž připravovala reportáže do pořadu \"Reportéři ČT\". V řešených kauzách se zaměřovala na plýtvání veřejnými financemi, kontroverzemi při správě památek nebo dění ve veřejnoprávních médiích. Věnovala se ale také lidem, jež se sami obtížně bránili byrokratickým nařízením. Věnovala se například ženě vypovězené Celní správou ze zaměstnání, která posléze zůstala celkem šestnáct let bez zaměstnání a příjmů, či chlapci postiženém autismem vůči němuž se necitlivě zachovala úřední moc nebo se také zaměřila na nevýhodnou dodávku zimních bund pro armádu České republiky. Sotonová zemřela při dopravní nehodě na křižovatce silnic I/17 a I/35 západně od obce Zámrsk.\n\nV závěru dubna 2015 získala Sotonová in memoriam při vyhlašování nominací Novinářské ceny za rok 2014 čestné uznání za přínos televizní publicistice a v kategorii audiovizuální žurnalistiky „Nejlepší reportáž“ totéž ocenění za reportáž \"Pacienti na dálkové ovládání\" o nemocných Parkinsonovou chorobou. Při vyhlašování 18. ročníku soutěže „Prix non pereant – Média na pomoc památkám“ získala navíc první místo v kategorii televize za reportáž \"„Terazky“ jde o zámek\", kterou 19. května 2014 odvysílala Česká televize v rámci pořadu Reportéři ČT.\n"}
{"id": "1020216", "url": "https://cs.wikipedia.org/wiki?curid=1020216", "title": "Jiří Pospíšil (basketbalista)", "text": "Jiří Pospíšil (basketbalista)\n\nJiří \"Áda\" Pospíšil (9. září 1950 Brno - 13. června 2019 ) byl československý basketbalista. V reprezentaci byl účastníkem 12 světových a evropských basketbalových soutěží, z toho dvakrát byl nejlepším střelcem Československa. Za reprezentační družstvo Československa v letech 1969-1980 odehrál 276 zápasů, z toho 85 západu se 791 body odehrál na Olympijských hrách, Mistrovství světa a Mistrovství Evropy.\n\nTřikrát se účastnil se třikrát olympijských her. V roce 1972 v Mnichově (8. místo), v roce 1976 v Montrealu (6. místo)) a v roce 1980 v Moskvě (9. místo), když v kvalifikacích o účast na olympijské hry se v roce 1976 v kanadském Hamiltonu a v roce 1980 v Ženevě vybojoval spolu s československou reprezentací účast na Olympijských hrách. Startoval na dvou Mistrovství světa. V roce 1970 v Kolumbii (6. místo) a v roce 1978 v Manile na Filipínách (9. místo).\n\nÚčastnil se také Mistrovství Evropy juniorů v roce 1968 a pěti Mistrovství Evropy mužů. Poprvé v roce 1971 v Essenu, Německo, dále v roce 1973 v Barceloně, 1975 v Bělehradě, 1977 v Lutychu, Belgie a 1979 v Turínu v Itálii. S basketbalovou reprezentací Československa získal na Mistrovství Evropy jednu bronzovou medaili a dvě čtvrtá místa.\n\nV československé basketbalové lize byl čtyřikrát vicemistrem republiky a třikrát získal třetí místo. V letech 1970-1980 byl osmkrát zařazen do nejlepší pětice hráčů československé ligy basketbalu. V historické střelecké tabulce basketbalové ligy Československa (od sezóny 1962/63 do 1992/93) je na 13. místě s počtem 6493 bodů. \n\nS týmem Spartak Brno se účastnil 5 ročníků evropských klubových pohárů v basketbale, z toho dvakrát Poháru evropských mistrů (1967-1969), třikát Poháru vítězů národních pohárů (1971-1974) a s týmem Dukla Olomouc jednoho ročníku Poháru vítězů pohárů. S týmem Brna získal dvě druhá místa v Evropských pohárech (v Poháru mistrú v roce 1968 a v Poháru vítězů pohárů v roce 1974) a druhé místo také ve světovém Interkontinentálním poháru 1969.\n\nV roce 1977 na světové Univerziádě v Sofii s týmem Československa skončil na třetím místě. Je zařazen na čestné listině mistrů sportu. V roce 2001 se umístil na jedenáctém místě ankety o nejlepšího českého basketbalistu 20. století. V roce 2013 byl uveden do sportovní Síně slávy města Brna.\n\nV komunálních volbách v roce 2018 byl z pozice nestraníka lídrem hnutí SPORTOVCI do Zastupitelstva města Brna a tudíž i kandidátem hnutí na post primátora města, ale neuspěl. Hnutí SPORTOVCI se do zastupitelstva vůbec nedostalo.\n\n\n\n\n"}
{"id": "1020217", "url": "https://cs.wikipedia.org/wiki?curid=1020217", "title": "Always (album, Ivan Král)", "text": "Always (album, Ivan Král)\n\nAlways je sólové studiové album českého hudebníka Ivana Krále, které vyšlo 19. září 2014. Hudbu ke všem písním složil Ivan Král a autorkou textů je jeho přítelkyně Cindy Hudson (spoluautorem jedné písně je Don Swinkerath). Jde o jeho první album od dvanáct let staré nahrávky \"Photoalbum\". Král na albu obstaral několik různých nástrojů; vedle něj zde hraje pouze bubeník a saxofonista. Autorem fotografie na obalu alba je Roman Černý. Píseň „Angel“, která album uzavírá, Král představil již v říjnu 2012 v pořadu \"Show Jana Krause\", kde jej na klavír doprovázel Bruce Brody.\n\n"}
{"id": "1020223", "url": "https://cs.wikipedia.org/wiki?curid=1020223", "title": "Ordzovany", "text": "Ordzovany\n\nOrdzovany ( ) jsou obec na Slovensku v okrese Levoča, Prešovský kraj. Nacházejí se asi 20 km od Levoče. Byly založeny kolem roku 1260.\n\n"}
{"id": "1020225", "url": "https://cs.wikipedia.org/wiki?curid=1020225", "title": "Pán (šlechtický titul)", "text": "Pán (šlechtický titul)\n\nPán je ve feudální společnosti (také \"Dominus\" či \"Lord\") aristokrat, který má nebo si (v důsledku svého titulu) nárokuje vládu nad určitým územím (panstvím) a těmi, kdo na něm žijí. Obvykle bylo takové postavení dědičné, feudální pánové skládali přísahu věrnosti panovníkovi – monarchovi. \n\nPanský stav (panstvo, \"Domini, barones, magnates\") byl v českých zemích, Polsku a Uhersku stav vyšší šlechty, tvořený pány, příslušníky panských rodin. Oproti němu existoval stav nižší šlechty rytířstva, sestávající se z rytířů a vladyků. V Čechách se počátky panského stavu kladou do 12. století, kdy se rozlišovali podle velikosti majetku a starožitnosti rodu \"viri nobiles majores\", tedy držitelé velkých panství, potomci bývalých kmenových vládců, župané a nejvyšší zemští úředníci. Nicméně nic nebránilo tomu, aby vladyka nenabyl velkého panství či úřadu a nestal se pánem. Páni se při vojenských taženích obklopovali svou družinou a táhli do války pod svou korouhví, takže byli zváni korouhevními pány. Ve 14. století docházelo k uzavírání panského stavu a roku 1501 bylo přijato, že s povýšením šlechtice na pána musí ostatní panstvo souhlasit. \n\n"}
{"id": "1020227", "url": "https://cs.wikipedia.org/wiki?curid=1020227", "title": "Always", "text": "Always\n\nAlways může být:\n\n"}
{"id": "1020233", "url": "https://cs.wikipedia.org/wiki?curid=1020233", "title": "Nicolaas Govert de Bruijn", "text": "Nicolaas Govert de Bruijn\n\nNicolaas Govert de Bruijn (9. července 1918 Haag – 17. února 2012 Nuenen, Nizozemsko) byl nizozemský matematik. \n\nZnámý byl především díky práci v oblastech matematické analýzy, teorie čísel, kombinatorika, teorie grafů a informatice. Je po něm pojmenováno několik matematických konceptů a vět, především de Bruijnův graf a de Bruijnova posloupnost.\n\n"}
{"id": "1020236", "url": "https://cs.wikipedia.org/wiki?curid=1020236", "title": "Jacob Willem Cohen", "text": "Jacob Willem Cohen\n\nJacob Willem Cohen (27. srpna 1923 Leeuwarden, Nizozemsko – 12. listopadu 2000 Haag, Nizozemsko) byl holandský matematik. Je známý především díky množství odborných článků a několika knihám z oblasti teorie hromadné obsluhy. Cohen měl titul inženýra a PhD. ze strojního inženýrství, znalosti matematiky nabyl jakožto samouk po 2. světové válce.\n\nPůsobil v oblasti telekomunikací ve společnosti Philips (1950–1957), na katedře aplikované matematiky na univerzitě v Delftu (1957–1973), později na univerzitě v Utrechtu (1973–1998). Pochován je v Haifě v Izraeli.\n"}
{"id": "1020237", "url": "https://cs.wikipedia.org/wiki?curid=1020237", "title": "Thy Light", "text": "Thy Light\n\nThy Light je brazilský black metalový projekt založený v roce 2005 ve městě Limeira hudebníkem Paolo Brunem (hraje v Desdominus, dříve v Dreamstate), texty píše Alex Witchfinder (ze skupiny Abske Fides). Tvorba se řadí do kategorie depressive suicidal black metal (DSBM, depresivní sebevražedný black metal). Logo je symetrické, stylové, písmeno L je zobrazeno jako stojan se třemi pohřebními svícemi, krajní písmena T jsou pojata jako větve, z nichž visí oprátky.\n\nV roce 2007 vyšla první demonahrávka \"Suici.De.pression\", první studiové album s názvem \"No Morrow Shall Dawn\" bylo vydáno v roce 2013.\n\n\n\n"}
{"id": "1020238", "url": "https://cs.wikipedia.org/wiki?curid=1020238", "title": "Paper Empire", "text": "Paper Empire\n\nPaper Empire je sedmé studiové album americké alternativní rockové skupiny Better Than Ezra, vydané dne 12. května roku 2009 prostřednictvím hudebního vydavatelství Megaforce Records. Album produkoval Angličan Warren Huart společně se zpěvákem skupiny Kevinem Griffinem a jde o vůbec první nahrávku této skupiny, na níž se podílel bubeník Michael Jerome, který v kapele nahradil dlouholetého bubeníka Travisa McNabba.\n\n"}
{"id": "1020239", "url": "https://cs.wikipedia.org/wiki?curid=1020239", "title": "Jan Skalický (manažer)", "text": "Jan Skalický (manažer)\n\nJan Skalický (* 23. března 1965) je předsedou Asociace DOL a členem předsednictva Občanské demokratické aliance. V letech 2011–2013 působil ve funkci ředitele Ředitelství vodních cest České republiky. Před tím se aktivně podílel na veřejném životě Černošic a Prahy 5.\n\nV Chrudimi absolvoval všeobecné gymnázium Josefa Ressela. Posléze odešel studovat do Prahy elektrotechniku na ČVUT. Studium zakončil ziskem titulu Ing.\n\nOd roku 1990 se věnoval profesím elektroinženýra, softwarového projektanta a manažera. V roce 1998 spoluzaložil svou první firmu, Retail Adventures s.r.o., která se zabývala dodávkou softwarových systémů a poradenstvím. Dále působil na manažerských pozicích v několika tuzemských i nadnárodních firmách.\n\nJe rozvedený. Z předchozího manželství má jednoho syna.\n\nV roce 2017 vstoupil do obnovené Občanské demokratické aliance a stal se členem předsednictva této konzervativní pravicové strany aktivních občanů a podnikatelů. Od té doby aktivně pomáhal Pavlu Sehnalovi v rozvoji strany a přípravě volebních vítězství.\n\nDo veřejné sféry vstoupil v roce 2007 jako vedoucí odboru investic a správy majetku města Černošice. V roce 2006 uspěl ve volbách a byl zvolen radním městské části Praha 5 za ODS. V průběhu tohoto období zastával post místopředsedy Komise pro Územní rozvoj a byl členem Pracovní skupiny pro Územní plán. V komunálních volbách 2014 byl kandidátem na starostu městské části Praha 5 za Pro Prahu - politické hnutí. \n\nPo vypršení mandátu nastoupil na Ředitelství vodních cest ČR. Nejprve zastával pozici zástupce ředitele, záhy byl jmenován do čela této instituce. Zodpovídal mimo jiné za koncepci rozvoje vodních cest v ČR a za přípravu infrastrukturních projektů.\n\nZ místa byl odvolán vládou Jiřího Rusnoka.\n\n"}
{"id": "1020242", "url": "https://cs.wikipedia.org/wiki?curid=1020242", "title": "Diederik Korteweg", "text": "Diederik Korteweg\n\nDiederik Johannes Korteweg (31. března 1848 's-Hertogenbosch, Nizozemsko – 10. května 1941 Amsterdam, Nizozemsko) byl holandský matematik a profesor matematiky na univerzitě v Amsterdamu. Spolu s Gustavem de Vriesem objevil tzv. Kortewegovu-de Vriesovu rovnici popisující chování vln v mělké vodě.\n\n"}
{"id": "1020244", "url": "https://cs.wikipedia.org/wiki?curid=1020244", "title": "Sebastian von Froschauer", "text": "Sebastian von Froschauer\n\nSebastian von Froschauer (18. června 1803 Reuthe – 8. května 1884 Vídeň) byl rakouský právník, státní úředník a politik německé národnosti, v 2. polovině 19. století poslanec Říšské rady a zemský hejtman Vorarlberska.\nPocházel z rodiny, která se do Rakouska přistěhovala ze Švýcarska. Vystudoval v bavorském Ansbachu a pak v Innsbrucku. Počátkem roku 1826 nastoupil jako koncipient na praxi k zemskému soudu v jihotyrolském Pergine Valsugana. V roce 1832 byl pověřen vedením zemského soudu v jihotyrolském Levico Terme a brzy nato nastoupil na zemský soud ve městě Egna, později v Borgo. Během revolučního roku 1848 byl povolán do města Roveredo jako krajský komisař s cílem obnovit fungování státní správy narušené italským revolučním hnutím. Roku 1850 byl jmenován okresním hejtmanem v Cavalese, později byl okresním hejtmanem ve městě Merano. V roce 1856 se stal krajským hejtmanem Vorarlberska (tehdy bylo součástí Tyrolska). V roce 1860 po zrušení krajské správy byl povolán na post okresního hejtmana ve městě Trento a vedoucího tamní expozitury státního místodržitelství.\n\nPo obnovení ústavní vlády a obnovení zemské samosprávy Vorarlberska se zapojil do politiky. Od roku 1861 byl poslancem Vorarlberského zemského sněmu. 31. března 1861 byl jmenován zemským hejtmanem Vorarlberska (předsedou zemského sněmu a nejvyšším představitelem zemské samosprávy). Zemský sněm ho roku 1861 delegoval i do Říšské rady (tehdy ještě volené nepřímo) za Vorarlbersko (kurie městská, obvod Bregenz). Opětovně byl zemským sněmem do Říšské rady delegován v roce 1867 a 1873. Složil slib 27. března 1873. K roku 1861 se uvádí jako zemský hejtman, bytem v Bregenzu.\n\nZa vlády Richarda Belcrediho byl hejtman Froschauer v lednu 1866 poslán do výslužby s penzí ve výši dvou třetin původního platu. Při nových zemských volbách v roce 1867 se ovšem opětovně stal zemským poslancem i hejtmanem. Funkci hejtmana zastával až do roku 1873. Stranicky se profiloval jako německý liberál (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik). Podporoval hospodářský rozvoj Vorarlberska a výstavbu železniční sítě.\n"}
{"id": "1020245", "url": "https://cs.wikipedia.org/wiki?curid=1020245", "title": "Gustav de Vries", "text": "Gustav de Vries\n\nGustav de Vries (22. ledna 1866 Amsterdam, Nizozemsko – 16. prosince 1934 Haarlem, Nizozemsko) byl nizozemský matematik. \n\nJe známý především díky tzv. Kortewegovy-de Vriesovy rovnici, matematickému modelu vln na mělké vodě, který objevil společně s Diederikem Kortewegem. Spolu zveřejnili tři matematické články, všechny v 90. letech 19. století.\n\nGustav de Vries studoval na univerzitě v Amsterdamu. V letech 1982–1893 vyučoval na vojenské akademii v Bredě a v letech 1893–1894 pak v Alkmaaru. V roce 1894 promoval právě u zmíněného Diederika Kortewega s prací \"Bijdrage tot de kennis der lange golven\", která obsahuje i Kortewegovu-de Vriesovi rovnici. Od roku 1931 až do penze pracoval na \"HBS en Handelsschool\" v Haarlemu.\n"}
{"id": "1020249", "url": "https://cs.wikipedia.org/wiki?curid=1020249", "title": "Hendrik Kloosterman", "text": "Hendrik Kloosterman\n\nHendrik Douwe Kloosterman (9. dubna 1900 Rottevalle, Frísko, Nizozemsko – 6. května 1968 Leiden, Nizozemsko) byl nizozemský matematik. Je známý především díky své práci v oblasti teorie čísel, především jako autor tzv. Kloostermanovy sumy, s níž přišel v článku z roku 1926. Byl profesorem na univerzitě v Leidenu a členem Nizozemské královské akademie věd.\n"}
{"id": "1020250", "url": "https://cs.wikipedia.org/wiki?curid=1020250", "title": "Opravdový Jonathan", "text": "Opravdový Jonathan\n\nOpravdový Jonathan (v americkém originále: Certifiably Jonathan) je americká filmová komedie z roku 2007. Režisérem filmu je James David Pasternak. Hlavní role ve filmu ztvárnili Jonathan Winters, Robin Williams, Howie Mandel, Nora Dunn a Sarah Silverman.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1020251", "url": "https://cs.wikipedia.org/wiki?curid=1020251", "title": "Guus Zoutendijk", "text": "Guus Zoutendijk\n\nGuus Zoutendijk (12. září 1929 Haag, Nizozemsko – 29. ledna 2005 Oegstgeest, Nizozemsko) byl nizozemský matematik a politik. Pracoval jako profesor numerické matematiky na univerzitě v Leidenu, ale i pro firmu Shell či ve vedení společnosti Delta Lloyd. V matematice se zabýval především optimalizačními metodami, konkrétně lineárním a nelineárním programováním. \n"}
{"id": "1020252", "url": "https://cs.wikipedia.org/wiki?curid=1020252", "title": "Cabriolet (album)", "text": "Cabriolet (album)\n\nCabriolet je studiové album českého hudebníka Ivana Krále, vydané v roce 2001. Jde o soundtrack ke stejnojmennému filmu Marcela Bystroňe. Velká část alba vznikla v soukromém studiu hudebníka Eda Zawadzkého.\n\n\n"}
{"id": "1020253", "url": "https://cs.wikipedia.org/wiki?curid=1020253", "title": "Club Bolívar", "text": "Club Bolívar\n\nClub Bolívar je bolivijský fotbalový klub sídlící ve městě La Paz. Klub byl založen ke stému výročí nezávislosti země a pojmenován podle Simona Bolívara. S třiceti mistrovskými tituly je historicky nejúspěšnějším mužstvem v zemi. Účastníkem nejvyšší soutěže je od roku 1927 a sestoupil z ní na jedinou sezónu v roce 1964.\n\n"}
{"id": "1020254", "url": "https://cs.wikipedia.org/wiki?curid=1020254", "title": "Kněz je poděs", "text": "Kněz je poděs\n\nKněz je poděs (v americkém originále: License to Wed) je americká filmová komedie z roku 2007. Režisérem filmu je Ken Kwapis. Hlavní role ve filmu ztvárnili Robin Williams, Mandy Moore, John Krasinski, Eric Christian Olsen a Christine Taylor.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1020257", "url": "https://cs.wikipedia.org/wiki?curid=1020257", "title": "George Szekeres", "text": "George Szekeres\n\nGeorge Szekeres (29. května 1911 Budapešť, Rakousko-Uhersko – 28. srpna 2005 Adelaide, Austrálie) byl židovský matematik narozený v Rakousku-Uhersku a většinu života žijící v Austrálii. \n\nNarodil se v Budapešti, kde vystudoval chemii a šest let také pracoval jako analytický chemik. V roce 1936 se oženil s také známou matematičkou Esther Kleinovou. Po nástupu nacismu musel i s rodinou odejít z Maďarska a až do konce války pracoval v Šanghaji. V roce 1948 přijal pozici na univerzitě v Adelaide, čímž začalo jeho pracovně nejplodnější období.\n\nZabýval se především diskrétní matematikou, zejména teorií grafů, jsou po něm pojmenovány Szekeresovy snarky. Dále pak kombinatorickou geometrií a Ramseyho teorií, kde je po něm a Pálovi Erdősovi pojmenována Erdősova-Szekeresová věta. Zabýval se však například i obecnou teorií relativity, kde je po něm a Martinovi Davidu Kruskalovi pojmenovaný tzv. Kruskalův–Szekeresův souřadnicový systém.\n"}
{"id": "1020259", "url": "https://cs.wikipedia.org/wiki?curid=1020259", "title": "Raidió Teilifís Éireann", "text": "Raidió Teilifís Éireann\n\nRaidió Teilifís Éireann ( [ˈradʲo ˈtʲɛlʲəfʲiːʃ ˈeːrʲən], zkráceně RTÉ) je částečně státní společnost a celonárodní veřejnoprávní vysílatel v Irsku. Je producentem pořadů, které vysílá v televizi, rozhlase a na internetu. Rozhlas započal s vysíláním dne 1. ledna 1926, pravidelné televizní vysílání se datuje od 31. prosince 1961, čímž je jednou z nejstarších souvisle vysílajících veřejnoprávních společností na světě. Společnost rovněž vydává čtrnáctidenní časopis \"RTÉ Guide\", který je orientován na její rozhlas a televizi.\n\nSpolečnost je financována z televizních koncesionářských poplatků a prostřednictvím reklamy. Některé služby jsou financovány pouze z reklamy, zatímco jiné služby jsou financovány pouze z koncesionářských poplatků. Raidió Teilifís Éireann je statutárním orgánem, který řídí rada ustanovená vládou Irska. Celkové vedení organizace je v rukou výkonné rady v čele s generálním ředitelem. Je regulována Irským úřadem pro vysílání.\n\nRadio Éireann byla jednou z 23 zakládajících vysílatelů a společností Evropské vysílací unie v roce 1950.\n"}
{"id": "1020261", "url": "https://cs.wikipedia.org/wiki?curid=1020261", "title": "Táta šampión", "text": "Táta šampión\n\nTáta šampión (v americkém originále: World's Greatest Dad) je americká filmová komedie z roku 2009. Režisérem filmu je Bobcat Goldthwait. Hlavní role ve filmu ztvárnili Robin Williams, Alexis Gilmore, Daryl Sabara, Evan Martin a Geoff Pierson.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1020264", "url": "https://cs.wikipedia.org/wiki?curid=1020264", "title": "Pan (titul)", "text": "Pan (titul)\n\nPan je běžný, povšechný, neakademický společenský titul muže, ať už v písemném či ústním styku, stylově neutrální, např. „pan Novák“. Je třeba toto slovo odlišovat od plnohodnotného pojmu pán, se kterým má společnou etymologii (patrně z latinského \"suppan\", možná se zprostředkováním maďarským „župan“), např. „nějaký pán, snad pan majitel“.\n\nŽenský ekvivalent je paní (také madam), gramaticky shodná s \"paní\", tedy ženským ekvivalentem slova pán, tj. vládce nebo majitel.\nObdobou pro dosud neprovdané ženy je titul slečna, jehož užívání je mírně na ústupu ve prospěch právě \"paní\". K tomu přispívá i rozšiřující se stav řady žen ve stálém, ale neoficiálním partnerském a rodinném svazku - formálně \"slečny\", ve skutečnosti \"paní\".\n\nPoužívá se výhradně nesamostatně, a to předřazením dalšímu bližšímu určení, kterým bývá hodnost, profese, jméno nebo příjmení, jako výraz úcty a respektu, např. „pan Janáček“, „pan Dokonalý“, „pan prezident“.\nJe-li osoba nositelem akademického titulu, může být tento základní titul vynechán. např. „inženýr Janeček“ místo „pan inženýr Janeček“. To nebrání uvést oba resp. všechny tituly současně, např. „pan inženýr“, „pan doktor“, „pan inženýr doktor“, ale i s profesí, např. „pan stavitel“, „pan ředitel inženýr Janíček“ a podobně.\n\nOslovení tímto titulem „pan“ ve vokativu j. č. „pane“ se pojí ve spisovné češtině pouze s tvarem, který je rovněž ve vokativu (5. pádu), například „pane Janíčku“, „pane doktore“. Hovorově se přitom běžně užívá také varianta s nominativem „pane Janíček“, „pane doktor“ s náznakem sblížení, familiérnosti, důvěrnosti.\n\nV psané podobě se \"pan\" zkracuje na „p.“. Obdobně \"paní\" se zkracuje na „pí“\n\nV množném čísle se používá „pánové“, ale i „páni“. Místo \"paní\" v množném čísle se zpravidla používá oslovení \"dámy\", nejčastěji ve společném oslovení „Dámy a pánové!“.\n\nSlovo \"páni!\" se užívá i jako zvolání, výraz překvapení, stejně jako „Pane (bože)“, „panečku“, „panenko (skákavá)“ apod.\n\n\n"}
{"id": "1020265", "url": "https://cs.wikipedia.org/wiki?curid=1020265", "title": "Veckatimest", "text": "Veckatimest\n\nVeckatimest je třetí studiové album americké rockové skupiny Grizzly Bear, vydané v květnu roku 2009 prostřednictvím hudebního vydavatelství Warp Records. Album produkoval baskytarista Chris Taylor a v žebříčku Billboard 200 se album umístilo na osmém místě; v žebříčku nejlepších nezávislých alb téhož časopisu pak na čelní příčce. Nahrávání alba probíhalo v létě roku 2008 ve studiu Allaire Studios v newyorském Catskill Mountains.\n\n"}
{"id": "1020267", "url": "https://cs.wikipedia.org/wiki?curid=1020267", "title": "Ratnovce", "text": "Ratnovce\n\nRatnovce jsou obec na Slovensku asi 3 km jižně od města Piešťany. V roce 2017 zde žilo 1 073 obyvatel. První písemná zmínka o obci pochází z roku 1240 pod názvem \"Ratun\".\n\nV obci stojí římskokatolický kostel svaté Margity Antiochijské z roku 1320. Jde o raněgotický jednolodní kostel postavený na návrší za obcí. Vede k němu 118 schodů. Do 13. století je datována spodní část věže a obvodové zdi kostela.\n\n"}
{"id": "1020278", "url": "https://cs.wikipedia.org/wiki?curid=1020278", "title": "Cabriolet", "text": "Cabriolet\n\nCabriolet může být:\n\n\n"}
{"id": "1020281", "url": "https://cs.wikipedia.org/wiki?curid=1020281", "title": "Argens", "text": "Argens\n\nArgens může znamenat:\n\n\n\n\n"}
{"id": "1020283", "url": "https://cs.wikipedia.org/wiki?curid=1020283", "title": "Starý páky", "text": "Starý páky\n\nStarý páky (v americkém originále: Old Dogs) je americká filmová komedie z roku 2009. Režisérem filmu je Walt Becker. Hlavní role ve filmu ztvárnili John Travolta, Robin Williams, Kelly Preston, Seth Green a Lori Loughlin.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1020284", "url": "https://cs.wikipedia.org/wiki?curid=1020284", "title": "Basarabian Hills", "text": "Basarabian Hills\n\nBasarabian Hills (česky \"Kopce Besarábie\") je moldavská ambient black metalová kapela založená v listopadu 2011 ve městě Fălești hudebníkem s přezdívkou Spirit Of The Forest. K roku 2015 vydala 5 nahrávek, první digitální album s názvem \"A Breath Of The Wide Valley\" vyšlo v listopadu 2012.\n\n\n"}
{"id": "1020288", "url": "https://cs.wikipedia.org/wiki?curid=1020288", "title": "Noc v muzeu 2", "text": "Noc v muzeu 2\n\nNoc v muzeu 2 (v americkém originále: Night at the Museum: Battle of the Smithsonian) je americký akční film z roku 2009. Režisérem filmu je Shawn Levy. Hlavní role ve filmu ztvárnili Ben Stiller, Amy Adams, Owen Wilson, Hank Azaria a Robin Williams. Jedná se o pokračování filmu \"Noc v muzeu\".\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1020289", "url": "https://cs.wikipedia.org/wiki?curid=1020289", "title": "Chalamont", "text": "Chalamont\n\nChalamont je francouzská obec v departementu Ain v regionu Auvergne-Rhône-Alpes. V roce 2011 zde žilo 2 365 obyvatel.\n\nCrans, Châtenay, Châtillon-la-Palud, Le Plantay, Saint-Nizier-le-Désert, Versailleux, Villette-sur-Ain\n\n\"Počet obyvatel\" \n\n\n"}
{"id": "1020290", "url": "https://cs.wikipedia.org/wiki?curid=1020290", "title": "Ferguson (Missouri)", "text": "Ferguson (Missouri)\n\nFerguson je město v okrese St. Louis ve státě Missouri ve Spojených státech amerických. Leží severozápadně od města St. Louis, do jehož metropolitní oblasti spadá.\n\nDějiny Fergusonu začínají v roce 1855, kdy William B. Ferguson poskytl železniční společnosti Wabash Railroad část svých pozemků a osada, která vznikla kolem nové stanice, byla pojmenována po něm.\n\nOd roku 1894 je Ferguson městem.\n\nV roce 2014 propukly ve městě rozsáhlé nepokoje po zastřelení černošského mladíka Michaela Browna policistou.\n\nPodle sčítání lidu z roku 2010 zde žilo 21 203 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 1,2% populace.\n"}
{"id": "1020291", "url": "https://cs.wikipedia.org/wiki?curid=1020291", "title": "Cvokař", "text": "Cvokař\n\nCvokař (v americkém originále: Shrink) je americký dramatický film z roku 2009. Režisérem filmu je Jonas Pate. Hlavní role ve filmu ztvárnili Kevin Spacey, Saffron Burrows, Keke Palmer, Mark Webber a Jack Huston.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1020294", "url": "https://cs.wikipedia.org/wiki?curid=1020294", "title": "Argens (řeka)", "text": "Argens (řeka)\n\nArgens je řeka v departementu Var v regionu Provence-Alpes-Côte d'Azur na jihovýchodě Francie. Její celková délka je 115,6 km. Plocha povodí měří 2700 km².\n\nPodle řeky jsou pojmenovány čtyři obce Montfort-sur-Argens, Puget-sur-Argens, Roquebrune-sur-Argens a Seillons-Source-d'Argens.\n\nPramení v nadmořské výšce 270 m na území obce Seillons-Source-d'Argens 100 m severozápadně od Pont d'Argens. Na území obce Roquebrune-sur-Argens se na jeho levém břehu nachází jezero Aréna. Pokračuje přes Fréjus a 4 km jižně od něj ústí do Fréjuského zálivu Středozemního moře.\n\nPřítoky delší než 20 km od pramene k ústí zachycuje tabulka:\n\nZdrojem vody jsou převážně dešťové srážky. Nejvíce vody má řeka v zimě a nejméně v létě. Průměrný průtok vody činí u Roquebrune-sur-Argens 17,8 m³/s. Maximální průměrný měsíční průtok činí 34,9 m³/s v lednu a minimální 6,05 m³/s v srpnu.\n\nArgens protéká obcemi Seillons-Source-d'Argens, Brue-Auriac, Saint-Maximin-la-Sainte-Baume, Bras, Châteauvert, Barjols, Correns, Montfort-sur-Argens, Carcès, Le Thoronet, Entrecasteaux, Saint-Antonin-du-Var, Lorgues, Le Cannet-des-Maures, Vidauban, Taradeau, Les Arcs, Le Muy, Roquebrune-sur-Argens, Puget-sur-Argens, Fréjus.\n"}
{"id": "1020309", "url": "https://cs.wikipedia.org/wiki?curid=1020309", "title": "Přání smrti", "text": "Přání smrti\n\nPřání smrti (v americkém originále: Death Wish) je americký akční film z roku 1974. Režisérem filmu je Michael Winner. Hlavní role ve filmu ztvárnili Charles Bronson, Hope Lange, Vincent Gardenia, William Redfield a Steven Keats.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1020312", "url": "https://cs.wikipedia.org/wiki?curid=1020312", "title": "Sapfir Nor Hačn FC", "text": "Sapfir Nor Hačn FC\n\nSapfir Nor Hačn Football Club (arménsky: Նոր Հաճըն Ֆուտբոլային Ակումբ) byl arménský fotbalový klub sídlící ve městě Nor Hačn. Klub byl založen jako \"Hačn Nor Hačn\", zanikl v roce 1997.\n\n\nZdroj: \n"}
{"id": "1020314", "url": "https://cs.wikipedia.org/wiki?curid=1020314", "title": "Chlapecký seminář", "text": "Chlapecký seminář\n\nChlapecký seminář, chlapecký konvikt neboli menší seminář (latinsky \"seminarium puerorum\", \"seminarium minor\" nebo \"convictum puerorum\") je internát pro chlapce zřízený církví při určité střední škole. Chlapecké semináře byly zřizovány na základě nařízení tridentského koncilu. V českých zemích existovaly například v Praze, Kroměříži, Brně, Bohosudově, Hradci Králové, Českých Budějovicích, Mladé Boleslavi nebo Bruntále. O duchovní formaci studentů ubytovaných v chlapeckém semináři pečoval jeho spirituál.\n\n\n"}
{"id": "1020315", "url": "https://cs.wikipedia.org/wiki?curid=1020315", "title": "Hlas krve", "text": "Hlas krve\n\nHlas krve (v americkém originále: Flesh & Blood) je americký dramatický film z roku 1979. Režisérem filmu je Jud Taylor. Hlavní role ve filmu ztvárnili Tom Berenger, John Cassavetes, Suzanne Pleshette, Mitch Ryan a Denzel Washington.\n\nJohn Cassavetes byl za svou roli v tomto filmu nominován na cenu Emmy.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1020321", "url": "https://cs.wikipedia.org/wiki?curid=1020321", "title": "FC Karin Jerevan", "text": "FC Karin Jerevan\n\nFootball Club Karin Jerevan (arménsky: Ֆուտբոլային Ակումբ „Կրրին“ Երևան) byl arménský fotbalový klub sídlící ve městě Jerevan. Klub zanikl v roce 1993.\n\nZdroj:\n"}
{"id": "1020324", "url": "https://cs.wikipedia.org/wiki?curid=1020324", "title": "Tmavohnědá kopie", "text": "Tmavohnědá kopie\n\nTmavohnědá kopie (v britském originále: Carbon Copy) je britsko-americká filmová komedie z roku 1981. Režisérem filmu je Michael Schultz. Hlavní role ve filmu ztvárnili George Segal, Susan Saint James, Jack Warden, Dick Martin a Denzel Washington.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1020325", "url": "https://cs.wikipedia.org/wiki?curid=1020325", "title": "Kumajri Gjumri FC", "text": "Kumajri Gjumri FC\n\nKumajri Gjumri Football Club (arménsky: Ֆուտբոլային Ակումբ Գյումրի) byl arménský fotbalový klub sídlící ve městě Gjumri. Klub zanikl v roce 1997.\n\nZdroj: \n"}
{"id": "1020330", "url": "https://cs.wikipedia.org/wiki?curid=1020330", "title": "Lernagorc Vardenis FC", "text": "Lernagorc Vardenis FC\n\nLernagorc Vardenis Football Club (arménsky: Ֆուտբոլային Ակումբ „Լեռնագործ“ Վարդենիս) byl arménský fotbalový klub sídlící ve městě Vardenis. Klub zanikl v roce 1995.\n\n\nZdroj: \n"}
{"id": "1020331", "url": "https://cs.wikipedia.org/wiki?curid=1020331", "title": "František Žákavec", "text": "František Žákavec\n\nFrantišek Žákavec (23. února 1878, Kdyně − 25. prosince 1937, Praha) byl český historik umění, profesor Univerzity Komenského v Bratislavě.\n\nFrantišek Žákavec pocházel ze starobylého chodského rodu, s kořeny doloženými do roku 1654. Byl synovcem regionálního historika Emila Tšídy (1862-1926). Vystudoval původně romanistiku na Filosofické fakultě Univerzity Karlovy (1896-1899) a jako stipendista v letech 1899-90 studoval na pařížské Sorbonně. Tam se prohloubil jeho zájem o výtvarné umění. Studia dokončil v Praze, kde byl ovlivněn zejména přednáškami T.G. Masaryka a F.X. Šaldy a vitalistickou filosofií Henri Bergsona.\n\nPo studiu nastoupil jako suplent na reálce v Praze na Žižkově (1901-2) a pak působil jako středoškolský profesor v Plzni, Mladé Boleslavi (1904-1907) a v Praze-Karlíně (1907-1924). Historií umění se intenzivně zabýval od roku 1918. V letech 1919-1920 byl redaktorem časopisu Volné směry. Ve 20. letech patřil do vlivné společnosti historiků umění \"Šestka\" v Praze. K jeho přátelům patřil Josef Šusta. Habilitoval se na Univerzitě Komenského v Bratislavě, kde od roku 1924 působil jako profesor dějin umění.\n\nOd roku 1933 byl dopisujícím a od r. 1934 mimořádným členem Královské české společnosti nauk (od r. 1935 České akademie věd a umění). Spolupracoval na Ottově slovníku naučném nové doby (od r. 1934). Ve 30. letech podpořil stavbu památníku bitvy u Domažlic, která však nakonec nebyla realizována.\n\nZemřel v Praze ve věku 59 let.\n\nHlavní doménou Žákavcových vědeckých zájmů bylo české umění 19. století v jeho historických souvislostech, zejména generace Národního divadla. Detailně se zabýval dílem Františka Bílka, Mikoláše Alše, Josefa Mánesa, a zejména Maxe Švabinského. Měl literární nadání a vybroušený styl, kterým ve své generaci vynikal. Jeho kultivovaného slovního projevu si cenil také Jan Mukařovský.\n\nZajímal se o staré světové umění (Albrecht Dürer, Tizian, Georges de la Tour, bratři Le Nainovi, Jacques Callot) ale hlavní pozornost věnoval zejména francouzské výtvarné kultuře přelomu století (Auguste Rodin, Camille Pissarro, Georges Seurat, Auguste Renoir, Edgar Degas, Vincent van Gogh).\n\nJako kritik hodnotil dílo Alfonse Muchy i význam Františka Kupky. Umělecký projev chápal komplexně, v plné vázanosti obsahu a formy a v souvislosti s dobou a jejími sociálními a kulturními předpoklady.\n\n\n"}
{"id": "1020332", "url": "https://cs.wikipedia.org/wiki?curid=1020332", "title": "Petra Venturová", "text": "Petra Venturová\n\nIng. Petra Venturová (* 22. října 1976 Praha) je česká komunální politička a ekonomka, od prosince 2013 předsedkyně politického hnutí Pro Prahu, od roku 2006 starostka městské části Praha-Šeberov a od října 2006 také předsedkyně Svazu městských částí hlavního města Prahy.\n\nOd října 2001 do května 2002 pracovala jako pomocná vědecká síla v Centru profesní orientace na Fakultě mezinárodních vztahů Vysoké školy ekonomické v Praze. Od září 2001 do června 2002 pracovala jako asistent auditora ve společnosti Primaska Audit a.s.\n\nV roce 2002 promovala fakultě financí a účetnictví VŠE, v hlavní specializaci účetnictví a finanční řízení podniku, vedlejší specializaci obchodní podnikání. Magisterské studium zakončila státní zkouškou z účetnictví. Od roku 2004 se vzdělává v Institutu Svazu účetních na získání certifikátu „účetní expert“ (3. stupeň certifikace Svazu účetních). Od roku 2011 je členkou ČSTV, kde získala oprávnění II. třídy trenéra plavání.\n\nDo politiky vstoupila kvůli nespokojenosti s jednáním bývalého starosty v roce 2006 a v komunální politice se pohybuje dodnes. V městské části Praha-Šeberov zastává funkci starostky, od roku 2006 do roku 2013 jako nezávislá, od roku 2013 jako předsedkyně politického hnutí Pro Prahu a předsedkyně Svazu městských částí hlavního města Prahy.\n\nV komunálních volbách v roce 2014 kandidovala za hnutí Pro Prahu do zastupitelstva hlavního města Prahy, kam zvolena nebyla. Byla však znovuzvolena do zastupitelstva městské části Praha-Šeberov.\n\nPetra Venturová byla profesionální plavkyně. Je několikanásobnou mistryní ČR (polohový závod na 400 metrů, 800 metrů kraul, 200 metrů prsa, 5 km dálkové plavání), dále získala:\n\nOrganizuje také kurzy plavání pro děti do dvou let a je trenérkou plavání druhé třídy.\nPetra Venturová je vdaná a má tři děti, Moniku, Danielku a Jiřího\n"}
{"id": "1020333", "url": "https://cs.wikipedia.org/wiki?curid=1020333", "title": "FC Lokomotiv Jerevan", "text": "FC Lokomotiv Jerevan\n\nFootball Club Lokomotiv Jerevan (arménsky: Ֆուտբոլային Ակումբ „Լոկոմոտիվը“ Երևան) byl arménský fotbalový klub sídlící ve městě Jerevan. Klub zanikl v roce 2005.\n\nZdroj:\n"}
{"id": "1020334", "url": "https://cs.wikipedia.org/wiki?curid=1020334", "title": "Empty Glass", "text": "Empty Glass\n\nEmpty Glass bylo vydáno v roce 1980 jako první sólové album Petea Townshenda (\"Who Came First\" je sbírka demo nahrávek a skladeb inspirovaných Meherem Babou; \"Rough Mix\" napsal a nahrál s Ronniem Lanem) a zároveň se jedná o jeho nejúspěšnější album.\n\n\"Empty Glass\" se zabývá mnoha tématy, které Townshenda v té době trápily, jako je alkoholismus, závislost na drogách, manželské problémy a úmrtí přátel.\n\nAutorem všech skladeb je Pete Townshend.\n"}
{"id": "1020335", "url": "https://cs.wikipedia.org/wiki?curid=1020335", "title": "Devil's Halo", "text": "Devil's Halo\n\nDevil's Halo je osmé studiové album americké zpěvačky a baskytaritky Meshell Ndegeocello, vydané dne 6. října roku 2009 prostřednictvím francouzského hudebního vydavatelství Downtown Records. O produkci alba se společně s Meshell Ndegeocello starali Chris Bruce a Keith Ciancia.\n\n"}
{"id": "1020338", "url": "https://cs.wikipedia.org/wiki?curid=1020338", "title": "Kupi.cz", "text": "Kupi.cz\n\nKupi.cz je český portál, který obsahuje letáky a informace o slevových akcích ze supermarketů, hypermarketů a prodejen v České republice. Jeho cílem je ušetřit svým návštěvníkům peníze i čas při nakupování potravin, drogérie i dalších produktů. Portál byl spuštěný na podzim roku 2012 a jeho zakladateli jsou Martin Kadlčík a David Kopčil. Od února 2014 patří Kupi.cz pod Seznam.cz.\n\nPortál Kupi.cz shromažďuje letáky a aktuální informace o akcích a slevách v supermarketech a prodejnách v České republice. Návštěvník má tedy ihned zdarma k dispozici jakýkoliv leták nebo informace o aktuálních cenách jím hledaného produktu. Lokalizační systém portálu nadto umožňuje, aby zákazník spatřil pouze ceny produktů prodejen v jeho nejbližším okolí nebo ve zvolené lokalitě, čímž uvidí jen takové informace, které jsou pro něj opravdu podstatné. Všechny probíhající slevové akce i výhodné nabídky jsou denně aktualizovány. \n\nPortál dále návštěvníkovi nabízí možnost označit zboží, o jehož slevě chce být nadále informován. Parametry této slevy, např. její výši, si může sám přednastavit. Další výhodou je tvorba chytrých nákupních seznamů, do kterých návštěvník vkládá nalezené zlevněné produkty. Tento seznam si může následně poslat na email, vytisknout nebo zobrazit v mobilu při samotném nakupování.\n\nPortál Kupi.cz má svou vlastní mobilní aplikaci pro systémy Android a iOS. Zájemce skrze ni může zjišťovat slevy, prohlížet letáky, informovat se o obchodech nebo procházet vytvořený nákupní seznam přímo na cestě nebo v supermarketu s pomocí svého mobilního telefonu. Nákupní seznam i uložené letáky si může pomocí aplikace prohlídnout i bez internetu, offline.\n\nAplikace také umožňuje ověřování výhodnosti ceny produktu v prodejně. Stačí pouze oskenovat jeho čárový kód a ihned je jasné, nakolik je uvedená cena opravdu výhodná. Do aplikace si může uživatel také uložit všechny své věrnostní karty, které již nemusí nikdy nosit sebou.\n\nZejména pro své firemní zákazníky nabízí portál Kupi.cz služby jako inzerci, letákový monitoring, tj. sledování chování zákazníku při procházení letáků a produktů, reakce na konkrétní produkty či nejhledanější a nejoblíbenější produkty jednotlivých lidí. Dále portál nabízí monitoring vývoje cen v čase, sledování konkurence nebo délky a specifik různých slevových akcí.\n\nPortál Kupi.cz vznikl na podzim roku 2012 v Uherském hradišti a založil ho Martin Kadlčík a David Kopčil. Necelé dva roky od spuštění měl portál již přes 200 tisíc registrovaných uživatelů a 8. října 2014 pak 51 % firmy Kupi.cz retail, která provozuje zmíněný portál, koupila společnost Seznam.cz.\n\nOd června 2014 uvolnil portál k dispozici stejnojmennou mobilní aplikaci Kupi.cz pro chytré telefony s operačním systémem Android.\n\nDalšího významného milníku dosáhla firma v říjnu 2016, kdy se do jejího portálu zaregistroval půlmilióntý uživatel. V tomto roce její mobilní aplikace také získala třetí místo v anketě Mobilní aplikace roku 2016 a na podzim roku 2017 vstoupila na trh i ve verzi pro systém iOS.\n\nNa konci roku 2018 pak portál spustil ekologickou akci a nabídl zdarma vodě odolné nálepky na schránky s nápisem „Nevhazovat letáky“, aby tím motivoval občany k nepřijímání letáků a firmy k šetrnosti k přírodě.\n\nV lednu roku 2019 firma expandovala na polský, německý a rakouský trh, kde vystupuje pod jménem Kupino (Kupino.at, Kupino.pl a Kupino.de), a v dubnu téhož roku expandovala firma také pod stejným jménem na francouzský, španělský, nizozemský, slovenský, kanadský, jihoafrický, italský, anglický a americký trh.\n\nNa konci dubna roku 2019 pak portál uvedl vlastní magazín, který krom slev a nákupních rad přináší čtenáři i trendy v oblasti vaření, lifestylu i péče o domácnost.\n\nV roce 2019 patřil portál Kupi.cz s 1,5 miliony reálnými uživateli a průměrně 115 tisíci návštěvníky denně k největším portálům svého druhu. 58 % jeho návštěvníků tvořily ženy.\n\n"}
{"id": "1020339", "url": "https://cs.wikipedia.org/wiki?curid=1020339", "title": "FC Lujs-Ararat Jerevan", "text": "FC Lujs-Ararat Jerevan\n\nFootball Club Lujs-Ararat Jerevan (arménsky: Ֆուտբոլային Ակումբ „Լույս-Արարատ“ Երևան) byl arménský fotbalový klub sídlící ve městě Jerevan. Klub zanikl v roce 1994.\n\nZdroj:\n"}
{"id": "1020345", "url": "https://cs.wikipedia.org/wiki?curid=1020345", "title": "Inquisition", "text": "Inquisition\n\nInquisition může znamenat:\n\n\n\n"}
{"id": "1020348", "url": "https://cs.wikipedia.org/wiki?curid=1020348", "title": "Inquisition (kolumbijsko-americká hudební skupina)", "text": "Inquisition (kolumbijsko-americká hudební skupina)\n\nInquisition (česky znamená \"Inkvizice\") je kolumbijsko-americká black metalová kapela založená v roce 1988 ve městě Cali americkým hudebníkem s přezdívkou Dagon původně jako thrash metalová skupina Guillotina. V roce 1989 se přejmenovala na současný název. V roce 1996 se Dagon vrátil do USA do města Seattle, kde naverboval nové členy (bubeníka Incubuse a baskytaristu Debandta).\n\nPrvní studiové album s názvem \"Into the Infernal Regions of the Ancient Cult\" bylo vydáno v roce 1998.\n\nDne 26. března 2018 byla skupina vynechána z turné se Satyricon, protože internetový magazín vnesl obvinění vůči Dagonovi z roku 2009, kvůli dětské pornografii. Oznámení obvinění. Původní obvinění proti němu však bylo staženo, avšak jejich vydavatel Season of Mist s nimi okamžitě rozvázal smlouvu. \n\n\n\n\n\n\n\n\n"}
{"id": "1020349", "url": "https://cs.wikipedia.org/wiki?curid=1020349", "title": "Josef Křelina", "text": "Josef Křelina\n\nJosef Křelina (8. prosince1868 Šlikova Ves - datum a místo úmrtí neznámé) byl český stavitel.\n\nV akademickém roce 1895/1896 studoval pozemní stavitelství na české technice. Není známo, zda školu dokončil. Stavitelskou zkoušku složil v roce 1897.\n\n"}
{"id": "1020352", "url": "https://cs.wikipedia.org/wiki?curid=1020352", "title": "Timón z Fleiuntu", "text": "Timón z Fleiuntu\n\nTimón z Fleiuntu (taktéž Timón z Fliúntu), (Τίμων ὁ Φλιάσιος) byl řecký filozof helénistického období. Hlásil se ke skepticismu, byl žákem Pyrrhóna z Élidy, na kterého narazil při Pyrrhónově přednášce o lidské nevědomosti. Ta Timóna ohromila natolik, že s Pyrrhónem již zůstal.\n\nNarodil se okolo roku 320 př. n. l. v městečku Fleius (leželo severovýchodě Peloponésu). Pocházel z chudých poměrů, živil se jako profesionální tanečník a divadelník. Díky tomu měl možnost procestoval velkou část antického světa, což ho dovedlo i ke studiu lékařství. Teprve po čtyřicítce se usadil v Athénách, kde působil jako skeptický filosof a rétor. Stal se velice váženým člověkem a získal nemalé bohatství. Timón z Fleiuntu se dožil vysokého věku, zhruba devadesáti let. Uvádí se, že ve stáří přišel o oko, což odbýval žertem, že aspoň vypadá jako Kyklop. Žil dlouho v Élidě, kde se oženil a zplodil dva syny. Starší syn – Xanthus – byl známým lékařem. Mezi jeho žáky byl významný astronom Aratus. Timónovy verše často citují ve svém díle doxografové Sotion a Sextus Empiricus. Pozdější autoři však nejsou příliš věrohodní, protože ho často zaměňovali se známým misantropem Timónem Athénským. Timón nenašel žádného nástupce a tak s jeho smrtí zaniká i jeho filosofická škola.\n\nPro jeho názory byla typická nedůvěra k autoritativně hlásaným pravdám a od života odtrženým teoriím. Nebyl však pouze skeptik, v oblibě měl také ironii a sarkasmus. taktéž byl známým pijanem vína.\n\nPodle Díogena Laertia byl velmi plodným autorem a úspěšným dramatikem, ale z jeho díla se zachovaly jen zlomky. Napsal kolem třiceti komedií a šedesáti tragédií. Nejvýznamnější je rozsáhlá satirická báseň \"Silloi\" (\"Posměšky\"), psaná v hexametrech napodobujících Homérův styl. Timón v ní líčí tragikomickou „bitvu filozofů“, ironizuje výroky významných myslitelů od Xenofana po své současníky a dovádí jejich učení ad absurdum. Často napadal Arkesiláa z Pitany, avšak po jeho smrti napsal text pln uznání s názvem \"\"Arkesiláova pohřební hostina\"\". Napsal také spis \"O smyslovém vnímání (periaistheseos)\", spis \"Proti fyzikům (pros tús fysikúsú)\" a dialog \"Pythón\" (z toho se dochovalo jen několik veršů).\n\n\n"}
{"id": "1020357", "url": "https://cs.wikipedia.org/wiki?curid=1020357", "title": "I'm a Rebel", "text": "I'm a Rebel\n\nI'm a Rebel je druhé studiové album německé heavymetalové skupiny Accept, vydané v červnu roku 1980 prostřednictvím hudebního vydavatelství Brain Metronome GmbH. Jde o první z několika alb skupiny, které produkoval Dirk Steffens. Nahráno bylo od října do prosince 1979 ve studiu Delta-Studio v německém Wilsteru.\n\n"}
{"id": "1020365", "url": "https://cs.wikipedia.org/wiki?curid=1020365", "title": "Callenish Circle", "text": "Callenish Circle\n\nCallenish Circle byla nizozemská metalová kapela založená na podzim 1992 v obci Holtum-Born (provincie Limburg) zpěvákem Patrickem Savelkoulem a kytaristou Josem Eversem. Hrála melodic death metal, tvorba vycházela z mýtických témat. Byla pojmenována podle Callanish Stones, kamenného kruhu (podobného jako Stonehenge) na západním pobřeží ostrova Lewis ve Vnějších Hebridách.\n\nV květnu 1995 vyšlo demo \"Lovelorn\", které vyvolalo pozitivní ohlasy, získalo v Nizozemsku ocenění nejlepší demo roku 1995. Další skladby vycházely na různých MC a CD kompilacích. V lednu 1996 skupina podepsala smlouvu s nizozemským hudebním vydavatelstvím Hammerheart Records.\nV témže roce přišlo na řadu debutní studiové album \"Drift of Empathy\", po němž následuje koncertní šňůra (mj. s Agathocles, Ancient Rites, Orphanage).\nDalší jejich hudební dílo, EP s názvem \"Escape\", vyšlo v roce 1998 již u labelu Polar Bear Records.\n\nKapela zanikla v roce 2007 kvůli problémům s vydavatelstvím a distribucí jejich alb, celkem vydala 5 elpíček.\n\n\n\n\n\nKamenný kruh Callanish Stones byl také inspirací pro název skotské black/folkmetalové kapely Cnoc An Tursa.\n\n"}
{"id": "1020379", "url": "https://cs.wikipedia.org/wiki?curid=1020379", "title": "Seznam cizinců v HC Lada Togliatti", "text": "Seznam cizinců v HC Lada Togliatti\n\nToto je seznam cizinců, kteří alespoň jednou nastoupili za hokejový tým HC Lada Togliatti hrající v KHL. Cizinci jsou myšleni hráči nepocházející ze země, kde klub sídlí. \n\n"}
{"id": "1020399", "url": "https://cs.wikipedia.org/wiki?curid=1020399", "title": "Seznam cizinců v HK Soči", "text": "Seznam cizinců v HK Soči\n\nToto je seznam cizinců, kteří alespoň jednou nastoupili za hokejový tým HK Soči hrající v KHL. Cizinci jsou myšleni hráči nepocházející ze země, kde klub sídlí. \n"}
{"id": "1020401", "url": "https://cs.wikipedia.org/wiki?curid=1020401", "title": "Jiří Pospíšil (rozcestník)", "text": "Jiří Pospíšil (rozcestník)\n\nJméno a příjmení Jiří Pospíšil nese více známých osobností:\n\n\n"}
{"id": "1020403", "url": "https://cs.wikipedia.org/wiki?curid=1020403", "title": "Veľké Orvište", "text": "Veľké Orvište\n\nVeľké Orvište je obec na Slovensku přibližně 4 km severozápadně od města Piešťany. Nachází se na spojnici měst Piešťany–Vrbové. Žije zde  obyvatel.\n\nNejstarší zjištěné osídlení pochází z mladší doby kamenné (přibližně 3500 před n. l.). První písemná zmínka o obci je z roku 1113 v zoborských listinách. Od roku 1993 je Veľké Orvište samostatnou obcí. V minulosti byla obec součástí seskupení tří obcí: Ostrov – Velké Orvište – Bašovce.\n\nV obci, přímo na hřbitově, stojí římskokatolický kostel Nanebevzetí Panny Marie. První údaje o kostele pochází z roku 1743. Na začátku 19. století byl přestavěn a rekonstruován v letech 1937–1940.\n\n"}
{"id": "1020404", "url": "https://cs.wikipedia.org/wiki?curid=1020404", "title": "Popular Problems", "text": "Popular Problems\n\nPopular Problems je třinácté studiové album kanadského hudebníka Leonarda Cohena. Album bylo vydáno 22. září roku 2014, tedy jeden den po Cohenových osmdesátých narozeninách. Obsahuje celkem devět písní a jeho producentem je Patrick Leonard.\n\nAutorem všech textů je Leonard Cohen, na hudbě se dále podíleli Anjani Thomas („A Street“) a Patrick Leonard.\n"}
{"id": "1020405", "url": "https://cs.wikipedia.org/wiki?curid=1020405", "title": "Jana Hrdá", "text": "Jana Hrdá\n\nJana Hrdá (2. prosince 1952 – 5. srpna 2014) byla křesťankou, aktivistkou, zakladatelkou a propagátorkou osobní asistence pro osoby se zdravotním postižením v tehdejším Československu a Česku. Původním povoláním byla zemědělská inženýrka, nicméně její život dramaticky změnila v roce 1982 autonehoda, po níž ochrnula od ramen dolů vlivem zranění páteře. Následně po ochrnutí úspěšně svedla boj s tehdejší státní mocí o odebrání svých dětí do ústavní péče. Přes všechna očekávání jí byly obě děti svěřeny do péče a úspěšně je vychovala.\n\nPo roce 1990 se spolupodílela na založení Pražské organizace vozíčkářů. Významně se spolupodílela na prosazení zákona o sociálních službách v Česku, v rámci kterého byl uzákoněn příspěvek na péči. Byla místopředsedkyní Národní rady osob se zdravotním postižením, dále předsedala Pražské krajské radě osob se zdravotním postižením a Asociaci pro osobní asistenci. Od roku 2010 působila ve Vládním výboru pro zdravotně postižené občany. Také pracovala jako inspektorka kvality sociálních služeb, novinářka s mezinárodním působením, vyučovala na kurzech o osobní asistenci pro pracovníky v sociálních službách, pečující i osoby s postižením. Byla autorkou autobiografické knihy \"Hospodin je náš pastýř\", knihy \"Pominutí\" a řady brožurek, článků a informačních letáků spojených s osobní asistencí. Jako první v roce 1995 získala cenu Výboru dobré vůle Cenu Olgy Havlové.\n\nByla od roku 1986 rozvedená.\n\nZemřela po tři měsíce trvajícím boji s rakovinou tlustého střeva v Hospicu Dobrého pastýře v Čerčanech. Vyjma pár dní, kdy byla po operacích v umělém spánku, měla po celý život u sebe 24 hodin denně své osobní asistentky – chůvičky.\n\nK nehodě došlo v roce 1982, když se automobil, který řídila, snažil minout protijedoucí vozidlo na okresní silnici. Během manévru dostal automobil smyk, spadl ze srázu, během pádu se urazila střecha, Jana Hrdá i její spolujezdkyně byly z automobilu vymrštěny, na Janu Hrdou automobil dopadl. Při nehodě došlo ke zlomení dvou krčních obratlů a porušení páteře. Vlivem toho došlo k celkovému ochrnutí, vyjma pohybů hlavy a omezeným pohybům pravé ruky.\n\nPo nehodě se o Janu Hrdou staral manžel, matka, otec s manželkou, tchyně s manželem, babička s dědečkem a macecha. Během čtyř následujících let zemřela matka, babička s dědečkem, manžel se rozvedl, otec onemocněl a ostatním odcházely síly. Po mediální kampani Jiřiny Hanušové z Mladého světa a dopisu matky tehdejšímu ministru zdravotnictví byla ministrem nařízeno pečovatelské službě poskytnout Janě Hrdé pomoc. Pečovatelská služba neměla k dispozici pracovníky, ale poskytla základní platy pro osoby, které si na pečování Jana Hrdá sama sehnala pomocí vývěsek, inzerce a řetězovou reakcí stávajících osobních asistentek. Do konce jejího života u Jany Hrdé na pozici osobní asistentky pracovalo krátko i dlouhodobě (i dvě desítky let) na dvě stovky dívek, studentek, žen, matek a seniorek.\n\n"}
{"id": "1020407", "url": "https://cs.wikipedia.org/wiki?curid=1020407", "title": "My Passion // Your Pain", "text": "My Passion // Your Pain\n\nMy Passion // Your Pain (česky \"Má vášeň // tvá bolest\") je čtvrté studiové album nizozemské melodic death metalové kapely Callenish Circle. Vydáno bylo v roce 2003 hudebním vydavatelstvím Metal Blade Records. Nahráno bylo v německém studiu Stage One producenta Andyho Classena.\n\n\n\n"}
{"id": "1020409", "url": "https://cs.wikipedia.org/wiki?curid=1020409", "title": "Masis FC", "text": "Masis FC\n\nMasis Football Club (arménsky: Մասիս Ֆուտբոլային Ակումբ) byl arménský fotbalový klub sídlící ve městě Masis. Klub byl založen jako Urmia Masis, zanikl v roce 1994.\n\n\nZdroj:\n"}
{"id": "1020414", "url": "https://cs.wikipedia.org/wiki?curid=1020414", "title": "FC Muš Čarencavan", "text": "FC Muš Čarencavan\n\nFootball Club Muš Čarencavan (arménsky: Ֆուտբոլային Ակումբ „Մուիգ“ Չարենցավան) byl arménský fotbalový klub sídlící ve městě Čarencavan. Klub zanikl v roce 1994.\n\nZdroj:\n"}
{"id": "1020415", "url": "https://cs.wikipedia.org/wiki?curid=1020415", "title": "Ostrov (okres Piešťany)", "text": "Ostrov (okres Piešťany)\n\nOstrov je obec na Slovensku přibližně 6 km severozápadně od města Piešťany. Žije zde  obyvatel. Katastrem protéká Dudváh.\n\nPrvní písemná zmínka o obci pochází z roku 1113 pod názvem \"Stro\". V roce 1974 byla k Ostrovu připojena obec Malé Orvište, poprvé zmiňováno v roce 1113 jako \"Rivvis\". V letech 1980–1991 bylo součástí Ostrova Veľké Orvište a v letech 1980–1993 Bašovce.\n\nV obci je římskokatolický barokní kostel svatého Imricha z roku 1804 a kaple Panny Marie Sedmibolestné z roku 1810.\n"}
{"id": "1020416", "url": "https://cs.wikipedia.org/wiki?curid=1020416", "title": "SC Nairi Jerevan", "text": "SC Nairi Jerevan\n\nSports Club Nairi Jerevan (arménsky: Նաիրի Մարզական ակումբ) byl arménský fotbalový klub sídlící ve městě Jerevan. Klub byl založen v roce 1954, zanikl v roce 2000.\n\nZdroj:\n\n\nZdroj:\n"}
{"id": "1020419", "url": "https://cs.wikipedia.org/wiki?curid=1020419", "title": "Pitch.Black.Effects", "text": "Pitch.Black.Effects\n\n<nowiki>[Pitch.Black.Effects]</nowiki> je páté a poslední studiové album nizozemské melodic death metalové kapely Callenish Circle. Vydáno bylo v roce 2005 hudebním vydavatelstvím Metal Blade Records.\n\n\n\n"}
{"id": "1020421", "url": "https://cs.wikipedia.org/wiki?curid=1020421", "title": "FC Nig Aparan", "text": "FC Nig Aparan\n\nFootball Club Nig Aparan (arménsky: Ֆուտբոլային Ակումբ „Նիգ“ Ապարան) byl arménský fotbalový klub sídlící ve městě Aparan. Klub se zúčastnil prvního ročníku samostatné arménské první fotbalové ligy, ovšem hned v prvním ročníku z ní sestoupil a do příštího ročníku druhé ligy se vůbec nepřihlásil. V roce 1998 byl klub obnoven a přihlášen do druhé ligy, po odehrání ročníku se do ní pro příští rok opět nepřihlásil.\n\nZdroj: \n"}
{"id": "1020426", "url": "https://cs.wikipedia.org/wiki?curid=1020426", "title": "FC Nork Maraš Jerevan", "text": "FC Nork Maraš Jerevan\n\nFootball Club Nork Maraš Jerevan (arménsky: Ֆուտբոլային Ակումբ „Նորք Մարաշ“ Երևան) byl arménský fotbalový klub sídlící ve městě Jerevan. V roce 2002 se klub přihlásil do druhé ligy, ve které setrval tři ročníky. V roce 2004 klub odehrál pouze 26 ze 30 zápasů, zbývající 4 zápasy byli kontumovány 3:0 v neprospěch klubu.\n\nZdroj:\n"}
{"id": "1020429", "url": "https://cs.wikipedia.org/wiki?curid=1020429", "title": "SKVV Jerevan", "text": "SKVV Jerevan\n\nSKVV Jerevan (arménsky: „ՍԿՎՎ“ Երևան) byl arménský fotbalový klub sídlící ve městě Jerevan. V roce 1998 se klub přihlásil do druhé ligy, z níž se o rok později odhlásil.\n\nZdroj:\n"}
{"id": "1020430", "url": "https://cs.wikipedia.org/wiki?curid=1020430", "title": "Seznam dílů seriálu Odpadlík", "text": "Seznam dílů seriálu Odpadlík\n\nToto je seznam dílů seriálu \"Odpadlík\". Americký akční seriál \"Odpadlík\" (v originále \"Renegade\") byl původně vysílán v 90. letech 20. století v syndikaci (1.–3. řada) a poté na televizní stanici USA Network (4.–5. řada). Celkem vzniklo 110 dílů v pěti řadách.\n\n<onlyinclude></onlyinclude>\n\n"}
{"id": "1020435", "url": "https://cs.wikipedia.org/wiki?curid=1020435", "title": "Mathias Gschnitzer", "text": "Mathias Gschnitzer\n\nMathias Gschnitzer (10. července 1808 Salzburg – 29. října 1884 Salzburg) byl rakouský politik německé národnosti, v 2. polovině 19. století poslanec Říšské rady a starosta Salzburgu.\n\nProfesí byl obchodníkem a továrníkem v rodném Salzburgu. V říjnu 1847 se stal starostou Salzburgu. Během revolučního roku 1848 vstoupil i do celostátní politiky. Ve volbách roku 1848 byl ovšem zvolen na rakouský ústavodárný Říšský sněm. Zastupoval volební obvod Salzburg-město. Uvádí se jako továrník, starosta. Již 8. listopadu 1848 ale mandát v parlamentu složil. V září 1850 odešel i z postu starosty rodného města.\n\nPo obnovení ústavní vlády se zapojil do politiky. V roce 1861 se stal poslancem Salcburského zemského sněmu. Tehdy zastával funkci viceprezidenta obchodní a živnostenské komory v Salzburgu. Zemský sněm ho roku 1861 delegoval i do Říšské rady (tehdy ještě volené nepřímo) za Salcbursko (kurie obchodních a živnostenských komor, obvod Salzburg). Opětovně byl zemským sněmem do Říšské rady delegován v roce 1867 a 1870. Rezignoval 1. srpna 1871. K roku 1861 se uvádí jako velkoobchodník a fabrikant, bytem v Salzburgu.\n\nOd roku 1867 působil jako prezident obchodní a živnostenské komory v Salzburgu. Stranicky se profiloval jako německý liberál (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik). Podporoval občanská práva a náboženské svobody.\n"}
{"id": "1020436", "url": "https://cs.wikipedia.org/wiki?curid=1020436", "title": "Soisalo", "text": "Soisalo\n\nSoisalo je ostrov na jezerní soustavě Iso-Kalla ve východním Finsku, 50 km od města Kuopio. Je obklopen jezery Kallavesi, Suvasvesi, Kermajärvi, Ruokovesi, Haukivesi a Unnukka a má rozlohu 1 638 km². Je největším ostrovem Finska a také největším vnitrozemským ostrovem celé Evropy. Tento primát ale bývá zpochybňován s tím, že Soisalo nesplňuje striktní definici ostrova, protože jednotlivá jezera propojená úzkými průlivy, která ho oddělují od okolní souše, neleží v jedné rovině, ale je mezi nimi až šestimetrový rozdíl v nadmořské výšce.\n\n"}
{"id": "1020437", "url": "https://cs.wikipedia.org/wiki?curid=1020437", "title": "Zázvor lékařský", "text": "Zázvor lékařský\n\nZázvor lékařský (\"Zingiber officinale\"), zastarale též zázvor pravý, je rostlina z čeledi zázvorníkovitých (\"Zingiberaceae\"). Pochází z Číny nebo Indie. Oddenek se používá jako koření pod názvem zázvor. Jedná se o vytrvalou bylinu dorůstající výšky až 90 cm. Oddenky jsou aromatické, tlusté laločnaté a světle nažloutlé. Nesou dlouhé, jednoduché, střídavé a úzké kopinaté listy, které jsou asi 2 až 3 cm široké. Rostlina vyvíjí několik bočních výhonků, které začínají schnout, když rostlina zraje. Zázvor kvete velice vzácně. Květy jsou malé, zbarvené žlutě a fialově. Oddenek rostliny je využíván k léčebným účelům popsaným dále, stejně jako k účelům kulinářským. Celosvětově se v kuchyních využívá v čerstvé, sušené i nakládané formě. Štiplavá pikantní sladká chuť dodává jedinečnou chuť mnoha sladkým i slaným receptům. Sušený zázvor v podobě prášku se používá jako složka perníkového koření, k dochucení sušenek, koláčů, či při výrobě zázvorových limonád nebo piva. Čerstvý zázvor se využívá jako koření, k výrobě zeleninových či masných polotovarů. Obě formy využívaného zázvoru slouží k přípravě kávy i čaje. Ve Vietnamu se dokonce využívají i čerstvě nakrájené listy jako obloha, které pokrmům dodávají mnohem jemnější chuť zázvoru než nakrájený kořen. A konečně, zázvor se dá konzumovat i jako cukroví, a to ve své kandované formě.\n\nRostlina pochází z teplejších oblastí Asie a je pěstována v mnoha zemích včetně Indie, Číny, Nepálu, Thajska, Indonésie, ale i v některých oblastech Afriky, na Jamajce, v Mexiku nebo na Havaji.\n\nV 21. století je největším pěstitelem zázvoru Indie, kde je vyprodukováno více než 80 procent světové produkce, většina je v zemi také zkonzumována. Dalšími producenty v pořadí jsou Čína, Nigérie, Nepál, Indonésie a Thajsko.\n\nNutriční složení zázvoru závisí na jeho druhu, odrůdě, podmínkách pěstování a skladování. Čerstvý zázvor obsahuje průměrně ve 100 g 80,9 g vody, 2,3 g bílkovin, 0,9 g tuků, 12,3 g sacharidů a 2,4 g vlákniny. Z minerálních látek je nejvíce zastoupen draslík (415 mg/100 g), hořčík (43 mg/100 g), fosfor (34 mg/100 g) a vápník (16 mg/100 g). Zázvor je i zdrojem vitaminů – nejhojněji je zastoupen vitamin C (5 mg/100 g), niacin (0,75mg/100 g), vitamin E (0,26mg/ 100 g) a kyselina pantothenová (0,203mg/100 g).\n\nOddenek zázvoru obsahuje širokou škálu biologicky aktivních látek nenutritivní povahy, které ovlivňují jeho vlastnosti a léčebné užití. Mezi hlavní fytochemikálie patří skupiny esenciálních olejů, fenolických sloučenin, flavonoidů, alkaloidů, saponinů, steroidů, terpenoidů a taninů. Složky se mění v závislosti na geografickém původu a jejich zastoupení je též ovlivněno tím, zda je oddenek v čerstvém či sušeném stavu. Účinné látky zázvoru lékařského jsou především v esenciálním oleji, který je zodpovědný za jeho známou vůni a jehož výtěžnost se pohybuje od 1 do 3 %. Silice obsahuje několik komponent, z nichž nad 50 bylo charakterizováno. Hlavními účinnými látkami v zázvorovém oleji jsou seskviterpeny, β-bisabolen, zingiberen, kurkumen a zingiberol. Ostrou a pronikavou chuť čerstvého zázvoru způsobují především gingeroly, což jsou směsi homologních fenolů. Z nich nejrozšířenější je 6-gingerol, ačkoli je přítomno i menší množství jiných gingerolů s různě dlouhými řetězci. Za výraznou chuť zázvoru v sušené formě jsou zodpovědné shogaoly, což jsou dehydratované formy gingerolů, které se během sušení a skladování postupně rozkládají právě na shogaoly.\n\nZázvor má pozitivní účinky na zažívací trakt prokázané mnoha klinickými studiemi. Jeho aktivní složky pozitivně stimulují trávení a vstřebávání, zmírňují zácpu a plynatost zvýšením svalové aktivity zažívacího traktu. Zázvor je účinný i v prevenci kinetóz (nemoci z pohybu). Je používán v prevenci pooperačního zvracení, stejně jako proti nevolnostem během těhotenství. Předpokládá se, že antiemetická aktivita je zprostředkována antagonisty 5-HT3 receptorů. Odhaduje se, že snížením aktivity serotoninových receptorů působí zázvor přímo na úrovni zažívacího traktu, ale že ovlivňuje i centrální nervový systém.\n\nBylo zjištěno, že léčba ethanolovým extraktem získaným ze sušených oddenků má vliv na snížení hyperglykemie, hyperinzulinemie a hyperlipidemie vyvolanou fruktózou spojenou s inzulinovou rezistencí. Pokusy na potkanech potvrdily, že syrový zázvor má hypoglykemický, hypocholesterolemický a hypolipidemický potenciál a že by mohl být využitý pro léčbu diabetických komplikací i u lidí. Výsledky jiné dvojitě zaslepené studie ukázaly, že užívání zázvorového prášku má vliv na zlepšení inzulinové rezistence a je užitečné u pacientů s diabetem mellitem druhého typu.\n\nPředpokládá se, že zázvor může měnit koagulaci krve a ovlivňovat imunologické parametry. Pokusy na potkanech ukázaly, že zázvor působí cestou inhibice syntézy prostacyklinů a protisrážlivý účinek 6-gingerolu je způsoben inhibicí tvorby tromboxanu A2. Nicméně výsledky observačních studií jsou nejednoznačné. Omezení zahrnují nedostatečnou standardizaci použitých zázvorových přípravků, rozdíly v podaných dávkách a studovaném časovém rozmezí. Proto je potřeba dalšího výzkumu pro stanovení pevných doporučení.\n\nByly studovány antioxidační účinky 6-gingerolu působením cesty inhibice cyklooxygenázy. To ze zázvoru činí velmi účinný prostředek v prevenci proti ultrafialovému záření (UVB) a předpokládá se jeho terapeutické využití v léčbě kožních onemocnění vyvolaným UVB zářením.\n\nProtizánětlivé vlastnosti zázvoru jsou připisovány schopnosti 6-shogaolu, 6-gingerolu a 6-pradolu inhibovat kyselinu arachidonovou a tedy syntézu prostaglandinů E2. Bylo zjištěno, že u potkanů a králíků inhibuje cyklooxygenázu a zabraňuje uvolnění prostaglandinů.\n\nJsou popsány studie potvrzující protizánětlivé, analgetické a antipyretické účinky ethanolového zázvorového extraktu u potkanů a myší. Má silný analgetický účinek, který v mnoha případech působí cestou inhibicí cyklooxygenázy. Gingerol a jeho deriváty byly hlášeny dokonce jako účinnější než aspirin. Předpokládá se, že jeho analgetických účinků může být využito k úlevě od bolesti hlavy a migrény. Mezi další potenciální využití patří úleva od bolesti a zánětu revmatoidní artritidy či osteoartrózy.\n\nNežádoucí účinky se mohou projevit již při běžném dávkování, pokud zázvor užívají citlivější jedinci. Ty se mohou projevit pálením žáhy, podrážděním žaludku nebo zázvor může vyvolat alergické reakce v podobě dermatitidy. Větší dávky sušené drogy mohou způsobit vznik žlučových kamenů, výjimečně cestou ovlivnění centrální nervové soustavy vyvolat depresivní stavy.\n\nVysoké dávky sušeného zázvoru mohou zvyšovat účinky antikoagulační léčby, proto je třeba pacienty užívající warfarin, kyselinu acetylsalicylovou nebo nesteroidní antiflogistika dostatečně informovat a konzultovat možné interakce. Výsledky zkoumání vlivu zázvorové šťávy na biodostupnost cyklosporinu (užíván pro potlačení funkce imunitního systému) ukázaly, že pokud bylo léčivo aplikováno per os společně se šťávou, ta snížila množství absorbovaného cyklosporinu. Jeho užívání je dále kontraindikováno u pacientů se žlučovými kameny.\n\nNěkolik randomizovaných kontrolovaných studií prokázalo přínos užívání zázvoru při nevolnostech a zvracení během těhotenství bez jakýchkoli prokazatelných nežádoucích účinků na průběh těhotenství. Přesto Německá Komise E těhotenství jako kontraindikaci uvádí. Důvodem může být to, že při vysokých dávkách (4 g sušeného zázvoru/den) se může objevit zvýšená stažlivost dělohy, což je při těhotenství velmi nebezpečné. Pro hodnocení léčby nadměrného zvracení těhotných je třeba dalších výzkumů, dobře navržených studií. Proto je důležité užívání doplňků stravy obsahující zázvor během těhotenství konzultovat s lékařem s tím, že za bezpečnou dávku v době těhotenství je stanoveno užívání 250 mg 4krát denně.\n\nZázvor se dá užívat v jeho sušené i čerstvé formě, v podobě extraktu, sirupu, tablet nebo tinktury. Stanovení správného dávkování závisí na tom, jaká léková forma je konzumována. U práškových kapslí nebo extraktu je doporučené dávkování 500 mg 2 až 4krát denně pro dospělé a děti od 6 let. Pro představu, jaké množství se smí užívat v jiné formě, je vhodný přepočet podle údajů, že 1 g extraktu odpovídá asi 1 g sušeného a práškovaného zázvoru, 5 g čerstvého zázvoru, čtyřem šálkům zázvorového čaje nebo dvěma lžícím zázvorového sirupu.\n\nMnoha klinickými studiemi bylo prokázáno, že zázvor je účinný v boji proti pooperačním nevolnostem a zvracení v těhotenství. Tyto vlastnosti by bylo užitečné například zkoumat i ve vztahu k použití zázvoru proti vedlejším účinkům (zvracení) způsobených chemoterapií. Zázvor je považován za bezpečný bylinný léčivý přípravek s nevýznamnými nežádoucími účinky, který je jako doplněk stravy považován za bezpečný i Úřadem pro kontrolu potravin a léčiv.\n"}
{"id": "1020438", "url": "https://cs.wikipedia.org/wiki?curid=1020438", "title": "Pohár České pošty 2014/15", "text": "Pohár České pošty 2014/15\n\nPohár České pošty 2014/15 byl celkově 22. ročníkem českého fotbalového poháru, dříve hraného pod názvem \"Pohár Českomoravského fotbalového svazu\" a později pod názvem \"Ondrášovka Cup\". Soutěže se účastnily profesionální i amatérské fotbalové kluby z České republiky z různých pater systému fotbalových soutěží v ČR.\n\nByl posledním ročníkem, který nesl sponzorský název Pohár České pošty, Česká pošta omezila marketingové aktivity a smlouvu s FAČR po sezoně neprodloužila. I z toho důvodu se od podzimních měsíců roku 2014 zpravidla už označovala jen jako český pohár nebo pod dalším oficiálním názvem Pohár FAČR (Pohár Fotbalové asociace České republiky), a to nejen v médiích, ale také v materiálech samotné fotbalové asociace.\n\nSoutěž odstartovala 20. července 2014 a skončila finálovým utkáním, které se odehrálo na neutrální půdě v Mladé Boleslavi. O finálovém dějišti bylo rozhodnuto po rozehrání semifinálových dvojic. Druhou variantou byl Jablonec.\n\nObhájce trofeje AC Sparta Praha byl vyřazen ve čtvrtfinále. Do finále se již pošesté od roku 1998 probojoval FK Baumit Jablonec. Svou třetí pohárovou trofej ale nezískal, neboť v rozhodujícím utkání podlehl Slovanu Liberec 1:3 na penalty. Liberec tak získal druhý pohárový triumf v historii.\n\nPrvní kola soutěže se hrály pouze na jeden zápas. Byla to – předkolo, 1. kolo, 2. kolo a 3. kolo. Zápasy se hrály na hřišti papírově slabšího týmu, popřípadě týmu z nižší soutěže. Pokud zápas skončil remízou, následovaly okamžitě pokutové kopy. Zelená kolonka označuje postupující tým.\n\nZ předkola postoupilo celkem 26 týmů + 62 týmů je nasazeno přímo.\n\nTýmy nasazené do 1. kola podle soutěží\nZ 1. kola postoupilo celkem 44 týmů + 12 týmů, hrajících Synot ligu 2014/15, bylo nasazeno přímo.\n\nZápasů 2. kola se již účastnilo i 12 zástupců Synot ligy, kteří všichni plnili roli hostujícího týmu.\n\nLegenda:\n\nTřetí kolo bylo posledním v jednozápasové fázi. Zároveň bylo posledním kolem, kam byly týmy nasazeny bez předchozího postupu pohárovou soutěží. Z 2. kola postoupilo celkem 28 týmů + 4 nejlepší týmy Gambrinus ligy 2013/14.\n\nLegenda:\n\nZe 3. kola postoupilo celkem 16 týmů.\n\nTéto fáze soutěže se účastnilo 16 týmů, z nichž 11 zároveň nastupovalo v Synot lize, čtyři týmy dodala Fotbalová národní liga. Největším outsiderem byl tým TJ Jiskra Domažlice, účastník ČFL.\n\nČtvrtfinále se hraje na dva zápasy. Dvojice pro semifinále poháru FAČR se losují po odehrání čtvrtfinále.\n\nZdroj:\n\n\n"}
{"id": "1020439", "url": "https://cs.wikipedia.org/wiki?curid=1020439", "title": "Wilson Rawls", "text": "Wilson Rawls\n\nWoodrow Wilson Rawls (24. září 1913, Scraper, Oklahoma – 16. prosince 1984, Marshfield, Wisconsin) byl americký spisovatel proslulý svými dvěma knihami pro děti a mládež \"Kde roste červené kapradí\" (1961, Where the Red Fern Grows) a \"Léto s opicemi\" (1976, Summer of the Monkeys). \nWilson Rawls se narodil na území kmene Čerokíů v Oklahomě na Ozarkské vysočině v malém městečku Scraper. Protože nikde poblíž nebyla žádná škola, vzdělávala jej doma jeho matka. Již v mládí se rozhodl pod vlivem četby Jacka Londona, že bude spisovatelem. Když ale roku 1929 vypukla v USA Velká hospodářská krize, musel odejít z domova hledat si práci. Roku 1935 se jeho rodina odstěhovala do Albuquerque v Novém Mexiku, kde zaměstnali jeho otce.\n\nRawls se stal tesařem a jako tesař pracoval v Jižní Americe, v Kanadě a na Aljašce. Během tohoto období napsal pět příběhů včetně první verze knihy \"Kde roste červené kapradí\". Díky nedostatečnému vzdělání obsahovaly však jeho rukopisy velké množství gramatických chyb, a tak byly všude odmítnuty.\n\nKoncem padesátých let pracoval Rawls pro stavební firmu ve městě Idaho Falls. Firma zde působila na základě smlouvy s Komisí pro jadernou energii a Rawls se při práci seznámil se svou budoucí ženou, rozpočtovou analytičkou Komise.\n\nPřed svatbou roku 1958 Rawls spálil všechny své rukopisy, ale když své manželce prozradil svou touhu stát se spisovatelem, přesvědčila jej, aby nějaký příběh napsal. Během tří týdnů Rawls vytvořil novou verzi rukopisu \"Kde roste červené kapradí\", který mu manželka zredigovala. Příběh vycházel nejprve na pokračování v \"The Saturday Evening Post\" a poté vyšel roku 1961 knižně. Kniha získala několik cen a stala se nedílnou součástí americké dětské literatury.\n\nV letech 1975 až 1984 žil Rawls se svou manželkou v městečku Cornell ve Wisconsinu. Zde napsal ještě jednu knihu, \"Léto s opicemi\", kterou mu rovněž zredigoala jeho manželka a která po svém vydání v roce 1976 získala také několik ocenění a stala se rovněž klasikou. \n\nRawls zemřel na rakovinu roku 1984 v v Marshfieldu ve Wisconsinu.\n\n"}
{"id": "1020440", "url": "https://cs.wikipedia.org/wiki?curid=1020440", "title": "Pivovar Bruntál", "text": "Pivovar Bruntál\n\nČlánek Pivovar Bruntál popisuje vznik a vývoj pivovarnictví v Bruntálu, kde se pivo vařilo od středověku do roku 1955. Od 19. století zde existovaly dva velké, vzájemně si konkurující pivovary – Měšťanský pivovar a Panský pivovar.\n\nBruntálu udělil městská práva (včetně práva várečného) Přemysl Otakar I. v roce 1223, tedy 10 let po založení Bruntálu. Hlavním způsobem obživy byla těžba drahých kovů a železné rudy v okolí města, avšak rozvíjelo se zde i pivovarnictví. Koncem 13. století už v Bruntálu vařilo pivo celých 109 domů. První společný pivovar stával, jak bylo v té době zvykem, na náměstí. Není zcela jasné, v kterém roce byl založen, ale první písemná zmínka o něm pochází z roku 1568, když přecházel do vlastnictví města. V té době už zde ovšem existoval \"Panský pivovar\", který tomu městskému konkuroval a to vedlo k různým sporům. Během třicetileté války byl Bruntál několikrát vypleněn a oba pivovary zkrachovaly.\n\nPřesné datum založení nového měšťanského pivovaru není známo, jisté ale je, že jeho provoz nebyl počátkem 19. století rentabilní, a že jej proto měšťané začali pronajímat. Pivovar i tak vydělával příliš málo na to, aby se zalatila potřebná rekonstrukce. V roce 1864 dostal \"Měšťanský pivovar\", i s přilehlým hostincem \"Pivní pramen\", do nájmu podnikatel židovského původu \"Nathan Hamburger\", který nechal vystavět nový ležácký sklep a v roce 1871 od města celý pivovar odkoupil. Ačkoli nový majitel vkládal do pivovaru značné prostředky, nedařilo se mu konkurovat v té době moderněji vybavenému \"Panskému pivovaru\" a \"Hamburgerův pivovar\" se postupně začal zabývat především výrobou sladu. V roce 1884 byla vybudována nová moderní sladovna. Podnik v té době nesl název \"Pivovar a exportní sladovna Bruntál\" a výstav dělal zhruba 8 000 hl/rok.\n\nPočátkem 20. století se továrna pod názvem \"Výroba sladu – majitel N. Hamburger\" zabývala již výhradně výrobou sladu. V roce 1906 si majitelé \"Panského pivovaru\" – Řád německých rytířů – pronajímají hamburgerovu hospodu, roku 1907 odkupují i právo várečné a tím končí éra \"Měšťanského pivovaru\" v Bruntále. Slad se v té době vyvážel hlavně do Německa, Švýcarska, Švédska a Norska. V roce 1910 byl podnik rozšířen o lihovar a zavedena výroba droždí. Po první světové válce se vrací k výrobě sladu a sladových polotovarů. Po znárodnění v roce 1947 byl závod začleněn do \"n. p. Obchodní sladovny Prostějov\".\n\nBruntálské pivo se po druhé světové válce vařilo v podniku Seliko až do roku 1956.\n\nNový \"Panský pivovar\" byl vystavěn v roce 1653 Řádem německých rytířů v blízkosti místního zámku. V době, kdy se v \"Hamburgerově pivovaru\" přestávalo vařit pivo, \"Panský pivovar\" vzkvétal. V letech 1911–1912 dal arcivévoda Evžen Rakousko-Těšínský vystavět nový, moderní komplex (pivovar, sladovna a lihovar) na dnešní \"Jesenické ulici\". Výstav tohoto pivovaru se v meziválečném období pohyboval kolem 20 000 hl/rok.\n\nV roce 1939 zabavili majetek Řádu německých rytířů nacisté a roku 1945 přešel pod národní správu. Po válce byl pivovar součástí několika národních podniků, postupně se k němu přidala palírna, zrušila se likérka a roku 1955 došlo ke zrušení pivovarnické činnosti. Od roku 1960 se podnik zabývá výrobou limonádových sirupů a ovocných vín. \n\nPivo z přízviskem „bruntálské“ se na trhu znovu objevilo až v roce 1993, kdy Sladovna Bruntál začala vyrábět soupravy na přípravu domácího piva značky \"Horal\".\n\nV roce 2015 byl v prostorách bývalé textilní továrny v centru města Bruntál otevřen minipivovar Hasič.\n\n\n"}
{"id": "1020441", "url": "https://cs.wikipedia.org/wiki?curid=1020441", "title": "Volgodonsk", "text": "Volgodonsk\n\nVolgodonsk (rusky \"\") je město v Rostovské oblasti v Rusku. Při sčítání lidu v roce 2010 v něm žilo zhruba sto sedmdesát tisíc obyvatel.\n\nVolgodonsk leží na Donu, přesněji pod hrází Cimljanské přehradní nádrže na východě Rostovské oblasti. Nejbližší město je Cimljansk zhruba dvacet kilometrů severně. Od ruského hlavního města, Moskvy, je Volgodonsk vzdálen zhruba tisíc kilometrů na jih, a od správního střediska Rostovské oblasti, Rostova na Donu, přibližně sto devadesát kilometrů východně.\nVolgodonsk byl založen v roce 1950 pro dělníky stavějící Volžsko-donský průplav a již v roce 1956 získal status města.\n\nV září 1999 došlo ve Volgodonsku k jednomu z řady bombových útoků v Rusku. Zabito bylo devatenáct lidí a devětaosmdesát jich bylo zraněno.\n\nZhruba dvanáct kilometrů na severovýchod od Volgodonsku, rovněž na břehu Cimljanské přehradní nádrže, je Rostovská jaderná elektrárna.\n"}
{"id": "1020444", "url": "https://cs.wikipedia.org/wiki?curid=1020444", "title": "Pavľany", "text": "Pavľany\n\nPavľany jsou obec na Slovensku v okrese Levoča. První písemná zmínka o obci pochází z roku 1245.\n"}
{"id": "1020446", "url": "https://cs.wikipedia.org/wiki?curid=1020446", "title": "Zdvojená podlaha", "text": "Zdvojená podlaha\n\nZdvojená podlaha je pochozí plocha umístěná na pomocné konstrukci nad pevnou podlahou místnosti. Cílem je získat v dutině pod zdvojenou podlahou prostor pro umístění elektrických vedení, potrubí, vzduchotechnických zařízení, ale také např. pro rozvody stabilního hasicího zařízení.\nZdvojené podlahy jsou využívány v moderních administrativních budovách a v prostorách speciálního určení jako jsou velíny, dispečinky, datová centra, prostory pro umístění telekomunikačních zařízení (telefonní ústředny, rozhlasové nebo televizní vysílače). Pro zdvojené podlahy je typické, že plocha je složena z menších desek, které je možné jednoduchým způsoben z konstrukce vyjmout a získat tak přístup k vedením a zařízením uloženým v dutině podlahy. Výška zdvojené podlahy nad původní podlahou může být v rozmezí od 5 do 120 cm. Dodatečné výztuhy a případně osvětlení se instalují, jestliže výška dutiny umožňuje pohyb obsluhy v dutině pod podlahou.\nV datových centrech mohou být vytvářeny ohraničené klimatizované zóny. Ochlazený vzduch vystupuje ze zdvojené podlahy otvory v dlaždicích a je nasáván do počítačových stojanů. Zahřátý vzduch je pod stropem odsáván do klimatizačního zařízení, kde je upraven, ochlazen a odveden do prostoru zdvojené podlahy.\n\nZákladem zdvojené podlahy je mřížová kovová konstrukce nebo sestava z výškově nastavitelných stojek a spojek, které nesou vyjímatelné podlahové panely (dlaždice). Obvyklá velikost panelů je 60 × 60 cm, tloušťka například 38 mm. Tloušťka se liší podle požadované nosnosti a použitého materiálu. Výška zdvojené podlahy nad základní podlahou se řídí rozměry kabelů a rozvodů, které do ní mají být umístěny. Běžná výška je 15 cm.\nPanely mohou být zhotoveny z vysokohustotní dřevotřísky, kryté ocelovým plechem nebo ze silikátových desek s povrchem z plechu. Vnější, pochozí povrch může být krytý libovolným materiálem užívaným jako podlahová krytina: kobercem, vysokotlakým laminátem, keramickou dlažbou nebo antistatickým povrchem pro počítačové místnosti a laboratoře. Podlahové panely mohou být zhotoveny i z betonu a po položení utěsněny, takže plně nahradí dlažbu. Takové panely se používají ve vstupních halách administrativních budov, muzeích, kasinech a dalších prostorech s velkým pohybem osob. \nV datacentrech se zdvojená podlaha používá pro distribuci chladicího vzduchu s minimálními ztrátami. Ochlazený vzduch vystupuje z podlahy na vhodných místech otvory v podlahových panelech. V tomto případě může být do systému rozvodu vzduchu integrováno automatické hasicí zařízení.\nMnoho administrativních budov využívá zdvojené podlahy k vytváření flexibilnějších a lépe využitelných prostor. Jestliže je podpodlahový rozvod vzduchu vybudován už při stavbě budovy, je takové zařízení levnější a lze ho snáze přizpůsobit během života budovy. Navíc, jestliže je budova vybavena modulárními elektrickými rozvody a modulárními příčkami, může být přizpůsobena novým účelům během velmi krátké doby. Není třeba bourat příčky a vrtat otvory pro nové rozvody.\nPodlahové panely jsou po instalaci vybavení jen zřídka odkrývány a prostory pod zdvojenou podlahou jsou málokdy čištěny, takže se v nich usazuje prach a jiné nečistoty. Ve zdvojené podlaze jsou přitom instalovány kouřové detektory, které mohou díky zvířenému prachu vyvolávat falešné poplachy.\n\nKe zvedání podlahových panelů se používají různé zvedáky s přísavkami.\n\nStrukturální problémy, jako jsou houpající se panely nebo mezery mezi nimi, mohou způsobit významné ohrožení zařízení nebo zranění obsluhy. Pravidelná kontrola neporušenosti systému zdvojené podlahy pomáhá problémy nacházet a předcházet jim.\nMnoho problémů lze přičíst kvalitě provedení základní podlahy. Během instalace je nutné věnovat pozornost stavu základní podlahy, která by měla být očištěna od veškerých nečistot, zbytků stavebních materiálů a co nejrovnější.\nStěny místnosti se zdvojenou podlahou by měly být tak kolmé, jak je to možné, aby se omezila nutnost řezání podlahových panelů a tím se minimalizovalo houpání panelů a mezery mezi nimi.\n\nInstalace zdvojené podlahy může změnit tepelné poměry v budově omezením vzájemného působení horkých míst a masivních betonových konstrukcí s velkou tepelnou setrvačností. Zdvojená podlaha slouží jako tepelná bariéra mezi provozními prostory a betonovou konstrukcí budovy. \n\nZdvojené podlahy určené pro všeobecné použití nevyhovují speciálním požadavkům telekomunikačních aplikací. Hlavní typy zdvojených podlah v telekomunikačních a datových centrech jsou: \nTelekomunikační zařízení v serverovnách a datacentrech jsou často uspořádána v řadách. Stojany (rozváděče, racky) jsou bez mezer umístěny vedle sebe do řady. Mezi řadami je potom obslužná ulička, ze které je možné dozorovat, opravovat a nastavovat zařízení. S výhodou se využívá toho, že sousedící řady jsou obráceny čelem k sobě. Následně je možné přivádět perforovanými panely zdvojené podlahy chlazený vzduch, který nasávají chladicí ventilátory ve stojanech. Ohřátý (znehodnocený) vzduch je odváděn na opačné straně stojanů.\n\n"}
{"id": "1020450", "url": "https://cs.wikipedia.org/wiki?curid=1020450", "title": "Şeref Eroğlu", "text": "Şeref Eroğlu\n\nŞeref Eroğlu [Šeref Erólu], (* 21. listopadu 1975, Kahramanmaraş, Turecko) je bývalý reprezentant Turecka v zápase řecko-římském. Je olympijským medailistou z roku 2004.\n\nVyrůstal v obci Dereköy, kde začal s tradičním zápasem zvaným karakudžak. Ve třinácti letech se přesunul do tréninkového centra mládeže v Sivas, kde se již věnoval řecko-římskému stylu. Později trénoval v Ankaře, kde vystudoval vysokou školu aby nakonec přesídlil do Istanbulu. Během své sportovní kariéry vystřídal několik trenérů - Erdogan Kodža, Mustafa Boylu nebo Hakki Bašar.\n\nZápasil v době zlaté éry tureckého řecko-římského zápasu, kdy společně s Hamza Yerlikayou nebo Nazmi Avlucou vozili medaile prakticky se všech turnajů, na kterých startovali. Eroğlu byl velmi úspěšný v Evropě, ale ve světě jakoby ztrácel půdu pod nohama. Byl znám až nadlidskou hbitostí. Říkalo se, že zvednou a přehodit tohoto Turka přes hlavu je skoro nemožné. Na olympijských hrách však tuto pověst nepotvrzoval. Jeho nezdar na olympijských hrách v Atlantě v roce 1996 byl cennou zkušeností a v roce 2000 na olympijských hrách v Sydney měl po veleúspěšných letech brát minimálně bronzovou medaili. Jenže ve skupině proti němu Rusové nominovali mladého Samurgaševa a po prohře s ním bylo po nadějích.\n\nV roce 2004 se mu po rozpačitých sezonách tolik nevěřilo. Měl náročnou s kupinu s největším favoritem Gruzíncem Kvirvelijou, který však nenačasoval optimálně formu. Byl z toho postup ze skupiny a nakonec i finálová účast proti Árerbájdžánci Mansurovovi. Finále mělo napínavý průběh, kdy se mu v poslední minutě podařilo snížit skóre na jediný bod. Ten však nezískal a jako poražený finalista vybojoval stříbrnou medaili. V dalších letech šel s výkonností postupně dolů. Kvalifikoval se ještě na své čtvrté olympijské hry v Pekingu, ale jeho účast byla více symbolická. Následně ukončil sportovní kariéru. Věnuje se podnikání a politice.\n\n\n"}
{"id": "1020452", "url": "https://cs.wikipedia.org/wiki?curid=1020452", "title": "Ben Rienstra", "text": "Ben Rienstra\n\nBen Rienstra (* 5. června 1990, Alkmaar, Nizozemsko) je nizozemský fotbalový záložník, který v současné době působí v klubu AZ Alkmaar. Hraje na postu defensivního středopolaře.\n\nV Nizozemsku nejprve profesionálně působil v Heracles Almelo. V červenci 2014 přestoupil do PEC Zwolle, s ním na začátku sezony 2014/15 vyhrál Johan Cruijff Schaal (nizozemský Superpohár, výhra 1:0 nad Ajaxem). S PEC si zahrál ve 4. předkole Evropské ligy 2014/15, kde byl jeho tým vyřazen českým klubem AC Sparta Praha.\n\n"}
{"id": "1020454", "url": "https://cs.wikipedia.org/wiki?curid=1020454", "title": "Jiří Němec", "text": "Jiří Němec\n\nJiří Němec je jméno vícero osob:\n\n"}
{"id": "1020457", "url": "https://cs.wikipedia.org/wiki?curid=1020457", "title": "Muzeum Horní Blatná", "text": "Muzeum Horní Blatná\n\nMuzeum Horní Blatná je pobočkou Muzea Karlovy Vary, od 1. června 2014 ve správě města Horní Blatná.\n\nMuzeum sídlí v památkově chráněném měšťanském domě s hrázděným patrem, pocházejícím z poloviny 18. století. Zděný dům s klenbovými stropy v přízemí a kazetovým stropem nad schodištěm je součástí naučné stezky Vlčí jámy. Nachází se v ulici vedoucí k Blatenskému vrchu.\n\nExpozici tvoří historie města Horní Blatná a historie těžby a zpracování cínu ve městě a okolí (Boží Dar). Součástí výstavy jsou i cínové výrobky, minerály z okolí a velké modely města a rozhledny na Blatenském vrchu. Taktéž zde jsou vystaveny dokumenty vztahující se k místnímu rodákovi Hansi Sophovi.\n\nV roce 2018 byl celý objekt za spolupráce města a obecně prospěšné společnosti Montanregion Krušné hory – Erzgebirge rekonstruován a v říjnu bylo muzeum s novou expozicí slavnostně otevřeno. Expozici tvoří exponáty karlovarského a sokolovského muzea a předměty od místních občanů. Vystaveny jsou krušnohorské paličkované krajky, nádobí ze stříbra a cínu a modely vratného vodního kola a důlního čerpadla s mihadly.\n\n"}
{"id": "1020459", "url": "https://cs.wikipedia.org/wiki?curid=1020459", "title": "Thomas Lam", "text": "Thomas Lam\n\nThomas Lam (* 18. prosince 1993, Amsterdam, Nizozemsko) je finský fotbalový obránce, který v současné době působí v klubu PEC Zwolle. Haje na postu stopera.\n\nV Nizozemsku nejprve profesionálně působil v AZ Alkmaar. V červenci 2014 přestoupil do PEC Zwolle, s ním na začátku sezony 2014/15 vyhrál Johan Cruijff Schaal (nizozemský Superpohár, výhra 1:0 nad Ajaxem).\n\nThomas Lam je mládežnickým reprezentantem Finska.\n\n"}
{"id": "1020465", "url": "https://cs.wikipedia.org/wiki?curid=1020465", "title": "One World Tour (Ricky Martin)", "text": "One World Tour (Ricky Martin)\n\nOne World Tour je plánované desáté koncertní turné portorického zpěváka Rickyho Martina, které se uskuteční v roce 2015 v souvislosti s připravovaným vydáním jeho desátého studiového alba.\n\nPrvní zpráva o turné byla vydána 15. července 2014 v časopisu \"Billboard\". Martin v něm uvedl, že „je nadšený, že může příští rok do Austrálie koncerty nového One World Tour a spatřit tak ještě jednou své oddané australské fanoušky“.\n"}
{"id": "1020470", "url": "https://cs.wikipedia.org/wiki?curid=1020470", "title": "Josef Haffner", "text": "Josef Haffner\n\nJosef Haffner (14. února 1813 Ligist – 25. října 1883 Hohenburg in Steiermark) byl rakouský lékař a politik německé národnosti, v 2. polovině 19. století poslanec Říšské rady.\n\nV roce 1830 absolvoval studia filozofie na Univerzitě ve Štýrském Hradci a roku 1835 medicínu na Vídeňské univerzitě, kde získal roku 1837 titul doktora lékařství. Do roku 1844 pak působil na praxi ve Štýrském Hradci, kde byl zároveň chudinským a soudním lékařem a zasedal ve vedení místního dětského špitálu. Věnoval se botanice a botanická společnost v Edinburghu ho jmenovala svým členem. Roku 1844 převzal po otci správu rodinného statku zapsaného v zemských deskách. Během revolučního roku 1848 zasedl v rozšířeném Štýrském zemském sněmu za kurii velkostatkářskou. Od roku 1850 zasedal v obecní radě v Oberdorfu. Zároveň působil jako předseda okresního zemědělského spolku ve Voitsbergu.\n\nPo obnovení ústavní vlády se opět zapojil do politiky. V roce 1861 se stal poslancem Štýrského zemského sněmu za kurii venkovských obcí, obvod Stainz, Voitsberg, Deutschlandsberg. Zemský sněm ho roku 1861 delegoval i do Říšské rady (tehdy ještě volené nepřímo) za Štýrsko (kurie venkovských obcí). Opětovně byl zemským sněmem do Říšské rady delegován v roce 1867. K roku 1861 se uvádí jako lékař, bytem v Hohenburgu in Steiermark.\n\nV Říšské radě patřil k takzvané frakci německých autonomistů, která byla součástí širšího bloku německým liberálů (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik).\n\nKromě parlamentních funkcí se koncem 60. let 19. století uvádí i jako okresní starosta ve Voitsbergu. Zasedal v ústředním výboru štýrské zemědělské společnosti.\n\nZemřel v říjnu 1883 na svém statku Hohenburg. Uváděn coby doktor lékařství a bývalý zemský a říšský poslanec. Bylo mu podle dobového oznámení o úmrtí 73 let.\n"}
{"id": "1020472", "url": "https://cs.wikipedia.org/wiki?curid=1020472", "title": "Peter Rajniak", "text": "Peter Rajniak\n\nPeter \"Pedro\" Rajniak (23. května 1953 – 4. února 2000) byl československý basketbalista, vicemistr Evropy 1985. Absolvoval Lékařskou fakultu Univerzity Komenského Bratislava. Je zařazen na čestné listině mistrů sportu.\n\nJako hráč Československa byl účastníkem 8 světových a evropských basketbalových soutěží a patřil mezi nejlepší střelce týmu, především z dlouhé vzdálenosti. Za reprezentační družstvo Československa v letech 1978-1987 odehrál 255 zápasů, z toho na Olympijských hrách, Mistrovství světa a Mistrovství Evropy celkem 40 zápasů, v nichž zaznamenal 408 bodů.\n\nJako hráč Československa byl účastníkem Olympijských her 1980 v Moskvě (9. místo), když na předecházející olympijské kvalifikaci ve Švýcarsku skončilo druhé. Zúčastnil se Mistrovství světa 1982 v Kolumbii (10. místo). Hrál pětkrát ve finálové části Mistrovství Evropy v basketbale mužů v letech 1979 v Turínu, Itálie (4. místo), 1981 v Praze (3. místo), 1983 v Nantes, Francie (10. místo), 1985 ve Stuttgartu, Německo (2. místo) a 1987 v Athénách, Řecko (8. místo). S basketbalovou reprezentací Československa získal na Mistrovství Evropy jednu stříbrnou a jednu bronzovou medaili.\n\nV československé basketbalové lize byl čtyřikrát mistrem Československa (1979, 1980, 1983, 1985), dvakrát vicemistrem (1981, 1982) a na třetím místě v roce 1977. Je na 36. místě tabulky střelců československé ligy s celkovým počtem 4402 bodů. S týmem Inter Bratislava se zúčastnil 7 ročníků evropských klubových pohárů v basketbale, z toho třikrát Poháru evropských mistrů (1980, 1981, 1984), dvakrát FIBA Poháru vítězů národních pohárů (1982, 1983) a dvakrát FIBA Poháru Korač. Šestkrát se tým účastnil zápasů ve čtvrtfinálové skupině. \n\nV sezóně 1984-1985 byl zařazen do nejlepší pětice hráčů československé ligy basketbalu. Od roku 1985 byl hráčem a trenérem basketbalu v Lucemursku, kde zemřel 4. února 2000 na infarkt ve věku 46 let.\n\nJeho sestra Irena Rajniaková byla hráčkou československé basketbalové reprezentace, mistryně Evropy v roce 1975 (ME juniorek) a dvakrát na 4. místě na Mistrovství Evropy v basketbale žen v letech 1980 a 1985. Třikrát byla nejlepší basketbalistkou Slovenska (1979, 1980, 1985). Oba jeho synové Martin a Peter hráli v letech 2003-2013 za reprezentační basketbalové družstvo Lucemburska.\n\n\n\nanglicky\n"}
{"id": "1020475", "url": "https://cs.wikipedia.org/wiki?curid=1020475", "title": "Železniční trať Lhasa–Žikace", "text": "Železniční trať Lhasa–Žikace\n\nŽelezniční trať Lhasa–Žikace (ལྷ་གཞིས་ལྕགས་ལམ་, Wylie: lha gzhis lcags lam) spojuje hlavní město Tibetské autonomní oblasti (TAO), Lhasu, s druhým největším městem TAO, Žikace.\n\nVýstavba trati začala v roce 2010. Trať je dlouhá 253 km, a celá se nachází v nadmořské výšce 3600 - 4000 m n. m. Úsek byl slavnostně otevřen 15.8.2014, první vlaková souprava ze Lhasy vyjela 16.8.2014. Následná prodloužení počítají s dalším přibližováním k hranicím s Indií a Nepálem a následným mezinárodním propojením .\n\nNa úseku bylo vybudováno 96 mostů v celkové délce 45 km, nejdelší z nich měří 148 m, a 29 tunelů o celkové délce 70 km, nejdelší z nich měří 10 km. Celkem tunely a mosty představují 45% z celkové délky úseku.\n\nTrať má 14 zastávek, z toho osobní vlaky obsluhují pouze 6 stanic. Ostatní zastávky slouží pouze nákladním vlakům. Během výstavby železnice bylo podél úseku vytěženo množství nerostných surovin a odvezeno do čínského vnitrozemí. Vlaky ze Lhasy do Žikace a zpět jezdí pouze jednou denně. Cesta trvá tři hodiny.\n\nVýstavba úseku vyvolala protesty ze strany Tibeťanů, kteří se obávají přílivu čínských migrantů do regionu.\n"}
{"id": "1020477", "url": "https://cs.wikipedia.org/wiki?curid=1020477", "title": "Point-to-multipoint", "text": "Point-to-multipoint\n\nPoint-to-multipoint (bod-více bodů) je v telekomunikacích taková organizace komunikace, kdy jedna stanice komunikuje s několika stanicemi v různých lokacích.\n\"Point-to-multipoint\" se často zapisuje zkratkou P2MP, PTMP nebo PMP.\n\nNejpoužívanějším médiem pro point-to-multipoint komunikaci byly v minulosti sériové linky; například protokol SDLC byl navržen tak, aby umožňoval tento způsob komunikace. Po roce 2000 se point-to-point komunikace používá hlavně pro bezdrátovou komunikaci a VoIP telefonii pomocí rádiových vln v pásmech UKV (decimetrové vlny s kmitočty nad 1 GHz). P2MP systémy mohou být jednosměrné i obousměrné. Z centrální antény nebo anténního pole se vysílá pro několik přijímačů a obousměrné systémy používají nějakou formu multiplexování s časovým dělením pro zpětný kanál.\n\n"}
{"id": "1020479", "url": "https://cs.wikipedia.org/wiki?curid=1020479", "title": "Gnarwolves", "text": "Gnarwolves\n\nGnarwolves byla britská punkrocková skupina, původem z Brightonu v Anglii. Jejími členy jsou bratři Thom a Max Weeksové a baskytarista Charlie Piper. 15. srpna 2014 vystoupila jako předkapela spolu s A Wilhelm Scream na koncertě Blink-182 pořádaného Rock for People v pražské Tipsport aréně.\n\n\n\n"}
{"id": "1020482", "url": "https://cs.wikipedia.org/wiki?curid=1020482", "title": "Dvoubodový spoj", "text": "Dvoubodový spoj\n\nDvoubodový ( ) spoj v telekomunikacích označuje komunikační spojení mezi pouze dvěma uzly nebo koncovými body. Příkladem je běžný telefonní hovor, při němž je jeden telefonní přístroj spojený pouze s jediným dalším přístrojem, a co řekne jeden účastník, může slyšet pouze druhý. Dalšími příklady dvoubodových komunikačních spojů jsou pronajatý okruh, mikrovlnný spoj a obousměrná rádiová komunikace. Opakem dvoubodového spoje jsou komunikační topologie \"point-to-multipoint\" nebo \"broadcast\", u kterých vysílání jednoho uzlu může přijímat několik uzlů. Příkladem komunikačních systémů point-to-multipoint je rozhlasové a televizní vysílání.\n\nTermín dvoubodový se používá také v počítačových sítích a v architektuře počítačů pro označení drátového nebo jiného spojení, které spojuje pouze dva počítače nebo obvody, a které je protikladem k jiným topologiím sítí jako je sběrnicová topologie nebo použití křížových přepínačů, které mohou vzájemně propojovat mnoho komunikačních zařízení. \n\nPro dvoubodovou komunikaci se někdy používá zkratka P2P nebo Pt2Pt. Zkratka P2P se však také používá pro označení peer-to-peer sítí, služeb nebo komunikace.\n\nTradiční dvoubodové datové spoje jsou tvořeny komunikačním médiem s právě dvěma koncovými body a nepoužívají žádné formátování dat nebo paketů. Hostitelské počítače na obou koncích byly plně zodpovědné za formátování dat, která si vyměňovaly. Spojení mezi počítači a komunikačním médiem bylo obecně realizováno pomocí rozhraní RS-232 nebo podobného. Pro propojení blízkých počítačů bylo možné použít kabel přímo propojující komunikační karty.\n\nPro propojení na větší vzdálenost musel být každý koncový bod vybaven modemem, který konvertuje digitální proud dat na analogový telekomunikační signál a opačně. Když spojení poskytuje telekomunikační společnost, nazývá se vyhrazený, pronajatý nebo soukromý spoj. Síť ARPANET používala pronajaté okruhy pro dvoubodové spoje mezi svými síťovými uzly nazývanými Interface Message Processor, které používaly technologii přepojování paketů.\n\nV roce 2003 se termín dvoubodový spoj používá pro pevné bezdrátové datové komunikace pro Internet nebo voice přes IP využívající rádiové frekvence v gigahertzovém pásmu. Zahrnuje také technologie jako je laserový spoj pro telekomunikace, ale ve všech případech očekává, že mezi oběma komunikujícími stranami bude přímá viditelnost a že je možné nasměrovat poměrně úzký svazek z vysílače na přijímač. Inženýrské rady sdružení TIA (Telecommunications Industry Association) vyvinuly americké standardy pro dvoubodovou komunikaci a příbuzné buňkové základnové systémy. Online nástroje umožňují uživatelům zjistit, zda mají stanici na přímou viditelnost.\n\nTelekomunikační signál je typicky obousměrný, jako TDMA (Time division multiple access) nebo rozdělený na kanály.\n\nPři použití rozbočovačů ( ) a přepínače ( ), poskytuje rozbočovač spojení typu point-to-multipoint (nebo jednoduše multipoint), které rozděluje celkovou šířku pásma poskytovanou rozbočovačem mezi jednotlivé propojené klientské uzly. Přepínač naopak poskytuje díky mikrosegmentaci větší počet dvoubodových okruhů, což umožňuje každému klientskému uzlu mít vyhrazený okruh s výhodou plně duplexního spojení.\n\n"}
{"id": "1020483", "url": "https://cs.wikipedia.org/wiki?curid=1020483", "title": "Franz von Hopfen", "text": "Franz von Hopfen\n\nFranz von Hopfen (3. května 1825 Vídeň – 18. března 1901 Baden) byl rakouský finančník a politik německé národnosti z Moravy, v 2. polovině 19. století poslanec Říšské rady.\n\nVystudoval práva na Vídeňské univerzitě. Převzal pak správu rodinného statku v jihomoravské Miroslavi. Věnoval se studiu národohospodářství. V roce 1861 se stal důvěrníkem hypotečního oddělení Národní banky. V roce 1864 se stal ředitelem finančního ústavu Bodencreditanstalt, který pod jeho vedením získal značný vliv. Zasedal také na postu prezidenta správní rady uhelných dolů v Trbovlje. Od roku 1867 byl viceprezidentem a od roku 1874 prezidentem správní rady železniční společnosti Österreichische Südbahn.\n\nPo obnovení ústavní vlády se zapojil i do politiky. V zemských volbách na Moravě v březnu 1861 se stal poslancem Moravského zemského sněmu za kurii velkostatkářskou, II. sbor. Zemský sněm ho roku 1861 delegoval i do Říšské rady (tehdy ještě volené nepřímo) za Moravu (kurie velkostatkářská). Opětovně byl zemským sněmem do Říšské rady delegován v roce 1867 (23. září 1867 složil slib). 9. června 1863 a znovu v roce 1867 byl zvolen i místopředsedou Poslanecké sněmovny Říšské rady a ve funkci byl potvrzen i v roce 1869. Opětovně byl zemským sněmem vyslán do Říšské rady roku 1870 a 1871 (v roce 1871 již ovšem coby delegát Dolnorakouského zemského sněmu). V letech 1870–1873 byl předsedou Poslanecké sněmovny Říšské rady. Poslanecký mandát získal i v prvních přímých volbách do Říšské rady roku 1873, opět za velkostatkářskou kurii na Moravě. K roku 1861 se uvádí jako statkář, bytem ve Vídni.\n\nV Říšské radě i na Moravském zemském sněmu patřil k takzvané Straně středu, která sdružovala některé velkostatkářské politiky, kteří odmítali jak historický federalismus a koordinaci s českým národním hnutím u Strany konzervativního velkostatku, tak provídeňský a proněmecký liberalismus Strany ústavověrného velkostatku. V moravských podmínkách ovšem tito centristé tíhli spíše k ústavověrnému velkostatku.\n\nPo burzovní krizi roku 1873 omezil své finanční aktivity a po roce 1879 se stáhl i z aktivní politiky. V roce 1880 rezignoval na funkci ve vedení Bodencreditanstaltu (zůstal ovšem až do roku 1892 v správní radě této banky), odešel i z vídeňského bankovního spolku.\n\nV roce 1860 byl povýšen do šlechtického stavu. V únoru 1863 mu byl udělen Řád železné koruny a tudíž titul rytíře. Roku 1873 pak získal titul barona.\n"}
{"id": "1020486", "url": "https://cs.wikipedia.org/wiki?curid=1020486", "title": "Stef Nijland", "text": "Stef Nijland\n\nStef Nijland (* 10. srpna 1988, Hoogezand, Nizozemsko) je nizozemský fotbalový útočník, který v současné době působí v klubu PEC Zwolle. Mimo Nizozemska hrál v Austrálii, kde hostoval v klubu Brisbane Roar FC.\n\nOd ledna do června 2013 byl na hostování z PSV v australském klubu Brisbane Roar FC.\n\nS PEC vyhrál v sezoně 2013/14 nizozemský fotbalový pohár (KNVB beker), ve finále proti Ajaxu Amsterdam (5:1) byl pouze na lavičce náhradníků. Na začátku sezony 2014/15 vyhrál s PEC Johan Cruijff Schaal (nizozemský Superpohár), vstřelil vítězný gól (výhra 1:0).\n\nV odvetném zápase 4. předkola Evropské ligy 2014/15 28. srpna 2014 vstřelil z penalty jedinou branku svého týmu, PEC prohrál s AC Sparta Praha 1:3 a do základní skupiny nepostoupil.\n\n"}
{"id": "1020488", "url": "https://cs.wikipedia.org/wiki?curid=1020488", "title": "Franz Bernert", "text": "Franz Bernert\n\nFranz Johann Bernert (4. dubna 1811, Grabštejn – 18. března 1890 Drážďany) byl severočeským římskokatolickým duchovním, titulárním biskupem z Azotu, apoštolským vikářem biskupství Míšeň-Drážďany a apoštolským prefektem v Horní Lužici. Stal se rovněž zpovědníkem saského krále Alberta.\n\nFranz Johann Bernert se narodil v podhradí hradu Grabštejn v rodině panského správce Franze Bernerta. Již v raném věku zamířil na duchovní dráhu a v semináři vystudoval teologii. 26. července 1834 přijal v Litoměřicích jáhenské svěcení a 4. srpna téhož roku byl vysvěcen na kněze. Nejprve působil jako kaplan v Hrádku nad Nisou v sousedství svého rodiště, poté sloužil již jako farář v Raspenavě a v Novém Městě pod Smrkem. V roce 1841 mu bylo přikázáno odejít do sousedního, převážně luteránského Saska, jehož královská rodina byla ovšem katolická. Od roku 1841 působil jako duchovní v Míšni, od roku 1846 pak jako duchovní ve Cvikově. Následně se stal superiorem, tedy hlavním farářem katolického Dvorního kostela v hlavním městě Drážďanech. Jako superior nejvýznamnějšího katolického chrámu v zemi byl přijat v roce 1862 do saské katolické konzistoře jako její druhý duchovní rada. Bernertovy vynikající znalosti teologie a jeho mírná povaha natolik oslovily samotného saského krále Alberta, že si Bernerta vybral za svého privátního duchovního rádce a zpovědníka.\n\nV Bernertově době panovala v Sasku poněkud nestandardní organizace katolické církve na nejvyšší úrovni. Středověké biskupství v Míšni bylo s nástupem reformace postupně likvidováno, až v roce 1581 zaniklo docela. S přestupem saských kurfiřtů zpět na katolickou víru svitla naděje na jeho obnovení. To se skutečně podařilo v roce 1743, ovšem papežové do biskupství, nově zřízeného pod jménem Drážďansko-míšeňské, již neinstalovali řádné biskupy, nýbrž ponechávali řízení diecéze na tzv. apoštolských vikářích, tedy mimořádných administrátorech Svatého stolce, kteří často, ale ne vždy, disponovali biskupským svěcením. Tato praxe přetrvávala až do roku 1921 a ani za Bernertova života se na ní nic nezměnilo. Teprve po tomto datu začala být diecéze obsazována řádnými biskupy, ovšem až dodnes má poněkud výjimečné postavení v tom, že podléhá přímo Svatému stolci a nikoli některému arcibiskupovi. Zcela zvláštní poměry vládly v saské Horní Lužici, kde Bernert začal sloužit jako děkan budyšínského kostela sv. Petra. Horní Lužice měla ve správních a státoprávních otázkách výjimečné postavení zpečetěné Pražským mírem z r. 1635. Ani jeho postupné oklešťování ani vydání první saské quasi-demokratické a unifikující ústavy v roce 1831 na tom zásadním způsobem nic nezměnilo. V církevně-správních záležitostech podléhala země až do příchodu reformace biskupům v Míšni, poté zřídil papež v roce 1567 úřad tzv. apoštolského prefekta pro Horní Lužici, který sídlil v Budyšíně, měl na starosti lužické katolíky a představoval jakéhosi \"biskupa v malém\", který se v závažnějších otázkách obracel na pražského arcibiskupa. Od vydání saské ústavy v roce 1831 začalo být pravidlem, že úřady saského apoštolského vikáře a hornolužického apoštolského prefekta bývávaly svěřeny téže osobě. Když v lednu 1875 zemřel dosavadní držitel obou církevních úřadů, Ludwig Forwerk (29. srpna 1816, Drážďany – 8. ledna 1875, Drážďany), byl za jeho nástupce vybrán právě Bernert, který do obou funkcí nastoupil 28. ledna 1876. Aby byl pro své nové úřady lépe vybaven, začal se připravovat na přijetí biskupského svěcení. To obdržel 19. března 1876 v Litoměřicích z rukou biskupa Augustina Wahaly. Zároveň s tím byl Bernert jmenován titulárním biskupem z Azotu. V závěru své životní dráhy, v roce 1884, obdržel Bernert čestný doktorát teologické fakulty Karlo-Ferdinandovy univerzity v Praze. Bernert je pochován na Starém katolickém hřbitově v Drážďanech.\n\nBernert se narodil do rodiny Franze Bernerta, vrchnostenského správce clam-gallasovského panství Grabštejn a jeho ženy Veroniky. Měl sestru Annu, která se provdala za Wenzela Schwarze, chudého sedláka ze Špitálního Gruntu, dnešního Dolního Sedla. Měli spolu celkem 7 synů, z nichž dva, Franz (1841–1911) a Adolf se stali významnými sochaři a jiný ze synů, Franz Wenzel (1842–1919), ke kterému měl Bernert ze svých synovců nejblíže, proslul jako světoznámý malíř, jehož díla dodnes vystavují přední evropské galerie. Franz Wenzel Schwarz také studoval v Drážďanech a Bernert ho podporoval na studiích i v kariéře. Výtvarné umění bylo ostatně jednou z velkých zálib Franze Johanna Bernerta, označovaného za \"typického představitele intelektuálního a vědátorského duchovního 19. století\". K těm dalším zálibám patřily vlastivěda, botanika a tvorba vlastních herbářů.\n"}
{"id": "1020492", "url": "https://cs.wikipedia.org/wiki?curid=1020492", "title": "Bad-tibira", "text": "Bad-tibira\n\nBad-tibira (překládáno jako „zeď měděných dělníků“ nebo „pevnost kovářů“) bylo starověké sumerské město, které se nachází na sumerském královském seznamu. Dnes je identifikováno s telem arabsky zvaným Tell al-Madíneh. Jeho akkadský název je Dûr-gurgurri, řecky ho pak starověcí autoři jako Apollodóros z Athén a Béróssos nazývali Παντιβίβλος, což může být odvozeno z jiné verze sumerského jména, \"Patibira\" (\"kanál kovářů\").\n\nPodle sumerského královského seznamu byl poté, co Eridu padlo, královský majestát vzat do Bad-tibiry. V Bad-tibiře vládla po Eridu druhá předpotopní dynastie, ke které patřili tři králové: En-men-lu-ana, En-men-gal-anaa a Dumuzi Pastýř. V raném sumerském textu \"Sestup Inanny do podsvětí\" je zmiňován městský chrám, \"E-muš-kalama\". Bad-tibira je také zmiňována na nápisech na hliněných kuželích, které zmiňují smlouvu mezi Entemenou, správcem Lagaše, a Lugal-kiniše-duduem, správcem Uruku. Entemena je zde identifikován jako zbudovatel chrámu E-muš zasvěceného Inanně a Dumuzimu.\n\nVlastnictví Bad-tibiry později přecházelo mezi Larsou, jejíž král Sín-Iddinam měl nechat kolem města postavit velké hradby, a Isinem, jehož král Lipit-Ištar zde měl nechat zbudovat „dům spravedlnosti“.\n\n"}
{"id": "1020530", "url": "https://cs.wikipedia.org/wiki?curid=1020530", "title": "Příběh vojáka (film, 1984)", "text": "Příběh vojáka (film, 1984)\n\nPříběh vojáka (v americkém originále: A Soldier's Story) je americký dramatický film z roku 1984. Režisérem filmu je Norman Jewison. Hlavní role ve filmu ztvárnili Howard E. Rollins, Jr., Adolph Caesar, Art Evans, David Alan Grier a David Harris.\n\nAdolph Caesar byl za svou roli v tomto filmu nominován na Oscara a Zlatý glóbus. Na stejná ocenění byl nominován za scénář k filmu Charles Fuller a film byl na stejná ocenění nominován v kategoriích nejlepší snímek (u Zlatého glóbusu v kategorii nejlepší snímek - drama).\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1020533", "url": "https://cs.wikipedia.org/wiki?curid=1020533", "title": "Povolení vraždit", "text": "Povolení vraždit\n\nPovolení vraždit (v americkém originále: License to Kill) je americký dramatický film z roku 1984. Režisérem filmu je Jud Taylor. Hlavní role ve filmu ztvárnili James Farentino, Penny Fuller, Don Murray, Millie Perkins a Ari Meyers.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1020539", "url": "https://cs.wikipedia.org/wiki?curid=1020539", "title": "Moc (film)", "text": "Moc (film)\n\nMoc (v americkém originále: Power) je americký dramatický film z roku 1986. Režisérem filmu je Sidney Lumet. Hlavní role ve filmu ztvárnili Richard Gere, Julie Christie, Gene Hackman, Kate Capshaw a Denzel Washington.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1020540", "url": "https://cs.wikipedia.org/wiki?curid=1020540", "title": "Adam Cohen", "text": "Adam Cohen\n\nAdam Cohen (* 18. září 1972, Montréal) je kanadský písničkář.\n\nJe synem hudebníka a spisovatele Leonarda Cohena a jeho tehdejší přítelkyně Suzanne Elrod. Po rozchodu rodičů žil převážně s matkou a velkou část dětství strávil ve Francii; v dětství však žil také na různých dalších místech po celém světě, například na řeckém ostrově Hydra, v New Yorku či Los Angeles. Ve svých dvanácti letech začal hrát na kytaru a později studoval mezinárodní vztahy na Syracuse University.\n\nV roce 1997 podepsal smlouvu s hudebním vydavatelstvím Columbia Records a v následujícím roce vydal své první studiové album. Od roku 2004 působí vedle své sólové kariéry také ve skupině Low Millions, se kterou v témže roce vydal album \"Ex-Girlfriends\".\n\nProdukoval také album \"You Want It Darker\" svého otce.\n\n\n"}
{"id": "1020544", "url": "https://cs.wikipedia.org/wiki?curid=1020544", "title": "Judy Collins", "text": "Judy Collins\n\nJudy Collins, rodným jménem Judith Marjorie Collins (* 1. května 1939, Seattle) je americká hudebnice. Její otec byl zpěvák a rozhlasový diskžokej; ona se již od dětství věnovala studiu klasického klavíru. Nejprve se věnovala buskingu po newyorských ulicích; později podepsala nahrávací smlouvu s hudebním vydavatelstvím Elektra Records a své první studiové album \"A Maid of Constant Sorrow\" vydala v roce 1961; v následujících padesáti letech vydala několik desítek dalších alb. V roce 1968 byla oceněna cenou Grammy.\n\n"}
{"id": "1020549", "url": "https://cs.wikipedia.org/wiki?curid=1020549", "title": "Miami Vice", "text": "Miami Vice\n\nMiami Vice je americký televizní seriál z kriminálního prostředí, jehož autorem je Anthony Yerkovich. Hlavní role v seriálu, který stanice NBC vysílala v letech 1985 až 1989, představovali Don Johnson (detektiv Sonny Crockett) a Philip Michael Thomas (detektiv Ricardo Tubbs). V dalších rolích se zde představovali například John Diehl, Michael Talbott a Saundra Santiago; v menších epizodních rolích pak hráli známá osobnosti, jako například Miles Davis, Leonard Cohen či Frank Zappa. Autorem znělky k seriálu byl Jan Hammer. Producentem seriálu byl Michael Mann, který v roce 2006 natočil také filmovou adaptaci seriálu.\n\n"}
{"id": "1020555", "url": "https://cs.wikipedia.org/wiki?curid=1020555", "title": "Volání svobody", "text": "Volání svobody\n\nVolání svobody (v britském originále: Cry Freedom) je koprodukční dramatický film z roku 1987. Režisérem filmu je Richard Attenborough. Hlavní role ve filmu ztvárnili Denzel Washington, Juanita Waterman, Kevin Kline, Penelope Wilton a Kevin McNally.\n\nDenzel Washington byl za svou roli ve filmu nominován na Oscara a Zlatý glóbus. Film získal ocenění BAFTA za nejlepší zvuk. Film byl dále nominován na dva Oscary (nejlepší píseň a hudba), tři Zlaté glóby (nejlepší film-drama, režie a hudba) a šest cen BAFTA (nejlepší herec ve vedlejší roli, kamera, režie, střih, film a hudba).\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1020558", "url": "https://cs.wikipedia.org/wiki?curid=1020558", "title": "The Future", "text": "The Future\n\nThe Future je deváté studiové album kanadského hudebníka Leonarda Cohena, vydané v listopadu 1992 prostřednictvím hudebního vydavatelství Columbia Records. Na albu se podílelo několik producentů včetně Cohena samotného a herečky jménem Rebecca De Mornay, která v té době s Cohenem žila. V britské hitparádě se album umístilo na 36. příčce; v Kanadě bylo oceněno platinovou deskou.\n\n"}
{"id": "1020563", "url": "https://cs.wikipedia.org/wiki?curid=1020563", "title": "Blind Rage", "text": "Blind Rage\n\nBlind Rage je čtrnácté studiové album německé heavymetalové skupiny Accept, v pořadí třetí s americkým zpěvákem Markem Tornillem. Album vyšlo v srpnu roku 2014 prostřednictvím hudebního vydavatelství Nuclear Blast a stejně jako v předchozích případech je jeho producentem Andy Sneap. Autorem obalu alba je Dan Goldsworthy.\n\n"}
{"id": "1020575", "url": "https://cs.wikipedia.org/wiki?curid=1020575", "title": "Klášter Nížkov", "text": "Klášter Nížkov\n\nVe 30. letech 13. století byl učiněn pokus založit cisterciácký klášter v Nížkově. Po nemnoha letech existence byl klášter zrušen.\n\nZaložení kláštera v Nížkově inicioval šlechtic Jan z Polné. S žádostí o vyslání skupiny mnichů se obrátil do severočeského Oseka. Tehdejší osecký opat Slávek skutečně mnichy na Vysočinu poslal. Mniši byli usazeni v Nížkově, a Jan z Polné poskytl komunitě k obživě výnosy z malé části svého majetku. Existence konventu byla od začátku problematická. Značná vzdálenost komplikovala nutnou komunikaci s mateřským klášterem v Oseku, materiální zabezpečení komunity ne zcela dostačovalo, situace se zlepšovala jen velmi pomalu.\n\nOsecký opat Slávek provedl v roce 1239 v Nížkově vizitaci. Při ní shledal podmínky pro život komunity nevyhovujícími, a mnichům nařídil, aby se vrátili do Oseka. Do dnešních dnů je v Nížkově, jako jediná památka na klášter, farní kostel svatého Mikuláše zbudovaný cisterciáky.\n\nKaždý cisterciácký klášter má svou „rodovou linii“, vedoucí zpět až k původní cisterciácké komunitě v Citeaux. V případě Oseka tato linie vypadá následovně:\n\nCiteaux - Morimond - Kamp - Volkenroda - Waldsassen - Osek - Nížkov\n\n\n"}
{"id": "1020578", "url": "https://cs.wikipedia.org/wiki?curid=1020578", "title": "James Dasaolu", "text": "James Dasaolu\n\nJames Dasaolu (* 5. září 1987 Croydon) je britský atlet, sprinter, mistr Evropy v běhu na 100 metrů z roku 2014.\n\nNa mistrovství Evropy v Barceloně v roce 2010 nepostoupil do finále běhu na 100 metrů. V roce 2012 startoval na olympiádě v Londýně, kde rovněž skončil v semifinále běhu na 100 metrů. Na počátku roku 2013 získal na halovém evropském šampionátu stříbrnou medaili v běhu na 60 metrů. Na mistrovství světa v témže roce doběhl v finále běhu na 100 metrů osmý. Dosavadním největším úspěchem pro něj se stal titul mistra Evropy v běhu na 100 metrů v roce 2014. Ve finále zvítězil časem 10,36. O dva roky později byl na evropském šampionátu v Amsterdamu členem vítězné britské štafety na 4x100 meetrů.\n\n\n"}
{"id": "1020580", "url": "https://cs.wikipedia.org/wiki?curid=1020580", "title": "Quinnův případ", "text": "Quinnův případ\n\nQuinnův případ (v americkém originále: The Mighty Quinn) je americký kriminální film z roku 1989. Režisérem filmu je Carl Schenkel. Hlavní role ve filmu ztvárnili Denzel Washington, Robert Townsend, James Fox, Mimi Rogers a M. Emmet Walsh.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1020581", "url": "https://cs.wikipedia.org/wiki?curid=1020581", "title": "Ritual.", "text": "Ritual.\n\nRitual. (česky \"Rituál\") je první studiové album kultovní české black metalové kapely Master's Hammer. Nahráno bylo v prosinci 1990, vydáno v roce 1991 hudebním vydavatelstvím Monitor Records a později znovu vydáno dalšími firmami (např. francouzskou Osmose Productions, k nimž Master's Hammer později přešli, nebo Jihosound Records, což je firma vlastněná přímo kapelou).\n\nPodle kapely se prodalo více než 25 000 kopií alba pouze v České republice. Album ovlivnilo i ranou norskou black metalovou scénu, norský hudebník Fenriz z Darkthrone podotkl, že je to „první norské black metalové album“, ačkoli (Master's Hammer) jsou z Československa.\n\nKe skladbám \"Černá svatozář\" a \"Geniové\" vznikly videoklipy.\n\n\n\n"}
{"id": "1020582", "url": "https://cs.wikipedia.org/wiki?curid=1020582", "title": "Ritual", "text": "Ritual\n\nRitual může znamenat:\n\n\n"}
{"id": "1020585", "url": "https://cs.wikipedia.org/wiki?curid=1020585", "title": "Glory (film, 1989)", "text": "Glory (film, 1989)\n\nGlory (v americkém originále: Glory) je americký historický film z roku 1989. Režisérem filmu je Edward Zwick. Hlavní role ve filmu ztvárnili Matthew Broderick, Denzel Washington, Morgan Freeman, Cary Elwes a Cliff DeYoung.\n\nDenzel Washington získal za svou roli v tomto filmu Oscara a Zlatý glóbus. Freddie Francis získal za kameru k tomuto filmu Oscara a nominován byl na cenu BAFTA. Film získal Oscara i v kategorii nejlepší zvuk. Nominován byl dále v kategorii nejlepší výprava a nejlepší střih, dále byl také nominován i na čtyři Zlaté glóby (kategorie nejlepší film-drama, režie, scénář a hudba).\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1020586", "url": "https://cs.wikipedia.org/wiki?curid=1020586", "title": "Heinrich Palme", "text": "Heinrich Palme\n\nHeinrich Palme může být:\n\n"}
{"id": "1020592", "url": "https://cs.wikipedia.org/wiki?curid=1020592", "title": "Vakoveverka žlutobřichá", "text": "Vakoveverka žlutobřichá\n\nVakoveverka žlutobřichá (\"Petaurus australis\") je vačnatec žijící v blahovičníkových lesích východní Austrálie, vystupuje až do nadmořské výšky 1400 m. Je největším druhem vakoveverek, dosahuje váhy až 700 gramů a délky okolo 30 cm (navíc má až půl metru dlouhý ocas). Dokáže napnout blány na bocích a snést se z větve na zem klouzavým letem dlouhým až 120 metrů. Žije společenským životem, tlupy ve dne přespávají v dutinách stromů a v noci vyrážejí za potravou. Živí se drobnými bezobratlými živočichy, oblíbenou pochoutkou vakoveverek je míza blahovičníků: vykusují do dřeva zářezy ve tvaru písmene V a zachycují stékající tekutinu. Dorozumívají se daleko slyšitelným hvízdáním. Pohlavní zralosti dosahují ve dvou letech, mládě tráví ve vaku okolo sto dní po porodu. Vakoveverka žlutobřichá se dožívá průměrně šesti let.\n\n"}
{"id": "1020593", "url": "https://cs.wikipedia.org/wiki?curid=1020593", "title": "Tomasz Horodyski", "text": "Tomasz Horodyski\n\nTomasz Horodyski (cca 1820 – 17. ledna 1885 Vídeň) byl rakouský politik polské národnosti z Haliče, v 2. polovině 19. století poslanec Říšské rady.\n\nŽil na svém statku v haličské obci Krogulec.\n\nPo obnovení ústavní vlády se zapojil i do politiky. Od roku 1861 byl poslancem Haličského zemského sněmu za velkostatkářskou kurii (obvod Čortkiv). Zemský sněm ho roku 1861 delegoval i do Říšské rady (tehdy ještě volené nepřímo) za Halič (kurie velkostatkářská. 11. května 1861 složil slib. K roku 1861 se uvádí jako statkář, bytem v Krogulci. Zemský sněm ho do Říšské rady opětovně delegoval roku 1869. 16. prosince 1869 složil slib. Znovu byl zemským sněmem do vídeňského parlamentu vyslán v roce 1870 (19. září 1870 složil slib) a roku 1871. Složil slib 28. prosince 1871, jeho mandát ale byl 21. dubna 1873 pro dlouhodobou absenci prohlášen za zaniklý. Uspěl i v prvních přímých volbách do Říšské rady roku 1873, znovu za velkostatkářskou kurii v Haliči. Mandát za týž obvod obhájil i ve volbách do Říšské rady roku 1879 a v parlamentu setrval do své smrti roku 1885.\n\nV posledních letech života trpěl zhoršující se chorobou. Přesto se nadále podílel na práci parlamentu. Zemřel v lednu 1885.\n"}
{"id": "1020596", "url": "https://cs.wikipedia.org/wiki?curid=1020596", "title": "Ahnenpass", "text": "Ahnenpass\n\nAhnenpaß byl v Německu od roku 1933 vydáván \"Říšským svazem úředníků matričního úřadu\" a sloužil jako potvrzení „árijského původu“ vlastníka tohoto dokumentu. Doklad „árijského původu“ byl za nacionálního socialismu předepsán různými zákony (norimberské zákony, zákon o úřednících z povolání a později také německý zákon o úřednících). Tak například zákon o říšských občanech (jeden z norimberských zákonů) odstranil rovnost před zákonem rozdělením obyvatel Německa na \"říšské občany\" (vlastnící plně všechna práva) a \"státní občany\", kteří neměli říšské občanství a spadali pod zvláštní právo. Ahnenpaß byl z praktického důvodu zaveden speciálně pro německé úřady krátce po převzetí moci. \nÚdaje v tomto dokumentu musely být sestaveny na základě originálních dokladů a vše muselo být důkladně úředně ověřeno. Dokument vydával matriční úřad (ale mohl být také církevně ověřen) a nahrazoval v případě předložení nutnost dokládat rodný list, křestní list a oddací listy. Uvnitř \"Ahnenpassu\" se vyplňovaly kolonky ohledně narození, křtu, sňatku a úmrtí vlastníka a jeho předků zpětně až po pátou generaci (tj. až po praprarodiče prarodičů), a sice dle odpovídajících dokladů. Záviselo na jednotlivých případech, jak „hluboko“ musely jít údaje o předcích, zpravidla se tehdy považovalo za dostačující, když byly dokonale vyplněny údaje sahající po praprarodiče. Dokument si ale německé úřady nearchivovaly s výjimkou příslušníků SS, jejichž Ahnenpassy si ponechával \"Hlavní rasový a sídelní úřad\". \n\n(verze z roku 1938) se na straně 41 uvádí:\n\n\"„Rasový princip. Pojetí, zakořeněné v nacionálněsocialistickém smýšlení, podle nějž je nejvyšší povinností národa udržovat svou rasu, svou krev nedotčenou cizími vlivy, a cizí krevní prvky, které vnikly do národního tělesa, opět vymýtit, se zakládá na vědeckých poznatcích nauky o dědičnosti a rasového zkoumání. Odpovídajíc myšlence nacionálního socialismu v tom smyslu, že každému jinému národu se ponechává průchod plné spravedlnosti, se nikdy nehovoří o více- nebo méněcenných, nýbrž o cizích rasových prvcích.\"\"\n\n\"\"Pojem árijského původu. Protože dle poznatků rasové nauky vykazuje německý národ vedle určujícího vlivu nordické rasy také v nižším a početně nezachytitelném rozsahu jiné více nebo méně příbuzné rasové komponenty, které jsou také stavebními kameny evropských sousedních národů, zvolil se pro tento nadřazený pojem celku ras, které jsou obsaženy v německém národě, označení „árijský“ (lišící se od jazykovědy!), a tím se sdružila německá a této těsně příbuzná krev do rasové jednoty. Přesně ten stejný rozsah má pojem „německá a druhově příbuzná krev“ v Zákoně o říšských občanech.\"\"\n\n\"\"Árijského původu je podle toho ten člověk, který je z pohledu německého národa nedotčen cizorasovými prvky. Jako cizí zde především platí krev Židů a Cikánů, žijících také v evropském sídelním prostoru, krev asijských a afrických ras a původních obyvatel Austrálie a Ameriky (Indiáni), zatímco např. Angličan nebo Švéd, Francouz nebo Čech, Polák nebo Ital, pokud je sám nedotčen těmito také jemu cizími krevními prvky, musí být považován za příbuzného, tedy za árijského, ač třeba bydlí ve své vlasti, ve východní Asii nebo v Americe nebo je třeba občanem USA nebo nějakého jihoamerického svobodného státu. Je samozřejmé, že nám přitom např. pro uzavření manželství bude bližší německý soukmenovec, dívka čistě německého původu, nežli jiný Árijec vzdálenějšího rasového příbuzenstva.\"\"\n\n\"\"Vláda a strana proto začaly v plánované výstavbě zásady, uznané za správnou, eliminovat chyby minulého systému prostřednictvím Zákona o úřednících z povolání (Zákon k znovuobnovení profesního úřednictva z 7.4.1933, Reichsgesetzblatt I. str. 175 § 3 a prováděcí ustanovení) a státně důležitou profesní pozici úřednictva očišťovat především od těch nositelů cizorasových krevních částí, které pronikly za panství listopadového státu. Podobné říšské zákony byly pak vydány pro další vlivné a pro celkový život národa důležité profesní obory (právníci, notáři, patentní zástupci, lékaři aj.), které obsahovaly stejně jako Zákon o úřednících z povolání určitá přechodná ustanovení (ohraničené výjimky) pro osoby, nacházející se v povoláních, kterých se to týká.\"\"\n\n\"\"Zákony a stanovení platící do budoucna (tedy pro vstup do povolání, kterých se to týká) jsou samozřejmě přísnější, protože prostřednictvím nich má být přece vyloučen každý cizorasový vliv z vedení národa a státu. Také pro aktivní vojenskou službu a pracovní službu je árijský původ předpokladem. Norimberské zákony (1935) přinesly použití nacionáněsocialistických rasových zásad pro celek německého národa.\"\"\n\n\"\"Každopádně je povinností a úkolem každého jednotlivce, aby vedl důkaz svého árijského původu odpovídajíc platným stanovením, v mnoha případech také ohledně manžela. Tento doklad, jehož stanovení a metody jsou vysvětleny v následujících úsecích, je samozřejmě omezen z časového hlediska, protože jde v podstatě o to, zachytit nejblíže ležící vyskytující se rasová míšení (tedy zhruba od francouzské revoluce).\"\"\n\n"}
{"id": "1020601", "url": "https://cs.wikipedia.org/wiki?curid=1020601", "title": "Anthem to Beauty", "text": "Anthem to Beauty\n\nAnthem to Beauty je hudební dokument o natáčení alb skupiny Grateful Dead \"Anthem of the Sun\" a \"American Beauty\". Původně byl vysílán v částečně zkrácené verzi v roce 1997 jako součást televizní série \"Classic Albums\". Na VHS byl vydán roku 1998, na DVD o rok později. Stopáž dokumentu je 1 hodina a 15 minut.\n\nDokument kombinuje záběry z počátků skupiny Grateful Dead, obsahuje rozhovory s předchozími členy kapely. Phil Lesh, Mickey Hart, Bob Weir, Robert Hunter, a David Grisman, mezi jinými, diskutují o vytvoření experimentu z 1968, psychedelického \"Anthem of the Sun\" a folk-rock klasického \"American Beauty\" z roku 1970. Poslouchají a analyzují originální studiové nahrávky pro alba, a povídají o práci v těch dobách. Mistr zvukař Stephen Barncard předvádí některé stopy a nahrávky, vzpomíná na nahrávání a zajímavé momenty.\n\nKlávesista Tom Constanten na záznamu vzpomíná o vystoupení v show Hugha Hefnera \"Playboy After Dark\" a David Grisman hraje jeho plánovanou kompletní verzi mandolíny z \"Ripple\".\n\nUvedený seznam skladeb je ze sestřihu na DVD:\n\n"}
{"id": "1020603", "url": "https://cs.wikipedia.org/wiki?curid=1020603", "title": "Mý lepší blues", "text": "Mý lepší blues\n\nMý lepší blues (v americkém originále: Mo' Better Blues) je americký dramatický film z roku 1990. Režisérem filmu je Spike Lee. Hlavní role ve filmu ztvárnili Denzel Washington, Spike Lee, Wesley Snipes, Joie Lee a Cynda Williams.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1020604", "url": "https://cs.wikipedia.org/wiki?curid=1020604", "title": "The Best of Leonard Cohen", "text": "The Best of Leonard Cohen\n\nThe Best of Leonard Cohen je kompilační album kanadského hudebníka Leonarda Cohena. Album vydalo v roce 1975 vydavatelství Columbia Records a v různých zemích vyšlo pod názvem \"Greatest Hits\". V roce 2009 vyšlo album v reedici, přičemž čtyři písně z původního vydání byly odstraněny a přidáno devět z pozdějších let (po původním vydání alba).\n"}
{"id": "1020605", "url": "https://cs.wikipedia.org/wiki?curid=1020605", "title": "Bílý policajt s černým srdcem", "text": "Bílý policajt s černým srdcem\n\nBílý policajt s černým srdcem (v americkém originále: Heart Condition) je americká filmová komedie z roku 1990. Režisérem filmu je James D. Parriott. Hlavní role ve filmu ztvárnili Bob Hoskins, Denzel Washington, Lisa Stahl Sullivan, Chloe Webb a Roger E. Mosley.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1020606", "url": "https://cs.wikipedia.org/wiki?curid=1020606", "title": "Ten New Songs", "text": "Ten New Songs\n\nTen New Songs je desáté studiové album kanadského hudebníka Leonarda Cohena, vydané v říjnu roku 2001 hudebním vydavatelstvím Columbia Records. Spolu s Cohenem je autorkou všech písní Sharon Robinson, která album rovněž produkovala a hrála na něm na různé hudební nástroje (kromě ní a Cohena se na albu podílel pouze Bob Metzger hrající na kytaru v písni „In My Secret Life“). Album se umístilo na 143. příčce hitparády Billboard 200; v Kanadě získalo platinovou desku. Jde o Cohenovo první album od devět let staré nahrávky \"The Future\".\n\nAutory všech skladeb jsou Leonard Cohen a Sharon Robinson.\n"}
{"id": "1020608", "url": "https://cs.wikipedia.org/wiki?curid=1020608", "title": "Mississippi Masala", "text": "Mississippi Masala\n\nMississippi Masala (v americkém originále: Mississippi Masala) je americko-britský romantický film z roku 1991. Režisérem filmu je Mira Nair. Hlavní role ve filmu ztvárnili Denzel Washington, Sarita Choudhury, Roshan Seth, Sharmila Tagore a Charles S. Dutton.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1020609", "url": "https://cs.wikipedia.org/wiki?curid=1020609", "title": "Vracejte konve na místo.", "text": "Vracejte konve na místo.\n\nVracejte konve na místo. je páté studiové album české black metalové kapely Master's Hammer. Vydáno bylo v roce 2012 vlastním nákladem (Jihosound Records).\nAlbum vyhrálo cenu Anděl 2012 v kategorii Hard & heavy.\n\n\n"}
{"id": "1020614", "url": "https://cs.wikipedia.org/wiki?curid=1020614", "title": "Vít Kudrle", "text": "Vít Kudrle\n\nVít Kudrle je český plazmový fyzik a popularizátor vědy.\n\nVít Kudrle přednáší na Přírodovědecké fakultě Masarykovy univerzity, kde je také členem oborové komise Fyzika plazmatu. Je autorem mnoha odborných publikací. V databázi národních autorit České republiky je mu přiřazeno identifikační číslo mub2012732662.\n"}
{"id": "1020615", "url": "https://cs.wikipedia.org/wiki?curid=1020615", "title": "LEN Champions League", "text": "LEN Champions League\n\nLEN Champions League je dlouhodobá soutěž nejlepších evropských klubových mužstev ve vodním pólu, kterou pořádá každoročně Evropská plavecká liga. Soutěž byla založena v roce 1963 jako \"Pohár mistrů\", současný název nese od roku 2011. Ligy se účastní mistři třiceti evropských zemí, země s nejlepším koeficientem mohou nasadit dva i tři kluby. Formát soutěže se skládá z pěti stupňů: předkola, základních skupin hraných každý s každým (jednorázový turnaj v jednom městě), vyřazovací části hrané systémem doma/venku, po níž ve hře zůstanou čtyři mužstva, která spolu s osmičkou nasazených nejlepších týmů z minulého ročníku vytvoří dvě šestičlenné skupiny, z nichž postupují tři nejlepší do závěrečného turnaje \"Final Six\". Historicky nejúspěšnějšími týmy jsou HAVK Mladost Záhřeb (Chorvatsko), VK Partizan Bělehrad (Srbsko) a Pro Recco (Itálie), každý získal sedm vítězství.\n\n\n\n"}
{"id": "1020619", "url": "https://cs.wikipedia.org/wiki?curid=1020619", "title": "Malcolm X (film)", "text": "Malcolm X (film)\n\nMalcolm X (v americkém originále: Malcolm X) je americký dramatický film z roku 1992. Režisérem filmu je Spike Lee. Hlavní role ve filmu ztvárnili Denzel Washington, Angela Bassett, Albert Hall, Al Freeman, Jr. a Delroy Lindo.\n\nDenzel Washington byl za svou roli v tomto filmu nominován na Oscara a Zlatý glóbus. Film byl nominován na Oscara také v kategorii nejlepší kostýmy.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1020622", "url": "https://cs.wikipedia.org/wiki?curid=1020622", "title": "Dear Heather", "text": "Dear Heather\n\nDear Heather je jedenácté studiové album kanadského hudebníka Leonarda Cohena, vydané v říjnu roku 2004 hudebním vydavatelstvím Columbia Records. Na produkci alba se společně s Cohenem podíleli Leanne Ungar, Sharon Robinson, Anjani Thomas, Ed Sanders a Henry Lewy; mnozí z nich s hudebníkem spolupracovali již na předchozích projektech. Původně se album mělo jmenovat \"Old Ideas\", ale nakonec byl přijat název \"Dear Heather\" (název \"Old Ideas\" pak Cohen použil pro své následující album z roku 2012). Píseň „On That Day“ z tohoto alba pojednává o teroristických útocích 11. září 2001 v New Yorku.\n\n"}
{"id": "1020625", "url": "https://cs.wikipedia.org/wiki?curid=1020625", "title": "Philadelphia (film)", "text": "Philadelphia (film)\n\nPhiladelphia (v anglickém originále Philadelphia) je americký dramatický film z roku 1993. Režisérem filmu je Jonathan Demme. Hlavní role ve filmu ztvárnili Tom Hanks, Denzel Washington, Jason Robards, Antonio Banderas a Joanne Woodwardová.\n\nTom Hanks získal za roli v tomto filmu Oscara a Zlatý glóbus. Stejná ocenění si odnesl i Bruce Springsteen za titulní píseň k filmu. Film byl dále nominován na tři Oscary (nejlepší scénář, masky a hudba), Zlatý glóbus (nejlepší scénář) a cenu BAFTA (nejlepší scénář).\n\nFilm získal mezi diváky na největších filmových databázích spíše velmi dobré hodnocení (aktuální k 20. srpnu 2014):\n\n"}
{"id": "1020627", "url": "https://cs.wikipedia.org/wiki?curid=1020627", "title": "Trent Sainsbury", "text": "Trent Sainsbury\n\nTrent Lucas Sainsbury (* 5. ledna 1992, Perth, Austrálie) je australský fotbalový obránce a reprezentant, od roku 2016 hráč čínského klubu Jiangsu Suning, od ledna 2017 na hostování v mužstvu Inter Milán. Hraje na postu stopera.\n\nS profi fotbalem začal v australském klubu Central Coast Mariners.\nV lednu 2014 přestoupil do nizozemského PEC Zwolle, s nímž v sezoně 2013/14 stihl vyhrát nizozemský fotbalový pohár (KNVB beker), první v historii klubu. Ve finále proti Ajaxu Amsterdam, které skončilo poměrem 5:1 pro Zwolle, nehrál. Na začátku sezony 2014/15 vyhrál s PEC Johan Cruijff Schaal (nizozemský Superpohár, výhra 1:0 nad Ajaxem).\n\nS PEC si zahrál ve 4. předkole Evropské ligy 2014/15, kde byl jeho tým vyřazen českým klubem AC Sparta Praha.\n\nSainsbury je bývalým mládežnickým reprezentantem Austrálie.\nZúčastnil se Mistrovství světa hráčů do 20 let 2011 v Kolumbii, kde mladí Australané skončili v základní skupině C s jedním bodem na posledním čtvrtém místě.\n\nV A-mužstvu Austrálie přezdívaném Socceroos debutoval v roce 2014.\nS národním týmem Austrálie vyhrál domácí Mistrovství Asie v roce 2015.\n\n"}
{"id": "1020630", "url": "https://cs.wikipedia.org/wiki?curid=1020630", "title": "Mnoho povyku pro nic (film, 1993)", "text": "Mnoho povyku pro nic (film, 1993)\n\nMnoho povyku pro nic (v britském originále: Much Ado About Nothing) je britsko-americká filmová komedie z roku 1993. Režisérem filmu je Kenneth Branagh. Hlavní role ve filmu ztvárnili Kenneth Branagh, Emma Thompson, Robert Sean Leonard, Kate Beckinsale a Denzel Washington.\n\nFilm byl nominován na Zlatý glóbus v kategorii nejlepší film - komedie/muzikál. Byl také nominován na cenu BAFTA v kategorii nejlepší kostýmy.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1020631", "url": "https://cs.wikipedia.org/wiki?curid=1020631", "title": "Songs from the Road", "text": "Songs from the Road\n\nSongs from the Road je koncertní album kanadského hudebníka Leonarda Cohena, vydané v září roku 2010 prostřednictvím hudebního vydavatelství Columbia Records. Jde o záznam z jeho světového turné v letech 2008 až 2009, kdy se po patnácti letech vrátil na koncertní pódia. V české hitparádě ČNS IFPI se album umístilo na osmé příčce, v americké Billboard 200 na 112.\n\n"}
{"id": "1020632", "url": "https://cs.wikipedia.org/wiki?curid=1020632", "title": "Virtuozita", "text": "Virtuozita\n\nVirtuozita (v americkém originále: Virtuosity) je americký akční film z roku 1995. Režisérem filmu je Brett Leonard. Hlavní role ve filmu ztvárnili Denzel Washington, Russell Crowe, Kelly Lynch, Stephen Spinella a William Forsythe.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1020633", "url": "https://cs.wikipedia.org/wiki?curid=1020633", "title": "Růst člověka", "text": "Růst člověka\n\nRůst člověka (humánní růst) je proces změny velikosti lidského těla a souvisejících anatomických a fyziologických změn v průběhu vývoje lidského jedince. Všechny organismy se během svého života ontogenezevyvíjejí, z dítěte se postupně stává dospělý člověk.\nPo rodičích a jejich předcích dědíme i genetické vlohy pro budoucí tělesnou výšku. Výška rodičů však určuje pouze určitý rámec, v jehož mezích se výška dítěte může pohybovat, dospělou výšku ovlivňují i další důležité faktory, především výživa, hormony a stavba kostry.\nRůst kosti do délky je umožněn růstem chrupavčité části kosti - růstové ploténky. Její zánik je spojen s přeměnou chrupavky v kost během puberty, růst kosti je tím ukončen.\n\nBiomedicínským oborem, který se komplexně zabývá růstem a vývojem člověka, je auxologie \"(„auxó“ je řecky rostu).\"\nCelosvětově dnes všeobecně akceptovaným konceptem humánního růstu je trojkomponentní „ICP model růstu“ \"(Infancy - Childhood - Puberty)\" švédského auxologa Karlberga, příznačně též označovaný jako sendvičový (obr. 1 - ICP model růstu).\nStřed růstového „sendviče“ u člověka tvoří dětství („C“), období pravidelného „klidného“ (lineárního) růstu. Dětství je obklopeno dvěma odlišnými, sobě si však podobnými etapami růstu: infantní („I“) a pubertální („P“). Obě tato období charakterizuje intenzivní tělesný růst a obdobná hormonální situace \"(= zvýšené hladiny pohlavních hormonů)\". Infantní etapa růstu („I“) je pokračováním nitroděložního růstu, trvá přibližně do jednoho a půl roku u dívek a do dvou let u chlapců (= novorozenci, kojenci a mladší batolata). V prvním roce života chlapci i dívky vyrostou v průměru o 25 cm, během druhého roku již pak „jen“ o 12 cm. Průměrně rostoucí dívky tak dosahují již krátce před druhými narozeninami a chlapci krátce po nich celých 50% své příští dospělé výšky. Růst v tomto období života nelimituje růstový hormon daného jedince, značně ho však ovlivňují dědičné dispozice ale i kvalita péče a výživy. Růst před narozením je silně podmíněn zdravotním a sociálním stavem matky, ale i její tělesnou velikostí \"(významněji než otcovskou)\".\nJiž na konci prvního roku života se začíná u zdravých dětí uplatňovat další hormonální komponenta růstu = dětství („C“). Růst v dětském růstovém období se oproti předchozí fázi významně zpomaluje, přírůstky výšky těla jsou v průměru 5 až 6 cm za rok. Nejpomaleji rosteme na konci dětské růstové periody, tedy těsně před nástupem puberty. Pro růst v dětství (= 35 % z celkového růstu) je zcela nezbytně důležitý dostatek růstového hormonu.\nDospívání \"(adolescence)\" je spojeno s pubertální komponentou růstu („P“); v tomto třetím období růstu zdraví jedinci získávají posledních 15 % své konečné výšky a dosahují pohlavní zralosti. Vedle výživy a dostatku růstového hormonu jsou v tomto období pro růst chlapců a dívek zcela nezbytné pohlavní hormony.\n\nZnalosti zákonitostí růstu podle ICP modelu jsou nezbytné pro správné stanovování růstové diagnózy, která patří mezi základní diagnózy prováděné praktickými lékaři pro děti a dorost (PLDD) v rámci preventivních prohlídek od narození do osmnácti let. Nedoceňování růstové diagnózy či neznalosti s ní spojené jsou zdrojem nejrůznějších pochybení a diagnostických prodlení, v jejichž důsledku se tak někdy opožděně vytváří klientela nejrůznějších odborných pediatrických pracovišť. Vzhledem k mnohdy zbytečně pozdní či dokonce chybné diagnostice často již pak ani specialista nemůže situaci řešit optimálně - jedná se o celou řadu závažných chronických onemocnění dětského věku spojených s poruchou růstu. Existuje rovněž značné množství dětí, u nichž jejich růstová odchylka není sdružena s žádným onemocněním - jsou to v případě tzv. normálních růstových vzorců varianty zdravé normy \"(např. pozdní či časná puberta, velmi vysoká či velmi malá postava apod.)\", o nichž však dítě a jeho rodiče musí pediatr poučit .\n\nDalší podmínkou kvalitní růstové diagnostiky je nutnost disponovat aktuálními růstovými normami populace. Průběžné aktualizování populačních růstových norem je nezbytné vzhledem k existenci tzv. sekulárního trendu \"(saeculum = století)\" auxologických proměnných. Tento význačný a biomedicínsky významný trend byl v průběhu 20. století u všech socioekonomicky dynamických populací spojen především s výrazným zvyšováním postavy a akcelerací nástupu puberty. Současní Češi a Češky jsou o cca 10 cm vyšší než byli jejich předci před sto lety, naopak významného snížení doznal věk při dosažení sexuální zralosti obou pohlaví.\nPodle poslední reprezentativní národní růstové studie z roku 2016 měří v 18 letech český chlapec s ukončeným růstem v průměru 186 cm a česká dívka 172 cm, směrodatná odchylka dospělé tělesné výšky \"(standardní deviace - SD)\" je 8 cm. Vzhledem ke Gaussově \"(tzv. “normální”)\" distribuci tělesné výšky to znamená, že cca 95 % současné nejmladší mužské dospělé populace měří od 170 do 202 cm, u žen je to v rozsahu 157 až 189 cm.\n\nTzv. růstový dědičný potenciál (RDP), tedy vloha pro tělesnou výšku jedince, se dnes v populacích žijících v příznivých socioekonomických podmínkách může plně realizovat u všech zdravých dětí. Hodnocení stavu růstu dítěte ve vazbě na jeho růstový dědičný potenciál představuje základní východisko růstové diagnózy. Růstový dědičný potenciál limituje tzv. cílovou výšku, která se stanovuje podle pohlaví dítěte a upravené střední tělesné výšky jeho rodičů (tzv. adjustovaná midparentální výška, tab. č.1 - Stanovené cílové výšky dítěte). Vzorec obsahuje hodnotu 13 cm, která představuje průměrný rozdíl mezi mužskou a ženskou dospělou tělesnou výškou \"(sexuální dimorfismus)\" u všech studovaných populací současného světa.\nVe stanoveném pásmu cílové výšky se s 95% pravděpodobností nalézá hodnota dospělé tělesné výšky potomka daných rodičů. Rozsah tohoto pásma je z definice 17 cm \"(viz vzorec)\" a pokud je výška dítěte s tímto pásmem v nesouladu, jedná se o neodkladnou indikaci k příslušným odborným vyšetřením.\nK důležitým faktorům plné realizace dědičného výškového vkladu patří fyzické i psychické zdraví a kaloricky hodnotná výživa s dostatkem bílkovin a vitamínů. Na růstu dítěte se zcela zásadně \"(negativně)\" může odrazit vážné chronické onemocnění, přílišná či naopak extrémně nízká pohybová aktivita \"(vrcholový sport, resp. absolutní nepohyblivost)\" či dlouhodobý psychosociální stres.\nVelmi přesnou předpověď \"(predikci)\" dospělé výšky lze spolehlivě určit jen na specializovaných pediatrických pracovištích podle tzv. kostního věku. Ten se stanovuje celosvětově užívanou a mimořádně přesnou britskou metodou TW3 z rentgenogramu levé ruky s přesností na desetinu roku.\n\nAuxologické pediatrické minimum představuje hodnocení stavu růstu a stavu výživy \"(z dat tělesné výšky, resp. tělesné délky, a relace tělesná hmotnost/tělesná výška)\" a u nejmladších věkových skupin i hodnocení růstu mozku \"(podle horizontálního obvodu hlavy)\". Pediatři musí již od narození pravidelně měřit délku těla všech kojenců a batolat vleže \"(do dvou let)\" v tzv. bodymetru (obr. 2 - Bodymetr), který je nezbytnou pomůckou všech pediatrických pracovišť. Po dosažení dvou let se měří děti již vestoje s pomocí tzv. stadiometru, optimálně každoročně, resp. od tří let minimálně jednou za dva roky = v rámci současného dvouletého algoritmu preventivních pediatrických prohlídek.\n\nUživatelsky nejpřínosnější a zároveň nejoblíbenější podobou růstových norem ve světě i v ČR jsou percentilové růstové grafy (viz obr. Percentilové grafy), které jsou grafickým zpracováním empirických percentilů antropometrických dat \"(anthropos = člověk)\". Percentily zcela přesně seznamují s variabilitou sledovaných tělesných parametrů pro všechny věkové skupiny obou pohlaví: pásmo širší normy představují hodnoty 2. až 98. percentilu \"(= ± 2 směrodatné odchylky)\"; ve středních percentilových pásmech, tedy mezi 25. a 75. percentilem jsou hodnoty 50% všech chlapců a dívek atd.\nPercentilové grafy tělesné výšky jsou využívány nejenom pro zhodnocení aktuálního stavu růstu dítěte \"(= jeho postavení mezi vrstevníky)\" ale i pro průběžné hodnocení růstového tempa a zcela jednoduché grafické stanovení cílové výšky dítěte. Hodnotí se tak současně zda dítě roste podle svého růstového dědičného potenciálu či nikoliv \"(pravá svislá osa percentilového grafu tělesné výšky osmnáctiletých slouží pro záznam pásma cílové tělesné výšky, viz výše tab.1. - Stanovení cílové výšky dítěte)\". Dítě s výškou těla, která neodpovídá stanovenému pásmu, je indikováno k neprodlenému vyšetření na specializovaném pracovišti \"(dětský endokrinolog, auxolog, klinický antropolog).\"\n\nGrafické sledování růstových dat \"(s využitím percentilových grafů)\", tedy průběžné vytváření tzv. růstové křivky, je základním možným zdrojem informace o případném růstovém selhání dítěte. Změna percentilové pozice dítěte v růstovém grafu (\"tzv. „lag-down růst“ či tzv. „catch-up růst“, viz obr.: Lag-down a catch-up růst)\", je po druhém roce života téměř vždy ukazatelem abnormálního vývoje a tedy důvodem k neodkladnému odbornému vyšetření. Vznikající diskrepance mezi stavem růstu dítěte a jeho cílové výšky vysoce pravděpodobně signalizuje patologickou situaci.\nDiagnostická prodlení vzniklá v důsledku „neměření“ či chybných interpretací měření lze označit za zcela zbytečná. Takto nastalé situace zhoršují prognózu pozdně diagnostikovaných pacientů se závažnými onemocněními spojenými s růstovým selháním \"(např. deficit růstového hormonu, celiakie, kraniofaryngeom, chronická ledvinná nedostatečnost, morbus Crohn apod).\"\nPříkladem patologického „lag-down“ růstu je růstová křivka pozdně diagnostikovaného pacienta se závažným chronickým onemocněním \"(např. nesnášenlivost lepku, tzv celiakie)\". Z obrázku č. 3 - Patologický lag-down - Graf ideálního růstového tempa - je zcela zřejmé, že růstová odchylka mohla a měla být zachycena již nejpozději v sedmi letech života dítěte! Příkladem patologického „catch-up“ růstu je např. předčasná puberta či kongenitální adrenální hyperplázie.\n\nRůstová odchylka ve smyslu minus \"(či méně často plus)\" je prvním příznakem celé řady závažných chronických onemocnění dětského věku (viz výše), pediatr ji však musí umět diferencovat od možné prosté fyziologické odchylky v rámci tzv. normálních vzorců růstu. Obrázek č. 4 - Normální (fyziologické) růstové vzorce - uvádí pět vzorců fyziologického („normálního“) růstu, jejichž společným jmenovatelem je konečná dospělá výška těla jedince v souladu s jeho růstovým dědičným potenciálem.\n\nBiologický věk se u zdravých jedinců (= v normě) od dětství pohybuje v rozmezí kalendářního věku + 2 roky. Odchylky vyšší než dva roky signalizují velmi pravděpodobně patologickou situaci. Pro pubescenta i jeho rodiče má v daných souvislostech značný význam kvalitní diagnostika fyzické puberty, která je značně variabilní situací. Objasnění akcelerace či retardace sexuálního zrání a jeho prognózy má rovněž i zcela mimořádnou psychologickou důležitost.\nStanovení růstového vzorce a jeho kvalitní interpretace jsou tak tedy spojeny i s přesným hodnocením sexuální maturace. U chlapců je to s využitím tzv. orchidometrie \"(stanovení objemu testes)\", dosud nedostatečně využívané a přitom mimořádně jednoduché, zcela přesné a vysoce informativní metody. Orchidometr je pomůckou, která by neměla chybět v žádné ordinaci praktického lékaře pro děti a dorost. Objem testes 4 mililitry signalizuje nástup fyzické puberty chlapců, která dnes nastává v průměru ve dvanácti letech \"(fyziologické rozpětí je 10 až 14 let)\".\nV rámci stanovování růstové diagnózy jsou další nezastupitelnou pediatrickou pomůckou celosvětově užívané „pubertogramy“ \"(viz níže)\", obsahující věk základních milníků fyzické puberty a jejich \"(geneticky silně fixované)\" algoritmy. Dle pubertogramů se hodnotí rozvoj prsní žlázy (dívek), vnějšího genitálu (chlapců) a pubického ochlupení (obou pohlaví) podle Tannerovy klasifikace (ve stupních 1 až 5) a jejich vztah k vrcholné růstové rychlosti (viz obr. 6 a 7 - Pubertogram pro dívky a pro chlapce). Lze tak snadno uvést do přesné souvislosti např. věk nejvyšší růstové rychlosti u dívek (průměr 12 let), věk první menstruace, tzv. menarché (průměr 13 let), velikost prsní žlázy a stupeň ochlupení (při menarché obojí stupeň 4) a hodnotu i věk finální tělesné výšky (menarché = 95 % dospělé výšky).\nObdobně významné a přesné jsou souvislosti mezi rokem růstového spurtu (v průměru = 14 let) a objemem testes (varlat), stupněm pubického ochlupení a hlasovou mutací u chlapců: v roce nejvyšší růstové rychlosti mají testes objem 10–12 ml, pubické ochlupení je stupně 4 a je dosaženo mutace hlasu.\n\nPro zcela exaktní stanovení biologického věku se využívá tzv. kostní věk, který je nejpřesnějším známým ukazatelem biologického věku jedince s neukončeným růstem. Stanovuje se z rentgenogramu levé ruky britskou metodou TW3 (Tanner, Whitehouse et al., 2001) či americkou metodou GP (Greulich–Pyleová, 1957). Uvedené metody mají rovněž značný význam při diagnostice a kontrole vesměs nákladných léčení závažných onemocnění spojených s růstovou poruchou.\nHodnota kostního věku současně umožňuje stanovit i zcela přesnou predikci finální výšky u zdravých \"(př. vrcholový sport, „psychologické indikace“, opožděná či urychlená puberta)\" i nemocných dětí \"(léčba růstovým hormonem či kontrola tempa medikované puberty apod)\". Urychlení kostního věku oproti kalendářnímu o dva roky či opoždění o dva roky jsou hranice širší zdravé normy \"(viz výše - růstové vzorce).\"\n\nJen velmi malá část dětí malého vzrůstu jsou pacienti s hormonální poruchou, tedy onemocnění spojená s defekty tvorby růstového hormonu, hormonů štítné žlázy nebo hormonů pohlavních žláz.  Závažná růstová selhání mohou dále způsobovat některá chronická onemocnění, u nichž je právě porucha růstu jejich prvním zjevným příznakem. Jedná se o některé z následujících onemocnění: zánětlivé onemocnění střev \"(např. Crohnova choroba)\", chronická nedostatečnost ledvin, porucha vstřebávání živin \"(nejčastěji celiakie = nesnášenlivost lepku)\", cystická fibróza, některé srdeční vady či revmatická onemocnění.  Příčinou malého vzrůstu jsou velmi vzácně určité poruchy růstu a vývoje kostí \"(tzv. kostní dysplazie)\". Rozsah růstového postižení je u těchto (nejčastěji) dědičných chorob od lehkých až k velmi těžkým, dosud bez možností léčby vedoucí k dosažení normální tělesné výšky. Porucha růstu je někdy spojena s řadou velmi specifických znaků, jejichž podkladem je vrozená genetická vada (v počtu chromosomů či v jejich stavbě), jedná se např. o Turnerův syndrom a syndrom Prader – Willi). Přestože tato onemocnění nejsou spojena s nedostatečnou tvorbou růstového hormonu, tak vzhledem k jeho nižší účinnosti u nich, může zde ke zlepšení růstu vést léčba růstovým hormonem.  Nedostatečný růst též nastává u některých předčasně narozených dětí a/nebo s nízkou porodností hmotností. Jedná se o tzv. růstovou poruchu navazující na prenatálně \"(= před narozením)\" nedostatečný růst. Jedná se o diagnózy dětí dnes označovaných SGA \"(Small for Gestational Age = malé vzhledem k délce těhotenství)\" či IUGR \"(Intrauterine growth restriction = s nitroděložním omezením růstu)\". Některé z těchto dětí lze dnes pro dosažení jejich příznivého růstu a vyšší výšky v dospělosti léčit růstovým hormonem.\n\n\n"}
{"id": "1020634", "url": "https://cs.wikipedia.org/wiki?curid=1020634", "title": "Krvavý příliv", "text": "Krvavý příliv\n\nKrvavý příliv (v americkém originále: Crimson Tide) je americký akční film z roku 1995. Režisérem filmu je Tony Scott. Hlavní role ve filmu ztvárnili Denzel Washington, Gene Hackman, George Dzundza, Viggo Mortensen a James Gandolfini.\n\nFilm byl nominován na tři Oscary, a to v kategoriích nejlepší zvuk, střih a zvukové efekty.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1020635", "url": "https://cs.wikipedia.org/wiki?curid=1020635", "title": "Zdenek Janda", "text": "Zdenek Janda\n\nZdenek Janda (* 5. června 1953 Louny) je český malíř a grafik.\n\nOd r. 1965 docházel do lounského ateliéru vedeného Zdeňkem Sýkorou. Jeho řádným profesorem na výtvarných studiích byl Vlastimil Květenský. V 70. letech se věnoval malbě kompozic \"Ikarus\" a serigrafii. Po odchodu do exilu v německém Mnichově pracoval ve filmových studiích a pokračuje v malířské tvorbě. Vystavoval v řadě německých galerií. Počátkem 90. let našel galerijní zastoupení v Taipei a jeho díla se v regionu jihovýchodní Asie těšila značnému úspěchu.\n\nObrazy a grafiky autora Zdenka Jandy jsou nabízeny galeriemi několika kontinentů a jsou zastoupena v řadě uměleckých sbírek celého světa.\n\n\n\n\n"}
{"id": "1020636", "url": "https://cs.wikipedia.org/wiki?curid=1020636", "title": "Ďábel v modrém", "text": "Ďábel v modrém\n\nĎábel v modrém (v americkém originále: Devil in a Blue Dress) je americký kriminální film z roku 1995. Režisérem filmu je Carl Franklin. Hlavní role ve filmu ztvárnili Denzel Washington, Tom Sizemore, Jennifer Beals, Don Cheadle a Maury Chaykin.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1020637", "url": "https://cs.wikipedia.org/wiki?curid=1020637", "title": "Simpsonův paradox", "text": "Simpsonův paradox\n\nSimpsonův paradox je statistický paradox při porovnání úspěšností dvou individuí (skupin) během více období, přičemž v jednotlivých obdobích je úspěšnější skupina A, ale celkově je úspěšnější skupina B. Paradox je pojmenovaný podle Edwarda Simpsona, který jej publikoval v roce 1951. Protože jde o matematickou trivialitu, je prakticky jisté, že tento paradox byl pozorovaný možná staletí před ním, ale kvůli nepředstavitelné trivialitě ho nikdo nepublikoval.\n\nLidé jsou často zmateni, když se poprvé setkají s tímto paradoxem, což je způsobeno z interpretačního hlediska nevhodným příkladem.\n\nJe zřejmé, že student A byl úspěšnější v obou semestrech, avšak celkově byl úspěšnější student B, přičemž celkový počet zkoušek byl pro oba stejný.\n\nPodstata paradoxu spočívá v tom, že B měl poměrně vysokou úspěšnost během 5 zkoušek, tedy dlouhodobě. Student A, který v tomto semestru měl sice úspěšnost 100 %, avšak aplikovanou pouze na dvě zkoušky.\n\nJelikož nepředpokládáme rozdílnost nároků v první a druhém semestru, byl opravdu lepším studentem B. Právě uvedený příklad je však velmi zavádějící, je totiž statisticky velmi nepravděpodobné, že mohou existovat takové rozdíly mezi semestry. Pravděpodobně to muselo být něčím způsobené, např. změnou zkoušejícího. V tomto případě je třeba jednoznačně za lepšího studenta označit A, neboť byl úspěšnější u obou profesorů, jen měl smůlu, že většinu zkoušek měl u toho přísnějšího.\n\nJako skutečný a dobrý příklad na ukázku správné a jednoduché interpretace je možné uvést porovnání úspěšnosti léčby ledvinových kamenů klasickou chirurgickou cestou a perkutánní nefrolitotomií. Při hodnocení úspěšnosti bez ohledu na velikost kamene vychází perkutánní nefrolitotomie jako úspěšnější. Tento závěr je však mylný, neboť při hodnocení zvlášť malých a velkých kamenů vychází úspěšnější klasická (chirurgická) léčba.\n\nPříčina paradoxu je v tom, že perkutánní nefrolitotomie se používala hlavně pro malé kameny a pravděpodobnost úspěšnosti léčby je víc ovlivněná velikostí kamene než použitou metodou léčby.\n\n\"Za velké se v této práci považovaly kameny větší než 2 cm. Jako kritérium úspěšnosti bylo použité nepozorování výskytu kamenů po třech měsících od léčby, resp. redukce velikosti kamene na maximální velikost 2 mm.\"\n"}
{"id": "1020639", "url": "https://cs.wikipedia.org/wiki?curid=1020639", "title": "Joost Broerse", "text": "Joost Broerse\n\nJoost Broerse (* 8. května 1979, De Bilt, Nizozemsko) je nizozemský fotbalový obránce nebo defensivní záložník, který v současné době působí v klubu PEC Zwolle. Mimo Nizozemska hrál na Kypru v klubu APOEL FC.\n\nV červenci 2012 přestoupil do PEC Zwolle.\nV sezoně 2013/14 vyhrál s PEC nizozemský fotbalový pohár (KNVB beker), finále proti Ajaxu Amsterdam skončilo poměrem 5:1. Na začátku sezony 2014/15 vyhrál Johan Cruijff Schaal (nizozemský Superpohár, výhra 1:0 opět nad Ajaxem).\n\n"}
{"id": "1020640", "url": "https://cs.wikipedia.org/wiki?curid=1020640", "title": "Václav Wagner", "text": "Václav Wagner\n\nVáclav Wagner (1. listopadu 1893, Cimpulung, Bukovina – 21. března 1962, Praha) byl historik umění, klasický archeolog a památkář.\n\nNarodil se jako jediný potomek v rodině c. a k. finančního komisaře v Rumunsku. Po otcově smrti roku 1898 bydlel s matkou v rodném městě rodičů Pacově, kde absolvoval základní školu. Po absolutoriu klasického gymnasia v Táboře se roku 1912 s matkou Zdenkou Wagnerovou, rozenou Fišerovou (*1866) odstěhoval do Prahy na Královské Vinohrady. Po matčině smrti bydlel na Malé Straně ve Vlašské ulici č.2. \n\nVáclav Wagner v letech 1912-1917 studoval dějiny umění a klasickou archeologii na Filosofické fakultě Univerzity Karlovy (prof. Karel Chytil, Hynek Vysoký) a ukončil studium rigorózní zkouškou. \n\nV letech 1917-1919 byl kurátorem Waldesova muzea na Královských Vinohradech. Po roční praxi v Archeologickém ústavu UK nastoupil jako praktikant do Státního památkového úřadu v Praze a setrval zde až do roku 1949. Za druhé světové války a potom v letech 1945-49 tento ústav řídil. Během války zachránil množství nacisty zabavených památek (zejména zvony a kovolitecké práce) tak, že je nechal zakopat na pražském ostrově Maniny, drobné artefakty uchovával doma a po válce některé předal do Uměleckoprůmyslového muzea v Praze. \n\nV letech 1921-1939 a 1945-1949 byl lektorem památkové péče v Ústavu pro dějiny umění FF UK v Praze. Od roku 1926 spolupracoval s Archeologickou komisí při České akademii věd a umění v Praze. Byl aktivním členem Klubu Za starou Prahu, členem UB a předsedou jejího výtvarného odboru. Byl členem Kruhu pro pěstování dějin umění. V době války úředně nutně musel spolupracovat s protektorátním přednostou památkové péče Kristianem Turnwaldem a prof. Karlem Friedrichem Kühnem, který vedl soupis a evakuaci památek. Na druhé straně se přátelsky stýkal s lidmi nacismem postiženými, například s baronkou Sidonií Nádhernou, nebo s malířem Jaroslavem Dědinou, po válce také s francouzským a americkým velvyslancem v Praze.\n\nV roce 1948 byl v konkurenčním sporu kolegou Cyrilem Merhoutem nařčen z kolaborace a písemně udán Státní bezpečnosti. V roce 1949 byl zatčen, ve vykonstruovaném politickém procesu byl odsouzen za kolaboraci a homosexualitu. Byl vězněn na Mírově a v Leopoldově. Po propuštění strávil zbytek života v pražském domově pro zrakově postižené Horní Palata, odkud se jen občas dostal ke schůzkám s přáteli v kavárně Slavie. Zemřel 21. března 1962 a byl pochován v rodinné hrobce v Pacově.\n\nJako historik umění se zabýval především českým barokem, ale nejvýznamnější je jeho teoretický přínos ke komplexní ochraně uměleckých památek, od restaurování a rekonstrukce architektury až po urbanismus v historickém prostředí. V letech 1940–46 publikoval sérii statí v nichž prosazoval nové syntetické metody v kontrastu k dosavadní analyticko-konzervační péči, kterou prosazoval Rieglův žák Zdeněk Wirth.\n\nJím prosazovaný strukturalismus a holismus v památkové péči znamenal, že celek je třeba nadřazovat jednotlivostem a je třeba zachovat tvarovou strukturu a estetickou kvalitu celku historického jádra města. Ve svém důsledku tento přístup ovšem znamenal restituci původního vzhledu památky i za cenu rekonstrukcí a doplňků chybějících částí.\n\nWagner navazoval na Maxe Dvořáka respektem k estetické kvalitě prostředí a požadavkem na dominantní uplatnění historické architektury v nové výstavbě. Hlásil se k představitelům i teorii nově vzniklé restaurátorské školy (Vincenc Kramář, Bohuslav Slánský), k V. V. Štechovi a ke strukturalismu Jana Mukařovského.\n\nWagner zpracoval monografie některých zachovaných městských celků (Tábor 1924, Pardubice 1943, Soběslav 1946, Klatovy 1948) a odmítal vše, co narušovalo celkový účinek historického prostředí města. Zejména novostavby neměly poutat pozornost. Proto odmítal začleňování funkcionalistických staveb do historických objektů - např. Janákovu přístavbu Černínského paláce. . Jeho pokračovatelem v koncepci památkové ochrany města a objektů byl Dobroslav Líbal.\n\nV roce 2000 byla Václavu Wagnerovi posmrtně udělena prestižní \"Cena profesora dějin umění Maxe Dvořáka\".\n\n\n"}
{"id": "1020642", "url": "https://cs.wikipedia.org/wiki?curid=1020642", "title": "Christian Kinsky", "text": "Christian Kinsky\n\nChristian Josef Kinsky, též Christian Graf von Kinsky zu Wichnitz und Tettau (28. ledna 1822 Budapešť – 1. září 1894 Matzen), byl rakouský šlechtic z rodu Kinských a politik německé národnosti, v 2. polovině 19. století poslanec Říšské rady a maršálek Dolních Rakous.\n\nPatřilo mu panství Angern a Matzen v Dolních Rakousích. Byl c. k. komořím a nadporučíkem rakouské armády.\n\nPo obnovení ústavní vlády se zapojil i do politiky. Od počátku 60. let 19. století byl poslancem Dolnorakouského zemského sněmu. Zemský sněm ho 24. března 1863 delegoval i do Říšské rady (tehdy ještě volené nepřímo) za Dolní Rakousy (kurie velkostatkářská. 17. června 1863 složil slib. Zemský sněm ho do Říšské rady opětovně delegoval roku 1867 a 1871. Uspěl i v prvních přímých volbách do Říšské rady roku 1873, znovu za velkostatkářskou kurii v Dolní Rakousích. Mandát za týž obvod obhájil i ve volbách do Říšské rady roku 1879.\n\nStranicky se profiloval jako člen Strany ústavověrného velkostatku (liberálně a centralisticky orientovaná, odmítající federalistické aspirace neněmeckých etnik). Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\").\n\nV letech 1884–1893 působil jako zemský maršálek Dolních Rakous, tedy předseda zemského sněmu a nejvyšší představitel zemské samosprávy (v některých jiných zemích monarchie byl tento post nazýván zemský hejtman).\n"}
{"id": "1020647", "url": "https://cs.wikipedia.org/wiki?curid=1020647", "title": "Cohen Live", "text": "Cohen Live\n\nCohen Live je koncertní album kanadského hudebníka Leonarda Cohena, vydané v červnu roku 1994 hudebním vydavatelstvím Sony. Nahrávky pocházejí z turné k albu \"I'm Your Man\" v roce 1988 a o pět let pozdějšímu turné na podporu desky \"The Future\".\n\n"}
{"id": "1020650", "url": "https://cs.wikipedia.org/wiki?curid=1020650", "title": "Kevin Begois", "text": "Kevin Begois\n\nKevin Begois [Kevin Begoá] (* 13. května 1982, Antverpy, Belgie) je belgický fotbalový brankář momentálně působící v nizozemském klubu FC Groningen, kam přestoupil z PEC Zwolle.\n\nV Belgii hrál profesionálně za klub KV Mechelen.\n\nV lednu 2003 odešel do Nizozemska, kde hrál postupně za kluby Roda JC Kerkrade, VVV-Venlo (hostování), Helmond Sport, opět VVV-Venlo a FC Den Bosch. S VVV zažil na konci ročníku 2008/09 postup do Eredivisie.\n\nV červenci 2013 přestoupil do PEC Zwolle, kde v sezoně 2013/14 vyhrál nizozemský fotbalový pohár (KNVB beker).\n\n"}
{"id": "1020652", "url": "https://cs.wikipedia.org/wiki?curid=1020652", "title": "Oblíbená hra", "text": "Oblíbená hra\n\nOblíbená hra () je první román kanadského spisovatele a později hudebníka Leonarda Cohena, který byl poprvé publikován v roce 1963 nakladatelstvím Secker & Warburg. Původně jej Cohen nabídl nakladatelství McClelland & Stewart, ale to jej odmítlo vydat. V Česku knihu o mnoho let později, v roce 1998, vydalo nakladatelství Argo. Jde o autobiografický román o mladém muži hledajícím svou identitu ve psaní. V roce 2003 podle předlohy tohoto romány natočil režisér Bernar Hébert stejnojmenný film. Cohenův druhý román \"Nádherní poražení\" () byl poprvé publikován v březnu roku 1966.\n"}
{"id": "1020654", "url": "https://cs.wikipedia.org/wiki?curid=1020654", "title": "Latrinálie", "text": "Latrinálie\n\nLatrinálie je označení pro anonymní nápis umísťovaný zejména na veřejné záchody. Jedná se o nápisy, které mohou a nemusí být veršované. Latrinálie se vyskytují zejména na veřejných toaletách a na toaletách různých hostinských zařízení, škol všech stupňů, kulturních zařízení apod. Některé podniky za účelem popisování stěn umísťují na toalety tzv. latrinální deníky, kde návštěvníci mohou využít prostor k psaní veršíků, příspěvků a vzkazů..\n\nLatrinálie mohou mít různý charakter a obsah. Mezi latrinálie se mohou řadit také obrázky. Mezi latrináliemi lze nejčastěji vidět citáty různých osobností, citáty z knih a z filmů, také verše a části textů cizích autorů, rovněž vlastní autorská díla, odkazy na webové stránky. Mezi příspěvky na zdech a v latrinálních denících jsou často vzkazy ostatním návštěvníkům a komunikace mezi návštěvníky, dále obsahují kritiku společnosti nebo konkrétní osobnosti (např. „Servít je vůl“), osobní dojmy a zkušenosti či nápisy se sexuálními a fekálními náměty , .\n\nZesnulý folklorista z Kalifornské univerzity v Berkeley Alan Dundes vytvořil v roce 1966 termín \"latrinalia\" označující graffiti, jež se nacházejí na veřejných toaletách. Dundes dával tomuto termínu přednost před označením „záchodová poezie“, protože ne všechna latrinalia jsou veršovaná nebo mají poetickou formu.\n\nVýraz je složeninou slova \"latrína\" a afixu neboli přípony \"-alia\", která označuje bezcenné seskupení čehokoli — v tomto případě nápisů na toaletách.\n"}
{"id": "1020656", "url": "https://cs.wikipedia.org/wiki?curid=1020656", "title": "Nádherní poražení", "text": "Nádherní poražení\n\nNádherní poražení () je druhý román kanadského spisovatele Leonarda Cohena, který byl poprvé publikován v roce 1966. Cohen se později začal věnovat hudbě a tento román se stal jeho vůbec posledním; později se mimo hudby věnoval pouze psaní básní. Kritikou byl román odsuzován a to zejména kvůli sexuálně zaměřenému obsahu knihy. Příběh je zasazen do sedmnáctého století. V Česku knihu vydalo v roce 1997 v překladu Tomáše Hrácha nakladatelství Argo.\n"}
{"id": "1020658", "url": "https://cs.wikipedia.org/wiki?curid=1020658", "title": "Milan Škampa", "text": "Milan Škampa\n\nMilan Škampa (4. června 1928, Praha – 14. dubna 2018) byl český violista a pedagog. \n\nOd roku 1941 studoval hru na housle u Ladislava Černého. V roce 1944 se v šestnácti letech stal sólistou Českého rozhlasu. Po válce pak zaznamenal první úspěchy na mezinárodních soutěžích, např. v Praze (1947) a v Berlíně (1951). V roce 1956 přijal nabídku violoncellisty Antonína Kohouta, aby ve Smetanově kvartetu nahradil Jaroslava Rybenského. Škampa se musel rychle přeučit z houslí na violu a postupně se vypracoval na pozici jednoho z nejvýznamnějších českých violistů. Souběžně s působením ve Smetanově kvartetu se věnoval i pedagogické činnosti – v roce 1975 byl jmenován docentem, v roce 1990 pak profesorem.\n\n"}
{"id": "1020663", "url": "https://cs.wikipedia.org/wiki?curid=1020663", "title": "Kvist", "text": "Kvist\n\nKvist byla norská black metalová kapela založená v roce 1993 v norském městě Hønefoss. Její tvorba by se dala popsat jako melodický či atmosférický black metal.\n\nČleny kapely byli Tom Hagen (vokály, baskytara), Hallvard Wennersberg Hagen známý jako Vergrimm (kytara, klávesy, hrál i v Xploding Plastix, Red Light District, The Electones), Endre Bjotveit (bicí) a Trondr Nefas známý jako Alastor (kytara, hrál v Urgehal, Beastcraft, Vulture Lord, In Lingua Mortua).\n\nV roce 1994 vyšlo první demo a v roce 1996 debutní a zároveň poslední studiové album s názvem \"For Kunsten Maa Vi Evig Vike\" (česky \"Pro umění si musíme navždy odříkat\") vydané společností Avantgarde Music. V roce 1997 se kapela rozpadla.\n\n\n\n"}
{"id": "1020667", "url": "https://cs.wikipedia.org/wiki?curid=1020667", "title": "Polluted Inheritance", "text": "Polluted Inheritance\n\nPolluted Inheritance (česky \"Znečištěné dědictví\") byla nizozemská metalová kapela založená na podzim 1992 ve městě Terneuzen (provincie Zeeland). Hrála technický death metal, tvorba se zaměřovala mj. na ekologická témata.\n\nDebutní studiové album \"Ecocide\" vyšlo v roce 1992.\nKapela ohlásila rozpad v roce 2008. Celkem vydala tři dlouhohrající alba, mimo \"Ecocide\" ještě \"Betrayed\" (1996) a \"Into Darkness\" (2001).\n\n\n\n\n"}
{"id": "1020668", "url": "https://cs.wikipedia.org/wiki?curid=1020668", "title": "Set the World on Fire", "text": "Set the World on Fire\n\nSet the World on Fire je třetí studiové album kanadské thrash metalové skupiny Annihilator. První dvě alba \"Alice in Hell\" (1989) a \"Never, Neverland\" (1990) měla obrovský úspěch, nicméně \"Set the World on Fire\" bylo přijato poněkud kontroverzně – někteří říkali, že není typické pro Annihilator a další, že je to nejlepší album, které kdy nahráli. V Americe nebylo úspěšné, ale naopak v Evropě a Asii ano. Skladba „Set the World on Fire“ je nejtvrdší na albu. Pro tuto studiovku byl vybrán nový zpěvák Aaron Randall, který nahradil Coburna Pharra (\"Never, Neverland\"). Aaron Randall vydržel jen jedno album. K tomuto albu byl natočen videoklip (celkem už třetí) ke skladbě „Set the World on Fire“. Na Youtube byla zveřejněna dvě videa z nahrávacího studia, a to konkrétně „Knight Jumps Queen“ a „Brain Dance“.\n\n\n"}
{"id": "1020669", "url": "https://cs.wikipedia.org/wiki?curid=1020669", "title": "Květiny pro Hitlera", "text": "Květiny pro Hitlera\n\nKvětiny pro Hitlera () je třetí sbírka básní kanadského spisovatele a později hudebníka Leonarda Cohena. Poprvé ji vydalo v roce 1964 nakladatelství McClelland & Stewart. Českou verzi vydalo v roce 2004 v překladu Miroslava Jindry vydavatelství Mladá fronta. Většina básní v této kontroverzí sbírce byla zaměřena na evropská, převážně řecká a také erotická témata.\n"}
{"id": "1020671", "url": "https://cs.wikipedia.org/wiki?curid=1020671", "title": "DSFA Records", "text": "DSFA Records\n\nDSFA Records (zkratka pro Doesn't Stand For Anything) bylo nizozemské hudební vydavatelství založené ve Vlissingenu počátkem 90. let 20. století Anthony van den Bergem, mj. editorem magazínu \"Aardschok\". \n\nV roce 1994 vyšel u DSFA kompilační výběr \"Paradise of the Underground\".\nV roce 1998 vydalo DSFA kompilační výběr svých kapel pojmenovaný \"DSFA: Book Seven\". Každá kapela na něm měla jednu skladbu.\n\nPřehled vydaných nahrávek (nekompletní):\n\n"}
{"id": "1020672", "url": "https://cs.wikipedia.org/wiki?curid=1020672", "title": "Drahocenná perla", "text": "Drahocenná perla\n\nDrahocenná perla je jednou ze svatých knih mormonismu, kterou uznává především Církev Ježíše Krista svatých posledních dnů, a to spolu s Biblí a Knihou Mormonovou. Obsahuje pasáž Matoušova evangelia dle Inspirovaného překladu Josepha Smithe, zjevenou Knihu Mojžíš a údajně z egyptštiny přeloženou Knihu Abraham. Součástí je také Výňatek ze Životopisu Josepha Smithe a Články víry.\n\nKniha Abrahamova je dokument, který v roce 1835 napsal mormonský prorok Joseph Smith a který údajně přeložil z egyptštiny. Tvoří součást mormonského svatého Písma a silně ovlivnila mormonský obřad Obdarování. Dokument je předmětem mnoha kontroverzí.\n\nČlánky víry jsou seznam základních bodů mormonské víry, který sepsal americký teolog Joseph Smith.\n\n"}
{"id": "1020673", "url": "https://cs.wikipedia.org/wiki?curid=1020673", "title": "Mychajlo Kuzemskyj", "text": "Mychajlo Kuzemskyj\n\nMychajlo Kuzemskyj, cyrilicí Михайло Куземський, v polském přepisu Mychajło Kuzemśkyj (20. listopadu 1809 Šibalin – 5. prosince 1879), byl rakouský řeckokatolický duchovní a politik ukrajinské (rusínské) národnosti z Haliče, v 2. polovině 19. století poslanec Říšské rady a biskup.\n\n8. prosince 1832 byl vysvěcen na kněze. 22. ledna 1868 byl jmenován řeckokatolickým biskupem Chełmu and Belzu. Do funkce byl uveden 23. srpna téhož roku. Jeho nástup na biskupský stolec v regionu, který byl tehdy součástí Ruského impéria, byl pokusem ruských úřadů o získání podpory mezi řeckokatolickým obyvatelstvem v emotivní době po porážce polského lednového povstání roku 1863. Kuzemskyj byl orientován protipolsky a protilatinsky. Podporu si ovšem nezískal. Roku 1871 rezignoval a vrátil se na Halič.\nPo obnovení ústavní vlády v Rakousku se zapojil i do politiky. Od roku 1861 byl poslancem Haličského zemského sněmu za kurii venkovských obcí. Zemský sněm ho roku 1861 delegoval i do Říšské rady (tehdy ještě volené nepřímo) za Halič (kurie venkovských obcí, obvod Mikolajiv). 2. května 1861 složil slib. K roku 1861 se uvádí jako řeckokatolický duchovní, bytem ve Lvově.\n"}
{"id": "1020675", "url": "https://cs.wikipedia.org/wiki?curid=1020675", "title": "Orphanage", "text": "Orphanage\n\nOrphanage (česky \"Sirotčinec\") byla nizozemská metalová kapela založená v roce 1993 ve městě Utrecht. Hrála muziku na způsob melodic death metalu a gothic metalu. Zpěv byl často smíšený, hluboké deathmetalové chrochtání doprovázel ženský vokál.\n\nDebutní studiové album \"Oblivion\" vyšlo v roce 1995.\nKapela se rozpadla v říjnu 2005. Celkem vydala čtyři dlouhohrající alba.\n\n\n\n\n\n"}
{"id": "1020677", "url": "https://cs.wikipedia.org/wiki?curid=1020677", "title": "So Long, Marianne (album)", "text": "So Long, Marianne (album)\n\nSo Long, Marianne je kompilační album kanadského hudebníka Leonarda Cohena, vydané v roce 1989 hudebním vydavatelstvím Columbia Records. Obsahuje nahrávky z jeho prvních čtyř studiových alb z let 1967 až 1974. Přestože vydání alba sám Cohen neautorizoval, vydala jej jeho domovská nahrávací společnost. V roce 1995 vyšlo album v reedici. Album bylo pojmenováno podle písně „So Long, Marianne“.\n\n"}
{"id": "1020678", "url": "https://cs.wikipedia.org/wiki?curid=1020678", "title": "Václav Frolec", "text": "Václav Frolec\n\nVáclav Frolec (27. září 1934 Ratíškovice – 14. května 1992 Münster) byl český národopisec, folklorista a vysokoškolský pedagog. Mezi jeho hlavní okruhy zájmu patřila materiální lidová kultura, především lidová architektura, lidové zvyky, obyčeje, obřady a slavnosti, vinohradnická kultura, způsob života v karpatské a balkánské oblasti, etnomuzikologie a problémy etnicity. Věnoval se také metodologii a teorii etnografického terénního výzkumu a otázkám definice etnografických fenoménů.\n\nVáclav Frolec se narodil roku 1934 v Ratíškovicích, kde také vychodil obecnou školu. Poté navštěvoval gymnázium ve Velehradě (1946–1949) a Uherském Hradišti (1949–1953). V roce 1953 začal studovat hudební vědu a národopis na Filozofické fakultě brněnské univerzity, od roku 1954 studoval národopis jednooborově. Studia ukončil roku 1958, poté nastoupil do muzea v Hodoníně, kde pracoval dva roky. V roce 1961 se vrátil na Filozofickou fakultu Univerzity Jana Evangelisty Purkyně v Brně (dnes Masarykova univerzita), kde začal vyučovat na katedře etnografie – na tomto pracovišti (dnes Ústav evropské etnologie FF MU) působil až do konce svého života. V roce 1963 získal titul CSc., o čtyři roky později titul PhDr. V roce 1968 zde také habilitoval, obdržel titul docent slovanské etnografie. V roce 1990 získal titul profesor pro obor evropský národopis, roce 1991 poté ještě titul DrSc. Václav Frolec zemřel náhle v květnu 1992 v době jeho pobytu na universitě v Münsteru.\n\nZ jeho vědeckých úspěchů jmenujme mimo nesmírný etnografický přínos například oživení česko-bulharských vědeckých styků či rozšíření obzorů české etnografie na Balkán. Lze mu vděčit také například za udržení podoby festivalu ve Strážnici, v němž byl dlouhé roky předsedou programové rady. I přesto, že chtěl tento post několikrát opustit, na naléhání svých kolegů v této pozici setrval, především proto, že jeho protikandidáti byli z řad komunistických prominentů a chtěli Strážnici politizovat. S odvoláním právě na strážnický festival také mohla řada etnografů rozvíjet svobodně své odborné práce, což bylo v normalizačních letech často vzácnou výjimkou. Václav Frolec byl také editorem řady publikací edice Lidová kultura, členem výboru Muzejní a vlastivědné společnosti, hlavním tajemníkem a předsedou československé sekce Mezinárodní komise pro studium lidové kultury v Karpatech a na Balkáně a členem výkonné rady Mezinárodní společnosti pro etnografii a folklor Evropy při UNESCO. Z ocenění jeho pracovního úsilí lze jmenovat cenu J. G. Herdera, kterou obdržel na vídeňské univerzitě v roce 1989 za přínos poznání lidové kultury národů střední, východní a jihovýchodní Evropy, a o rok později Mezinárodní cenu G. Pitre–Salomone–Marino. Je důležité podotknout, že Václav Frolec „nikdy a nikde nevedl nepřekročitelnou hranici mezi kulturou hmotnou a duchovní, neboť obě tyto složky se mu v jeho studiích vzájemně prolínaly. Jevy lidové kultury nezkoumal izolovaně, ale v širokých sociálních a geografických souvislostech“.\n\n\n\n\n\n"}
{"id": "1020679", "url": "https://cs.wikipedia.org/wiki?curid=1020679", "title": "Pan.Thy.Monium", "text": "Pan.Thy.Monium\n\nPan.Thy.Monium byla švédská metalová kapela založená roku 1990 ve švédském Finspångu jako vedlejší projekt hudebníka Dana Swanö z Edge of Sanity. \n\nDan Swanö, jenž byl aktivní i v dalších skupinách a projektech (např. Infestdead, Nightingale, dále nahrál sólo album s názvem \"Moontower\", atd.), kapelu založil se svým bratrem Dagem a dalšími členy Edge of Sanity. V tvorbě je stále cítit death metal, i když skupina praktikovala různé neobvyklé postupy a implementovala atypické nástroje (např. klavír, saxofon). Experimentální styl se občas dostává až do psychedelických poloh.\n\nPrvní dlouhohrající deska skupiny se jmenuje \"Dawn of Dreams\" a vyšla v roce 1992.\nSwanö činnost projektu/kapely ukončil v roce 1996, kdy měl/-a na kontě tři dlouhohrající desky.\n\n\n\n\n\n"}
{"id": "1020682", "url": "https://cs.wikipedia.org/wiki?curid=1020682", "title": "Alois von Lapenna", "text": "Alois von Lapenna\n\nAlois von Lapenna (26. února 1825 Senj – 5. dubna 1891 Persenbeug) byl rakouský politik z Dalmácie, v 2. polovině 19. století poslanec Říšské rady.\n\nVystudoval práva na Vídeňské univerzitě, získal titul doktora práv a od roku 1854 působil jako advokát v Zadaru. V Zadaru byl v říjnu 1863 jmenován prezidentem vrchního zemského soudu. V roce 1864 se stal dvorním radou při dalmatském místodržitelství.\n\nPo obnovení ústavní vlády se zapojil i do politiky. Od března 1861 byl poslancem Dalmatského zemského sněmu. Zemský sněm ho roku 1861 delegoval i do Říšské rady (tehdy ještě volené nepřímo) za Dalmácii, (kurie nejvýše zdaněných. 12. listopadu 1864 opětovně složil slib. 9. června 1863 byl zvolen místopředsedou Poslanecké sněmovny Říšské rady. K roku 1861 se uvádí jako rada vrchního zemského soudu, bytem v Zadaru. Zemský sněm ho do Říšské rady opětovně delegoval roku 1867, nyní za kurii venkovských obcí v Dalmácii. Po jisté přestávce uspěl v prvních přímých volbách do Říšské rady roku 1873 za kurii venkovských obcí v Dalmácii, obvod Split, Brač, Hvar, Vis. Slib složil 10. listopadu 1873, rezignace oznámena na schůzi 19. října 1875. Do vídeňského parlamentu se vrátil ještě krátce po doplňovacích volbách roku 1888. Nastoupil 1. června 1888 místo Manfreda Borelliho Vranského za kurii nejvýše zdaněných v Dalmácii.\n\nPoliticky patřil ke straně dalmatských autonomistů (tzv. autonomaši, též pejorativně talijanaši), kteří byli orientováni proitalsky a provídeňsky a odmítali chorvatské státoprávní aspirace. V parlamentu odmítal požadavky na sloučení Dalmácie a vlastního Chorvatska do jednoho ilyrského království v rámci habsburského soustátí. V roce 1890 je uváděno, že v parlamentu zastupoval centristický Coroniniho klub.\nV roce 1874 se stal členem mezinárodního soudního dvora v Alexandrii a roku 1876 i prezidentem tohoto soudního tělesa. V roce 1881 se vrátil do Rakouska-Uherska. V roce 1882 se stal předsedou senátu nejvyššího soudního dvora. Roku 1889 odešel do penze.\n"}
{"id": "1020703", "url": "https://cs.wikipedia.org/wiki?curid=1020703", "title": "Draha (Dolnooharská tabule)", "text": "Draha (Dolnooharská tabule)\n\nDraha (355 m n. m.) je vrch v okrese Louny Ústeckého kraje. Leží asi 1,5 km vsv. od obce Zbrašín, vrcholem na katastrálním území Zbrašína, severovýchodními svahy na území obce Líšťany.\n\nGeomorfologicky vrch náleží do celku Dolnooharská tabule, podcelku Hazmburská tabule, okrsku Lounská pahorkatina a podokrsku Zbrašínská pahorkatina.\n"}
{"id": "1020705", "url": "https://cs.wikipedia.org/wiki?curid=1020705", "title": "František Valena", "text": "František Valena\n\nFrantišek Valena (2. října 1913, Dačice – 31. srpna 1960, Praha) byl český politik, katolický akademik, předseda Ústředí katolických studentů, charismatický studentský vůdce a politický vězeň komunistického režimu.\n\nFrantišek Valena se narodil v Dačicích jako druhé dítě truhláře Vincence Valeny a švadleny Antonie, rozené Zamazalové. Zde absolvoval obecnou školu a vyrůstal v tradičně katolickém prostředí jižní Moravy. Jako mimořádně nadaný žák byl nejdříve poslán na České arcibiskupské gymnázium v Praze. Školení později pokračoval na Státním československém gymnáziu v Brně, kde maturoval v roce 1935 a poté se zapsal na studium práv na Masarykově univerzitě. Jako student začal ihned rozvíjet společenské aktivity. Vstoupil do Československé strany lidové a zapojil se do Studentského sociálního sdružení. Zároveň se stal předsedou moravsko-slezské sekce katolických vysokoškoláků a byl zvolen prvním místopředsedou Ústředí katolických studentů (ÚKS) v rámci Katolické akce. Angažoval se také v tělovýchovné organizaci Orel, kde pravděpodobně navázal styk s MUDr. Vojtěchem Jílkem, pozdějším vedoucím orelského odboje během německé okupace. V následujících čtyřech letech rozvinul rozsáhlou aktivitu ve studentském katolickém hnutí, pořádal a organizoval semináře, letní tábory, atd. Zúčastňoval se kongresů Pax Romana (mezinárodní organizace katolických intelektuálů) v Polsku, Rakousku a v Jugoslávii. V roce 1938 byl zvolen předsedou Ústředí katolických studentů, snažil se o spojení česko-moravských a slovenských ÚKS, pracoval na sblížení Čechů a Slováků, spolupracoval s polským sdružením katolických studentů, byl organizátorem a účastníkem různých sjezdů a pracovních konferencí.\n\nIhned po uzavření českých vysokých škol německou okupační správou v listopadu 1939 byl jako charismatický studentský vůdce stíhán gestapem. Nejdříve se ukrýval u přátel v Brně. Poté na vyzvání MUDr. Jílka, aby navázal spojení s dr. Šrámkem a dr. Hálou, odešel na Slovensko, kde mu přátelé zařídili slovenské dokumenty. Koncem roku se za dramatických okolností dostal do Jugoslávie, kde po domluvě se Šrámkem a Hálou prozatím zůstal v Lublani. Tam ihned navázal styky se slovinskou Pax Romana, Katolickou akcí a katolickými studentskými organizacemi a pokračoval ve studiu práv na lublaňské univerzitě. V Lublani se také seznámil se svojí budoucí manželkou Danicí Kržič. Existuje jen málo dokumentů o jeho kontaktech s československou exilovou vládou v Londýně, ale očividně měl mimo jiné za úkol zprostředkovávat kontakty pro její mezinárodní uznání, především ve Vatikánu. V březnu 1941 dostal z Londýna výzvu, aby soustředil české emigranty v Jugoslávii na cestu do Palestiny. Začátkem dubna proto odjel do Bělehradu, kde byl svědkem napadení Jugoslávie německou armádou a bombardování města. Po ztroskotalé akci se vrátil do Lublaně. Na podzim roku 1942 odjel do Říma, kde studoval dva semestry církevní právo na Lateránské univerzitě. Tam se spřátelil s ThDr. Antonínem (Aťou) Mandlem, se kterým po válce intenzivně spolupracoval.\n\nPo osvobození Československa se v květnu 1945 vrátil do vlasti a okamžitě se zapojil do veřejného života. Znovu se s elánem zaměřil na práci s akademickou mládeží v rámci ÚKS a Katolické akce. Zároveň nastoupil jako osobní tajemník Františka Hály, ministra pošt a vlivného politika Československé strany lidové. V roce 1946 se oženil a první dcera Danica se manželům narodila právě v den komunistického únorového puče. František Valena se stal ihned terčem komunistických represí, již 28. února 1948 byl vyhozen z práce na ministerstvu. Dočasně se mu podařilo získat zaměstnání na ředitelství pošt, než v září nastoupil na místo referenta legislativního odboru na ministerstvu zdravotnictví. V tomto čase stupňujícího se komunistického násilí se František Valena odvážně zasazoval za občanská a náboženská práva. Spolupracoval na rozhovorech církve s vládou. Spolu s Aťou Mandlem inicioval prohlášení arcibiskupa Berana z 15. června 1948 o tom, že církev nebude kolaborovat. Poskytoval svůj rodinný byt k tajným schůzkám i jako útulek lidem, kteří se museli skrývat před útěkem z vlasti, a podporoval je také finančně. Především ale pracoval, dokud to bylo možné, s akademickou mládeží a snažil se ji duchovně připravit na nastávající neklidné časy. Tehdy se také manželům Valenovým narodil syn Tomáš.\n\nJUDr. Valena byl zatčen 30. listopadu 1950. Jeho žena byla potřetí těhotná. V březnu příštího roku se narodila druhá dcera Miriam. V soudním procesu byl postaven do čela uměle vytvořené nepřátelské skupiny katolických laiků „Valena a spol.“, kde mu původně byl navržen trest smrti. Podle svědectví přítomných patřil však k nemnoha těm, kteří se nezalekli hrozby nejtvrdšího trestu a i před soudním tribunálem se choval velmi statečně. 16. srpna 1951 byl odsouzen k dvaadvaceti letům vězení pro trestné činy velezrady a vyzvědačství a na pražském Pankráci tehdy začala jeho desetiletá anabáze po československých věznicích: Bory u Plzně, Mírov, Leopoldov, Bytíz u Příbrami, kde pracoval v uranových dolech. Právě zde propukla jeho zhoubná nemoc. V roce 1956 byl kvůli údajné protistátní činnosti ve věznici, pojmenované „Akce Řím“, přemístěn do vyšetřovací vazby na Pankrác. V rámci „Akce Řím“ byla připravovaná obžaloba také proti jeho manželce (a jiným), která byla v té době vystavena těžkým výslechům. Po čtyřech měsících vyšetřovací vazby byl přeložen do Valdic. V říjnu 1957 byl v pankrácké vězeňské nemocnici operován kvůli rakovině ledviny a následně zase vrácen do Valdic. Choroba však nabývala takových rozměrů, že 26. listopadu 1957 došlo k přerušení výkonu trestu kvůli tříměsíční léčbě ozařováním na onkologickém oddělení lékařské fakulty Univerzity Karlovy v Praze. František Valena se nadále průběžně léčil a měl přerušován výkon trestu až do června 1960. Všeobecná amnestie prezidenta republiky z toho roku se na něho nevztahovala. Zemřel 31. srpna 1960 na následky choroby v rodinném kruhu. Jen několik hodin po smrti mu byla doručena výzva k nástupu výkonu trestu, ke kterému se měl během 24 hodin hlásit ve Valdicích. Pochován je v rodných Dačicích na starém hřbitově.\n\n16. listopadu 2014 byla na rodném domě Františka Valeny v Dačicích, Palackého náměstí 8, odhalena pamětní deska.\n\nFrantišek Valena vyrůstal a studoval ve velmi skromných poměrech. Snad také proto měl zvláštní pochopení a sympatii pro lidi postižené a potřebné, pro lidi v nouzi. Věnoval se jim s velkou empatií a obětavostí. Přestože pocházel z jednoduchých poměrů, dostalo se mu vysokoškolského vzdělání. Své poslání proto viděl v práci s mládeží, v prohlubování duchovního života dospívajících.\n\nTradiční religiozita jihomoravského katolicismu u něj záhy dozrála ve svobodnou, kritickou osobní víru, zodpovědnou vlastnímu svědomí. Z modlitby čerpal sílu pro apoštolské poslání ve světě.\n\nFrantišek Valena svým posláním nebyl politik, ale člověk, který pracoval pro šíření Božího království ve světě. Byl skutečným laickým apoštolem v době, ve které se rádo spoléhalo na hierarchické církevní struktury. V těžkém čase komunistického pronásledování se snažil o církev čistou, nezkompromitovanou kolaborací s totalitním režimem.\n\nVe svém úsilí o spolupráci a jednotu slovanských laických organizací, zejména mezi Čechy, Slováky, Poláky a Slovinci, čerpal inspiraci z cyrilometodějské tradice.\n\nFrantišek Valena byl charismatická osobnost, která přesvědčovala svým příkladem a jemným ale zároveň rozhodným jednáním. Jeho současníci, ne jenom přátelé, podali svědectví o jeho vzácně ušlechtilém charakteru a vlastnostech, kterými byly: přímost, vážnost, skromnost, vyrovnanost a rozvážnost, důslednost, trpělivost, vnímavost a pozornost, spravedlivost, idealismus, věrnost a obětavost.\n\nDíky těmto vlastnostem a obětavé činnosti byl u akademické mládeže velmi oblíben, již jako dvaadvacetiletému mu říkali „otecko“. Jako oblíbený vůdce mládeže představoval nebezpečí totalitním režimům a nutně se tedy stal terčem nacistické i komunistické perzekuce. Vězení, zhoubnou nemoc a veškeré utrpení nesl vzpřímen a statečně, vědomě a bez reptání je přijímal v oddanosti do vůle Boží a jako cenu za své přesvědčení.\n\"„V mých vzpomínkách bude trvale žít jako jeden z nejušlechtilejších lidí, jaké jsem na tomto světě poznal. Jeho opravdovost, nadšený idealismus, věrnost, přímost ve spojení s příkladnou skromností a jemností, byly vlastnosti, které okouzlovaly každého, kdo s ním přišel do styku.“\"\nDominik Pecka ThDr. h.c, 1960\n\"„Nebyl nikdy náboženským fanatikem ani tak zvaně ‚pobožný‘, ale rozumně postavený křesťan, vzdělaný, klidný, duchovně vyspělý, procítěný k trpícím a unaveným lidem, se smyslem pro chudé a nemocné. A jeho rozhled státníka, který z českého národa chtěl udělat národ vzdělanců a evropsky myslící a orientovaný stát, přesahoval obzor své doby.“\" \nBohuslav Černý, 1970\n\"„Můj dojem z tohoto prvního setkání zůstává ve mně dodnes nesmazatelně sugestivním zážitkem. Upoutala mně tehdy okamžitě jeho tvář s laskavýma, měkkýma očima, pokaždé zcela soustředěna a zaujatá látkou, o nichž se jednalo. Jeho chování, vystupování, sled myšlenek, slova, dikce řeči a formulace zásadně nebyly nikdy výbojné, ani diktující, nýbrž hluboce promyšlené, klidné, naplněné dlouholetou osobní zkušeností a s objektivním poznáním. Jeho myšlení vždy vyúsťovalo v jasně přesvědčivou argumentaci. Z celé jeho osobnosti vyzařovala jakoby ryzost charakteru a zejména duchovní hloubka a síla srdce a duše.“\"\nMUDr. Miloš Jedlička, Vzpomínka na první a další setkání v Ústředí katolického studentstva po válce.\n\"„Poznal jsem, že byl velmi oblíbený, říkali mu „otecko\", ale také, že je člověk, kterému jde o věc a ne o osobní kariéru a prestiž, a že je opravdovým laickým apoštolem tělem i duší.“\"\nJUDr. Stanislav Hofírek, 1968\n\n"}
{"id": "1020708", "url": "https://cs.wikipedia.org/wiki?curid=1020708", "title": "Nea Salamis Famagusta FC", "text": "Nea Salamis Famagusta FC\n\nNea Salamis Famagusta nebo Nea Salamina Famagusta (řecky Νέα Σαλαμίνα Αμμοχώστου) je kyperský profesionální fotbalový klub založený ve Famagustě. Jde o uprchlický klub od turecké invaze na Kypr v roce 1974, kdy Turecko okupovalo severní část ostrova. Momentálně se nachází v Larnace, hraje na stadionu Ammochostos.\n\nMezi největší úspěchy Nea Salamis se řadí vítězství v kyperském poháru a kyperském Superpoháru v roce 1990. Nejlepší umístění v 1. kyperské lize je třetí místo.\n\nTým se poprvé účastnil evropské soutěže v sezoně 1990/90 v PVP a v letech 1995, 1997 a 2000 hrál Pohár Intertoto. Tým je součástí sportovního klubu Nea Salamina Famagusta, který byl založen v roce 1948 a obsahuje také mužský volejbalový tým.\n\n\"K srpnu 2014\n\n"}
{"id": "1020709", "url": "https://cs.wikipedia.org/wiki?curid=1020709", "title": "Čtyři jüanští mistři", "text": "Čtyři jüanští mistři\n\nČtyři jüanští mistři () je označení pro čtyři přední malíře jüanského období čínských dějin. \n\nČtyři jüanští mistři jsou:\n\nByli váženi v mingském období i později jako hlavní reprezentanti tradice literátské malby, zaměřující se více na individuální projev a hluboký smysl díla, než na bezprostřední vnější přitažlivost.\n\nChuang Kung-wang a Wu Čen patřili ke starší generaci umělců jüanského období, vědomě napodobovali práce starých mistrů, zejména průkopnických umělců z období Pěti dynastií, jako byl Tung Jüan a Ťü-žan, malujících krajiny téměř impresionistickým způsobem, hrubými sytými tahy štětce. Mladší generace jüanských malířů Chuang Kung-wanga a Wu Čena respektovala a napodobovala, nicméně Ni Can a jeho přítel Wang Meng byli, přes následování svých vzorů, každý svým způsobem osobitý.\n"}
{"id": "1020714", "url": "https://cs.wikipedia.org/wiki?curid=1020714", "title": "Štefanová (hora)", "text": "Štefanová (hora)\n\nŠtefanová (1305 m n. m.) je hora ve Velké Fatře na Slovensku. Nachází se v turčianské větvi hlavního hřebene mezi vrcholy Javorina (1328 m) na jihovýchodě a Malý Lysec (1297 m) na severu. Západním směrem vybíhá z hory krátká rozsocha klesající do Belianské doliny k soutoku Belianského potoka a Šindeľné. Východní svahy klesají do doliny Vyšná Štefanová (větev Ľubochnianské doliny). Severozápadní svahy hory jsou chráněny v rámci NPR Madačov. Vrcholové partie pokrývá vzrostlý les.\n\n\n"}
{"id": "1020716", "url": "https://cs.wikipedia.org/wiki?curid=1020716", "title": "Over the Rainbow (rozcestník)", "text": "Over the Rainbow (rozcestník)\n\nOver the Rainbow může být:\n\n"}
{"id": "1020719", "url": "https://cs.wikipedia.org/wiki?curid=1020719", "title": "Kruh pro pěstování dějin umění", "text": "Kruh pro pěstování dějin umění\n\nKruh pro pěstování dějin umění byl spolek teoretiků a historiků umění, který existoval od roku 1913 do roku 1960.\n"}
{"id": "1020720", "url": "https://cs.wikipedia.org/wiki?curid=1020720", "title": "Česká šachová extraliga 2012/13", "text": "Česká šachová extraliga 2012/13\n\nČeská šachová extraliga 2012/13 byla nejvyšší šachovou soutěží v sezoně 2012/13 v Česku. Zúčastnilo se 12 družstev, přičemž nováčci byli TJ TŽ Třinec a ŠK Mahrla Praha, kteří se oba vrátili po jedné sezóně v 1. lize. \n\nPrvních osm kol bylo odehráno formou dvoukol v sobotu a v neděli, kdy vždy 6 družstev hrálo toto dvoukolo doma a šest venku. Tato dvoukola se odehrála v termínech\n3./4. listopadu 2012, 1./2. prosince 2012, 16. února/17. února 2013 a 23./24. března 2013. V těchto čtyřech dvoukolech každý celek hrál dva víkendy doma a dva venku, ale domácí celek v zápisu utkání neodpovídá vždy celku, který utkání skutečně hostil. Všechna utkání závěrečných tří kol byla odehrána od pátku 26. dubna 2013 do neděle 28. dubna 2013 v Ostravě.\n\nPočtvrté v řadě zvítězil 1. Novoborský ŠK. Podruhé v řadě obsadil 2. místo Rapid Pardubice a rozšířil tak svou medailovou bilanci na 9 cenných kovů. Na 3. místo dosáhlo podruhé v historii družstvo TJ Tatran Litovel. Z extraligy sestoupil po dvou sezónách TJ Bohemians Praha a nováček AD Mahrla Praha.\n\nDo bojů celkem zasáhlo ve 12 družstvech 139 hráčů, mezi nimiž nebyla ani jedna žena. Zastoupení jednotlivých šachových federací bylo následující: Česko 84, Polsko 26, Slovensko 10, Rusko 4, Ukrajina 4, Bělorusko 3, Lotyšsko 2, Indie, Švédsko, Německo, Řecko, Arménie, Rumunsko po 1. V následujícím seznamu jsou uvedeni hráči, kteří sehráli alespoň jednu partii. Počet sehraných partií je v závorce za jménem hráče. Vlajka označuje stát, v jehož národní federaci byl pro danou sezónu hráč registrován u FIDE.\n\n"}
{"id": "1020727", "url": "https://cs.wikipedia.org/wiki?curid=1020727", "title": "Jurij Bujda", "text": "Jurij Bujda\n\nJurij Bujda (rusky: Юрий Васильевич Буйда) (* 29. srpna 1954, Znamensk, Kaliningradská oblast) je ruský spisovatel.\n\nNarodil se v osadě Znamensk (předtím Welau) v Kaliningradské oblasti v úřednické rodině. Po absolvování Kaliningradské univerzity zahájil strmou a úspěšnou kariéru v žurnalistice. Začal jako fotokorespondent v okresních novinách a v letech 1975-1991 působil v redakci oblastních komunistických novin, kde to posléze dotáhl až na post zástupce šéfredaktora.\n\nOd roku 1991 bydlí v Moskvě, ve stejném roce začal publikovat svá prozaické díla. Je autorem románu Don Domino (Úzký výběr Ruský Booker, 1994 ) a knihy povídek Pruská nevěsta (malá prémie Apollonа Grigorievа a úzký výběr Ruský Booker, 1998). Jeho díla byla přeložena do mnoha jazyků - slovenštiny, němčiny, polštiny, finštiny, francouzštiny, japonštiny. V současné době pracuje jako redaktor vydavatelství Kommersant v Moskvě.\n\nJurij Bujda v povídce s názvem Veselá Gertruda pojednává o podivuhodném osudu ruského válečného zajatce v Německu, který se na konci života vrátí domů, aby se dozvěděl ze vzkazu zanechaném v knize o smutném osudu svých blízkých. Tématem povídky je hluboký a spletitý vztah mezi lidskou pamětí a podvědomím.\n\n\n"}
{"id": "1020734", "url": "https://cs.wikipedia.org/wiki?curid=1020734", "title": "Virgil van Dijk", "text": "Virgil van Dijk\n\nVirgil van Dijk (* 8. července 1991, Breda, Nizozemsko) je nizozemský fotbalový obránce a reprezentant, od ledna 2018 hráč klubu Liverpool FC. Hraje na postu stopera (středního obránce).\n\nVirgil van Dijk hrál v Nizozemsku profesionálně za FC Groningen, než v červnu 2013 odešel do skotského Celtic FC, kde podepsal čtyřletou smlouvu. S Celtikem, který byl tou dobou suverénem Scottish Premiership, vyhrál ve své první sezóně ligový titul.\n1. září 2015 přestoupil z Celtiku do anglického klubu Southampton FC. V lednu 2018 přestoupil do jiného anglického mužstva Liverpool FC za 75 milionů liber, což je největší částka za obránce, která byla kdy zaplacena.\n\nV roce 2019 se stal s FC Liverpool vítězem Ligy mistrů UEFA.\n\nVirgil van Dijk byl členem nizozemských mládežnických výběrů U19 a U21.\n\nV nizozemském A-týmu debutoval 10. 10. 2015 pod trenérem Danny Blindem v kvalifikačním utkání v Astana Areně proti týmu Kazachstánu (výhra 2:1).\nPři premiéře Ligy národů v roce 2018/19 skončil s Nizozemskem na stříbrném místě když ve finále Nizozemsko podlehlo Portugalsku 0:1.\n\n"}
{"id": "1020741", "url": "https://cs.wikipedia.org/wiki?curid=1020741", "title": "Mathias Lohninger", "text": "Mathias Lohninger\n\nMathias Lohninger (15. března 1819 – 6. listopadu 1882 Mislinja) byl rakouský podnikatel a politik německé národnosti ze Štýrska, v 2. polovině 19. století poslanec Říšské rady.\n\nByl měšťanem a majitelem nemovitostí ve Vídni. Patřil mu statek a železnárny ve štýrském Mißlingu (nyní Mislinja ve Slovinsku). Byl členem zemědělských společností ve Vídni a Štýrském Hradci, členem vedení Erste österreichische Spar-Casse a důvěrníkem hypotečního oddělení Národní banky. Ve svých železárnách prosazoval nové metody výroby litiny.\n\nPo obnovení ústavní vlády se zapojil i do politiky. V roce 1861 se stal poslancem Štýrského zemského sněmu. Zemský sněm ho roku 1861 delegoval i do Říšské rady (tehdy ještě volené nepřímo) za Štýrsko (kurie venkovských obcí). K roku 1861 se uvádí jako statkář, bytem v Mislinji a Stattenbergu. Opětovně byl zemským sněmem do Říšské rady delegován v roce 1867, nyní za kurii měst a tržních osad. Do vídeňského parlamentu se pak po delší přestávce vrátil po volbách do Říšské rady roku 1879 (poté co zemřel poslanec Ernst Leopold von Kellersperg), nyní za velkostatkářskou kurii ve Štýrsku. Angažoval se v debatách o reformě daní a podporoval výstavbu železničních tratí a rozvoj průmyslu.\n\nProfiloval se jako německý liberál (tzv. Ústavní strana). Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\").\n\nV únoru 1866 se stal, ač německé národnosti, okresním starostou v převážně etnicky slovinském okrese Slovinský Hradec (Windischgratz).\n\nZemřel v listopadu 1882.\n"}
{"id": "1020742", "url": "https://cs.wikipedia.org/wiki?curid=1020742", "title": "Jan Hellich", "text": "Jan Hellich\n\nJan Hellich (19. ledna 1850, Poděbrady − 30. září 1931, Poděbrady) byl farmakolog, přírodovědec, archeolog, zakladatel muzea, vlastivědný pracovník a starosta v Poděbradech.\n\nJan Hellich studoval na pražském Akademickém gymnáziu a jako dědic rodinné lékárny v Poděbradech vystudoval farmacii na pražské univerzitě. Byl synovcem malíře a kustoda Národního muzea Josefa Vojtěcha Hellicha a zajímal se o další vědní obory, zejména o archeologii. Od roku 1889 se podílel na archeologickém výzkumu Poděbradska a publikoval v odborných časopisech „Památky archeologické a místopisné“ a „Prehistorický obzor“. Byl spolupracovníkem a blízkým přítelem zakladatele české archeologie prof. dr. J. L. Píče. Zasedal ve zdejší městské radě (od roku 1877), v okresní radě (1891-1919) a v letech 1883-1896 byl starostou Poděbrad. \n\nByl předsedou Občanské záložny a předsedou „Spolku pro postavení jezdecké sochy krále Jiřího z Poděbrad“. V roce 1902 založil okresní muzeum v Poděbradech. Základem se stala jeho rozsáhlá sbírka archeologických a přírodovědných nálezů i národopisných památek. Shromáždil a zpracoval také velké množství písemností z městských a zámeckých archivů.\n\nByl členem Přírodovědeckého a Archeologického sboru Národního muzea a Archeologické komise České akademie věd a umění a Kruhu pro pěstování dějin umění. V letech 1912-1913 vykonával funkci inspektora pravěké sbírky Národního muzea, roku 1916 se stal předsedou prehistorické sekce archeologického sboru Národního muzea. Během války vedl v letech 1916-1918 na Poděbradsku a Nymbursku dokumentační a zá­chranné práce při rekvizicích zvonů. Jako památkář byl v letech 1908-1931 státním konservátorem. Byl zvolen prvním předsedou v roce 1919 nově založeného Svazu československých museí. \n\nByl redaktorem Věstníku Poděbradska a připravoval obsáhlé dílo „Paměti města a bývalého panství poděbradského“, ve kterém shromáždil poznatky o topografii a historii jednotlivých domů.\n\n\n\n"}
{"id": "1020743", "url": "https://cs.wikipedia.org/wiki?curid=1020743", "title": "The Accüsed", "text": "The Accüsed\n\nThe Accüsed (česky \"Obvïněn\") je americká kapela založená v roce 1981 ve městě Oak Harbor ve státě Washington baskytaristou Chibonem 'Chewy' Battermanem, bubeníkem Danou Collinsem a kytaristou Tommy Niemeyerem. Zpěvák John Dahlin v kapele působil v letech 1982 až 1984. Její tvorba se dá zařadit do (pod)žánrů crossover thrash a thrashcore a ovlivnila některé pozdější významné skupiny seattleské scény. Členové kapely svůj styl označovali jako „splattercore“ a jejich maskot, zombie Martha Splatterhead se objevuje na většině jejich desek. Tematika je sociální, v textech se Martha Splatterhead vrací z mrtvých a krvavě zúčtuje s pedofily a násilníkmi na dětech. The Accüsed fungovali až do roku 1992, kdy se rozpadli, ovšem v roce 2003 se skupina opět zformovala.\n\n\n\n\n+ další nahrávky (např. na kompilacích)\n\n"}
{"id": "1020744", "url": "https://cs.wikipedia.org/wiki?curid=1020744", "title": "Octavia Spencerová", "text": "Octavia Spencerová\n\nOctavia Lenora Spencerová (* 25. května 1970 Montgomery, Alabama) je americká herečka.\n\nNejvíce se proslavila rolí Minny Jackson ve filmu \"Černobílý svět \"z roku 2011, za který získala BAFTA Award, SAG Award, Critics' Choice Award, Oscara za nejlepší ženský herecký výkon ve vedlejší roli a Zlatý glóbus za nejlepší ženský herecký výkon ve vedlejší roli. Dále se objevila ve filmech \"Get on Up, Frutivale\" a v seriálu \"Red Band Society\". V roce 2015 se objevila v pokračování filmu \"Divergence Rezistence\" a v roce 2016 propůjčila svůj hlas do filmu .\n\nNarodila se v Montgomery v Alabamě, má šest sourozenců. Její matka (1945-1988) pracovala jako služebná. Odmaturovala na Jafferson Davis High School v roce 1988 a poté strávila dva roky na Aubrun University, kde studovala drama a získala titul v umění.\n\nV devatenácti letech pracovala jako stážistka na natáčení filmu \"The Long Walk Home\", ve kterém hrála Whoopi Goldberg.\n\nFilmový debut přišel s rolí zdravotní sestřičky ve filmu \"Čas zabíjet\" v roce 1995. Dále se objevila ve filmech jako: \"Nepolíbená\" (1999), \"Agent v sukni\" (2000), Spider-Man (2002), \"Santa je úchyl!\" (2003), \"Rande s celebritou\" (2004). Jako host se objevila v několika seriálech: \"Pohotovost\", \"Dharma a Greg, Teorie velkého třesku, Kouzelníci z Waverly\". Nejvíce se proslavila rolí Serenity Johnson v seriálu \"Halfway Home\" a rolí Constance Grady v seriálu \"Ošklivka Betty\".\n\nV roce 2003 se poprvé objevila na divadelních prknech v Los Angeles ve hře \"The Trials and Tribulations of a Trailer Trash Housewife\".\n\nV roce 2008 se objevila jako Kate ve filmu \"Sedm životů\". Časopis Entertainment Weekly ji zařadil mezi 25 nejzábavnějších hereček. V srpnu 2010 se připojila k obsazení filmu \"Černobílý svět\", kde získala roli dobrosrdečné služky Minny. Za roli získala ocenění: BAFTA Award, SAG Award, Critics' Choice Award, Oscara za nejlepší ženský herecký výkon ve vedlejší roli a Zlatý glóbus za nejlepší ženský herecký výkon ve vedlejší roli.\n\nV roce 2013 se objevila po boku Michael B. Jordana ve filmu \"Frutivale\". V září 2013 si znovu zahrála ve filmu režiséra Tateho Taylora ve filmu \"Get On Up - Příběh Jamese Browna\", který měl premiéru v roce 2014. Od září 2014 do února 2015 hrála v televizním seriálu Stevena Spielberga\" Red Band Society\".\n\nV roce 2014 si zahrála po boku Kevina Costnera ve filmu \"Black and White\" a zahrála si v druhém filmu série \"Divergent Rezistence\", který měl premiéru 20. března 2015. V roce 2016 si zahrála po boku Taraji P. Henson a Janelle Monáe ve filmu \"Skrytá čísla\". Za roli Dorothy Vaughan získala nominace na Zlatý glóbus, SAG Awards a Oscara. V roce 2017 si zahrála po boku Sally Hawkins ve filmu \"Tvář vody\". Za roli získala nominaci na Zlatý glóbus, cenu BAFTA a Oscara.\n\n"}
{"id": "1020746", "url": "https://cs.wikipedia.org/wiki?curid=1020746", "title": "Kristián Flegeli", "text": "Kristián Flegeli\n\nKristián Flegeli (-1750), též Christian Flegeli byl františkán a teolog působící v českých zemích. Ve františkánském řádu mu byla svěřena služba výchovy, formace a vzdělávání juniorů – řeholníků mezi prvními (časnými) a slavnými (doživotními) sliby. Kromě osobní a spirituální formace předával budoucím či nedávno vysvěceným kněžím znalosti z teologie, když působil jako lektor na františkánských klášterních studiích. V blíže neznámém konventu takto přednášel morální teologii v letech 1735-1736, kdy si jeho přednášky stačil zapsat studující řádový kněz Anicet Lautner (též Lauttner, †1763). V roce 1744 působil Flegeli jako vychovatel (rektor) řádových noviců nebo juniorů v klášteře v Kladsku. Při té příležitosti sepsal kompendium o řeholním životě. V roce 1748 pobýval bratr Flegeli v tachovském klášteře a rovněž zde vzdělával řádový dorost ve františkánské spiritualitě a tradici. Jeho výklady řehole sv. Františka z Assisi \"Vita Evangelica\" si tehdy zaznamenal klerik Darius Finck (též Fink, †1771), pozdější misionář. V Tachově pobýval Kristián Flegeli až do své smrti 29. června 1750. Kromě uvedeného byl v blíže nezjištěném konventu opakovaně představeným – kvardiánem.\n"}
{"id": "1020747", "url": "https://cs.wikipedia.org/wiki?curid=1020747", "title": "Successus Gröbner", "text": "Successus Gröbner\n\nSuccessus Gröbner ( – 12. listopadu 1776 Kroměříž), též Graebner nebo Grebner byl františkán a teolog působící v českých zemích. V 50. letech 18. století přednášel filozofii teologii řádovým klerikům a nedávno vysvěcený kněžím na klášterních studiích františkánů. V roce 1751 přednášel filozofii v kroměřížském františkánském klášteře, kdy pod jeho vedením obhájili své teze řeholní bratři Andělín Schmidt (†1784) a Peregrín Walburger (†1758) a poté Rajmund Seidler (†1789)\n\nV roce 1752 učil bratr Successus morální teologii snad v pražském konventu u P. Marie Sněžné. Jím předkládané přednášky si spolu s moralistickými lekcemi dalších františkánských lektorů Anakléta Bürgermeistera a Jáchyma Lantzingera tehdy zapsal student Adolf Kraus († 1769). Roku 1755 zase přednášel kontroverzistickou teologii na studiích řádu u sv. Máří Magdaleny v Brně. Dovídáme se to z tištěných tezí, které Gröbner roku 1755 v Brně presidoval a obhájili je řádoví klerici Vavřinec Stangel († 1791) a Damasus Hoor († 1804). Po získání zkušeností v teologii byl Gröbner, jako ostatně většina františkánských lektorů 18. století, převeden do vedení české františkánské provincie. Nejprve jej řádná kapitula v září 1762 v Praze jmenovala provinčním sekretářem. Na další řádné kapitule o tři roky později v Olomouci byl jakožto vysloužilý lektor (emeritus) jmenován členem provinčního definitoria (definitorem), jímž byl v letech 1765–1768. Dále jej potkáváme v letech 1768 až 1769 jako kvardiána olomouckého kláštera u sv. Bernardina. Někdy v této době byl rovněž jmenován habituálním (doživotním) provinčním definitorem. Františkán Successus Gröbner zemřel v Kroměříži 12. listopadu 1776.\n"}
{"id": "1020748", "url": "https://cs.wikipedia.org/wiki?curid=1020748", "title": "Caroline Kennedyová", "text": "Caroline Kennedyová\n\nCaroline Kennedyová, rodným jménem Caroline Bouvier Kennedy (* 27. listopadu 1957 New York) je americká spisovatelka, právnička a diplomatka, která mezi listopadem 2013 a lednem 2017 zastávala post velvyslankyně Spojených států v Japonsku, kam ji jmenoval prezident Barack Obama. Řadí se k dynastii Kennedyů, jakožto jediný žijící potomek 35. prezidenta Johna Fitzgeralda Kennedyho a první dámy Jacqueline Kennedyové Onassisové. Strýci byli senátoři Robert F. Kennedy a Ted Kennedy.\n\nV době otcova prezidentování byla v dětském věku. Po atentátu na Johna F. Kennedyho, v listopadu 1963, se rodina usídlila na manhattanském Upper East Side, kde navštěvovala školy. Po absolvování Radcliffe College pracovala v newyorském Metropolitním muzeu umění, kde se seznámila s budoucím manželem, tvůrcem výstav Edwinem Schlossbergem. Titul doktorky práv (J.D.) získala na Právnické fakultě Kolumbijské univerzity. Většinu profesionální kariéry strávila v právnickém prostředí a politice, stejně tak se zabývala reformou vzdělávání a charitativní činností. Spolu s Ellen Aldermanovou napsala dvě knihy o občanských svobodách.\n\nV prezidentských volbách 2008 podpořila se strýcem Tedem Kennedym, již v primárkách, demokratického kandidáta Baracka Obamu a po zisku nominace řečnila v jeho kampani na Floridě, v Indianě a Ohiu. Současně působila jako spolupředsedkyně komise pro výběr viceprezidenta. Vystoupila také na Demokratické konvenci 2008 v Denveru. Poté, co si Obama vybral tehdejší senátorku Hillary Clintonovou za ministryni zahraničí, projevila zájem být jmenována na uvolněné senátorské místo ve státě New York. Následně se však tohoto úmyslu zřekla z „osobních důvodů“.\n\nNarodila se v listopadu 1957 v manhattanské Cornellově nemocnici, rok po mrtvě narozené sourozenkyni Arabelle Kennedyové. Jméno Caroline získala po tetě z matčiny strany Caroline Lee Bouvierové a praprababičce Caroline Maslin Ewingové. Mladší bratr John F. Kennedy přišel na svět v roce 1960 dva dny před jejími třetími narozeninami. Druhý bratr Patrick Bouvier Kennedy zemřel v důsledku syndromu dechové tísně novorozenců (IRDS) dva dny po předčasném porodu roku 1963.\n\nDo prezidentské inaugurace otce v lednu 1961 žila rodina ve washingtonské rezidenční čtvrti Georgetown. Poté, co se senátor Kennedy ujal prezidentského úřadu, přestěhovala se s rodiči do Bílého domu. Navštěvovala mateřskou školu organizovanou svou matkou, v níž byla vyfocena jezdící okolo Bílého domu na poníku jménem Macaroni. Snímek zveřejněný v novinách se stal inspirací pro amerického hudebníka Neila Diamonda k napsání hitu „Sweet Caroline“ – tuto skutečnost prozradil až při zazpívání písně na jejích 50. narozeninách.\n\nJako dcera amerického prezidenta obdržela řadu dárků od oficiálních návštěv, včetně štěněte od sovětského předsedy vlády Nikity Chruščova i yukatánského poníka od amerického viceprezidenta Lyndona B. Johnsona. Historici její dětskou osobnost popsali jako „\"trochu nepřístupnou a mírně ostýchavou\"“, přesto však „\"pozoruhodně nenarušenou\"“. Babička Rose Kennedyová na její adresu prohlásila: „\"Je příliš malá na to, aby se uvědomovala všechen ten luxus … Asi si myslí, že je pro děti normální, když vyrážejí na cesty svým vlastním letadlem. Ovšem když je v kruhu bratranců a sestřenic, někteří z nich tančí a plavou lépe než ona, neposkytují jí žádné speciální výsady\".“\n\nV den dallaského atentátu na otce Johna F. Kennedyho, 22. listopadu 1963, je s bratrem chůva Maud Shawová odvezla z Bílého domu k babičce z matčiny strany Janet Lee Bouvierové, která na ni naléhala, aby vnučce sdělila zprávu o úmrtí. Večer se děti vrátily do Bílého domu a během ukládání Caroline ji Shawová oznámila danou skutečnost. Sama Jacqueline Kennedyová však měla v úmyslu seznámit děti s úmrtím otce, což vyvolalo její rozkol s chůvou. Z prezidentského sídla se s matkou přestěhovali zpět do Georgetownu. Jejich domov se nedlouho poté stal turistickou atrakcí, což vedlo roku 1964 k opuštění Washingtonu a zabydlení se v ateliérovém bytu na Fifth Avenue manhattanského Upper East Side.\n\nV roce 1967 pokřtila letadlovou loď amerického námořnictva USS \"John F. Kennedy\" při široce medializovaném ceremoniálu ve virginském Newport News. Loď poté sloužila čtyřicet let. V létě téhož roku odjely děti s matkou na šestitýdenní letní cestu do Irska, kde se střetli s prezidentem Éamonem de Valerou a navštívili dům v Dunganstownu, odkud odešli předci Kennedyů do Ameriky.\n\nRoli otce se snažil nahradit strýc a její kmotr Robert F. Kennedy, který s dětmi trávil větší čas, ač měl sám jedenáct potomků. Poté co byl, v červnu 1968 během předvolební prezidentské kampaně zastřelen, rozhodla se Jacqueline Kennedyová hledat prostředky ochrany, když prohlásila: „\"Pokud zabíjí Kennedyovi, pak jsou mé děti terčem … Chci pryč z téhle země\".“ V říjnu 1968 se provdala za rejdařského miliardáře Aristotela Onassise a s dětmi se přestěhovala na manželův soukromý ostrov Skorpios v Řecku. V roce 1969 se jako dvanáctiletá Caroline zúčastnila pohřbu děda Josepha P. Kennedyho, bývalého amerického velvyslance ve Spojeném království; na dotaz bratrance Davida Kennedyho, jaké má pocity z otčíma, stroze odvětila: „\"Nemám ho ráda\"“.\n\nV roce 1970 se podílela na shromažďování příspěvků v kampani za znovuzvolení strýce Teda Kennedyho do Senátu. Rok od jeho incidentu v Chappaquiddicku napsala Jackie Kennedyová senátorovi dopis podpory a žádala jej, aby se stal kmotrem dcery, když byl Robert Francis Kennedy zavražděn. Nejmladší, a již jediný tehdy žijící, ze čtyř bratrů Kennedyových tak začal rodinu v New Yorku pravidelně navštěvovat. Caroline navštívila Bílý dům poprvé od otcovy smrti v únoru 1971. Republikánský prezident Richard Nixon, jehož Kennedy v prezidentských volbách 1960 porazil, ji pozval na odhalení otcova oficiálního portrétu.\n\nAristoteles Onassis zemřel 15. března 1975 a tři dny poté se zúčastnila jeho pohřbu. Dne 20. března se pak s matkou a bratrem objevila na předání Řádu čestné legie tetě Eunice Kennedyové Shriverové z rukou francouzské hlavy státu Valéryho Giscarda d'Estainga. V roce 1975 navštívila Londýn, aby dokončila roční umělecký kurs v aukční síni Sotheby's.\n\nZákladní stupeň školství absolvovala na soukromých dívčích ústavech The Brearley School a Convent of the Sacred Heart, ležících na Manhattanu. V roce 1975 dokončila massachusettskou střední školu Concord Academy. Roku 1980 obdržela bakalářský titul (B.A., Bachelor of Arts) na Radcliffe College Harvardovy univerzity. Diplom doktorky práv (J.D., Juris Doctor) pak získala roku 1988 na Právnické fakultě Kolumbijské univerzity, když zakončila mezi prvními deseti procenty posluchačů ročníku. Během univerzitních studií zvažovala kariéru novinové fotografky. Brzy si však uvědomila, že by nebyla schopna nepozorovaně stopovat jiné lidské osudy, protože by se její objekty zájmu příliš zaměřovali na ni samotnou. Na Zimních olympijských hrách 1976 v Innsbrucku pracovala jako asistentka fotografa. V létě 1977 byla na brigádě v kanceláři newyorského deníku \"Daily News\" s týdenním výdělkem 156 dolarů. Pro hudební časopis \"Rolling Stone\" napsala krátce po smrti Elvise Presleyho příspěvek z návštěvy Gracelandu.\n\nPo zisku bakalářského titulu v roce 1980 se stala vědeckou pracovnicí v oddělení filmu a televize Metropolitního muzea umění v New Yorku. Později měla na starosti styk zaměstnanců muzea s producenty a režiséry, kteří v instituci natáčeli.\n\nK jejímu ohrožení došlo poté, co 4. prosince 1984 útočník telefonicky oznámil uložení bomby v muzeu. Uvedl přitom své jméno a adresu. Dopaden a uvězněn byl tři dny poté. Během muzejní práce poznala budoucího manžela, tvůrce výstav Edwina Schlossberga, za něhož se provdala roku 1986 v kostele Panny Marie Vítězné v massachusettském Centerville. Její celé jméno je někdy nesprávně uváděno jako „Caroline Kennedyová Schlossbergová“, ačkoli sňatkem nepřijala manželovo příjmení. Do manželství se postupně narodily tři děti: dcery Rose, Tatiana a syn John. Po matce vlastní nemovitost o rozloze 1,52 km známou jako Red Gate Farm v Aquinnah na Martha's Vineyard. Newyorský deník \"Daily News\" v roce 2008 odhadl její majetek na více než 100 miliónů dolarů. V roce 2013, kdy se stala velvyslankyní v Japonsku, vykazovala její majetková přiznání hodnotu mění v rozmezí 67–278 milionů dolarů.\n\nMatka Jacqueline Kennedyová Onassisová zemřela 19. května 1994. Na rozdíl od strýce Teda Kennedyho se postavila proti veřejnému pohřbu. Bratr, manžel a matčin druh Maurice Tempelsman podpořili její rozhodnutí, které převážilo. V dalším období se začala angažovat více veřejně, když například předsedala galavečeru Amerického divadla baletu (American Ballet Theatre). S bratrem se zúčastňovala setkání Městského uměleckého spolku (Municipal Art Society), pro nějž rovněž zřídila fond.\n\nVzhledem ke skutečnosti, že se sourozencem vyrostli v New Yorku, odděleni od zbytku početné rodiny v Hyannis, stali se s Johnem mladším velmi blízkými. Pouto ještě zesílilo po matčině skonu. Po tragické smrti bratra Johna F. Kennedyho v červenci 1999, zůstala jediným žijícím potomkem rodiny 35. prezidenta. Také jeho pohřeb odmítla vypravit veřejně přístupný a rozhodla, že ostatky podstoupí kremaci a popel bude rozprášen z lodi u břehů Martha's Vineyard nad Atlantik.\n\nProfesním zaměřením je právnička, spisovatelka a editorka, která byla členkou správních rad řady neziskových organizací. V roce 1991 napsala s Ellen Aldermanovou knihu \"In Our Defense: The Bill of Rights In Action\" (Za naši obranu: Listina práv v procesu). Během rozhovoru odhalujícího obsah uvedla, že záměrem bylo ukázat, proč byl napsán IV. dodatek Ústavy. Dne 7. prosince 1999 pronesla projev na každoroční snídani Nadace Robina Hooda, v níž se angažoval její bratr. V prezidentských volbách 2000 podpořila demokratického kandidáta Ala Gorea a vyjádřila mu duchovní spřízněnost, když otcové obou dvou společně zasedali v americkém senátu. Poprvé od demokratické konvence v roce 1960, na níž získal John F. Kennedy prezidentskou nominaci, vystoupila na takové události až v roce 2000, kdy se nominační sjezd uskutečnil v kalifornském Los Angeles.\nV letech 2002–2004 řídila kancelář strategické spolupráce školského odboru města New York, když byla jmenována školským kancléřem Joelem Kleinem. Třídenní úvazek v týdnu pro ni znamenal příjem jednoho dolaru. Hlavní cíl sestával ze získání soukromých investic a jejich přesunutí do newyorského veřejného školství. Její kancelář pomohla navýšit rozpočet o více než 65 milionů dolarů. Působila také jako spolupředsedkyně správní rady Fondu pro veřejné školy (Fund for Public Schools) a následně ve funkci čestné ředitelky fondu. Ve správní radě zasedala i v Concordské akademii, kterou na základním stupni navštěvovala.\n\nSpolu s dalšími členy Kennedyovské dynastie zřídila v roce 1989 ocenění Profile in Courage Award. Cena je udělována veřejně působícím osobám, které svým činem projevily politickou odvahu a vedení v duchu odkazu knihy Johna F. Kennedyho \"Profily odvahy\" (Profiles in Courage). V roce 2001 předala cenu bývalému prezidentu Geraldu Fordovi za jeho kontroverzně vnímanou, téměř třicet let starou, milost pro prezidenta Richarda Nixona, týkající se zločinů, kterých se mohl během výkonu nejvyššího úřadu dopustit vůči Spojeným státům (Proclamation 4311 z 8. září 1974). Zastává také post ředitelky nadace Knihovny Johna F. Kennedyho a poradkyně při Harvardském politologickém institutu, jenž je živoucím odkazem na jejího otce.\n\nŘadí se mezi členy washingtonské a newyorské advokátní komory. Podílí se na činnosti v představenstvu Komise prezidentských debat, občanskoprávní právnické firmě NAACP Legal Defense and Educational Fund a je čestnou předsedkyní Amerického divadla baletu. Rodinu zastupovala na státních pohřbech bývalých prezidentů Ronalda Reagana a Geralda Forda i při pohřbu první dámy Lady Bird Johnsonové. V listopadu 2004 byla přítomna na ceremonii nově přejmenovaného Prezidentského střediska a parku Billa Clintona v Little Rocku. Dne 28. srpna 2013 se zúčastnila slavnosti padesátého výročí Pochodu na Washington za práci a svobodu.\n\nV článku „A President Like My Father“ (Prezident jako můj otec), který vyšel 27. ledna 2008 v deníku \"New York Times\", vyjádřila názor, že by v prezidentské kampani roku 2008 chtěla podpořit senátora Baracka Obamu. V závěru stati uvedla: „\"Nikdy jsem nezažila prezidenta, který by mě inspiroval takovým způsobem, jakým inspiroval můj otec lidi, kteří mi o tom vyprávěli. Ale poprvé věřím, že jsem nalezla muže, jenž by se mohl stát právě takovým prezidentem — ne jen pro mě, ale pro celou novou generaci Američanů\".“\n\nZáznamy Národní volební komise ukázaly, že 29. června 2007 přispěla 2 300 dolary na prezidentskou kampaň Hillary Clintonové. Dříve jí věnovala pět tisíc dolarů na senátorskou kampaň v roce 2006. Dne 18. září 2007 pak poslala částku 2 300 dolarů také na prezidentskou kampaň Baracka Obamy.\n\nObama ji 4. června 2008 jmenoval, spolu s Jimem Johnsonem a Ericem Holderem, spolupředsedkyní jeho Výboru pro výběr viceprezidenta. Johnson po týdnu odstoupil. Filmař Michael Moore pak v otevřeném dopisu Kennedyovou vyzval, aby se zachovala jako Dick Cheney a po jeho vzoru se sama jmenovala kandidátkou na Obamovu viceprezidentku (Dick Cheney předsedal stejnému výboru v Bushově týmu prezidentské kampaně 2000 a sám se vybral pro úřad viceprezidenta). Obama 23. srpna 2008 oznámil za svého kandidáta do tohoto úřadu delawarského senátora Josepha Bidena. Kennedyová vystoupila s projevem na Demokratické národní konvenci 2008 v Denveru, při němž také uvedla film na počest přítomného strýce, senátora Teda Kennedyho.\n\nBěhem prezidentských voleb 2012 působila jako jedna z třiceti pěti spolupředsedů Obamovy kampaně za jeho znovuzvolení. Na jeho mítincích se objevila 27. června 2012 v Nashue a Manchesteru, ležících v unijním státu New Hampshire.\n\nPoté, co zvolený prezident Barack Obama v prosinci 2008 nominoval na post ministryně zahraničí newyorskou senátorku Hillary Rodham Clintonovou, projevila zájem o uvolněné senátorské křeslo v New Yorku Kennedyová. Do doby předčasných voleb, vypsaných na 2. listopadu 2010, jmenoval senátora dle zákona newyorský guvernér David Paterson, jenž byl v úřadu několik měsíců. Od ledna 1965 do zavraždění v červnu 1968 toto křeslo náleželo jejímu strýci Robertu F. Kennedymu, jenž byl zvolen jako demokratický kandidát. Její nominaci podpořili kongresmanka Louise Slaughterová, newyorský kongresman Vito Lopez, newyorský starosta Michael Bloomberg, bývalý newyorský starosta Ed Koch a také úvodník periodika \"New York Post\".\n\nKritika kandidatury směřovala na fakt, že od své stranické registrace roku 1988 v New Yorku nevolila v řadě demokratických primárek ani obecních voleb. Výhrady směřovaly i k neposkytnutí podrobností o politických postojích. V reakci na to pak prostřednictvím tiskového mluvčího Kennedyová sdělila některé názory, včetně podpory legalizace stejnopohlavních sňatků a hnutí pro-choice. Naopak se postavila proti trestu smrti, byla pro obnovu federálního zákazu útočných zbraní (Federal Assault Weapons Ban), který znemožňoval civilistům držení definovaných poloautomatických zbraní a domnívala se, že by měla být přezkoumána dohoda severoamerického volného obchodu NAFTA. V zahraničních tématech mediální zástupce zdůraznil její odmítavý postoj k válce v Iráku, který zastávala od jejího počátku a také tlumočil názor, že by se měl Jeruzalém stát nerozděleným hlavním městem státu Izrael. Právnička odmítla zveřejnit své finanční transakce a další osobní záležitosti, když uvedla, že by tak učinila až po svém jmenování senátorkou.\n\nV rozhovoru pro agenturu Associated Press sdělila: \"„Vstup do politiky je něco, na co se mě lidé pořád vyptávají“\", a dodala: „\"Když šla tato příležitost kolem, tak neočekávaně, pomyslela jsem si: 'Dobře, možná nyní. A co teď?' [Budu muset] pracovat dvakrát tak tvrdě než kdokoli jiný … Představuji nekonvenční volbu\".“ Na konci prosince 2008 se stala terčem kritiky několika médií za nedostatek srozumitelnosti během rozhovorů a časté používání fráze „you know“, kterou ve 30minutovém interview pro stanici NYi zopakovala 168krát.\n\nKrátce před půlnocí 22. ledna 2009 vydala prohlášení, v němž oznámila upuštění záměru usilovat o senátorské křeslo, když jako důvod uvedla „osobní důvody“. Zprávy za skutečnou příčinu odstoupení uváděly „jisté daňové záležitosti“ a „problémy se zaměstnanci v domácnosti“ – informace, které prostřednictvím poradců doputovaly ke guvernéru Patersonovi. Kennedyová i přes tyto domněnky odmítla upřesnit důvody vedoucí ke stažení nominace. Den po jejím odstoupení guvernér oznámil, že se novou senátorkou rozhodl jmenovat demokratickou kongresmanku Kirsten Gillibrandovou, která se tak stala nejmladší členkou Senátu v probíhajícím volebním období. V listopadu 2010 pak vyhrála předčasné (doplňovací) senátní volby v New Yorku.\n\nPrezident Obama 24. července 2013 uvedl, že ji nominuje na úřad velvyslankyně Spojených států v Japonsku, kde měla nahradit ambasadora Johna Roose. Spekulace o nominaci byly poprvé v médiích diskutovány v únoru 2013. V polovině července 2013 pak japonská vláda formálně vyslovila \"agrément\", čímž deklarovala, že navržená osoba je pro ni přijatelná.\n\nSlyšení před Výborem pro zahraniční vztahy Senátu proběhlo 19. září 2013, v němž odpovídala na dotazy republikánů i demokratů. Za své priority uvedla vojenské styky, obchod a studentskou výměnu.\n\nAmerický Senát Obamovu nominaci potvrdil jednohlasně 16. října 2013. Kennedyová se tak mohla stát první ženou v tomto úřadu. Slavnostní slib pak složila 12. listopadu 2013 do rukou ministra zahraničí Johna Kerryho. Na japonskou půdu vstoupila 15. listopadu a s členy japonského diplomatického sboru se setkala o tři dny později v rámci úvodního oficiálního jednání. Televizní stanice NHK pak 19. listopadu živě přenášela z císařského paláce předání pověřovacích listin císaři Akihitovi.\n\nV prosinci 2013 navštívila Nagasaki, kde se setkala s přeživšími po svržení atomové bomby na toto město v srpnu 1945. Pamětní ceremoniál k uctění obětí po svržení jaderné pumy v Hirošimě se zúčastnila 5. srpna 2014. Odehrál se týden po skonu posledního člena posádky amerického bombardéru Theodora Van Kirka, jenž vykonal hirošimský útok. Toto místo již navštívila v roce 1978 se strýcem Tedem Kennedym. Stala se také druhým americkým velvyslancem, který se na každoroční připomínku dostavil.\n\nNa Twitteru zkritizovala 17. ledna 2014 japonskou praxi krutého lovu delfínů zahnáním do zátok, když označila tento přístup za „nelidský“ a informovala o odmítavém postoji americké vlády. Úředníci spojení s tímto každoročním lovem pozvali velvyslankyni, aby se na vlastní oči přesvědčila, že lov je pro delfíny bezbolestný. Kennedyová později ve vystoupení amerického pořadu \"Today Show\" sdělila, že nelituje svého kroku. V kritice masových lovů delfínů nezůstala osamocena. Připojila se tím ke stejně smýšlejícím osobnostem, včetně Yoko Ono, Susan Sarandonové a Ricky Gervaise, kteří vyzvali k ukončení těchto praktik. Japonská oficiální místa označila slova velvyslankyně za pokrytecká s odkazem na množství masa, které konzumují Američané.\n\nV únoru 2014 navštívila ostrov Okinawa, kde se nachází sídlo rozsáhle americké vojenské základny. Přivítaly ji protesty proti přítomnosti amerických vojáků na japonském území. Odpůrci se vyhraňovali zejména vůči sexuálním napadením vojáků na ženách i proti znečišťování životního prostředí ze strany základny. Součástí programu bylo také setkání s okinawským guvernérem Hirokazu Nakaimem, jemuž přislíbila snížit americkou vojenskou přítomnost na ostrově.\n\nDne 14. května 2014 přijela do jaderné elektrárny Fukušima I v doprovodu syna Johna Schlossberga. Továrna byla silně poškozena silným zemětřesením a tsunami v březnu 2011, což způsobilo radioaktivní kontaminaci vzduchu a vodstva. Následkem byl také odjezd tisíců členů amerických rodin ze základny. Velvyslankyně prohlásila, že Spojené státy udělaly maximum, aby se Japonsko vyrovnalo s následky katastrofy.\n\nZ úřadu odstoupila 18. ledna 2017 v souvislosti s příchodem republikánského prezidenta Donalda Trumpa do Bílého domu a plánovanou výměnou vedoucích zastupitelských misí.\n\n\n"}
{"id": "1020753", "url": "https://cs.wikipedia.org/wiki?curid=1020753", "title": "Malonákladový tisk", "text": "Malonákladový tisk\n\nMalonákladový tisk je tisk publikací v malých nákladech. Tento pojem přinesl prudký rozvoj digitálních tiskových technologií. Jeho výhodou je pružná reakce na potřeby trhu a snadná perzonifikace tiskového řešení. Nejběžnějším tiskovým formátem malonákladového tisku je formát SRA3 (320 x 450mm). V současnosti je možné běžně potiskovat tisková média v gramážích do 330g.\n"}
{"id": "1020757", "url": "https://cs.wikipedia.org/wiki?curid=1020757", "title": "Var (řeka)", "text": "Var (řeka)\n\nVar je řeka v departementech Alpes-de-Haute-Provence a Alpes-Maritimes v regionu Provence-Alpes-Côte d'Azur na jihovýchodě Francie. Její celková délka je 114 km. Plocha povodí měří 2819 km².\n\nPodle řeky je pojmenováno šest obcí na jejím toku Touët-sur-Var, Villars-sur-Var, Plan-du-Var, La Roquette-sur-Var, Saint-Martin-du-Var a Saint-Laurent-du-Var. Podle řeky je také pojmenován departement Var, kterým však neprotéká. V roce 1790, když byl tento departement ustanoven tvořila řeka jeho východní hranici se Sardinským královstvím, avšak po připojení Niceského hrabství k Francii byl ustanoven na obou březích řeky departement Alpes-Maritimes.\n\nPramení v nadmořské výšce 1790 m na území obce Guillaumes pod sedlem Col de la Cayolle mezi masívy Mercantour-Argentera a Pelat v Jižních Alpách. Teče nejprve na jih, poté se stáčí na východ a poté opět na jih. Mezi obcemi Nice a Saint-Laurent-du-Var ústí do zálivu Anges Středozemního moře.\nPřítoky delší než 20 km od pramene k ústí zachycuje tabulka:\n\nZdrojem vody jsou převážně dešťové srážky. Nejvíce vody má řeka na jaře a nejméně v létě. Průměrný průtok vody činí u Nice 49,4 m³/s. Maximální průměrný měsíční průtok činí 74,5 m³/s v květnu a minimální 25,9 m³/s v srpnu.\n"}
{"id": "1020759", "url": "https://cs.wikipedia.org/wiki?curid=1020759", "title": "Jižní Alpy", "text": "Jižní Alpy\n\nJižní Alpy může být název více pohoří:\n\n"}
{"id": "1020762", "url": "https://cs.wikipedia.org/wiki?curid=1020762", "title": "Sinister", "text": "Sinister\n\nSinister (v českém překladu z angličtiny \"Zlověstný\") je nizozemská death metalová kapela založená roku 1988. Patří mezi první nizozemské death metalové skupiny vedle např. Gorefest, Pestilence, Asphyx a Phlebotomized.\n\nDebutní studiové album \"Cross the Styx\" vyšlo v roce 1992.\nKapela se v roce 2003 rozpadla, bubeník Aad Kloosterwaard a baskytarista Alex Paul založili kapelu No Face Slave. Avšak nový materiál byl tak podobný tvorbě Sinister, že se v roce 2005 rozhodli jméno Sinister vzkřísit (Kloosterwaard začal zpívat, Paul se chopil kytary a přibyli dva noví členové: baskytarista Bas van den Bogaard a bubeník Edwin van den Eeden). V kapele působila i zpěvačka Rachel Van Mastrigt-Heyzer (účinkovala na dvou albech \"Creative Killings\" a \"Savage or Grace\").\nK roku 2014 měli Sinister na kontě 11 dlouhohrajících desek.\n\n\n\n\n\n\n\n\n"}
{"id": "1020763", "url": "https://cs.wikipedia.org/wiki?curid=1020763", "title": "Leopold Mende", "text": "Leopold Mende\n\nLeopold Carl Ludwig Mende (9. června 1816 Kirchberg an der Pielach – ???) byl rakouský právník a politik německé národnosti, v 2. polovině 19. století poslanec Říšské rady.\n\nJeh otec byl po čtyřicet let vrchním úředníkem na velkostatku hraběte Corsiniho. Leopold vystudoval práva na Vídeňské univerzitě a roku 1837 nastoupil na praxi. Roku 1850 se stal radou zemského soudu v dolnorakouském Zwettlu. V roce 1854 byl jmenován radou vrchního zemského soudu v Uhersku, později vrchním státním návladním u soudu v uherské Šoproni. Od roku 1859 byl uherským referentem u vrchního soudního dvora pro Uhersko. Po zrušení tohoto úřadu se roku 1862 stal soudcem u vrchního zemského soudu ve Vídni. V březnu 1861 byl za své zásluhy v uherské justici povýšen na šlechtice.\n\nPo obnovení ústavní vlády se zapojil i do politiky. V březnu 1861 se stal poslancem Dolnorakouského zemského sněmu. Zemský sněm ho roku 1861 delegoval i do Říšské rady (tehdy ještě volené nepřímo) za Štýrsko (kurie venkovských obcí, obvod Zwettl). K roku 1861 se uvádí jako vrchní státní návladní, bytem ve Vídni. Opětovně byl zemským sněmem do Říšské rady delegován v roce 1867, 1870 a 1871. V parlamentu se vyjadřoval převážně k justičním tématům.\n"}
{"id": "1020766", "url": "https://cs.wikipedia.org/wiki?curid=1020766", "title": "Kniha toužení", "text": "Kniha toužení\n\nKniha toužení () sbírka básní kanadského spisovatele a hudebníka Leonarda Cohena. Vyšla v roce 2006 prostřednictvím nakladatelství McClelland & Stewart, které s Cohenem spolupracovalo již od jeho počátků. Jde o jeho první literární dílo od roku 1993, kdy vyšla sbírka \"Hudba neznámého\" () a o první novou sbírku básní od roku 1984, kdy byla vydána \"Kniha milosrdenství\" (). Obsahuje mnoho nových Cohenových básní, to vše doplněné o jeho vlastní kresby. Americký hudební skladatel Philip Glass později představil muzikál inspirovaný touto sbírkou. Českou verzi vydalo v roce 2008 v překladu Miroslava Jindry nakladatelství Argo.\n"}
{"id": "1020769", "url": "https://cs.wikipedia.org/wiki?curid=1020769", "title": "Stanisław Morgenstern", "text": "Stanisław Morgenstern\n\nStanisław Morgenstern (1806 Krakov – 18. ledna 1880) byl rakouský římskokatolický duchovní a politik polské národnosti z Haliče, v 2. polovině 19. století poslanec Říšské rady.\n\nPůsobil jako římskokatolický farář v Odporyszówě. Jeho rodiče pocházeli z Uherska, kde vlastnili šlechtické statky. Stanisław studoval ve Lvově, v Uhersku (včetně území dnešního Slovenska). V roce 1831 byl v Přemyšli (v domovském Tarnówě byl totiž tehdy uprázdněný biskupský úřad) vysvěcen na kněze, působil jako kaplan, vikář v Cošni a při katedrále v Tarnówě. V roce 1846 se podílel na polském povstání a byl pak po 25 měsíců vězněn. Po propuštění se odebral na proboštství Lisia Góra. 31. března 1849 byl jmenován proboštem v Żabnie-Odporyszówě a zde působil až do své smrti. Byl aktivním správcem svého úřadu, zasadil se o opravu kostela a výstavbu četných kaplí. Za zásluhy ho biskup Józef Alojzy Pukalski jmenoval četným kanovníkem při katedrále v Tarnówě.\n\nPo obnovení ústavní vlády se zapojil i do politiky. Od roku 1861 byl poslancem Haličského zemského sněmu. Zemský sněm ho roku 1861 delegoval i do Říšské rady (tehdy ještě volené nepřímo) za Halič (kurie venkovských obcí, obvod Dąbrowa). 11. května 1861 složil slib. K roku 1861 se uvádí jako farář, bytem v Odporyszówě. Zemský sněm ho do Říšské rady opětovně delegoval roku 1867. Rezignoval v roce 1869 během přestávky mezi IV. a V. zasedáním sněmovny.\n"}
{"id": "1020770", "url": "https://cs.wikipedia.org/wiki?curid=1020770", "title": "Poľanovce", "text": "Poľanovce\n\nPoľanovce jsou obec na Slovensku v okrese Levoča. První písemná zmínka o obci pochází z roku 1270.\n"}
{"id": "1020771", "url": "https://cs.wikipedia.org/wiki?curid=1020771", "title": "Kniha milosrdenství", "text": "Kniha milosrdenství\n\n\"Kniha milosrdenství\" () je sbírka básní kanadského spisovatele a hudebníka Leonarda Cohena. Poprvé vyšla v roce 1984; v českém překladu, jehož autory jsou Kamila Lederová a Luboš Snížek, ji v roce 2001 vydalo nakladatelství Maťa. V Cohenově básnické kariéře kniha znamenala posun k tématům víry a mysticismu, což se projevuje například ve srovnání s předchozí knihou \"Smrt muže, který patřil jedné ženě\", kde se věnoval tématu smrti. Jde o jeho poslední sbírku nových básní do roku 2006, kdy vyšla \"Kniha toužení\" ().\n"}
{"id": "1020774", "url": "https://cs.wikipedia.org/wiki?curid=1020774", "title": "Pongrácovce", "text": "Pongrácovce\n\nPongrácovce jsou obec na Slovensku v okrese Levoča. První písemná zmínka o obci pochází z roku 1297.\n"}
{"id": "1020777", "url": "https://cs.wikipedia.org/wiki?curid=1020777", "title": "Smrt muže, který patřil jedné ženě", "text": "Smrt muže, který patřil jedné ženě\n\nSmrt muže, který patřil jedné ženě () je sbírka básní kanadského spisovatele a hudebníka Leonarda Cohena. Poprvé vyšla v roce 1978; v českém překladu, jehož autorem byl Ivory Rodriguez, ji poprvé v roce 1996 vydalo nakladatelství Maťa. Cohen se v knize zaobírá tématem smrti, sexuální sebelítosti a dalších. Knize se přílišného ohlasu ze strany kritiků nedostalo.\n"}
{"id": "1020779", "url": "https://cs.wikipedia.org/wiki?curid=1020779", "title": "Studenec (okres Levoča)", "text": "Studenec (okres Levoča)\n\nStudenec ( , ) je obec na Slovensku v okrese Levoča. První písemná zmínka o obci pochází z roku 1297.\n\nNachází se v údolí, které obklopují Levočské vrchy, Branisko a Slovenské rudohoří. V minulosti to byla zemědělská vesnice.\n\nJméno vesnice se v historii několikrát změnilo. Nejdříve se jmenovala německy \"Kallbach\", později maďarsky \"Kolbachy\" nebo \"Hydekpatak\". Nakonec jí zůstalo jméno \"Studenec\" – od slova studený – které odkazuje na studený potok, který přes obec protéká.\n\nPrvní písemná zmínka o obci pochází z roku 1264. Traduje se, že vesnička byla založena řeholí, která sídlila na nedaleké Spišské Kapitule. Tato řehole se aktivně podílela na rozvoji obce a starala se o půdu patřící obci a círvki.\n\nStudenec od svého vzniku již dvakrát vyhořel.\n\n"}
{"id": "1020781", "url": "https://cs.wikipedia.org/wiki?curid=1020781", "title": "Oswald Nischelwitzer", "text": "Oswald Nischelwitzer\n\nOswald Nischelwitzer (30. listopadu 1811 Mauthen – 15. května 1894 Mauthen) byl rakouský politik německé národnosti, v 2. polovině 19. století poslanec Říšské rady.\n\nVystudoval gymnázium, pak se musel ujmout správy rodinného statku. Od roku 1850 působil jako správce velkostatku hrabat z Ortenburgu v Korutanech. Byl mu roku 1855 udělen zlatý záslužný kříž, roku 1872 Řád Františka Josefa a krátce před smrtí roku 1894 i Řád železné koruny. Byl též starostou Mauthenu.\n\nPo obnovení ústavní vlády se zapojil i do politiky. V roce 1861 se stal poslancem Korutanského zemského sněmu za kurii venkovských obcí, obvod Hermagor. Zemský sněm ho roku 1861 delegoval i do Říšské rady (tehdy ještě volené nepřímo) za Korutany (kurie venkovských obcí, obvod Hermagor, Arnoldstein. Koltschach, Tarvis). K roku 1861 se uvádí jako správce, bytem v Mauthenu. Do vídeňského parlamentu se pak po delší přestávce vrátil v prvních přímých volbách do Říšské rady roku 1873, nyní za kurii venkovských obcí v Korutanech, obvod Spital, Gmünd, Hermagor atd. Za týž obvod uspěl i ve volbách do Říšské rady roku 1879, volbách do Říšské rady roku 1885 a volbách do Říšské rady roku 1891. V parlamentu setrval až do své smrti roku 1894.\n\nProfiloval se jako německý liberál (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik). Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\"). Od roku 1881 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných politických proudů). Za tento klub uspěl i ve volbách roku 1885. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice.\n\nZemřel v květnu 1894.\n"}
{"id": "1020782", "url": "https://cs.wikipedia.org/wiki?curid=1020782", "title": "Torysky", "text": "Torysky\n\nTorysky jsou obec na Slovensku v okrese Levoča. První písemná zmínka o obci pochází z roku 1284.\n"}
{"id": "1020783", "url": "https://cs.wikipedia.org/wiki?curid=1020783", "title": "Vyšné Repaše", "text": "Vyšné Repaše\n\nVyšné Repaše jsou obec na Slovensku v okrese Levoča. První písemná zmínka o obci pochází z roku 1323. V obci žije obyvatel.\n"}
{"id": "1020787", "url": "https://cs.wikipedia.org/wiki?curid=1020787", "title": "Karol Antolík", "text": "Karol Antolík\n\nKarol Antolík se narodil v Studenci. Studoval na gymnáziích v Levoči, Prešově a Velkém Varadíně, matematiku a fyziku na budapešťské univerzitě, kde jeho učiteli byly Štefan Anián Jedlík a Oto Petzval. Zejména první z nich měl na jeho pozdější vědeckou dráhu mimořádný vliv výběrem předmětu výzkumu i experimentálním zaměřením. Absolvoval také roční studijní pobyt na německých univerzitách – mimo jiné v Berlíně pracoval v Helmholtzových laboratořích a v Heidelbergu, navštěvoval přednášky Roberta Wilhelma Bunsena a Heinricha Quinckeho. Působil jako profesor na středních školách v Kaposváru, Košicích, Aradu a nakonec v Bratislavě, kde byl od roku 1893 až do své smrti ředitelem reálky.\n\nVěnoval se experimentálnímu zkoumání elektrického jiskrového výboje, zpočátku zejména metodou \"Lichtenbergových obrazců\", později vlastní originální metodikou. Dráhu klouzavého jiskrového výboje zachycoval na začouzený povrch skleněné destičky, případně jiných těles a ze zanechaných stop výboje se pokoušel vysvětlit některé vlastnosti elektrické jiskry. Výsledky svých pokusů publikoval i ve známém Poggendorffově fyzikálním časopise \"Annalen der Physik\", kde upoutaly pozornost Ernsta Macha a jeho spolupracovníků. Ernst Mach v Antolíkově metodě objevil možnost využití k akustickým výzkumům, a tak se pokusy zručného středoškolského profesora staly východiskem víceleté série experimentů s explozemi, které prostřednictvím zkoumání rázových vln dovedly Macha k několika důležitým objevům moderní aerodynamiky. Karol Antolík se později stal \"umělcem\" Lichtenbergových obrazců a věnoval se i dalším pokusům z oblasti elektrostatiky a akustiky. Pozoruhodné jsou jeho výsledky, které dosahoval při zkoumání chvění napnutých blan (membrán) různými modifikacemi Chladniho metody zvukových obrazců. Kromě celé řady studií byl autorem učebnice experimentální fyziky a sbírky demonstračních pokusů.\n\n"}
{"id": "1020788", "url": "https://cs.wikipedia.org/wiki?curid=1020788", "title": "Odvaha pod palbou", "text": "Odvaha pod palbou\n\nOdvaha pod palbou (v americkém originále: Courage Under Fire) je americký válečný film z roku 1996. Režisérem filmu je Edward Zwick. Hlavní role ve filmu ztvárnili Denzel Washington, Meg Ryan, Lou Diamond Phillips, Matt Damon a Bronson Pinchot.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1020793", "url": "https://cs.wikipedia.org/wiki?curid=1020793", "title": "Kazatelova žena", "text": "Kazatelova žena\n\nKazatelova žena (v americkém originále: The Preacher's Wife) je americký dramatický film z roku 1996. Režisérem filmu je Penny Marshall. Hlavní role ve filmu ztvárnili Denzel Washington, Whitney Houston, Courtney B. Vance, Gregory Hines a Jenifer Lewis.\n\nHans Zimmer byl za hudbu k tomuto filmu nominován na Oscara.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1020794", "url": "https://cs.wikipedia.org/wiki?curid=1020794", "title": "Stav obležení", "text": "Stav obležení\n\nStav obležení (v americkém originále: The Siege) je americký akční film z roku 1998. Režisérem filmu je Edward Zwick. Hlavní role ve filmu ztvárnili Denzel Washington, Annette Bening, Bruce Willis, Tony Shalhoub a Aasif Mandvi.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1020795", "url": "https://cs.wikipedia.org/wiki?curid=1020795", "title": "Pestilence", "text": "Pestilence\n\nPestilence (česky \"nákaza\", \"epidemická choroba\") je nizozemská death metalová kapela založená roku 1986 v Enschede. Zprvu hrála thrash metal, poté přešla na death a do své tvorby implementovala i pro žánr neobvyklé prvky, jazz fusion kupříkladu. Patří mezi první nizozemské death metalové skupiny vedle např. Gorefest, Sinister, Asphyx a Phlebotomized. Charakteristické logo dotváří i typický grafický znak kapely - kulová sféra, který je přítomen na předních obalech téměř všech studiových alb.\n\nZakládajícími členy kapely byli Patrick Mameli (kytara, vokály), Randy Meinhard (kytara) a Marco Foddis (bicí). Nahráli dvě dema, čímž přitáhli pozornost vydavatelské společnosti Roadrunner Records a podepsali s ní smlouvu na LP. Po prvním demu \"Dysentery\" z roku 1987 se ke skupině připojil Martin van Drunen (baskytara, vokály). Debutní studiové album \"Malleus Maleficarum\" vyšlo v roce 1988. Krátce poté Randy Meinhard opustil kapelu a stal se členem jiného hudebního seskupení s názvem Sacrosanct. Popularita Pestilence rostla s každým vydaným LP, avšak stejně tak i napětí mezi jednotlivými členy. V roce 1994 došlo k rozpadu (po vydání 4 studiových alb).\n\nV roce 2008 se kapela opět zformovala.\nK roku 2014 měli Pestilence na kontě 7 dlouhohrajících desek.\n\n\n\n\n\n\n"}
{"id": "1020796", "url": "https://cs.wikipedia.org/wiki?curid=1020796", "title": "Carlo Porenta", "text": "Carlo Porenta\n\nCarlo de Porenta (17. ledna 1814 Terst – 31. ledna 1898 Terst) byl rakouský politik, v 2. polovině 19. století poslanec Říšské rady a starosta Terstu.\n\nJeho otcem byl Simon Porenta narozený roku 1775, matkou Caterina Fecondo de Fruchtental. Carlo dokončil v roce 1830 studia na gymnáziu v Lublani a pak vystudoval práva. Během revolučního roku 1848 byl policií evidován jako protivládní element.\n\nPo obnovení ústavní vlády se zapojil do politiky. Roku 1861 byl zvolen do terstské městské rady, která podle nového ústavního uspořádání fungovala zároveň jako Terstský zemský sněm. Zemský sněm ho roku 1861 delegoval i do Říšské rady (tehdy ještě volené nepřímo) za Terst. K roku 1861 se uvádí jako rada zemského soudu, bytem v Terstu. Do vídeňského parlamentu se pak po delší přestávce vrátil v prvních přímých volbách do Říšské rady roku 1873, za kurii městskou, obvod Terst, první voličský sbor. Rezignace byla oznámena na schůzi 19. října 1876.\n\n22. května 1863 a znovu 22. listopadu 1865 byl zvolen za starostu Terstu (oficiálně \"Podestà di Trieste\"). V slovinském biografickém lexikonu je uváděn jako první starosta Terstu slovinského původu.\n"}
{"id": "1020798", "url": "https://cs.wikipedia.org/wiki?curid=1020798", "title": "FC Patani Jerevan", "text": "FC Patani Jerevan\n\nFootball Club Patani Jerevan (arménsky: Ֆուտբոլային Ակումբ Պատանի) byl arménský fotbalový klub sídlící ve městě Jerevan. Klub byl založen v roce 2006 jako klub hráčů arménské reprezentace do 17 let, zanikl v roce 2008.\n\nZdroj:\n"}
{"id": "1020799", "url": "https://cs.wikipedia.org/wiki?curid=1020799", "title": "Štefan Anián Jedlík", "text": "Štefan Anián Jedlík\n\nŠtefan Anián Jedlík, , (11. ledna 1800 Zemné – 13. prosince 1895 Győr) byl uherský fyzik.\n\nJeho matka byla maďarská šlechtična a otec Slovák. Podle Jána Tibenského: \"…přestože vyrůstal v maďarském prostředí a maďarsky i cítil, po svých předcích byl nesporně slovenského původu, narodil se na Slovensku (v Zemném u Nových Zámků), navíc začas účinkoval v Bratislavě,…\" \n\nŠtefan Anián Jedlík absolvoval gymnaziální studia v Trnavě (1810–1813) a Bratislavě (1814–1817) a po vstupu do benediktinského řádu (1817) pokračoval ve studiích na řádovém lyceu v Győru (1817–1820) a v Pannonhalmě (1820–1822, 1823–1825), kde studoval teologii. Mezitím v roce 1822 získal doktorát filozofie na Pešťské univerzitě a ve školním roce 1822/1823 vyučoval na benediktinském gymnáziu v Győru. V roce 1825 ho vysvětili za kněze, celý svůj aktivní život však působil jako profesor fyziky:\n\nPo svém odchodu na důchod žil v řádovém domě benediktinů v Győru. V letech 1848–1849 byl děkanem filozofické fakulty a roku 1863–1864 i rektorem univerzity. Od roku 1858 byl řádným, od 1873 čestným členem \"Maďarské akademie věd\". \n\nŠtefan Anián Jedlík zemřel 13. prosince 1895 v Győru v Maďarsku.\n\nŠtefan Anián Jedlík byl vynikajícím, vědecky aktivním experimentálním fyzikem a konstruktérem přístrojů, který se svými výsledky, zejména v oblasti zkoumání elektromagnetických jevů, zařadil mezi nejvýznamnější vědce 19. století. O svých experimentech jen pramálo publikoval a většinu svých přístrojů zkonstruoval pouze jako demonstrační pomůcky, čímž jeho objevy zůstaly většinou nepovšimnuty. Maďary a Slováky je považován za vynálezce dynama a elektromotoru.\n\nProkazatelně již v letech 1827–1829, jako první na světě zkonstruoval model elektromotoru, ve kterém pevnou i otáčející část tvořily elektromagnety. Jeho \"elektromagnetický rotor\" byl průkopnický i použitím rtuťového komutátoru. V roce 1842 použil podobný motorek pro pohon vozíku pohybujícího se na kolejích. V roce 1861, tedy alespoň pět let před Wernerem Siemensem popsal a použil princip samobuzení na dynamu vlastní konstrukce. \n\nÚspěšně se zabýval i konstruováním galvanických článků a akumulátorů, při kterých aplikoval několik původních konstrukčních prvků, například síťovou elektrodu. Jeho baterie leydenských lahví (později trubkových kondenzátorů vlastní konstrukce) byly přístroji na výrobu elektrických jisker extrémně velkých délek. Použil v nich zapojení (1863), jehož princip multiplikace se dodnes využívá v technice vysokého napětí. \n\nUnikátní parametry měli i jeho přístroje na řezání optických mřížek. Jedlík zkonstruoval ještě celou řadu elektrotechnických a jiných fyzikálních přístrojů a demonstračních pomůcek. Mezi jeho rané vynálezy patřilo i zařízení na výrobu sodové vody, které se stalo základem prvního takto zaměřeného podniku v Uhersku v roce 1841 a bylo tak jediným Jedlíkovým vynálezem, který ještě během jeho života našel průmyslové uplatnění.\n\n \n"}
{"id": "1020800", "url": "https://cs.wikipedia.org/wiki?curid=1020800", "title": "RUOR Jerevan", "text": "RUOR Jerevan\n\nRUOR Jerevan (arménsky: ՌՐՈՌ Երևան) byl arménský fotbalový klub sídlící ve městě Jerevan. Klub zanikl v roce 1994.\n\nZdroj:\n"}
{"id": "1020801", "url": "https://cs.wikipedia.org/wiki?curid=1020801", "title": "Gröbner", "text": "Gröbner\n\nNěmecké příjmení Gröbner užívají nebo užívali:\n\n"}
{"id": "1020803", "url": "https://cs.wikipedia.org/wiki?curid=1020803", "title": "FC Šinarar Hrazdan", "text": "FC Šinarar Hrazdan\n\nFootball Club Šinarar Hrazdan (arménsky: Շինարար Ֆուտբոլային Ակումբ Հրազդան) byl arménský fotbalový klub sídlící ve městě Hrazdan. Klub zanikl v roce 1992.\n\nZdroj: \n"}
{"id": "1020805", "url": "https://cs.wikipedia.org/wiki?curid=1020805", "title": "FC Achtala Tumanjan", "text": "FC Achtala Tumanjan\n\nFootball Club Achtala Tumanjan (arménsky: Շինարար Ֆուտբոլային Ախթալայի Թումանյան) byl arménský fotbalový klub sídlící ve městě Tumanjan. Klub se v roce 1992 zúčastnil prvního ročníku samostatné druhé ligy, klub ovšem skončil předposlední a ze soutěže odstoupil.\n\nZdroj:\n"}
{"id": "1020807", "url": "https://cs.wikipedia.org/wiki?curid=1020807", "title": "FC Sipan Artik", "text": "FC Sipan Artik\n\nFootball Club Sipan Artik (arménsky: Շինարար Ֆուտբոլային Սիփան Արթիկ) byl arménský fotbalový klub sídlící ve městě Artik. V roce 1992 klub poprvé postoupil ze třetí do druhé ligy, následujícího ročníku se však nezúčastnil.\n\nZdroj:\n"}
{"id": "1020808", "url": "https://cs.wikipedia.org/wiki?curid=1020808", "title": "Field Commander Cohen: Tour of 1979", "text": "Field Commander Cohen: Tour of 1979\n\nField Commander Cohen: Tour of 1979 je koncertní album kanadského hudebníka Leonarda Cohena, vydané v únoru 2001 hudebním vydavatelstvím Columbia Records. Bylo nahráno při několika anglických koncertech v prosinci roku 1979. Obsahuje písně z celé jeho dosavadní kariéry, nejvíce písněmi (čtyřmi) je zde zastoupeno jeho album \"Recent Songs\", které vyšlo v září 1979.\n\nAutorem všech skladeb je Leonard Cohen; jedinou výjimkou je píseň „Memories“, kterou napsal společně s Philem Spectorem.\n"}
{"id": "1020810", "url": "https://cs.wikipedia.org/wiki?curid=1020810", "title": "FC Tufagorc Artik", "text": "FC Tufagorc Artik\n\nFootball Club Tufagorc Artik (arménsky: Ֆուտբոլային Ակումբ „Տուֆգործ“ Արթիկ) byl arménský fotbalový klub sídlící ve městě Artik. Klub zanikl v roce 1995.\n\nZdroj:\n"}
{"id": "1020811", "url": "https://cs.wikipedia.org/wiki?curid=1020811", "title": "FC Van Jerevan", "text": "FC Van Jerevan\n\nFootball Club Van Jerevan (arménsky: Ֆուտբոլային Ակումբ „Վան\" Երևան) byl arménský fotbalový klub sídlící ve městě Jerevan. Klub byl pojmenován podle arménského historického města Van, v dnešních dobách ležícího v Turecku. Klub byl založen v roce 1990, zanikl v roce 1997.\n\nZdroj: \n"}
{"id": "1020812", "url": "https://cs.wikipedia.org/wiki?curid=1020812", "title": "Live in London (album, Leonard Cohen)", "text": "Live in London (album, Leonard Cohen)\n\nLive in London je koncertní album kanadského hudebníka Leonarda Cohena, vydané v březnu roku 2009 hudebním vydavatelstvím Columbia Records. Obsahuje záznam z koncertu v londýnské O2 Areně 17. července 2008 v rámci jeho světového turné. Album vyšlo také na DVD (jde o jeho vůbec první oficiální DVD) a rovněž jde o jeho první koncertní album, které obsahuje záznamy písní nahraných pouze při jediném koncertě. V americkém hitparádovém žebříčku Billboard 200 se album umístilo na 76. příčce.\n\n"}
{"id": "1020816", "url": "https://cs.wikipedia.org/wiki?curid=1020816", "title": "Nejlepší hráč", "text": "Nejlepší hráč\n\nNejlepší hráč (v americkém originále: He Got Game) je americký dramatický film z roku 1998. Režisérem filmu je Spike Lee. Hlavní role ve filmu ztvárnili Denzel Washington, Ray Allen, Milla Jovovich, John Turturro a Rosario Dawson.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1020817", "url": "https://cs.wikipedia.org/wiki?curid=1020817", "title": "Oto Petzval", "text": "Oto Petzval\n\nOto Petzval (6. ledna 1809, Spišská Belá – 28. srpna 1883, Budapešť) byl uherský matematik.\n\nOto Petzvala je mladší bratr Josefa Maximiliána Petzvala. Studoval v Kežmaroku, na gymnáziu v Levoči, filosofické ročníky na Košické královské akademii a poté od roku 1828 na \"Institutum geometricum\" v Pešti, kde získal inženýrský titul a stal se nejprve korepetitorem a později zastupujícím profesorem na katedře praktické geometrie. Roku 1839 získal na pešťské univerzitě doktorát a stal se zde řádným profesorem vyšší matematiky. Zároveň však přednášel i pro posluchače na \"Institutum geometricum\".\n\nRevoluční roky 1848–1849 a následná éra absolutismu sice zasáhly do života univerzity i jejího inženýrského ústavu v podobě personálních i organizačních změn, on však v různých funkcích zůstal přednášet až do svého odchodu na důchod v roce 1883; od roku 1857 už jen v rámci filozofické fakulty. Sporadicky přednášel i mechaniku a předměty technického zaměření, jistý čas dokonce astronomii. Ve dvou funkčních obdobích (1843–1846, 1860–1863) zastával funkci děkana filozofické fakulty. Roku 1858 byl zvolen za člena uherské Akademie věd. Samostatné matematické výsledky neměl, napsal však několik kvalitních středoškolských i vysokoškolských učebnic matematiky, které odrážely náročnější požadavky nastupující průmyslové revoluce v Uhrách. V své učebnici pro vyšší gymnázia a reálky (1856), která získala cenu akademie, se v uherských poměrech průkopnický dotkl i pojmu funkce a věnoval se i základům výpočtu pravděpodobnosti. Jeho učebnice vyšší matematiky (1867- 1868) patřila k prvním učebnicím diferenciálního a integrálního počtu napsaným v maďarštině. Byl autorem učebnice astronomie a z pověření akademie napsal i dvousvazkovou příručku technické mechaniky. Věnoval se také konstrukčním výpočtům parních strojů, nejvíce se však zasloužil svou dlouholetou pedagogickou činností, výchovou několika generací středoškolských profesorů i inženýrů-techniků.\n\n"}
{"id": "1020818", "url": "https://cs.wikipedia.org/wiki?curid=1020818", "title": "Cao de Castro Laboreiro", "text": "Cao de Castro Laboreiro\n\nCao de Castro Laboreiro je psí plemeno původ z Portugalska z okolí města Castro Laboreiro. Také o jedno z nejstarších plemen z Iberského poloostrova.\n\nJakožto nejstarší plemeno Iberského poloostrova, není tedy jeho původ znám. První písemné informace o něm se objevili až v 16. století, v okolí města Castro Laboreiro, podle kterého je toto plemeno pojmenované. Lehce připomíná mastifa, který je dle neověřených informací považován za vzdáleného předka tohoto plemene.\n\nVyšlechtěni byli nejspíše neúmyslně, protože o křížení nejsou žádné dokumenty. Později se ale začalo využívat jako hlídač a honácký pes, který chrání stáda skotu nebo ovcí před vlky a medvědy. Dnes se využívají i v dalších bezpečnostních složkách - u policie a záchranářů.\nPrvní jedinci plemene byli do České republiky přivezeni teprve v roce 2011, byla to fenka Aanna a přivezl si ji chovatel mopsů Otakar Konečný, vlastnící chovatelskou stanici Otakon. Další jedinec plemene přijel v lednu roku 2012 a to pes Czar. Další fena přiletěla do Čech až v říjnu 2012, fenka Troia. Na podzim 2014 chovatel plánoval první vrh štěňat, ten se ale neuskutečnil.\n\nJe to velký a molossoidní pes téměř obdélníkovitého formátu, s hustou a přiléhající srstí, která dobře kryje proti zimám v horských podmínkách a vodě. Má i podsadu. Srst pokrývá celé tělo a nevytváří na krku límec ani praporek na ocasu. Tělo je těžší konstrukce.\n\nHlava je vyvážená, jemných linií. Kůže na hlavě je bez vrásnění. Je delší. Stop není dobře viditelný ani vyznačený. Čelisti mají nůžkovitý skus. Uši jsou krátké, suché a osrstěné. V klidu přiléhají k lícím, ale při nastražení nejsou úplně přilehlé, také vysoko nasazené. Oči jsou mandlovitého tvaru, tmavě hnědé a mají výraz poněkud \"přísný\".\n\nKrk je dobře nasazený, rovný, osvalený a dobře osrstěný. Srst na něm nevytváří límec. Hřbet je rovný, taktéž osvalený a dlouhý. Úplně bez laloku. Ocas je nekupírovaný, dlouhý a zahnutý do šavle. Při akci by neměl být nesen nad hřbetem. Ocas nad hřbetní linií je nepřípustný.\n\nNohy jsou dlouhé, osvalené, nesmí být do \"O\". Tlapy kulaté, skoro kočičí s tmavými drápky.\n\nBystrý, inteligentní a neúplatný pes se sklony hlídat majetek rodiny i svůj. S ostatními zvířaty nemá dobrý vztah, proto potřebuje od nízkého věku socializovat, aby u něj později nenastaly problémy s agresivitou. Potyčky nevyvolává, ale nenechá si líbit povyšování a útoky dominantních jedinců a je schopný je rázně uzemnit, proto není dobré chovat na jednom pozemku dva samce.\n\nDěti je schopný tolerovat, ale měli by být seznámené s tím, co smí a nesmí. Ani od nich si nenechá líbit některé věci - sahání do uši, píchání do očí a jiné dětské hrátky musí být tabu, pokud má být vztah mezi nimi dobrý.\n\nTaké je tvrdohlavý, ale pokud majitel ví jak na to, velmi rychle se vycvičí a povely si pamatuje dlouho — má výbornou paměť, a stejně jako povely si dokáže zapamatovat i špatné zkušenosti s některými vnějšími podněty (automobily, MHD, vlaky, dětské kočáry...). Převýchova je velmi složitá. Potřebuje pevné vedení a výcvik je nutností.\n\nMá i honácké vlohy.\n\nVycházky a volný pohyb vyžaduje, bez něj se může stát nervózní, ale i agresivní. Veškerý pohyb je pro něj příjemný, má rád plavání, běhání při kole, cestování... Hodí se proto i pro psí sporty, jako je agility nebo flyball.\n\nVýcvik i výchova jsou nutností. Potřebuje pevné vedení, ale zároveň nesmí být moc bit, aby si nevytvořil obranou pasivní reakci. Je i čistotný a nebývá u něj problém s čistotností v domě.\n\nNejlépe mu je na zahradě, která mu dopřeje mnoho volného prostoru, v domě nebo bytě se cítí špatně, protože zde nemá tolik pohybu.\n"}
{"id": "1020819", "url": "https://cs.wikipedia.org/wiki?curid=1020819", "title": "Hudba neznámého", "text": "Hudba neznámého\n\nHudba neznámého () je kniha kanadského spisovatele a hudebníka Leonarda Cohena. Obsahuje sebrané básně, které byly již dříve publikovány, a také písňové texty. Knihu poprvé vydalo nakladatelství McClelland & Stewart v roce 1993. V českém překladu kniha vyšla v roce 2004 prostřednictvím nakladatelství BB art v překladu Václava Procházky.\n"}
{"id": "1020821", "url": "https://cs.wikipedia.org/wiki?curid=1020821", "title": "Mary Kenneth Keller", "text": "Mary Kenneth Keller\n\nMary Kenneth Keller (1914 – 1985) byla americká řeholnice a první Američanka, která získala titul Ph.D. v oboru matematická informatika. Podílela se na vývoji jazyka BASIC. V roce 1965 založila na Clarke College oddělení informatiky, které vedla až do své smrti. Je autorkou čtyř knih z oblasti informatiky.\n\nV roce 1940 byla přijata mezi Sestry lásky. Studovala matematiku a fyziku na DePaul University a matematickou informatiku na Dartmouth College, kde se podílela na vývoji jazyka BASIC, a University of Wisconsin–Madison, kde v roce 1965 získala titul Ph.D. Její doktorská práce měla téma \"\"Inductive Inference on Computer Generated Patterns.\"\"\n\nPoté, co získala titul Ph.D., odešla na katolickou Clarke College v Iowě, na níž založila oddělení informatiky, které vedla až do své smrti v roce 1985 a které dnes nese její jméno..\n"}
{"id": "1020822", "url": "https://cs.wikipedia.org/wiki?curid=1020822", "title": "Anděl smrti (film)", "text": "Anděl smrti (film)\n\nAnděl smrti (v americkém originále: Fallen) je americký kriminální film z roku 1998. Režisérem filmu je Gregory Holbit. Hlavní role ve filmu ztvárnili Denzel Washington, John Goodman, Donald Sutherland, Embeth Davidtz a James Gandolfini.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1020824", "url": "https://cs.wikipedia.org/wiki?curid=1020824", "title": "9×18 mm Makarov", "text": "9×18 mm Makarov\n\nPistolový náboj 9 × 18 mm Makarov (označovaný také 9 mm Makarov nebo 9 × 18 mm PM) byl během druhé poloviny 20. století standardní vojenský náboj v Sovětském svazu a Východním bloku, tak jako 9 × 19 mm Parabellum v NATO a Západním bloku.\n\nBěhem Druhé světové války a na začátku Studené války byl v Sovětském svazu a u jeho satelitů ve Východní Evropě standardním nábojem pro automatické pistole 7,62 × 25 mm Tokarev. Tato munice je stále používána v mnoha z těchto zemí dodnes. Během války Rudá armáda objevila některé nedostatky její 7,62 mm pistole TT-33. Jednou z nich byla tendence k vypadávání zásobníku. Armáda chtěla něco co by bylo lehčí, mělo pojistku zásobníku na dolní straně pažby místo tlačítka a jiné střelivo.\n\nNáboj 9 × 18 mm Makarov byl vyvinut B. V. Seminem v roce 1946 jako relativně silný náboj s mírným zpětným rázem, který by mohl bezpečně fungovat v samonabíjecích pistolích. Náboj byl založen na náboji 9 × 18 mm Ultra, vyvinutý společností Gustav Genschow & Co. v roce 1936 pro německou Luftwaffe, jako výkonnější alternativa náboje 9 × 17 mm použitého ve Walther PP. Nikolaj Fjodorovič Makarov poté vyvinul pistoli Makarov PM pro náboj 9 × 18 mm Makarov v roce 1948.\n\nSovětská armáda požadovala, aby jejich munice byla nekompatibilní se zbraněmi NATO, aby v případě ozbrojeného konfliktu cizí ozbrojené síly nemohly použít ukořistěnou sovětskou munici. Náboj 9 × 18 mm Makarov používá větší průměr střely než ostatní běžné 9 mm náboje. Má průměr 9,27 mm (0,365\") v porovnání s 9,017 mm (0,355\") u 9 x 19 mm Parabellum. Po vývoji v roce 1951 se náboj 9 × 18 mm Makarov rozšířil do armád zemí Východního bloku.\n\nNáboj 9 × 18 mm Makarov má objem 0,83 ml.\n\nBěžné stoupání vývrtu pro tento náboj je 240 mm.\n\nPodle oficiálních pravidel C.I.P. (Commission Internationale Permanente Pour L'Epreuve Des Armes A Feu Portatives) může nábojnice 9 × 18 mm Makarov snést tlak až 160 MPa (23 206 psi).\n\nNáboj 9 × 18 mm Makarov je balisticky horší než náboj 9 × 19 mm Parabellum. I když nejsou žádné oficiální SAAMI specifikace tlaku pro náboj 9 × 18 mm Makarov, testy indikují že munice vytváří tlak okolo 25 000 psi, znatelně méně než 35 000 psi a více generovaných nábojem 9 mm Parabellum. Takto je tento náboj vytvořen pro použití v nízkotlakých zpětným rázem nabíjených poloautomatických zbraních, podobně jako náboj .380 ACP.\n\nNáboje 9 × 18 mm Makarov jsou v Ozbrojených silách Ruské federace používány pro pistole a samopaly. V roce 2003 existovalo několik variant náboje 9 × 18 mm Makarov vyráběného pro různé účely. Všechny používají potažený kov jako materiál pro nábojnice.\n\n\n\n\n\n"}
{"id": "1020825", "url": "https://cs.wikipedia.org/wiki?curid=1020825", "title": "Kinderlandverschickung v Protektorátu Čechy a Morava", "text": "Kinderlandverschickung v Protektorátu Čechy a Morava\n\nErweiterte Kinderlandverschickung v Protektorátu Čechy a Morava hrálo v celém projektu národně socialistického režimu Třetí říše jednu z klíčových rolí. Celý proces získávání vhodných objektů se zprvu rozbíhal velmi pomalu. První KLV tábory vznikaly na Moravě a během roku 1941 se projekt KLV rozšířil i do Čech. Lázeňské město Poděbrady se stalo hlavním centrem KLV. Nacistické elity považovaly protektorátní území pro německé evakuované děti dostatečně bezpečné a potravinami dobře zásobované. Na území Protektorátu bylo evakuováno přibližně 350 000 německých dětí ve více než 400 táborech KLV.\n\nŠtábní velitel Helmut Möckel, zástupce Baldura von Schiracha, seznámil říšské vedení mládeže (Reichsjugendführung, dále jen RJF) se zavedením programu Erweiterte Kinderlandverschickung na území Čech a Moravy 15. listopadu 1940. Území Protektorátu spadalo společně s Dolním Saskem, Saskem, Durynskem, oblastmi Sudet a Horním Slezskem do druhé skupiny. Kontrolou projektu na území Protektorátu byl pověřen Horst Hechler, správou Karl Hermann Frank (Beauftragter des Reichsleiters Baldur v. Schirach) a výkonnou mocí disponoval pověřenec pro KLV v Čechách a na Moravě (Der Beauftragte für die Erweiterte Kinderlandverschickung in Böhmen und Mähren), který sídlil v Toskánském paláci v Praze na Hradčanech. Přibližně od poloviny listopadu 1940 se rozběhlo zajišťování objektů, které trvalo až do jara 1941. První účastníci měli dorazit v období někdy od poloviny prosince 1940 do 7. ledna 1941. Vzhledem k tomu, že počet evakuovaných dětí neustále narůstal, výběr lokalit a vhodných zařízení probíhal i po roce 1942.\n\nNa podkladě říšského služebního zákona (Reichsleistungsgesetz), který umožňoval wehrmachtu a státním úřadům využívat také soukromý majetek, vznikala KLV zařízení v hotelech, ubytovnách, ozdravovnách, lázních, starých šlechtických sídlech, penzionech či klášterech. Ústředí si objekty pronajímalo od soukromých českých nebo německých osob nebo od právnických subjektů. Například Kuratorium pro výchovu mládeže za tímto účelem pronajalo objekty v Bystřici pod Hostýnem (okr. Kroměříž) a lázeňské ozdravovny v Lázních Bohdaneč (okr. Pardubice), průmyslový podnik Škoda dal k dispozici své prostory v Mirošově nedaleko Plzně (v okrese Rokycany v Plzeňském kraji) a firma Baťa nabídla zámek v Březolupech (okr. Uherské Hradiště). Hrabě Kinský umožnil využívat jeho zámek v Chocni.\n\nNájemní smlouvu uzavírala RJF na dobu neurčitou a jen ze strany RJF mohla být smlouva vypovězena. Nájemné nebylo všude stejné. Vypočítávalo se z počtu dětí a délky pobytu. Objekt musel splňovat i další kritéria jako byla blízkost železniční stanice. Časem přibyl požadavek, aby se v blízkosti tábora nalézal protiletecký kryt. Preferovaly se především rekreační objekty, které by bez nutných stavebních úprav pojmuly větší počet dětí.\n\nPro tábory sice platilo přísné rozdělení na dívčí a chlapecké, ale vyskytly se i tábory smíšené. Účastníkům KLV se kontakt s protektorátním obyvatelstvem nepovoloval. Možná i proto není existence táborů KLV známá. Tábory ale tajné rozhodně nebyly. U vstupu do každého KLV-zařízení se nacházela cedule s názvem tábora, přiřazeným číslem a domovským městem. Jakmile došlo ke schválení vybraného objektu, oberlandrát se postaral o další služby jako dodávky elektrického proudu, vody a plynu. Do funkcí táborového HJ vedoucího či vedoucí týmu se vybíralo z kandidátů a kandidátek z řad HJ a Svazu německých dívek (Bund deutscher Mädel) a do funkce velitele tábora z učitelů a učitelek ze škol v oblastech postižených nálety. Nakonec se vybrala vhodná čistírna pro dětské ošacení, dodavatelé potravin, řemeslníci pro případné opravy či zhotovení chybějícího nábytku. Zdravotnictví zajišťoval lékař v daném okrese. Za důkladnou přípravu odpovídal vedoucí příslušného HJ bannu (Bannführer).\n\nPrvní tábory vznikaly na Moravě v příjemném lázeňském prostředí Luhačovic (okr. Zlín), Teplic nad Bečvou a v Bystřici pod Hostýnem. V polovině prosince 1940 dorazilo z Berlína prvních 2 400 dětí. Síť táborů KLV se rozšiřovala směrem z moravské oblasti do západních Čech. Hlavní fáze projektu byla zahájena na jaře 1941. Rychlý příjezd velkého počtu dětí způsobil v počátku několik potíží. Stávalo se, že ještě pár dní před příjezdem chyběly deky, ložní prádlo, někde stoly, židle a dokonce i dostatečný počet postelí.\n\nPodle pokynů Baldura von Schiracha měl ve vedení tábora stát školní vedoucí (Schulleiter) jmenovaný svazem NSLB spolu s vůdcem z řad HJ (HJ-Führer). Druhý jmenovaný dohlížel na dodržování předpisů RJF, věnoval se účastníkům a kontroloval řádné plnění služby HJ (HJ-Dienst).\n\nUčitel ve funkci vedoucího tábora (Lagerleiter) přijížděl obvykle s dětmi z Německa. Jeho účast mohla být dobrovolná nebo byl delegován svazem učitelů. Během intenzívních náletů na německé oblasti (např. v září 1942) se využilo i učitelů z Protektorátu. Pedagog musel být samozřejmě členem Nacionálně socialistického svazu učitelů (Nationalsozialisticher Lehrerbund, dále jen NSLB). Po zrušení činnosti NSLB (1943) a zavedení nové evakuační strategie byly evakuovány celé třídy a později školy. Táborový vedoucí pak přijížděl ze svého domovského města do tábora ve funkci školního pověřence KLV (Der Schulbeauftragte KLV) a řídil se pokyny oblastního pověřence v místě pobytu.\n\nSlužba vedoucího v táboře byla považována za válečnou služební povinnost. Před svým nástupem učitelé také povinně absolvovali vzdělávací dvoutýdenní kurz vedoucího tábora v Poděbradech. Vedoucí tábora podávali vyšším orgánům měsíční hlášení (Monatsbericht). Pokud tábor sestával z více objektů, podávalo hlášení každé zařízení zvlášť. Měsíční hlášení se skládalo z devíti základních částí: počet a původ nově přijatých dětí, jmenný seznam personálu tábora, organizace a ubytování v táboře, stravování a zdravotní stav dětí, oddíl školní výuky a služby HJ, sekci tisku a propagandy s případnými poznámkami o nedostatcích v distribuci požadovaných tiskovin.\n\nVelitele táborového osazenstva či týmu (Lagermannchaftsführer, dále jen LMF) zastávali příslušníci HJ a BDM starší 16 let zaškolení na říšské škole KLV pro LMF (Reichsschule für KLV-Lagermannschaftsführer). Velitel HJ týmu musel mít vůdčí schopnosti a sledovala se i jeho politická angažovanost, která pak hrála roli při vstupu do NSDAP. V táboře pak působili ještě vychovatelky a vychovatelé, kterými bývali jen o pár let starší děvčata a chlapci ve věku 17 a 18 let z BDM a HJ. Odborný personál tvořili výhradně Němci, pouze bezpečnost tábora byla v rukou českých četníků a protektorátní policie. Pomocné práce zastávaly např. v kuchyni české kuchařky.\n\nPražské ústředí KLV zajišťovalo zdravotní péči. Poskytovalo ji 56 lékařů (pouze 16 z nich bylo civilními lékaři z povolání), 129 zdravotních pomocnic, 65 dívek ze zdravotní služby (Gesundheitsdienst), 10 vojenských lékařů a 32 studentů medicíny. Nejdříve projekt KLV využíval protektorátní nemocnice, od 15. července 1942 zahájila v Praze činnost klinika KLV (KLV-Klinik) v budově Sanatoria MUDr. Vladimíra Borůvky v Havlíčkově ulici 61–63 v Praze 2 (dnešní Legerova). Původně se jednalo o soukromou kliniku. KLV si ji na základě zákona (Reichsleistungsgesetz) od Věry Borůvkové pronajalo za 4 500 RM měsíčně. Pacienty obstarávaly NS-zdravotní sestry. Klinika disponovala všemi odděleními.\n\nInfekční případy přejímala Univerzitní dětská klinika v Resslově ulici v Praze 2 a infekční oddělení všeobecných nemocnic. V prostorách SS, které se nacházely od roku 1939 v budově techniky na Karlově náměstí, byla zřízena na jaře 1941 dětská nemocnice se 100 lůžky pro rychle šiřitelné nemoci. Některé destinace zajistily táborové kliniky z vlastních již před válkou vybudovaných objektů - např. v Poděbradech, Teplicích nad Bečvou a Luhačovicích, kde v rámci lázeňských komplexů existovaly příslušné prostory i vybavení. Teplice měly k dispozici i rentgen a EKG. Po propuštění z nemocnice sloužily k rekonvalescenci tři ozdravovny: v Černošicích (okr. Praha-Západ), v obci Lužná u Rakovníka a na Javorovém vrchu (oblast Těšínských Beskyd).\n\nPreventivní vyšetření na podezření tuberkulózy nebo tyfu podstupoval veškerý pomocný personál. Akce vitamín C (Vitamin C Aktion) spočívala v podávání vitamínového doplňku firmy Merck a měla nahradit nedostatek ovoce a zeleniny. Na každé dítě připadlo asi dvacet denních dávek tohoto doplňku. Pro nemocné děti platil zákaz Prahy. V táborech se objevovala žloutenka, spála, menší úrazy, záškrt, spalničky, příušnice, zarděnky, úplavice, plané neštovice a také TBC. Během pětileté protektorátní existence projektu jsou známy případy dětské obrny (Sušice 1943/1944), svrabu a také epidemie tyfu (Luhačovice 1941, Lázně Bohdaneč 1944, Všenory 1944). Protektorátní úřadovna KLV se po celou dobu války potýkala s poměrně vysokou úmrtností dětí v táborech. Do 31. března 1941 říšská úřadovna evidovala 34 případů úmrtí.\n\nStravování dětí v KLV se řídilo pokyny ministra pro výživu a zemědělství (Reichsminister für Ernährung und Landwirtschaft, dále jen RMEL). Na německé děti ve věku od 6 do 14 let se vztahoval potravinový příděl: děti v pěstounských rodinách dostávaly potravinové lístky, u starších dětí v táborech probíhalo stravování hromadně v jídelnách a potravinové lístky před odjezdem odevzdávaly. Přídělový systém s lístky využívaly jen strávníci v zařízeních YMCA (Gästehaus YMCA). Potraviny rozdělovala do táborů jednou měsíčně pražská úřadovna. Pochybení v zásobovaní kompenzovala sem tam nějakou výhodou (odpuštění povinného odevzdání čtyř až šesti kilogramů sádla z porážky prasete, o vánocích zvláštní příděly masa, pšeničné mouky, másla a cukru).\n\nPřídělový systém se u německých dětí v KLV (až na o trochu vyšší příděl masa, másla a mléka) od protektorátního občana nelišil. Rozdíly ve stravě se objevovaly spíše v její pravidelnosti a pestrosti. Každý dětský účastník měl obdržet denně 500 ml čerstvého mléka a na měsíc (28 dní) také 250 g sýra, 200 g cukrovinek, 21 kg brambor. Jejich výživu doplňovaly vitaminové preparáty a pokud to bylo možné i čerstvé ovoce a zelenina. V 42. periodě v roce 1942 se změnily pouze hodnoty u másla (původně 715 g včetně margarínu) a vajec (původně 8 ks). I když se od roku 1943 zásobování v Protektorátu zhoršovalo, tábory si pravděpodobně udržely v tomto ohledu stabilitu. Německá firma Meyer & Schuhmann z Mnichova zasílala dětem do KLV výměnou za lístky na tuk „mimořádně chutný ovocný chlebíček“.\n\nŘemeslný a výtvarnický materiál nebo ošacení dostávaly děti z Německa, ale od roku 1942 nastávaly čím dál větší problémy se zásobováním, takže materiál pro výrobu hraček k vánocům nebo oblečení a obuv se na pokyn pověřence KLV v Protektorátu zajišťovaly někdy v okolí tábora. Uhlí na zimní období se muselo objednávat hodně dopředu a docházelo k místním logistickým problémům. Firma Heinrich Mattoni AG z Karlových Varů se stala výhradním dovozcem kyselky a citronových minerálních vod do táborů, zboží doručovala bezplatně na nejbližší nádraží a platilo se v RM. Obuv se objednávala u firmy Baťa. Lukrativní nabídky služeb českými řemeslníky patřily mezi zcela běžný fenomén.\n\nVelikost KLV zařízení nehrála až tak velkou roli. Základní typ tábora představoval KLV-tábor. Existoval také typ tzv. hlavního tábora KLV (KLV-Hauptlager), který sdružoval více KLV-táborů jedné školy se sto a více dětmi. Třetím typem se staly destinace sdružující osm základních (popřípadě pět hlavních) táborů. Takovému táborovému komplexu velel pověřenec pracoviště KLV (KLV-Standortbeauftragte). Množství rozptýlených táborů způsobovalo občas organizační problémy a objevovaly se i potíže s obsazením pedagogického personálu. Balduin Geissler, pověřenec pro KLV v Čechách a na Moravě, se proto pokusil na podzim 1941 o sloučení táborů a vytvořil dvě velká táborová centra: v Poděbradech a v Teplicích nad Bečvou (Hauptlager).\n\nKLV-tábor v Teplicích nad Bečvou fungoval se 150 dětmi již od listopadu 1940, v prosinci téhož roku se zde nacházelo už 900 dětí. Plánovaná kapacita tábora se ale pohybovala v rozmezí 1 200–1 400 míst a dokonce se uvažovalo o dalším navýšení (až o 1 400 míst). V Teplicích nad Bečvou aktivně působila nacistická organizace RAD, která se snažila v lázních otevřít KLV-školu pro vedoucí (Führerinnenschule). Tábor se vyznačoval příkladnou organizací a bezproblémovým zajištěním stravy a lékařské péče.\n\nVzhledem k tomu, že některé děti musely po příjezdu do Prahy absolvovat ještě do místa destinace další cestu autobusem, zřídila zde úřadovna tři tzv. domovy pro hosty (Gästehaus), které plnily funkci tzv. průchozích táborů (Durchgangslager): KLV-Gästehaus I umístěný v bývalém sídle sdružení YMCA (v paláci YMCA), KLV-Gästehaus II na Střeleckém ostrově a KLV-Gästehaus III v hotelu Zlatá husa na Václavském náměstí. Domovy sloužily také jako ubytovny pro vícedenní KLV-exkurze do Prahy.\n\nMimo ubytovacích kapacit uvedla pražská úřadovna do provozu v učilišti „Werkschule Prag” se sídlem ve vile Maria v Koperníkově ulici č. 12 učňovské dílny (Werkunterricht) pro vzdělávání táborových učitelů a vedoucích HJ ve stavbě modelů lodí, letadel a hraček a to nejen pro vedoucí z Protektorátu, ale také z okolních oblastí Třetí říše. Další říšské učiliště „Reichswerkschule” se nacházelo v Gröbeho vile na Vinohradech. Jiné prostory v Praze sloužily jako kliniky, vzdělávací zařízení pro personál (Führerschulen) či ozdravovny.\n\nO tom jak významné místo zastával Protektorát v celém říšském projektu „Erweiterte Kinderlandverschickung” svědčí postavení lázní Poděbrady, které v něm hrály úlohu hlavního města KLV (Hauptstadt der Kinderlandverschickung). Nacházela se zde říšská vzdělávací škola pro vedoucí týmu HJ (KLV-Schule für Lagermannschaftsführer) a říšská vzdělávací škola pro táborové vedoucí (KLV-Schule für Lagerleiter/Lagerleiterinnen). Od listopadu 1943 v Poděbradech sídlila část berlínské říšské úřadovny „Reichsdienststelle Kinderlandverschickung\".\n\nLázeňské středisko splňovalo nejen dokonalou představu o kvalitním KLV-táboru díky svým ubytovacím zázemím, ale mohlo se pochlubit i odpovídajícím léčebným a lékařským zázemím, vynikající logistikou na železniční trati, lodním přístavem na Labi v blízkosti hl. města Prahy. Prvních 501 dětí (pravděpodobně z Porúří) dorazilo v doprovodu učitelů a výchovných pracovníků z HJ v lednu 1941. Tábory se nacházely původně jen v lázeňském areálu. Balduin Geissler se rozhodl lázně využít jako jedno z předních říšských center KLV a na podzim 1941 navrhl nový KLV-plán s budoucím označením Poděbrad jako „KLV-Standort”.\n\nNení tedy divu, že Poděbrady přitahovaly zájem říšských úředníků a celou řadu oficiálních či inspekčních návštěv. Na doporučení vedoucího berlínské služebny KLV Helmuta Möckela navrhl německý inspektor K. H. Frankovi rozšíření prostor o poděbradský zámek. Rudolf Diels pověřený inspekcí táborů KLV na protektorátním území sdělil: „... celé to nabízí obraz výjimečně dobře zaběhnutého výchovného zařízení. Jestli tomu tak bude i dále, ukáže čas...“ Roku 1941 Poděbrady obdržely titul „nejlepší říšský tábor“ (reichsbestes Lager). K. H. Frank se při návštěvě Poděbrad v červenci 1943 zase vyjádřil, že by měly být právě tou ideální lokalitou, která se pro evakuované děti stala „druhým domovem“.\n\nV listopadu 1943 přesídlila do Poděbrad do pronajaté školní budovy v tehdejší Chaloupeckého ulici říšská škola pro vedoucí týmu HJ \"KLV-Schule für Lagermannschaftsführer\". V budově se nacházely nejen vlastní učební prostory, ale i ubytování pro účastníky jednotlivých kurzů. Škola pro táborové vedoucí \"KLV-Schule für Lagerleiter/Lagerleiterinnen\" sídlila v areálu lázní v léčebném domě Viktoria. Ve dnech 21.–23. června 1944 se v lázních konalo u příležitosti opětovného otevření říšské školy KLV setkání župních a oblastních pověřenců KLV za účasti Baldura von Schiracha i ministra RMWEV Bernharda Rusta. Schirach hodlal do Poděbrad přemístit všechna zaškolovací střediska na území Protektorátu: školy pro LMF s řemeslnými dílnami, hudební školy KLV, sportovní školy a školy pro ženy a dívky ve vedení táborů KLV.\n\nV rámci projektu KLV se v Poděbradech nacházelo i 70 německých dětí z Kolína nad Rýnem, mezi nimi 8 dětí z dětského domova „Sülzer Heim” (4 děvčata a 4 chlapci). Během transportu a pobytu je doprovázel HJ-Lagermanschaftsführer Hanns Schaefer. Po porážce Třetí říše nebyl zajištěn organizovaný návrat dětí zpět do Německa. Jeden z dětských pamětníků poděbradského tábora se tenkrát ve svých třinácti letech vydal se svým kamarádem pěšky na několikaměsíční cestu zpět domů do Kolína nad Rýnem. V Kolíně bydlel v troskách dětského domova „Kinderheim Sülz” až do vyučení v roce 1947. Z těchto 70 dětí bylo dodnes nalezeno jen 15.\n\nDo KLV-tábora v Luhačovicích přicestovaly jako první v prosinci 1940 dívky (750) z Berlína. Striktní rozdělení na chlapce a dívky se v případě Luhačovic pravděpodobně nedodržovalo a docházelo i ke smíšeným pobytům. NSV zřídila roku 1941 ve vile Jestřabí nejprve domov pro těhotné německé ženy, ale později objekt předala pro účely KLV. Pro projekt KLV se v Luhačovicích využívaly hotely, pensiony, lázeňské ústavy, soukromé vily a mnohá další zařízení. Celkem se mělo jednat o 43 objektů s kapacitou přes 1 600 lůžek. Nebyly to rozhodně žádné nevýznamné budovy. Pro ubytování a stravování například sloužily: „Společenský dům” s celým restauračním a kavárenským provozem, „Dům Bedřicha Smetany”, „vila Jestřabí”. Kanceláře a sklad se pro změnu nacházely v „Administrativní budově” a v „Lázeňském divadle”.\n\nČeské pracovní síly využívala pražská úřadovna v Luhačovicích například při zateplovacích pracích na objektech. Lázně zajišťovaly pro tábory denní potřebu mýdla, prádla a také praní ve své prádelně. Pro táborovou kliniku poskytly prostory a vybavení. Z části vypomohla i Baťova nemocnice ve Zlíně. Ošetřovaly se zde většinou běžné úrazy jako zlomeniny nebo pohmožděniny, ale v roce 1941 je zaznamenána také epidemie tyfu, kdy na pomoc s očkováním přispěchaly zdravotní sestry z Německého červeného kříže. Majitelům zabraných objektů byl vyplácen nájem, který sice nebyl nějak vysoký, ale za to dlouhodobě pravidelný. Škody na majetku lázeňských podniků odhadla akciová společnost po osvobození na skoro 1,5 milionu korun. Značná část devastace měla být způsobena dětmi z KLV-táborů.\n\nZe zápisu městské rady z 23. prosince 1940 se dozvídáme, že poskytla finanční příspěvek na zpestření vánoční nadílky pro německé děti ubytované v rámci akce KLV. Ve školním roce 1940/1941 probíhala v budově „měšťanské školy” výuka německých dětí z Essenu, v budově „Hotelu Karla IV.” zase výuka berlínských dětí. Vybavení škol nestačilo a město nechalo zhotovit dalších 12 lavic a 24 židlí, správa obecné školy poskytla navíc ještě pět starých lavic. Nouzová situace se řešila v září 1942 s podnikem Adolfa Jahody, jemuž pro potřeby KLV zabavili 237 židlí a 22 stolů s tím, že mu budou po odchodu německých dětí vráceny. Dvorek měšťanské školy nechalo město na své náklady vybavit pro sportovní a volnočasové účely.\n\nVzhledem k tomu, že děti nesměly bez doprovodu vychovatelů vycházet z tábora, byl jejich kontakt s místním obyvatelstvem značně omezen. V „Ředitelském domě” sídlil četnický strážní oddíl, který se staral o pořádek. Přesto ale docházelo na obou stranách ke konfliktům.\n\nNejvíce stížností ze strany místních hostů padalo na časté pochody a zpěv pochodových písní v ulicích města. Městská rada zase požadovala, aby děti při výletech využívaly výhradně chodníků a neničily okolní úrodu. Při cvičném útoku na objekt „Slovácká búda” (1943), měla být zničena téměř všechna okna a poškozeno zařízení městského vodojemu. K oblibě německých dětí nepřispěly ani jejich časté návštěvy městské plovárny, na kterou měly předplacené levnější měsíční vstupné za 500 korun. Obyvatelstvo si stěžovalo, že blokují plovárnu někdy celý den. A v neposlední řadě vlnu žárlivosti a odporu zvedlo přednostní právo na využívání luhačovických škol, kdy české děti docházely na školní výuku odpoledne od 13.00 do 18.00 hodin, zatímco dopoledne probíhala výuka žáků německých.\n\nZe stížností na české obyvatele je znám případ z roku 1940 (před příchodem dětí z KLV), který může být vnímán jako nenávist k Němcům všeobecně. Dne 3. září 1940 poplival dvacetiletý český hoch jedenáctiletou německou dívku Irmgard Lugauer z Dolního Rakouska v uniformě BDM, která v Luhačovicích pobývala v rámci projektu NSV u německé pěstounské rodiny. Po viníkovi bylo ihned zahájeno pátrání a za dopadení pachatele nabídnuta odměna 10 tisíc korun. Gestapo z Uherského Hradiště zatklo šest luhačovických občanů jako rukojmí. Místostarosta František Kolařík apeloval na občany, aby soužití Čechů s Němci nenarušovali a pomohli identifikovat pachatele. Viník nebyl dopaden a 19. září byli rukojmí na přímluvu hraběte Aloise Serenyiho propuštěni. O rok později 13. dubna 1941 několik českých hochů házelo kameny na skupinu německých dívek zdržujících se na náměstí. K žádnému zranění sice nedošlo, ale německý učitel hned zasáhl, hochy dopadl a celou záležitost předal Gestapu. Čtyři chlapci pak putovali na výslech do Uherského Hradiště. Po čtyřech dnech vyslýchání ve vazbě je gestapo nakonec propustilo na svobodu.\n\nDne 15. ledna 1941 navštívil Luhačovice během inspekční cesty Karl Hermann Frank. Jeho projevy byly vysílány rozhlasem i do dalších táborů. Dne 29. března 1941 se v rámci své dvoudenní propagační cesty po významných protektorátních táborech KLV v lázních zastavil Baldur von Schirach. Roku 1943 byl zrušen zákaz návštěv rodičů a začátkem roku 1944 proběhly hromadně organizované rodičovské návštěvy. Koncem roku 1944 musely být německé děti z Luhačovic kvůli postupující frontě přesunuty do vnitrozemí. Uvolněné objekty pak zabraly říšské výcvikové tábory HJ (Reichsausbildungslager) pro hochy od šestnácti do osmnácti let, kteří hned po absolvování šestitýdenního vojenského přípravného kurzu putovali na frontu. Dne 12. dubna 1945 opustila poslední německá mládež město a tábor byl zcela evakuován.\n\n\n"}
{"id": "1020826", "url": "https://cs.wikipedia.org/wiki?curid=1020826", "title": "Pivovar Dolejší Kunčice", "text": "Pivovar Dolejší Kunčice\n\nPivovar Dolejší Kunčice je zaniklý pivovar, který vařil pivo v Dolejších Kunčicích – dříve samostatná obec, dnes místní část Fulneku.\n\nObyvatelé Dolejších Kunčic měli, jako většina zdejších osadníků, právo vařit si doma své pivo. Na mnoha místech přestali lidé časem tohoto práva využívat. V Dolejších Kunčicích si však pivní regál (právo várenské), koupil od vrchnosti v roce 1812 zdejší rychtář \"Franz Anton Teltschik\". Ten také začal v budově na břehu \"Husího potoka\" vařit pivo a dodávat je do hostince u hlavní silnice. Poměrně krátká historie pivovaru skončila roku 1873, kdy jej musel rychtář z finančních důvodů prodat.\n\n"}
{"id": "1020828", "url": "https://cs.wikipedia.org/wiki?curid=1020828", "title": "Hurikán v ringu", "text": "Hurikán v ringu\n\nHurikán v ringu (v americkém originále: The Hurricane) je americký dramatický film z roku 1999. Režisérem filmu je Norman Jewison. Hlavní role ve filmu ztvárnili Denzel Washington, Vicellous Reon Shannon, Deborah Kara Unger, Liev Schreiber a John Hannah.\n\nDenzel Washington získal za svou roli v tomto filmu Zlatý glóbus a nominován byl na Oscara a SAG Award. Film byl dále nominován na Zlatý glóbus v kategoriích nejlepší film-drama a nejlepší režie.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1020829", "url": "https://cs.wikipedia.org/wiki?curid=1020829", "title": "Už dost, šéfe!", "text": "Už dost, šéfe!\n\nUž dost, šéfe! je český televizný pořad z oboru gastronomie. Je to pořad navazující na \"Ano, šéfe!\" V tomto pořadu se šéfkuchař a moderátor relace Zdeněk Pohlreich vrací do restaurací z pořadu \"Ano, šéfe!\" a zjišťuje, zda si restaurace udržely kvalitu nebo ne. V některých restauracích se změnili majitelé nebo se změnil personál.\n\n"}
{"id": "1020830", "url": "https://cs.wikipedia.org/wiki?curid=1020830", "title": "Saint-Nizier-le-Désert", "text": "Saint-Nizier-le-Désert\n\nSaint-Nizier-le-Désert je francouzská obec v departementu Ain v regionu Auvergne-Rhône-Alpes. V roce 2011 zde žilo 884 obyvatel.\n\nDompierre-sur-Veyle, Chalamont, Châtenay, Lent, Marlieux, Le Plantay, Saint-Paul-de-Varax\n\"Počet obyvatel\" \n\n"}
{"id": "1020831", "url": "https://cs.wikipedia.org/wiki?curid=1020831", "title": "Vzpomínka na Titány", "text": "Vzpomínka na Titány\n\nVzpomínka na Titány (v americkém originále: Remember the Titans) je americký dramatický film z roku 2000. Režisérem filmu je Boaz Yakin. Hlavní role ve filmu ztvárnili Denzel Washington, Will Patton, Wood Harris, Ryan Hurst a Donald Faison.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1020835", "url": "https://cs.wikipedia.org/wiki?curid=1020835", "title": "Saint-Nizier", "text": "Saint-Nizier\n\nSaint-Nizier je sočást názvu více francouzských obcí:\n\n"}
{"id": "1020837", "url": "https://cs.wikipedia.org/wiki?curid=1020837", "title": "Příběh Antwona Fishera", "text": "Příběh Antwona Fishera\n\nPříběh Antwona Fishera (v americkém originále: Antwone Fisher) je americký dramatický film z roku 2002. Režisérem filmu je Denzel Washington. Hlavní role ve filmu ztvárnili Derek Luke, Denzel Washington, Joy Bryant, Salli Richardson a Leonard Earl Howze.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1020840", "url": "https://cs.wikipedia.org/wiki?curid=1020840", "title": "John Q.", "text": "John Q.\n\nJohn Q. (v americkém originále: John Q.) je americký dramatický film z roku 2002. Režisérem filmu je Nick Cassavetes. Hlavní role ve filmu ztvárnili Denzel Washington, Kimberly Elise, Daniel E. Smith, James Woods a Anne Heche.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1020843", "url": "https://cs.wikipedia.org/wiki?curid=1020843", "title": "Let Us Compare Mythologies", "text": "Let Us Compare Mythologies\n\nLet Us Compare Mythologies je první sbírka básní kanadského spisovatele a hudebníka Leonarda Cohena. Vyšla v květnu roku 1956, nedlouho poté, co Cohen dokončil studium na McGill University, jako první kniha ze série McGill Poetry, kterou provozoval básník Louis Dudek. V roce 2007 kniha vyšla v novém nákladu (v roce 1956 bylo vytištěno pouze přibližně 500 výtisků); v českém překladu vydána nebyla nikdy. Na 79 stranách knihy se nachází 44 Cohenových básní.\n"}
{"id": "1020844", "url": "https://cs.wikipedia.org/wiki?curid=1020844", "title": "Muž v ohni", "text": "Muž v ohni\n\nMuž v ohni (v americkém originále: Man on Fire) je americký akční film z roku 2004. Režisérem filmu je Tony Scott. Hlavní role ve filmu ztvárnili Denzel Washington, Dakota Fanning, Radha Mitchell, Marc Anthony a Christopher Walken.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1020845", "url": "https://cs.wikipedia.org/wiki?curid=1020845", "title": "FC Astgh Vanadzor", "text": "FC Astgh Vanadzor\n\nFootball Club Astgh Vanadzor (arménsky: Ֆուտբոլային Ակումբ Աստղ Վանաձոր) byl arménský fotbalový klub sídlící ve městě Vanadzor. V roce 1996 klub odstoupil ze druhé ligy.\n\n\nZdroj:\n"}
{"id": "1020848", "url": "https://cs.wikipedia.org/wiki?curid=1020848", "title": "Manchurianský kandidát", "text": "Manchurianský kandidát\n\nManchurianský kandidát (v americkém originále: The Manchurian Candidate) je americký válečný film z roku 2004. Režisérem filmu je Jonathan Demme. Hlavní role ve filmu ztvárnili Denzel Washington, Liev Schreiber, Meryl Streep, Kimberly Elise a Jon Voight. Jde o remake úspěšného amerického filmu Mandžuský kandidát z roku 1962.\n\nMeryl Streep byla za svou roli v tomto filmu nominována na Zlatý glóbus a cenu BAFTA.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1020852", "url": "https://cs.wikipedia.org/wiki?curid=1020852", "title": "FC Jeghvard", "text": "FC Jeghvard\n\nFootball Club Jeghvard (arménsky: Ֆուտբոլային Ակումբ Եղվարդ) byl arménský fotbalový klub sídlící ve městě Jeghvard. Klub byl založen v roce 1986, zanikl v roce 1996.\n\nZdroj:\n\n\nZdroj:\n"}
{"id": "1020855", "url": "https://cs.wikipedia.org/wiki?curid=1020855", "title": "Spojenec", "text": "Spojenec\n\nSpojenec (v anglickém originále Inside Man) je americký kriminální dramatický film z roku 2006. Natočil jej režisér Spike Lee podle scénáře Russella Gewirtze. Hlavní role ztvárnili Denzel Washington, Clive Owen, Jodie Fosterová, Christopher Plummer a Willem Dafoe. Společnost Universal snímek premiérovala 24. března 2006. Do českých kin byl uveden společností Bontonfilm 30. března téhož roku.\n\n\"Spojenec\" se o svém premiérovém víkendu na americkém trhu stal nejnavštěvovanějším filmem s téměř 29 miliony dolarů utržených na vstupném. Celkem na domácím trhu vydělal 88,5 milionů a celovětově celkem téměř 184,4 milionu dolarů.\n\nNa základě 199 recenzí v agregátoru Rotten Tomatoes film obdržel celkové hodnocení 86 %, přes 350 tisíc hodnotících uživatelů mu průměrně dalo 85 %.\n\nČeská filmová kritička \"MF Dnes\" Mirka Spáčilová ohodnotila film 60 procenty. A mimo jiné napsala: „[N]avenek tu není nic, co by už stokrát Hollywood neprovětral. <nowiki>[…]</nowiki> Přesto přese všechno představuje Spojenec dobře odvedenou práci. Díky rafinovanému závěru mu mnohý divák dokonce odpustí, že mění časové posloupnosti. <nowiki>[…]</nowiki> Film Spojenec je zkrátka šikovnou rovnicí o třech známých: starý žánrový obsah, nový filmařský obal plus módní obžaloba na téma, že hysterické Spojené státy vidí Al-Kajdu pod každým turbanem.“\n\nFilm získal mezi diváky na největších filmových databázích spíše velmi dobré hodnocení (aktuální k 21. srpnu 2014):\n\n"}
{"id": "1020857", "url": "https://cs.wikipedia.org/wiki?curid=1020857", "title": "Jerazank Jerevan FC", "text": "Jerazank Jerevan FC\n\nJerazank Jerevan Football Club (arménsky: Ֆուտբոլային Ակումբ „Երազանք“ Երևան) byl arménský fotbalový klub sídlící ve městě Jerevan. Klub byl založen původně ve Stěpanakertu jako Jerazank Stěpanakert, ale kvůli krizi v Náhorním Karabachu se klub musel přestěhovat Jerevanu. V arménských soutěžích klub hrál v letech 1993 až 1995, poté ještě v roce 2003.\n\nZdroj:\n\n\nZdroj:\n"}
{"id": "1020858", "url": "https://cs.wikipedia.org/wiki?curid=1020858", "title": "Bochotnica", "text": "Bochotnica\n\nBochotnica je vesnice na jihovýchodě Polska, umístěná mezi městy Puławy a Lublin. Je to hlavní město oddělených obcí (gmin) Puławského okresu (powiatu) a Lublinského vojvodství.\n\nVesnice byla založena ve 14. století (1317).\n"}
{"id": "1020859", "url": "https://cs.wikipedia.org/wiki?curid=1020859", "title": "The Spice-Box of Earth", "text": "The Spice-Box of Earth\n\nThe Spice-Box of Earth je druhá sbírka básní kanadského spisovatele a později hudebníka Leonarda Cohena. Poprvé ji vydalo v květnu roku 1961 nakladatelství McClelland & Stewart, které s autorem spolupracovalo i v pozdějších letech. Knize se po vydání dostalo pozitivních reakcí od kritiků. Vedle různých témat básní jsou zde zastoupeny například sexuální motivy. V českém překladu kniha vydána nebyla.\n"}
{"id": "1020860", "url": "https://cs.wikipedia.org/wiki?curid=1020860", "title": "The Great Debaters", "text": "The Great Debaters\n\nThe Great Debaters (v americkém originále: The Great Debaters) je americký dramatický film z roku 2007. Režisérem filmu je Denzel Washington. Hlavní role ve filmu ztvárnili Denzel Washington, Forest Whitaker, Nate Parker, Jurnee Smollett a Denzel Whitaker.\n\nFilm byl nominován na Zlatý glóbus v kategorii nejlepší film-drama.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1020861", "url": "https://cs.wikipedia.org/wiki?curid=1020861", "title": "Kanonýr Jabůrek", "text": "Kanonýr Jabůrek\n\nKanonýr Jabůrek (alternativně též jako Tam u Králového Hradce či Udatný rek kanonýr Jabůrek) je česká protiválečná píseň od neznámého autora, poprvé publikovaná roku 1884 parodující tradiční kramářské písně. Na příběhu fiktivního vojáka rakouské armády je zesměšňována dobová válečná propaganda, která fabrikovala příběhy o hrdinství a loajalitě vojáků.\n\nPíseň pojednává o rakouském dělostřelci (feuerwerkrovi) Franzi Jabůrkovi v bitvě u Hradce Králové a zveličeně líčí jeho neohroženost a bojové úspěchy, například rozbití (či pobití) celého nepřátelského pluku. Jabůrek pokračuje ve vedení bojové činnosti u svého kanónu i poté, co se stane terčem všech děl protivníka a pruské dělové koule mu způsobují postupně stále drastičtější zranění, včetně ztráty obou rukou. Poté co mu další zásah utrhne hlavu, ta se stále hlásí svému generálovi a omlouvá se, že nemůže salutovat. Za své činy je nakonec povýšen do šlechtického stavu s titulem \"Edler von die Jaburek\".\n\n\nPíseň není založena na skutečných událostech, ačkoliv v 19. století existovaly novinové zprávy a legendy o podobných typech heroismu.\n\nKanonýr Jabůrek je také hlavní postavou satirické rozhlasové hry rakouského dramatika Franze Hiesela.\n\nV Sadové u Hradce Králové existuje hostinec \"U Kanonýra Jabůrka\".\n\n \n"}
{"id": "1020862", "url": "https://cs.wikipedia.org/wiki?curid=1020862", "title": "Jerevan United FC", "text": "Jerevan United FC\n\nJerevan United Football Club (arménsky: Երևան Յունայթդ Ֆուտբոլային Ակումբ) byl arménský fotbalový klub sídlící ve městě Jerevan. Klub byl založen v roce 2004, zanikl v roce 2006.\n\nZdroj:\n\n"}
{"id": "1020863", "url": "https://cs.wikipedia.org/wiki?curid=1020863", "title": "Saint-Paul-de-Varax", "text": "Saint-Paul-de-Varax\n\nSaint-Paul-de-Varax je francouzská obec v departementu Ain v regionu Auvergne-Rhône-Alpes. V roce 2011 zde žilo 1 526 obyvatel.\n\nLent, Marlieux, Saint-André-le-Bouchoux, Saint-André-sur-Vieux-Jonc, Saint-Germain-sur-Renon, Saint-Nizier-le-Désert, Servas,\n\"Počet obyvatel\" \n\n"}
{"id": "1020875", "url": "https://cs.wikipedia.org/wiki?curid=1020875", "title": "Altar (nizozemská hudební skupina)", "text": "Altar (nizozemská hudební skupina)\n\nAltar (česky \"Oltář\") byla nizozemská death metalová kapela založená v roce 1990 ve městě Hardenberg (provincie Overijssel). Předchůdcem byla v letech 1988-1990 kapela Manticore. Kapela byla ateisticky a anti-křesťansky zaměřená.\n\nDebutní studiové album \"Youth Against Christ\" vyšlo v roce 1994.\nV roce 2007 se definitivně rozpadla. Celkem vydala 5 dlouhohrajících alb.\n\nLogo kapely je stylisticky mnohem jednodušší než u většiny ostatních death metalových skupin. Pouze písmeno T je vyobrazeno jako obrácený kříž.\n\n\n\n\n"}
{"id": "1020893", "url": "https://cs.wikipedia.org/wiki?curid=1020893", "title": "Americký gangster", "text": "Americký gangster\n\nAmerický gangster (v anglickém originále American Gangster) je americký kriminální film z roku 2007. Režisérem filmu je Ridley Scott. Hlavní role ve filmu ztvárnili Denzel Washington, Lymari Nadal, Russell Crowe, KaDee Strickland a Ted Levine.\n\nRuby Dee získala za svou roli v tomto filmu SAG Award. Nominována byla i na Oscara. Denzel Washington byl za svou roli v tomto filmu nominován na Zlatý glóbus. Film byl dále nominován na jednoho Oscara (kategorie nejlepší výprava), na dva Zlaté glóby (nejlepší film-drama a nejlepší režie), na čtyři ceny BAFTA (nejlepší film, scénář, kamera, střih) a jednu cenu SAG Award (nejlepší obsazení).\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1020914", "url": "https://cs.wikipedia.org/wiki?curid=1020914", "title": "Famous Blue Raincoat (album)", "text": "Famous Blue Raincoat (album)\n\nFamous Blue Raincoat je šesté studiové album americké zpěvačky Jennifer Warnes, vydané v lednu roku 1987 hudebním vydavatelstvím Cypress Records (pozdější vydání alba obstarala společnost Private Music). V hitparádovém žebříčku Billboard 200 se album po vydání umístilo na 72. příčce. Nahráno bylo v několika různých studiích a o jeho produkci se vedle zpěvačky staral Roscoe Beck.\n\nObsahuje písně, jejichž autorem či spoluautorem je kanadský hudebník Leonard Cohen. Zpěvačka s ním při mnoha příležitostech coby vokalistka spolupracovala; sám Cohen se podílel i na tomto albu: se zpěvačkou zazpíval duet v písni „Joan of Arc“. Na albu se podílelo několik dalších Cohenových spolupracovníků. Svůj název album dostalo podle stejnojmenné písně. V srpnu 2007 vyšlo album v remasterováné reedici.\n\n"}
{"id": "1020922", "url": "https://cs.wikipedia.org/wiki?curid=1020922", "title": "Jiří Mánek", "text": "Jiří Mánek\n\nJiří Mánek (* 5. září 1972) celý profesní život se věnuje ochraně přírody na Šumavě, od roku 1995 pracoval na Správě NP Šumava, od července 2012 do dubna 2014 ředitel Správy NP a CHKO Šumava, bývalý člen ODS.\n\nVyrostl v rodině lesníka na Horské Kvildě. Po absolvování gymnázia ve Vimperku vystudoval Přírodovědeckou fakultu Univerzity Karlovy v Praze, konkrétně Katedru učitelství (obor biologie a chemie) s rozšířením o Katedru ochrany životního prostředí (získal titul Mgr.). Později studoval obor lesní inženýrství na Fakultě lesnické a dřevařské České zemědělské univerzity v Praze.\n\nOd roku 1996 pracoval 10 let na Správě NP a CHKO Šumava, od roku 2004 jako náměstek pro výzkum a ochranu přírody, za ředitele Pavlíčka. V roce 2006 odešlel z NP do soukromého sektoru, pro neshody s ředitelem i vedením MŽP. \n\nNásledně od roku 2007 vykonával řadu funkcí, provozoval laboratoř zaměřenou na genetiku lesních stromů, angažoval se v šumavské turistice, turistice handicapovaných, dále byl například manažerem informační kampaně České televize pro přechod na digitální vysílání.\n\nV únoru 2011 se stal náměstkem tehdejšího ředitele Správy NP a CHKO Šumava Jana Stráského. Toho pak ve funkci od 1. července 2012 nahradil, když jej do ní jmenoval ministr životního prostředí ČR Tomáš Chalupa.\n\nNa konci dubna 2014 ho odvolal ministr životního prostředí ČR Richard Brabec. Důvodem byly odlišné názory ministerstva životního prostředí na směřování parku.\n\nOd doby jeho odvolání již bylo otevřeno několik kauz spojených s rozhodnutími mimo zákonný rámec (Restaurace Březník, zadávání zakázek atd.) V červenci 2014 vyšlo najevo, že od dubna 2013 studoval program MBA. Školné ve výši 101 tis. Kč přitom zaplatila Správa NP a CHKO Šumava. Podle Mánka byla podobná školení dříve běžná, podle MŽP ČR si měl studium hradit sám, jelikož po něm tento titul nikdo nevyžadoval.\n\nDne 28. října 2015 ho prezident Miloš Zeman vyznamenal medailí Za zásluhy.\n\nJiří Mánek je ženatý, má dva syny (Jiří, Ondřej) a jednu dceru (Emma). Jeho koníčkem je sport, zejména běžecké lyžování a biatlon, ke kterým vede nejen své děti, ale vede i vlastní sportovní oddíl ve Čkyni. V roce 2015 se podílel na obnově biatlonového oddílu ve Vimperku a stal se jednatelem biatlonové sekce vimperského Fischer Ski klubu Šumava.\n\nByl členem ODS. Členství ve straně načas přerušil kvůli výkonu funkce ředitele Správy NP a CHKO Šumava. V roce 2019 ze strany úplně vystoupil na protest proti vyloučení poslance Václava Klause mladšího z ODS, následně začal spolupracovat s jeho novým hnutím Trikolóra.\n\nV komunálních volbách v roce 2010 kandidoval za ODS do Zastupitelstva obce Čkyně na Prachaticku, ale neuspěl. Nedostal se ani do Zastupitelstva Jihočeského kraje, kam kandidoval v krajských volbách v roce 2012. Ve volbách do Senátu PČR v roce 2014 kandidoval za ODS v obvodu č. 12 – Strakonice. Se ziskem 13,97 % hlasů skončil na 3. místě a nepostoupil tak ani do druhého kola.\n\n15. - Trochu retrospektivy. Jiří Mánek: \"Divočina: pohroma nebo naděje?\" https://web.archive.org/web/20180811194339/http://www.sumavskenoviny.cz/2017/03/15/trochu-retrospektivy-jiri-manek-divocina-pohroma-nadeje/\n"}
{"id": "1020929", "url": "https://cs.wikipedia.org/wiki?curid=1020929", "title": "Blue Alert", "text": "Blue Alert\n\nBlue Alert je třetí sólové studiové album havajské zpěvačky Anjani, vydané v květnu roku 2006 hudebním vydavatelstvím Columbia Records. Producentem alba byl její přítel a dlouholetý spolupracovník Leonard Cohen, který rovněž pro písně napsal texty; druhým producentem byl další z Cohenových častých spolupracovníků: Ed Sanders. Dále se na albu podílel například John Lissauer, který v minulosti s Cohenem rovněž spolupracoval.\n\nVšechny texty napsal Leonard Cohen, hudbu složila Anjani.\n"}
{"id": "1020932", "url": "https://cs.wikipedia.org/wiki?curid=1020932", "title": "Antonín Friedl", "text": "Antonín Friedl\n\nAntonín Friedl (13. června 1890, Mirošov – 5. listopadu 1975, Praha) byl český historik umění se specializací na středověké rukopisy, výtvarný kritik, profesor Filosofické fakulty brněnské univerzity.\n\nAntonín Friedl studoval na českém gymnáziu v Plzni, ale z existenčních důvodů musel studia přerušit. Přátelil se s grafikem Janem Konůpkem a byl členem Kruhu přátel starožitností. Seznámil se zde s tehdejším západočeským konzervátorem Památkového úřadu Zdeňkem Wirthem, který ho pozval do Prahy na místo jednatele Klubu Za starou Prahu. Místo převzal po Janu Zrzavém, se kterým se spřátelil.\n\nV Praze dokončil studia na reálném gymnáziu (Křemencová) a od roku 1915 studoval dějiny umění (prof. Karel Chytil) a klasickou archeologii (H. Vysoký) na Filozofické fakultě Karlovy university. Po promoci roku 1919 se stal asistentem prof. Chytila (UDU UK) a strávil další dva roky hospitací u Adolpha Goldschmidta na univerzitě v Berlíně, kde navštěvoval přednášky o předrománském a starém německém a nizozemském malířství (prof. Max J. Friedlander). Roku 1926 byl na hospitaci u Pietra Toesco na univerzitě ve Florencii.\n\nV letech 1928–1932 byl odborným pracovníkem na Ministerstvu školství a národní osvěty, pověřeným soupisem bohemik v zahraničí. Roku 1933 nastoupil Friedl do Státního fotoměřičského ústavu, který se zabýval fotodokumentací památek. V letech 1939–1952 tento ústav řídil. \n\nRoku 1934 se habilitoval na Masarykově univerzitě v Brně, kde pak působil jako soukromý a externí docent a profesor dějin umění do roku 1970.\nK jeho žákům patřili Milena Zeminová-Hanavská, Alena Adlerová-Kudělková, Ivo Krsek nebo Petr Spielmann. \n\nV letech 1953–1957 byl Friedl vědeckým pracovníkem Ústavu teorie a dějin umění ČSAV.\n\nV letech 1916-1921 se věnoval výzkumu a záchraně památek ve svém rodném kraji (zámek Kratochvíle, zmizelá Plzeň, Hůrka u Plzně, klášter v Plasech).\nZa pobytu v Německu studoval rukopis Gumpoldovy legendy o sv. Václavu a roku 1926 vydal jednu ze svých stěžejních prací o jejích iluminacích.\nVe 20. letech byl pověřen soupisem českých iluminovaných rukopisů, které se nacházejí v zahraničí (Codex Gigas, Olomoucké horologium, Stockholm, Graduál bratra Gotzwina, Kodex Jana z Jenštejna, Vatikán, Osecký lekcionář, Vídeň). Ve Vídni studoval rukopisy objednané pro brněnský klášter cisterciaček královnou Rejčkou, které představují počátky české malířské školy.\n\nSpolu s profesorem Chytilem vydal monografie o dvou raně středověkých památkách – ostatkovém Závišově kříži a Ostatkovém kříži Přemysla Otakara II. v Řezně. \n\nOd 30. let se kromě iluminací věnoval také gotické deskové a nástěnné malbě (Pasionál mistrů vyšebrodských, Mistr Theodorik, Mistr karlštejnské apokalypsy, Mikuláš Wurmser ze Štrasburku. Roku 1954 uspořádal v Brně a v Praze výstavy moravské a české knižní malby z 11.–16. století.\n\nVzápětí po restaurování maleb ve znojemské rotundě sv. Kateřiny vyšlo Friedlovo zásadní dílo Přemyslovci ve Znojmě (Praha 1966).\n\n\n"}
{"id": "1020942", "url": "https://cs.wikipedia.org/wiki?curid=1020942", "title": "Pavel Hubený", "text": "Pavel Hubený\n\nPavel Hubený (* 13. dubna 1963, Klatovy) je český pracovník ochrany přírody, od května 2014 ředitel Národního parku Šumava.\n\nPo gymnáziu, vystudoval ekonomickou a regionální geografii na Přírodovědecké fakultě UK, kde promoval v roce 1986. Od té doby pracuje ve státní správě. Nejprve působil na KNV v Plzni jako referent oblastního plánování (1986 − 1988), v letech 1991 − 1992 pracoval v rodných Klatovech jako ekolog Okresního úřadu. Většinu profesní kariéry však strávil na Správě CHKO a NP Šumava − poprvé v letech 1988 − 1990 jako referent pro bezlesí na Správě CHKO v Sušici a od roku 1993 byl vedoucím správy CHKO. Od 1. května 2014 byl pověřen vedením Správy NP a CHKO Šumava místo odvolaného Jiřího Mánka. Ministr životního prostředí Richard Brabec 30. června 2015 ve Vimperku jmenoval Pavla Hubeného s účinností od 1. července ředitelem Správy Národního parku.\n\nJe rozvedený, má pět dětí, bydlí v objektu informačního střediska Idina Pila pod Boubínem.\n\n"}
{"id": "1020943", "url": "https://cs.wikipedia.org/wiki?curid=1020943", "title": "Pletenina micro-mesh", "text": "Pletenina micro-mesh\n\nMicro-mesh je zátažná pletenina ve zvláštní chytové vazbě. \nVyrábí se z polyamidových filamentů. V každé řadě pracují tři jehly a čtvrtá zůstane stát a v příští řadě se pletení posune o jednu jehlu. Vzniká tak síť z ok ve tvaru pláství. \nPletenina se jen nesnadno páře, nepouští oka, proto se začala používat v 50. letech 20. století na punčochy a (od roku 1959) na punčocháče. Protože má poměrně hrubý vzhled, používá se v 21. století jen na zpevnění šlapek a kalhotové části punčocháčů. Jako upomínka na slavnou dobu módy micro-mesh se často nabízí na prodej výběr (\"vintage\") originálů nebo napodobenin výrobků z 50.-70. let.\n\nPoznámka:\n\nMicro-mesh™ je chráněná obchodní značka brusných tkanin, které vyrábí stejnojmenná firma v USA.\n"}
{"id": "1020944", "url": "https://cs.wikipedia.org/wiki?curid=1020944", "title": "Ludwik Ruczka", "text": "Ludwik Ruczka\n\nLudwik Ruczka (16. září 1814 Szlachtowa – 30. listopadu 1896 Kolbuszowa) byl rakouský římskokatolický duchovní a politik polské národnosti z Haliče, v 2. polovině 19. století poslanec Říšské rady.\n\nJeho otec byl celním úředníkem. Rod byl, jak ukazuje příjmení, původem ruský. Vystudoval gymnázium v Přemyšli a pak teologii ve Lvově a Vídni (ve Vídni již předtím žil starší bratr Franciszek). V roce 1839 byl vysvěcen na kněze. Původně uvažoval, že bude pokračovat ve studiích, ale nakonec nastoupil jako vikář ve vesnici Olesno. Orientován byl konzervativně. Rád četl a o nabytých poznatcích diskutoval. V Olesně se seznámil s šlechticem Karolem Kotarskim, který se stal jeho přítelem. V roce 1842 Ruczka přešel do Tarnówa, kde učil náboženství na střední škole.\n\nBěhem revolučního roku 1848 byl Ruczka jmenován farářem ve městě Kolbuszowa, které tehdy bylo malým a chudým sídlem s katolickou i židovskou populací. Zde Ruczka působil téměř půl století až do své smrti. Do roku 1858 tu s ním žil i jeho otec Franciszek. Ludwik se zasadil o opravu místního kostela poškozeného ohněm roku 1852. Opravil též matriční knihy.\n\nPo obnovení ústavní vlády se zapojil i do politiky. Od roku 1861 byl poslancem Haličského zemského sněmu za kurii venkovských obcí. Zemský sněm ho roku 1861 delegoval i do Říšské rady (tehdy ještě volené nepřímo) za Halič (kurie venkovských obcí, obvod Ropczyce. 11. května 1861 složil slib. K roku 1861 se uvádí jako římskokatolický farář, bytem v Kolbuszowé. Do vídeňského parlamentu se po delší přestávce vrátil v prvních přímých volbách do Říšské rady roku 1873, nyní za velkostatkářskou kurii v Haliči. Slib složil 10. listopadu 1873. Mandát za týž obvod obhájil i ve volbách do Říšské rady roku 1879. Ve volbách do Říšské rady roku 1885 byl zvolen za kurii venkovských obcí, obvod Ropczyce, Mielec atd. Opětovně za tento uspěl uspěl i ve volbách do Říšské rady roku 1891. V parlementu se zaměřoval na otázky venkova. Byl členem poslanecké skupiny Polský klub.\n\nJeho bratranec Julian Ruczka se podílel na protiruském polském povstání roku 1863 a byl raněn (později působil v Haliči jako advokát). Po porážce povstání bylo mnoho Poláků odvlečeno do Ruska. Ludwik Ruczka se jako poslanec a politik zasazoval o jejich propuštění a býval proto nazýván \"Ojcec Sybiraków\" (otec Sibiřanů). Využil své vídeňské konexe na ministra Rechberga a ruského velvyslance. Podílel se potom na organizaci péče o navrátivší z ruské internace. Papež Pius IX. mu za jeho charitativní práci udělil čestný titul.\n\nV roce 1896 ho během zasedání parlamentu postihla nevolnost. Odjel do domovské Kolbuszowé a zde zemřel.\n"}
{"id": "1020947", "url": "https://cs.wikipedia.org/wiki?curid=1020947", "title": "Štefanová (rozcestník)", "text": "Štefanová (rozcestník)\n\nŠtefanová může být:\n\n"}
{"id": "1020952", "url": "https://cs.wikipedia.org/wiki?curid=1020952", "title": "Fray", "text": "Fray\n\nFray je komiksová série odvozená od televizního seriálu \"Buffy, přemožitelka upírů\". Vydávána byla v letech 2001–2003 americkým vydavatelstvím Dark Horse Comics, její součástí je osm číslovaných sešitů, které dohromady vytváří jeden příběh. Scenáristou \"Fray\" je Joss Whedon, autor \"Buffy\", pro něhož to byl komiksový debut. Série je považována za součást kánonu. \n\nDěj série se odehrává ve 23. století v Haddynu, což je zkomolený název pro newyorský Manhattan. Hlavní postavou je Melaka Fray, která bez větších znalostí a zkušeností musí navázat na před dvěma stoletími přerušenou linii přemožitelek, dívek bojujících proti upírům, démonům a dalším silám temnoty.\n\nNa postavu Melaky Fray je zaměřena i grafická povídka „Tales“ ze souboru \"Tales of the Slayers\" (2002) a také čtyřdílný příběh „Time of Your Life“ (2008) z komiksové série \"Buffy the Vampire Slayer Season Eight\".\n\nCelá série osmi komiksů vyšla v roce 2003 v souborném vydání \"Fray\", které bylo realizováno ve dvou variantách – v pevné vazbě a jako paperback.\n\n"}
{"id": "1020961", "url": "https://cs.wikipedia.org/wiki?curid=1020961", "title": "Krakovany (okres Piešťany)", "text": "Krakovany (okres Piešťany)\n\nKrakovany jsou obec na Slovensku přibližně 5 km západně od města Piešťany. Žije zde  obyvatel.\nDnešní obec Krakovany se skládá ze dvou bývalých samostatných obcí, Krakovan a Stráží, které byly sloučeny v roce 1943. Obě obce byly poprvé zmíněny v Zoborské listině z roku 1113, Krakovany pod názvem \"Craco\" a Stráže pod názvem \"Spectaculi\".\n\nV obci stojí římskokatolické kostely svatého Mikuláše z roku 1702 a svatého Gála (Havla) z druhé poloviny 14. století, který má náročné okenní kružby a pestrou variaci gotických kamenických detailů v portálech a klenbách. Jde o jednu z mála gotických staveb v regionu zachovanou v původní středověké podobě. Je zde také kaple Krve Pána Ježíše z roku 1820.\n\n\n"}
{"id": "1020962", "url": "https://cs.wikipedia.org/wiki?curid=1020962", "title": "Ludwig von Schwarzenfeld starší", "text": "Ludwig von Schwarzenfeld starší\n\nLudwig Ignaz Abraham von Schwarzenfeld starší (25. srpna 1812 Želeč – 11. října 1863 Vídeň) byl rakouský šlechtic a politik, v 2. polovině 19. století poslanec Říšské rady.\n\nPůsobil jako statkář na Žatecku. Po obnovení ústavní vlády se zapojil i do politiky. V zemských volbách v Čechách roku 1861 se stal poslancem Českého zemského sněmu za kurii velkostatkářskou, nesvěřenecké velkostatky. Zemský sněm ho roku 1861 delegoval i do Říšské rady (tehdy ještě volené nepřímo) za Čechy (kurie velkostatkářská. 27. května 1861 složil slib. K roku 1861 se uvádí jako statkář, bytem v Novém Sedle (\"Neusattel\").\n\nZemřel v říjnu 1863 ve Vídni.\n"}
{"id": "1020963", "url": "https://cs.wikipedia.org/wiki?curid=1020963", "title": "Jaropolk I.", "text": "Jaropolk I.\n\nJaropolk I. Svjatoslavič (rus. Ярополк Святославич; 955 – 978) byl v letech 972–978 knížetem Kyjevské Rusi. Byl starším synem Svjatoslava I. Igoreviče.\n\nPo odchodu otce do války proti Byzantské ríši v roku 970 Jaropolk I. zdědil vládu v Novgorodu a po smrti svého otce převzal vládu i v Kyjevské Rusi.\n\nVláda Jaropolka I. se charakterizuje jako období navazování diplomatických kontaktů s německým císařem Ottou II.. Poslové knížeté Jaropolka ho navštívili v prosinci roku 973 na sjezdu knížat. Císařova dcera se později vdala za „krále Rusi“ Jaropolka I.\n\nZa Jaropolkovy vlády vypukla občanská válka mezi ním a jeho bratry – Olegem Svjatoslavičem a Vladimírem I. Jaropolk obsadil Olegovo hlavní město (Ovruč) a Olega zavraždil. V Pověsti dávných let sa na jednom místě píše, že „Jaropolk nevědomky zabil svého bratra“ („убитого помимо его воли“). Brzy však novgorodská vojska Vladimíra I. obsadila Kyjev a Jaropolk musel z města utéct. Podle pramenů uveřejněných v Pověsti dávných let se Vladimírovi I. podařilo brata Jaropolka vypátrat a v roce 980 zabít.\n\nJaropolk I. po sobě zanechal těhotnou ženu (Julia), kterou jeho otec unesl pro svého syna během jednoho ze svých vojenských tažení pravděpodobně někde Byzantské říši nebo v Řecku.\n\nV roce 1044 příbuzný Jaropolka I. Jaroslav I. Moudrý vykopal kosti svých strýců (Jaropolka I. a Olega Sviatoslaviče) a jejich ostatky posvětil a znovu pochoval do jednoho z kyjevských chrámů.\n"}
{"id": "1020965", "url": "https://cs.wikipedia.org/wiki?curid=1020965", "title": "Châtillon-sur-Thouet", "text": "Châtillon-sur-Thouet\n\nChâtillon-sur-Thouet je francouzská obec v departementu Deux-Sèvres v regionu Poitou-Charentes. V roce 2011 zde žilo 2 791 obyvatel.\n\nAdilly, Amailloux, Parthenay, La Peyratte, Saint-Aubin-le-Cloud, Le Tallud, Viennay,\n\n\"Počet obyvatel\" \n\n"}
{"id": "1020967", "url": "https://cs.wikipedia.org/wiki?curid=1020967", "title": "Live at the Isle of Wight 1970", "text": "Live at the Isle of Wight 1970\n\nLive at the Isle of Wight 1970 je koncertní album kanadského hudebníka Leonarda Cohena, vydané v říjnu roku 2009 hudebním vydavatelstvím Columbia Records. Jde o záznam z koncertu ze dne 31. srpna 1970, kdy Cohen vystoupil na třetím ročníku festivalu Isle of Wight. Album vyšlo jak v klasické verzi na CD a dvojLP, tak i ve verzi s videozáznamem na DVD a Blu-ray.\n\n\n\n"}
{"id": "1020968", "url": "https://cs.wikipedia.org/wiki?curid=1020968", "title": "Bardsragujn chumb 2013/14", "text": "Bardsragujn chumb 2013/14\n\nSoutěžní ročník Bardsragujn chumb 2013/14 byl 22. ročníkem nejvyšší arménské fotbalové ligy. Soutěž byla započata 3. srpna 2013 a poslední kolo se odehrálo 18. května 2014. Svůj první titul vybojoval tým FC Bananc.\n\n\n"}
{"id": "1020969", "url": "https://cs.wikipedia.org/wiki?curid=1020969", "title": "Borovce", "text": "Borovce\n\nBorovce jsou obec na Slovensku. V roce 2017 zde žilo 1020 obyvatel.\n\nNachází se v severní části Trnavské pahorkatiny v nadmořské výšce 160 m, přibližně 7 km od Piešťan. Leží na pravobřežní terase Dudváhu.\n\nArcheologické nálezy dokazují osídlení volutovské kultury, želiezovské skupiny a lengyelské kultury starší a mladší doby bronzové. Nachází se zde i římsko-barbarské sídliště z 2. až 3. století a slovanské pohřebiště ze 7. až 8. století.\n\nPrvní písemná zmínka je z roku 1262, kde je obec doložena jako \"Boreal\". Původní obyvatelé se živili zemědělstvím. Na počátku 18. století stál v obci mlýn.\n\n\n\n"}
{"id": "1020970", "url": "https://cs.wikipedia.org/wiki?curid=1020970", "title": "Bardsragujn chumb 2014/15", "text": "Bardsragujn chumb 2014/15\n\nSoutěžní ročník Bardsragujn chumb 2014/15 byl 23. ročníkem nejvyšší arménské fotbalové ligy. Soutěž byla započata 2. srpna 2014 a poslední kolo se odehrálo 30. května 2015. Svůj čtrnáctý titul vybojoval tým FC Pjunik Jerevan.\n\n"}
{"id": "1020971", "url": "https://cs.wikipedia.org/wiki?curid=1020971", "title": "Leonard Cohen: I'm Your Man", "text": "Leonard Cohen: I'm Your Man\n\nLeonard Cohen: I'm Your Man je dokumentární film, který natočila australská herečka a režisérka Lian Lunson o kanadském hudebníkovi Leonardu Cohenovi. Premiéru měl 11. září 2005 na festivalu Toronto International Film Festival a do amerických kin byl uveden v červnu následujícího roku. Založen je na programu Came So Far for Beauty, který pořádal Hal Willner a při němž různí hudebníci zahráli písně Leonarda Cohena. Závěr filmu obstarává skupina U2, která doprovází samotného Cohena při písni „Tower of Song“ (tato píseň nebyla nahrána při koncertě, ale ve studiu).\n\nSoundtrack k filmu byl vydán v červenci roku 2006 hudebním vydavatelstvím Verve Forecast Records.\n\n"}
{"id": "1020972", "url": "https://cs.wikipedia.org/wiki?curid=1020972", "title": "Bardsragujn chumb 2012/13", "text": "Bardsragujn chumb 2012/13\n\nSoutěžní ročník Bardsragujn chumb 2012/13 byl 21. ročníkem nejvyšší arménské fotbalové ligy. Soutěž byla započata 24. března 2012 a poslední kolo se odehrálo 18. května 2013. Svůj čtvrtý titul vybojoval tým FC Širak Gjumri.\n\n\n\n"}
{"id": "1020973", "url": "https://cs.wikipedia.org/wiki?curid=1020973", "title": "Bardsragujn chumb 2011", "text": "Bardsragujn chumb 2011\n\nSoutěžní ročník Bardsragujn chumb 2011 byl 20. ročníkem nejvyšší arménské fotbalové ligy. Soutěž byla započata v březnu 2011 a poslední kolo se odehrálo v listopadu 2011. Svůj první titul vybojoval tým Ulisses Jerevan FC.\n\n\n\n"}
{"id": "1020975", "url": "https://cs.wikipedia.org/wiki?curid=1020975", "title": "Balthasar von Szábel", "text": "Balthasar von Szábel\n\nBalthasar von Szábel, též \"Baltasar\" (23. listopadu 1814 Kluž, Sedmihradsko – 12. ledna 1869 Merano), byl rakouský podnikatel a politik německé národnosti z Moravy, v 2. polovině 19. století poslanec Říšské rady.\n\nNarodil se v sedmihradské Kluži, kde od roku 1835 působil jako obchodník. Roku 1839 se přestěhoval do Olomouce, založil velkoobchod a byl ředitelem velkoobchodní společnosti W. C. Hirsch v Olomouci.\n\nVe volbách roku 1848 byl zvolen na rakouský ústavodárný Říšský sněm. Zastupoval volební obvod Olomouc-město na Moravě. Uvádí se jako obchodník. Patřil ke sněmovní levici. Profiloval se zde jako stoupenec a jeden z předáků německého liberálního bloku. Roku 1849 byl také poslancem Frankfurtského sněmu za volební obvod Olomouc. Uvádí se etnicky jako N\"ěmec ze Sedmihradska, protivník všelikého přibližování se Moravy k Čechám, naopak ale hlavní zastávatel spojení Moravy s Frankfurtem, dobrý řečník\".\n\nOd roku 1848 do roku 1849 zasedal rovněž coby poslanec Moravského zemského sněmu. Nastoupil sem po zemských volbách roku 1848 za kurii městskou, obvod Olomouc.\nOd roku 1860 byl ředitelem přádelen v Šumperku a Frýdlantu a majitelem přádelny v Chocni. Po obnovení ústavní vlády se opět zapojil do politiky. V zemských volbách na Moravě roku 1861 se stal poslancem Moravského zemského sněmu za kurii městskou, obvod Šternberk. Zemský sněm ho roku 1861 delegoval i do Říšské rady (tehdy ještě volené nepřímo) za Moravu (kurie městská, obvod Šternberk. K roku 1861 se uvádí jako velkoobchodník, bytem v Olomouci. Opětovně ho zemský sněm do Říšské rady vyslal roku 1867 a zasedal v ní až do své smrti. Profiloval se jako německý liberál (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik).\n\nRoku 1863 mu byl udělen Řád železné koruny a získal tak šlechtický titul.\n\nZemřel v lednu 1869 v Meranu po dlouhé nemoci.\n\n"}
{"id": "1020979", "url": "https://cs.wikipedia.org/wiki?curid=1020979", "title": "More Best of Leonard Cohen", "text": "More Best of Leonard Cohen\n\nMore Best of Leonard Cohen je kompilační album kanadského hudebníka Leonarda Cohena, vydané v říjnu roku 1997 hudebním vydavatelstvím Columbia Records. Obsahuje nahrávky z deseti let před vydáním tohoto alba, tj. \"I'm Your Man\" (1988), \"The Future\" (1992) a \"Cohen Live\" (1994). To vše je doplněné o dříve nevydané písně „Never Any Good“ a „The Great Event“.\n\nAutorem všech skladeb je Leonard Cohen. Jsou zde však dvě výjimky: „Everybody Knows“, na níž spolupracoval s Sharon Robinson a „Take This Waltz“ využívající část textu od Federica Garcíi Lorci.\n"}
{"id": "1020980", "url": "https://cs.wikipedia.org/wiki?curid=1020980", "title": "Bardsragujn chumb 2010", "text": "Bardsragujn chumb 2010\n\nSoutěžní ročník Bardsragujn chumb 2010 byl 19. ročníkem nejvyšší arménské fotbalové ligy. Soutěž byla započata v březnu 2010 a poslední kolo se odehrálo v listopadu 2010. Svůj třináctý titul vybojoval tým FC Pjunik Jerevan.\n\n\n\n"}
{"id": "1020983", "url": "https://cs.wikipedia.org/wiki?curid=1020983", "title": "Sharon Robinson", "text": "Sharon Robinson\n\nSharon Robinson (* 1958, San Francisco) je americká hudebnice, hudební producentka a skladatelka. V roce 1979 začala spolupracovat s kanadským hudebníkem Leonardem Cohenem; právě téhož roku odehrála turné coby doprovodná zpěvačka v jeho kapele a v následujících letech se ke spolupráci několikrát vrátila. V roce 2001 například vyšlo Cohenovo album \"Ten New Songs\", které Robinson produkuje a je autorkou hudby pro všechny písně. Podílela se ale také na mnoha jeho dalších nahrávkách. V roce 1985 získala cenu Grammy za píseň „New Attitude“, kterou napsala pro zpěvačku Patti LaBelle. V roce 2008 vydala sólové album \"Everybody Knows\".\n\n\n"}
{"id": "1020986", "url": "https://cs.wikipedia.org/wiki?curid=1020986", "title": "Slečna Drsňák", "text": "Slečna Drsňák\n\nSlečna Drsňák (orig. \"Miss Congeniality\") je americká filmová komedie z roku 2000 režiséra Donalda Petrieho v hlavní roli se Sandrou Bullock.\n\nFilm začíná krátkou scénou z dětství Gracie Hartové. Gracie se na školním hřišti zastane chlapce, kterého má ráda a jenž je šikanován spolužáky. Ten se cítí ponížen, protože je zachráněn holkou, a naštve se na ni. Gracie ho proto udeří do nosu.\n\nA tak se přesouváme do současnosti, v níž je Gracie Hartová zvláštní agentkou FBI. Uprostřed jedné akce se zločinec začne dusit jídlem a Gracie se rozhodne mu navzdory rozkazu nadřízeného pomoct. V důsledku toho je její kolega postřelen. Gracie je pak převelena na kancelářskou práci.\n\nKrátce na to dostane FBI zprávu o plánovaném bombovém útoku na 75. ročník soutěže Miss USA v San Antoniu. Vyhrožuje známý domácí terorista, který si říká Občan a své plány dává najevo pomocí šifer. Operace je vložena do rukou Graciina spolupracovníka Erica Matthewse. Přestože se Gracie nemá zapojovat do vyšetřování, ukáže se, že má lepší schopnosti, než Eric, který začne spoléhat na její rady. Jedním z Graciiných nápadů je nasadit do soutěže agentku v převleku. Eric s kolegy potom hledají vhodnou adeptku a Eric nakonec vybere právě Gracie.\n\nPřípravy Gracie, která se chová jako tomboy, na soutěž se ujme Victor Melling, jehož reputace je poškozena poté, co si jeho poslední svěřenkyně stěžovala na jeho metody. Gracie dělá problémy chovat se a oblékat jako účastnice Miss a zároveň má vůči ostatním soutěžícím předsudky, jelikož je velká feministka. Gracie reprezentuje New Jersey pod jmenem Gracie Lou Freebushová a ohromí publikum hrou na sklenice s vodou a lekcí sebeobrany. Nečekaně se spřátelí s dalšími soutěžícími.\n\nBěhem vyšetřování se objeví několik podezřelých včetně ředitelky soutěže a dřívější vítězky Kathy Morningsideové, jejího nepříjemného asistenta Franka Tobina, tradičního moderátora soutěže Stana Fieldse, který má být stejně jako Kathy nahrazen mladším, a Miss Rhode Island Cheryl Frasierové, jež v minulosti působila jako radikální aktivistka hájící práva zvířat. Občan je mezitím zatčen kvůli nesouvisejícímu případu. Gracie začne podezírat Kathy Morningsideovou a začne se bát o bezpečnost dívek. Její šéf se ale domnívá, že se zatčením Občana je případ vyřešen a odvolá ji z mise. Gracie se ale rozhodne pokračovat ve vyšetřování sama. Eric ji nejdříve nepodpoří, ale pak dojde k tomu, že její podezření jsou správná a vrátí se za ní do San Antonia.\n\nGracie nakonec skončí v soutěží druhá, zvítězí Cheryl. Gracie zjistí, že Frank Tobin je syn Kathy Morningsideové, což nikdo netuší, a oba se společně vydávali za Občana, když hrozili útokem na soutěž. Protože měla být Kathy po soutěži propuštěná, rozhodla se synem zabít na pódiu čerstvě korunovanou vítězku - výbušninu umístili do vítězné korunky. Gracie na vše ale přijde a společně s Ericem jejich plán během finálové ceremonie zmaří. Graciiny spolusoutěžící ji pak stihnou zvolit ještě Miss Sympatie, než Gracie s FBI odjedou.\n\nPříběh se odehrává v New Yorku a San Antoniu. Scény zobrazující exteriéry hotelu St. Regis a některé další scény z ulice byly natáčeny v New Yorku. Další scény se natáčely v San Antoniu. Většina filmu se ale točila v Austinu - např. interiéry hotelu St. Regis byly natáčeny v hotelu Driskill.\n\nBěhem prvního víkendu po uvedení utržil snímek ve Spojených státech přes 13,8 milionů dolarů a umístil se tak na pátém místě za filmy \"Trosečník\", \"Po čem ženy touží\", \"Grinch\" a \"Otec rodiny\". Během následujícího týdne ale zaznamenal nárůst tržeb a dostal se na třetí místo. Celkově film utržil ve Spojených státech více než 106 milionů dolarů a celosvětově přes 212 milionů. V Česku film utržil 160 tisíc dolarů a během prvních dvou víkendů byl nejúspěšnějším snímkem v kinech.\n\nAgregátor filmových recenzí Rotten Tomatoes hodnotí na základě 115 recenzí snímek 42%. Podobný server Metacritic ohodnotil \"Slečnu Drsňák\" na základě 20 recenzí 43 body ze 100, což značí průměrné kritiky.\n\nFilm byl nominován na několik cen, mj. na dva Zlaté glóby. Sandra Bullock získala za ztvárnění Gracie Hartové nominaci v kategorii Nejlepší herečka v komedii nebo muzikálu a píseň One in a Million od Bossona byla nominována v kategorii Nejlepší původní filmová píseň.\n\n"}
{"id": "1020992", "url": "https://cs.wikipedia.org/wiki?curid=1020992", "title": "Bob Johnston", "text": "Bob Johnston\n\nBob Johnston (14. května 1932, Hillsboro, Texas – 14. srpna 2015) byl americký hudební producent a hudebník. Narodil se do hudební rodiny (psaní písní se věnovala již jeho babička, stejně jako matka) a svou kariéru zahájil v padesátých letech. Byl producentem několika nahrávek písničkáře Boba Dylana (produkoval mimo jiné jeho alba \"Blonde on Blonde\" a \"Nashville Skyline\"). Dále spolupracoval například s Kanaďanem Leonardem Cohenem a to nejen jako producent (například alb \"Songs from a Room\" a \"Songs of Love and Hate\"), ale také jako doprovodný hudebník při jeho koncertech. Dále spolupracoval například se skupinou The Byrds, duem Simon & Garfunkel či hudebníky Johnnym Cashem, Martym Robbinsem a Johnem Mayallem.\n\n"}
{"id": "1020999", "url": "https://cs.wikipedia.org/wiki?curid=1020999", "title": "Parasites of Heaven", "text": "Parasites of Heaven\n\nParasites of Heaven je čtvrtá sbírka básní kanadského spisovatele a později hudebníka Leonarda Cohena. Vyšla v roce 1966, nedlouho po vydání jeho prvního románu \"Nádherní poražení\" (). V českém překladu kniha vydána nebyla. Kniha obsahuje například báseň, ze které později vznikla píseň „Suzanne“. Jde o jeho poslední sbírku nových básní do roku 1972, kdy byla vydána \"The Energy of Slaves\".\n"}
{"id": "1021003", "url": "https://cs.wikipedia.org/wiki?curid=1021003", "title": "Seznam kulturních památek v Blučině", "text": "Seznam kulturních památek v Blučině\n\n"}
{"id": "1021005", "url": "https://cs.wikipedia.org/wiki?curid=1021005", "title": "Seznam kulturních památek v Loděnici (okres Brno-venkov)", "text": "Seznam kulturních památek v Loděnici (okres Brno-venkov)\n\n"}
{"id": "1021006", "url": "https://cs.wikipedia.org/wiki?curid=1021006", "title": "Seznam kulturních památek v Neslovicích", "text": "Seznam kulturních památek v Neslovicích\n\n"}
{"id": "1021007", "url": "https://cs.wikipedia.org/wiki?curid=1021007", "title": "Cividale del Friuli", "text": "Cividale del Friuli\n\nCividale del Friuli (furlansky \"Cividât\", slovinsky \"Čedad\", latinsky \"Civitate Forum Iulia\") je město v severní Itálii v kraji Furlansko-Julské Benátsko, 15 kilometrů od provinčního města Udine. Městem protéká řeka Natisone.\n\nCividale má velmi bohaté a významné dějiny. V předřímské době zde existovalo prosperující keltské osídlení a toto území patřilo mezi nejvýznamnější střediska keltské kultury. Od 3. století patřilo dnešní Furlánsko Římu. Římští občané zpočátku založili ve Furlánsku kolonii Aquileia. Cividale bylo založeno v roce 50 př. n. l. Juliem Caesarem. Usadili se zde římští veteráni a později i civilní římští občané. Město bylo pojmenováno podle Caesara \"Civitate Forum Iulia\" (Město Juliovo Fórum). Kolem města byly postaveny hradby, jejichž základy jsou viditelné i dnes. V římské době bylo Cividale třetím nejvýznamnějším městem kraje, po Aquilei a Iulium Carnicum.\n\nRozmach přišel až po pádu Říma. V roce 452 dobyl Attila Aquileiu, zničil ji a část jejího obyvatelstva se přesunula do Cividale. Město zaznamenalo příliv obyvatelstva i poté, co Avaři dobyli Iulium Carnicum. V roce 568 severní Itálie ovládli Langobardi a z Cividale udělali své hlavní město. V té době byl název zjednodušen na \"Civitate\". Město prožívalo velký kulturní i strategický rozmach. Langobardi byli ovlivněni vyspělou kulturou římského obyvatelstva, které na dvoře langobardských králů udržovalo vyspělou kulturu. Cividale se stalo i sídlem biskupa z Aquileie. V 8. století severní Itálii i Cividale ovládli Frankové. Význam města pokračoval i v této době, stalo se významným obchodním střediskem kraje. Ve 13. století vedoucí úlohu převzalo Udine, kde přesídlil i patriarcha z Aquileie, který dosud sídlil v Cividale. Od 15. století patřilo město Benátské republice, po napoleonských válkách Habsburkům. Obyvatelé města se chtěli spojit s nově vzniklou Itálií, což se podařilo v roce 1866.\n\nMěsto je bohaté na staré památky, největší část zabírá právě staré město, které patří mezi největší v severní Itálii. Budovy pocházejí ještě ze středověku, často z langobardské doby. Nejvýznamnější památky jsou:\n\nMěsto se pyšní i unikátní keltskou památkou, tzv. \"Ipogeo Celtico\", tedy \"Keltské hypogeum\". Jde o umělou jeskyni, kterou vytesali do skály staří Keltové. Nacházejí se zde velké kamenné busty. Jeskyně sloužila k sakrálním účelům. V římské době byly tyto obřady zrušeny a Římané v jeskyně udělali vězení.\n\nLangobardský chrám, kostel postavený v 8. století místními zručnými římskými staviteli a sochaři. Nacházejí se zde velké reliéfy a sloupy v pozdně římském a raně středověkém slohu, kde můžeme pozorovat i byzantský vliv. Kostel je postaven na kopci, nad řekou Natisone a patří mezi nejvýznamnější raně středověké památky v Evropě. Chrám je od roku 2011 součástí světového kulturního dědictví UNESCO spolu s dalšími stavbami z období Langobardů pod společnoou položkou „Mocenská střediska Langobardů v Itálii“.\n\nJednou z hlavních památek města je i tzv. \"Ponte del Diavolo\" - \"Ďáblův most\", ke kterému se váže i městská legenda. Přes most se vstupuje do starého města. Most byl postaven v 15. století, ale původní stavba zde stála již v 13. století. Legenda říká, že obyvatelé Cividale neuměli postavit přes prudkou řeku most a tak poprosili o pomoc ďábla, který slíbil, že most postaví, ale vezme si duši prvního, kdo přes most projde. Po dostavění mostu však obyvatelé města nechali přes most přejít psa a tak dal ďábel obyvatelům klid.\n\nV rozsáhlém starém městě Cividale se nachází mnoho velkých i malých kostelů, náměstí a starých budov. Středověké město je tak rozsáhlé, že se někdy přirovnává ke francouzskému Carcassonne. Novější památkou města je i socha Julia Caesara, zakladatele města. Socha je kopií původní sochy v Římě.\n\n\"Palio di San Donato\" je svátek na počest patrona města, sv. Donáta. Tento svátek je středověkého původu a je to největší lidová slavnost Furlánska. Svátek se koná jednou ročně v srpnu. Celé město se přemění do středověké podoby, obyvatelé nosí tradiční středověké šaty, všude na zemi je sláma a na stěnách domů pochodně. Konají se zde různé slavnosti, jako tradiční souboj různých okolních měst v hodu sekerou, běh, kterého se účastní zástupci městských částí a tradiční středověká divadla, veselice, průvody těžkooděnců, bubeníků a občanů. Z všude umístěných reproduktorů hraje středověká hudba a na jednom místě starého města se vždy postaví středověká vesnice, kde se podávají různá jídla. Jídla se prodávají na každém rohu města, všude jsou stoly a středověké hospody. Svátek sv. Donáta patří mezi typické italské městské oslavy na počest svatých.\n\nObyvatelé Cividale jsou Italové-Furláni (Friulové), kteří hovoří samostatným románským jazykem, furlanštinou. V Cividale se mluví místním dialektem furlanštiny.\n\n"}
{"id": "1021008", "url": "https://cs.wikipedia.org/wiki?curid=1021008", "title": "Seznam kulturních památek v Ostrovačicích", "text": "Seznam kulturních památek v Ostrovačicích\n\n"}
{"id": "1021009", "url": "https://cs.wikipedia.org/wiki?curid=1021009", "title": "Seznam kulturních památek v Pasohlávkách", "text": "Seznam kulturních památek v Pasohlávkách\n\n"}
{"id": "1021010", "url": "https://cs.wikipedia.org/wiki?curid=1021010", "title": "Seznam kulturních památek v Sokolnicích", "text": "Seznam kulturních památek v Sokolnicích\n\n\n"}
{"id": "1021011", "url": "https://cs.wikipedia.org/wiki?curid=1021011", "title": "Pivovar Lukavec", "text": "Pivovar Lukavec\n\nPivovar Lukavec nebo také Pelzův pivovar byl pivovar v městysu Lukavec (dnes místní část města Fulnek). Jedná se o jeden z nejstarších pivovarů, který byl založen na území Moravy a Českého Slezska. Rok založení je údajně 1663.\n\nJedna z prvních zpráv o vaření piva v Lukavci pochází z roku 1557 a popisuje spor o pivo mezi větřkovickým fojtem Vítkem, který měl krčmu, a majitelem hradeckého panství Friedrichem Cetrysem. Friedrich Certys nutil fojta odebírat pivo ze svého – zámeckého pivovaru. Vítek však toto pivo odmítal a zámecký pán tak přicházel o peníze. Z této zprávy je také patrné, že se ten rok pivo v Lukavci ještě nevařilo.\n\nPivovar byl založen pravděpodobně ve druhé polovině 16. nebo na počátku 17. století ve Fulneku místním klášterem Augustiniánů, kterému tehdy Lukavec a další vesnice patřily. Klášter byl ve při s fulneckými měšťany kvůli distribuci vlastního piva do okolních vesnic. Měšťanům se nelíbilo, že klášter vozí přes Fulnek své pivo a tím narušuje mílové právo. Spor ukončil až v roce 1607 císař Rudolf II., který klášteru povolil vařit pivo v novém pivovaru v Lukavci. V jiných zdrojích se zase uvádí, že pivovar v Lukavci nebyl zřízen, ale obnoven.\n\nRoku 1784 byl klášter zestátněn a v pivovaru sídlila administrativa tehdejšího správního úřadu. Díky přítomnosti státních úředníků se pivovaru začalo přezdívat \"na zámku\".\n\nMajitelem pivovaru byl v letech 1875 – 1880 Anton Kloss. V 80. letech 19. století za majitele Wilhelma Rattaye a hlavně za Josefa Pelze, který od něj pivovar odkoupil, začal pivovar nabírat na významu. Jelikož se pivovaru dobře dařilo, dal jej majitel rozšířit a udělal z něj společenský středobod okolí. V létě navštěvovali pivovarskou zahrádku v hojném počtu turisté, v zimním období pak návštěvníci vysedávali uvnitř, u kachlových kamen fulneckého mistra Ernsta Münstera. Podle dobových vzpomínek se v Pelzově pivovaru vařilo velice dobré pivo, které někteří hospodští vydávali za Plzeň. Tehdejší plzeňský sládek dokonce v jednom rozhovoru uvedl, že plzeňské pivo nemá konkurenci, kromě jediné – ve Slezsku, v Lukavci.\n\nKdyž Josef Pelz v roce 1943 zemřel, převzal pivovar jeho mladší bratr Helmut, který ovšem ještě téhož roku padl ve válce a pivovar řídila jeho vdova, která podle některých údajů měla koncem války pivovar zavřít a sama se přestěhovat do Německa. Na druhou stranu však existuje zpráva, že si Ruští vojáci z pivovaru odvezli 900 hl piva, což by svědčilo o tom, že pivovar ještě fungoval. Také se uvádí, že občané po návratu z fronty pivovar opravili a zprovoznili a že se zde přestalo vařit pivo až v roce 1947, kdy byl pivovar již ve státní správě. Toto rozhodnutí se představitelé pivovaru snažili všemožně zvrátit, avšak už se jim to nepodařilo. Objekty převzalo místní JZD a pivo se zde už nikdy nevařilo. Ještě jednou se pak uvažovalo o obnovení Lukaveckého pivovaru, a sice, když se hledal nový pivovar pro Ostravu. Nakonec se však z důvodu jeho malé velikosti přistoupilo k výstavbě nového pivovaru v Nošovicích. Lukavečtí také uvažovali o jiném využití pivovaru, například o přebudování na lihovar, což však bylo státní správou zamítnuto.\n\nPo 14 letech od ukončení výroby se začaly zchátralé budovy pivovaru dílem bourat a dílem adaptovat pro činnost JZD. Budova hostince byla například přestavěna na mateřskou školu. Provoz školky byl roku 2007 ukončen a v roce 2011 odkoupil budovu od města soukromý majitel. Budova samotného pivovaru byla po ukončení činnosti JZD také prodána soukromému majiteli, který z ní vytvořil stolařskou dílnu a byty. Komín, na kterém několik let pravidelně hnízdili čápi, byl 16. dubna 2003 srovnán se zemí.\n\n"}
{"id": "1021013", "url": "https://cs.wikipedia.org/wiki?curid=1021013", "title": "Seznam kulturních památek ve Štěpánovicích (okres Brno-venkov)", "text": "Seznam kulturních památek ve Štěpánovicích (okres Brno-venkov)\n\n"}
{"id": "1021016", "url": "https://cs.wikipedia.org/wiki?curid=1021016", "title": "Seznam kulturních památek v Telnici (okres Brno-venkov)", "text": "Seznam kulturních památek v Telnici (okres Brno-venkov)\n\n"}
{"id": "1021017", "url": "https://cs.wikipedia.org/wiki?curid=1021017", "title": "Seznam kulturních památek v Tetčicích", "text": "Seznam kulturních památek v Tetčicích\n\n"}
{"id": "1021018", "url": "https://cs.wikipedia.org/wiki?curid=1021018", "title": "Proroci islámu", "text": "Proroci islámu\n\nIslám uznává ve své tradici velké množství proroků. Někteří pochází z Bible, jiní z předislámské tradice, přičemž Mohammed je mnohými muslimy brán jako poslední z proroků („pečetí“). Postavy jako Adam, Noe, Abrahám, Mojžíš i Ježíš jsou z hlediska islámu pravověrnými muslimy.\n\nMuhammad jako poslední prorok se týká zejména sunnitského islámu, protože v řadě sekt odštěpených od islámu se prorocké nebo pseudoprorocké tendence vyskytovaly (například u hašašínů a řady jiných). V šíitském islámu je za autoritu pokládán ajatolláh, který by měl být z Prorokova rodu, ale nemá autoritu prorockou v pravém slova smyslu.\n\nIslám čerpá příběhy o prorocích především ze 3 zdrojů:\nIslám uznává většinu biblických proroků (některé vynechává a pomíjí, zvláště tzv. Menší proroky) a činí z nich muslimy.\n\nIslámské proroky lze rozdělit do několika různých časových skupin (podle historické a teologické posloupnosti):\n\nAdam je taktéž první člověkem a prorokem podle Islámu. Korán vypráví biblický příběh o Adamovi s drobnými odchylkami.\n\nV Koránu se Henoch objevuje pod jménem Idris.\n\nNoe je jedním z nejuznávanějších proroků Islámu. Pojednává o něm velké množství koránských súr i textů islámské tradice.\n\nHúd je nejstarším ze všech předislámských proroků, které nenajdeme v Bibli, ale pouze v Koránu. Mytologie zasazuje Húda do období říše Ádovců.\n\nSálih je oblíbeným předislámským prorokem, který stál u zániku thámudovské civilizace. Jeho příběh je spojen s osudem posvátné velbloudice.\n\nKorán nepřejímá myšlenku vyvoleného židovského národa, ale přesto považuje Abraháma jednak za praotce Arabů (dle biblického líčení byl Izmael, Abrahámův syn z otrokyně Hagary, praotcem arabského národa), jednak za zbožného hanífu, tj. věrného ctitele jediného Boha. Je proto jedním ze vzorů čisté koránské víry, stejně jako pozdější proroci. Podle Koránu odešel do Sýrie/Palestiny z Babylonu.\n\nMojžíš je pravděpodobně nejdůležitějším ze všech biblických proroků, kteří vystupují v Koránu. Ačkoliv se Mohamedova teologie soustředila na Abraháma, Mojžíš a jeho příběh zabírají jednoznačně největší počet veršů v Koránu ze všech prorockých postav.\n\nMojžíšův tchán Jetro (Reuel), vystupující také v Bibli, je podle Koránu prorokem, vyslaným k Midjanovcům.\n\nSamuel je zmiňován jak v islámské tradici, tak v Koránu (ačkoliv tam není přímo jmenován). Je mu přisuzován proroctví o příchodu Ježíše Krista a proroka Mohameda.\n\nJonáš je jedním z biblických proroků, kteří získali v islámu velikou oblibu. Korán Jonáše zmiňuje hned několikrát a existuje i súra, nazvaná přímo po něm.\nPostava Jeremjáše (arabsky zvaného Aramayah) je také uznávána v islámské tradici. Není sice zmíněn v Koránu, ale pasáž v súře 17:2-8 obsahuje v některých tafsírech (komentářích ke\nKoránu) výslovnou zmínku o proroku Jeremjášovi. Mnohem více informací o\ntomto prorokovi však rozvíjí islámská tradice a mytologie, která kromě\njiného vypráví o jeho zázračném setkání s prorokem Danielem.\n\nEzdráš je jednou z okrajových postav Koránu. Koránský Ezdráš je pravděpodobně syntézou několika různých tradic.\n\n\n\n"}
{"id": "1021020", "url": "https://cs.wikipedia.org/wiki?curid=1021020", "title": "Seznam kulturních památek v Troskotovicích", "text": "Seznam kulturních památek v Troskotovicích\n\n"}
{"id": "1021029", "url": "https://cs.wikipedia.org/wiki?curid=1021029", "title": "Seznam kulturních památek v Nedvědicích (Soběslav)", "text": "Seznam kulturních památek v Nedvědicích (Soběslav)\n\n"}
{"id": "1021030", "url": "https://cs.wikipedia.org/wiki?curid=1021030", "title": "Kde roste červené kapradí", "text": "Kde roste červené kapradí\n\nKde roste červné kapradí (1961, Where the Red Fern Grows) je dobrodružný román pro mládež od amerického spisovatele Wilsona Rawlse se silnými autobiografickými motivy. Román vypráví příběh o přátelství chlapce a jeho dvou psů.\n\nPrvní verze románu vznikla ještě v době, kdy Wilson Rawls během třicátých, čtyřicátých a padesátých let pracoval jako tesař v Jižní Americe, v Kanadě a na Aljašce. Díky nedostatečnému vzdělání obsahoval však jeho rukopis velké množství gramatických chyb, a tak byl všude odmítnut. Před svou svatbou v roce 1958 Rawls román společně s dalšími svými rukopisy spálil.\n\nKdyž ale své manželce prozradil své přání stát se spisovatelem, přesvědčila jej, aby nějaký příběh znovu napsal. Během tří týdnů Rawls vytvořil novou verzi románu, který mu manželka zredigovala. Příběh vycházel nejprve na pokračování v \"The Saturday Evening Post\" a poté vyšel roku 1961 knižně. Kniha získala několik cen a stala se nedílnou součástí americké dětské literatury.\nRomán vypráví příběh dvanáctiletého chlapce Billa Colemana, který vyrůstá se s rodiči, dědečkem a babičkou a se sestrami na území kmene Čerokíů v Oklahomě na Ozarkské vysočině. Jeho velkým přáním je mít psa, ale jeho rodiče si nemohou dovolit mu ho koupit. Proto dva roky o prázdninách dře s dospělými muži v lese a na psy si vydělá. S pomocí svého dědečka si koupí dvě štěňata loveckých psů plemene Redbone Coonhound, které pojmenuje podle jmen vyřezaných do stromu Dan (Old Dan) a Anička (Little Ann).\n\nBill štěňata vychovává a chodí s nimi na lov mývalů. Dan je silný a odvážný pes a Anička je zase velmi inteligentní a také vyhraje soutěž o nejkrásnějšího psa. Všichni se mají navzájem velmi rádi a jejich lovecké schopnosti jsou takové, že Bill do dědečkova obchodu přinese více kožešin než kterýkoliv jiný lovec.\n\nVšichni spolu prožijí spoustu dobrodružství, jednoho dne však dojde k neštěstí, když Billovo lesní tábořiště napadne v noci puma, na kterou se psi neohroženě vrhnou. Bill je chce chránit a zaútočí na pumu sekerou. Společně se jim podaří pumu zabít, ale Dan je při boji tak zraněn, že umírá. Bill je zdrcen a Anička je tak smutná, že přestane jíst a za několik dnů na Danově hrobě umírá i ona. Na jejich hrobech pak vyroste červené kapradí. Všichni si vzpomenou na starou indiánskou pověst o tom jak se malý indiánský chlapec a dívka ztratili ve vánici a zmrzli. Na jaře byli nalezeni uprostřed červeného kapradí, které může zasadit pouze dobrý duch (anděl). Takovéto místo je pak posvátné.\n\n"}
{"id": "1021031", "url": "https://cs.wikipedia.org/wiki?curid=1021031", "title": "Ovčí vrch (Dolnooharská tabule)", "text": "Ovčí vrch (Dolnooharská tabule)\n\nOvčí vrch (317 m n. m.) je vrch v okrese Louny Ústeckého kraje. Leží asi 1,5 km vsv. od obce Lipno, na pomezí katastrálních území Lipna a podřazené vsi Lipenec.\n\nGeomorfologicky vrch náleží do celku Dolnooharská tabule, podcelku Hazmburská tabule, okrsku Lounská pahorkatina a podokrsku Zbrašínská pahorkatina.\n"}
{"id": "1021033", "url": "https://cs.wikipedia.org/wiki?curid=1021033", "title": "Daniel Igali", "text": "Daniel Igali\n\nBaraladei Daniel Igali , (* 3. února 1974 v Eniwari, Nigérie) je bývalý nigerijský zápasník – volnostylař, olympijský medailista z roku 2000. V roce 1994 imigroval do Kanady, kterou od roku 1998 reprezentoval.\n\nVyrůstal v nigerijském slamu, kde ho vychovávala babička. V mladí se věnoval běžným klukovským aktivitám, hrál fotbal a zápasil (pral se). Později zkoušel v zápasení soutěžit. V roce 1994 byl vybrán do nigerijské reprezentace, která se účastnila Her Commonwealthu v Kanadě. Po skončení her se rozhodl v Kanadě zůstat a požádat o azyl. Občanství obdržel začátkem roku 1998. V roce 1999 vybojoval pro Kanadu první titul mistra světa ve volném stylu. V roce 2000 startoval na olympijských hrách v Sydney. Ze skupiny postoupil na základě rozhodnutí rozhodčích a v semifinále srovnával skóre v poslední půlminutě. Ve finále se utkal s Rusem Gitinovem a rozhod ho v závěru díky lepší fyzické připravenost. Po vítězství 7:4 získal zlatou olympijskou medaili. V roce 2004 startoval na olympijských hrách v Athénách ve velterové váze. Po postupu ze základní skupiny prohrál ve čtvrtfinále s Ivánem Fundorou a obsadil 6. místo. V zápětí ukončil sportovní kariéru. Věnuje se trenérské práci v Kanadě a doma v Nigérii.\n\n"}
{"id": "1021045", "url": "https://cs.wikipedia.org/wiki?curid=1021045", "title": "Zloděj snů", "text": "Zloděj snů\n\nZloděj snů (1984) je dobrodružný životopisný román pro mládež, který napsal český spisovatel Otto Janka. Román líčí dramatické osudy českého cestovatele a malíře amerického Západu Bohuslava Kroupy (1828-1912), který se v 19. století účastnil expedice napříč kanadskou divočinou.\n\nRomán vychází ze skutečných událostí, tak jak je Bohuslav Kroupa zachytil ve své knize \"An Artist's Tour through America and the Sandwich Islands\" (1895, Cesta umělcova Amerikou a Sandwichskými ostrovy) a soustřeďuje se především na příběhy z doby jeho toulek s kočujícími Indiány.\n\nPražský rodák Bohuslav Kroupa vystudoval v letech 1853-1860 výtvarnou akademii a po jejím ukončení začal cestovat po celé Evropě. V sedmdesátých letech 19. století se vydal do Severní Ameriky a v době stavby transkanadské železnice se zúčastnil jako reportér expedice dosud nezmapovanou kanadskou divočinou. Říkal si Timothy, což je anglicky Bohuslav.\n\nV Mexiku se Timothy přidal ke skupině kočujících Indiánů z kmene Navajů a několik měsíců s nimi na Sierra Madre a v Sonoře žil a lovil. Tlumočníka mu dělal indiánský chlapec Pikavu, který předtím čistil boty a posluhoval americkým důstojníkům. Stal se svědkem toho, jak Indiáni chytali do lasa živého medvěda a nikdy se nedozvěděl proč. Když jednou maloval prudkou horskou řeku Río Yaqui, utrhl se pod ním podemletý břeh a byl by se v proudu utopil, kdyby jej Indiáni nezachránili.\n\nNa všech svých cestách Kroupa především maloval a byl ilustrátorem mnoha amerických a kanadských časopisů. Získal americké státní občanství, ale vrátil se do Evropy a od roku 1905 žil trvale v Praze. \n"}
{"id": "1021046", "url": "https://cs.wikipedia.org/wiki?curid=1021046", "title": "Uštkni", "text": "Uštkni\n\nUštkni je punková kapela z Rožnova pod Radhoštěm, která začala hrát roku 2007. \n\nJiž dříve členové hráli v uskupeních \"Šťastní a veselí\" a \"Psi\", ale Uštkni byla založena kolem roku 2007 Kavem a Ctibem. Jako další do kapely přibrali Johnyho (dříve se Ctibem zpíval a hrál ve \"Výboru veřejného blaha\") a Leniu (potkali se již v \"Šťastní a veselí\", účinkovala také v \"Cat Head\"). Po nějaké době hledání se našel i kytarista Zdeňa (zároveň hraje v \"Divní hosti\") a v tomto seskupení mohli poprvé zahrát na \"Vrahu\" v domovském Rožnově, to v roce 2008.\n\nV roce 2013 vydala kapela LP obsahující na jedné straně Oči šelem a na druhé Protijed.\n\n\n\n+ písně z CD Protijed\n\n"}
{"id": "1021047", "url": "https://cs.wikipedia.org/wiki?curid=1021047", "title": "Dotcom", "text": "Dotcom\n\nDotcom nebo dot-com (angl. \"tečka-com\") může znamenat:\n\n"}
{"id": "1021051", "url": "https://cs.wikipedia.org/wiki?curid=1021051", "title": "Edmund Oppitz", "text": "Edmund Oppitz\n\nEdmund Oppitz (-1736), někdy též Opitz, byl německy hovořící františkán, který působil v českých zemích a náležel do české františkánské provincie sv. Václava.\n\nDo františkánského řádu mohl vstoupit někdy okolo roku 1700. Roku 1706 dokončil řádová studia teologie v Olomouci. V následujících letech 1707 až 1708 již potkáváme bratra Oppitze jako vysvěceného kněze se základními zkušenostmi, který působil jako sváteční kazatel konventu v Jindřichově Hradci. Dle františkánských řádových doporučení a zvyklostí byl pak zřejmě přeložen do jiného kláštera, kterých vystřídal za svůj život více. V některých byl – zřejmě pro své dobré organizačních schopnosti – zvolen představeným (kvardiánem). V letech 1719 až 1720 řídil klášter v Moravské Třebové. Následně, v letech 1720 až 1722, byl kvardiánem kláštera v Hejnicích. Poté žil v plzeňském klášteře, kde v letech 1720-22 zastupoval představeného jako klášterní vikář. V letech 1723 až 1725 řídil později zaniklý františkánský klášter u Sv. Barbory v Opavě.\n\nBuď během svého působení v Hejnicích nebo krátce poté v následujících letech sepsal bratr Edmund poutnickou příručku týkající se hejnického poutního mariánského místa: \"Fruchtbarer und Schattenreicher Linden-Baum, Das ist: Mariae der Wunderthätigen Mütter Gottes in Heundorff Ursprung\". Knihu, která získala potřebná řádová a arcibiskupská schválení v roce 1731, se podařilo vytisknout o rok později v arcibiskupské tiskárně v Praze. Autor dílo věnoval Panně Marii Hejnické a Filipu Josefu Gallasovi, držiteli frýdlantského panství, kam Hejnice patřily, a jenž zřejmě vydání díla sponzoroval. Kromě popisu poutního místa a legendy o jeho vzniku do knihy zahrnul i několik katechezí včetně kontroverzistických konfesních otázek okolo slavení mší, modliteb za zemřelé, procesí apod. v česko-saském pohraničí jistě aktuálních. Dílo praktického kapesního formátu obsahuje několik modliteb a také soupis více či méně autorizovaných zázraků, které se měly udát v Hejnicích v první polovině 18. století.\n\nFrantiškán Edmund Oppitz zemřel 25. října 1736 v Kroměříži.\n"}
{"id": "1021052", "url": "https://cs.wikipedia.org/wiki?curid=1021052", "title": "Byzantská literatura", "text": "Byzantská literatura\n\nByzantská literatura je řecké středověké písemnictví mezi lety 330 (založení Konstantinopole) – 1453 (pád Konstantinopole), resp. podle jiných autorů mezi lety 529 (zrušení Akademie platónské v Aténách) – 1453. Dělí se na 4 období: raněbyzantské (do poloviny 7. století), obrazoborecké (do 848), období makedonské renesance a komnénovského klasicismu (do 1204) a závěrečné (do 1453).\n\nLiteratura a byzantská kultura všeobecně byly určovány čtyřmi elementy: helenistickými tradicemi odkazujícími na antické Řecko, křesťanstvím zaujímajícím od obrácení Konstantina Velikého pozici oficiálního náboženství v říši, římskou povahou státoprávní organizace, a orientálními vlivy převzatými od rozličných asijských a afrických národů. Jednotlivá díla byzantské literatury jsou z hlediska svého zaměření a žánru tříděna do pěti skupin. První tři z nich navazují na antické vzory a zahrnují historii a letopisy, encyklopedii a eseje, a světskou poezii. Dvě další jsou tvořeny novými literárními formami; církevní a teologickou literaturou, a lidovou poezií.\n\nPředním zástupcem historiků byl Prokopios z Kaisareie, pobočník Belisara při jeho válečných taženích, jež zachytil ve svém spise \"Knihy o válkách\". Na Prokopia navázali Agathias, popisující závěr panování Justiniána I., a v 7. století Theofylaktos Simokattés. Pozdější fáze byzantských dějin vylíčili Michael Psellos, Niketas Choniates a Laonikos Chalkokondyles. K význačným historikům náleželi i císařové a příslušníci vládnoucích rodů jako třeba Konstantin VII. či Anna Komnenovna, autorka Alexiady. Mezi kronikáři vynikali Ioannes Malalas, Theofanes Homologetes, Ioannes Skylitzes a Ioannes Zonaras. Z encyklopedistů a esejistů lze jmenovat patriarchu Fotia a Theodora Metochita, byzantského humanistu ze 14. století. Koncem 10. století byl vytvořen rozsáhlý lexikon \"Suda\". K zástupcům světské poezie jsou řazeni Georgios Pisides, oslavující ve svých básních Herakleiovy výpravy, a také zarputilý odpůrce ikonoklasmu a autor polemických pojednání Theodoros Studijský, opat kláštera Studios. Ten pokračoval v ikonodulské obhajobě obrazů po Janovi z Damašku, jenž byl i tvůrcem mnoha hymnů. Nejvýznamnějším skladatelem hymnů a tedy představitelem církevní a teologické literatury byl ale Romanos Melodos. Úrovně srovnatelné s Romanovým dílem dosáhl v 7. století hymnus \"Akathistos\". Lidovou poezii zastupuje především jedinečný hrdinský epos \"Digenis Akritas\" z 11. nebo 12. století, opěvující akritai.\n\nV roce 395 se Římská říše rozdělila na Západořímskou říši a Východořímskou (Byzantskou) říši. Na západě převládalo latinské obyvatelstvo, zatímco na východě žili hlavně Řekové. Západořímské říše zanikla roku 476, ale Východořímská se udržela až do roku 1453. V 7. století se císař Herakleios rozhodl uznat řečtinu za státní jazyk říše, protože to byl mateřský jazyk většiny obyvatel říše a latina byla nesrozumitelná. Byzanc se tak stává říší křesťanských Řeků, ačkoliv samotní Řekové se nyní nazývali \"Rómaioi\", což v řečtině znamená \"Římané\". Řecký jazyk se označoval jako \"Romaiki glossa\" (Římský jazyk). Termín \"Helén\" (Řek) byl synonymem pro pohana.\n\nV 7. stol. dobyli Arabové Egypt, Sýrii a Afriku a tak od té doby Byzanc disponuje hlavně řecky hovořícími územími (Řecko, Malá Asie, Sicílie, jižní Itálie). Kulturním centrem literatury a celé kultury se stává Konstantinopol a Soluň, dvě největší města říše. Athény zůstávají mimo kulturní dění, v 6. stol. zde císař Justinián nařídil zavřít filosofické školy. Filosofie se však později opět stala významnou částí byzantské literatury. Samotné Řecko (kromě Soluně) stálo mimo literární či kulturní dění, které se nyní natrvalo přesunulo do Malé Asie. Samotná literatura si uchovává antický charakter a vychází z antiky. Velkého rozmachu řecká literatura dosáhla v 11. století po vládě císaře Basileia II. a v 13.–15. století za vlády řeckých rodů Komnenovců, Duků, Angelovců a Palaiologů. Větší část byzantské literatury je psána starořeckou attičtinou, tedy mrtvým jazykem, který byl při přednesech často špatně vyslovován.\n\nV tomto období doznívá klasická historiografie, která byla později nahrazena byzantskou kronikou, která si však také uchovala mnoho z tradiční historiografie. Známí klasičtí historici byli např. Prokopios z palestinské Kaisareie, který popsal války s Góty, Vandaly a Peršany a jako první zmiňuje i Slovany. Jiní významní autoři byli Menander Protektor, Agathias z Myriny a Theofylaktos Simokattés.\n\nOd 8. století se historie píše formou kroniky. Známý je Arethas z Patry, který byl biskupem v kappadocké Kaisareii a je autorem díla Kronika z Monemvasie \"(Chroniki tis Monemvasias)\". Významnými historiky 11. a 12. stol. byli Michail Attaliatis z Attaleie, Ioannis Kinnamos, Niketas Choniates z Frýgie, Georgios Pachyméres z Nikaie, Nikéforos Bryennios ml. z Adrianopole, Georgios Akropolites a Jeotjos Frantzis z Konstantinopole. Velmi známý však byl Michael Psellos, který popsal vládu po Basileiově smrti, císařovna Anna Komnenovna s dílem \"Alexiada\", kde popisuje historii Byzance za vlády jejího otce, Alexia I. Komnena. Anna byla první řeckou ženskou historičkou. Jejím vzorem byl Thúkydidés, Xenofón a Polybios. Historii psal i císař Konstantin VII. Porfyrogennetos, který např. zavedl pojem \"Velká Morava (Megali Moravia)\". Známým historikem byl i Ioannes Skylitzes a aristokrat Laonikos Chalkokondyles, žijící v 15. století, který byl velkým řeckým vlastencem. Popsal vzrůst turecké moci a pád byzantské říše. Jeho potomci žijí v Řecku dodnes.\n\nV 10. století vznikla významná kanonická sbírka s názvem \"Suda\", kde jsou zahrnuta všechna významná starověká literární díla a autoři a díky tomu se nám mnoho zachovalo. Autor sbírky je však neznámý. Celkově komentování klasických autorů, rétorů a filosofů bylo velmi populární a klasická literatura se těšila na rozdíl od západu velké popularitě. Této práci se věnoval i Nikiforos Vlemmydis z Konstantinopole a Eustathios z Konstantinopole, biskup v Soluni, který se zajímal o homérské eposy. Jiní významní filologové byli Maximos Planudis z Nikomédie, Jeorjos Metochitis z Konstantinopole, nebo rétor, historik a filosof Nikiforos Gregoras z pontské Irakleie.\n\nPopularitě se těšila i poezie, která kopírovala antické styly jako epigramy, satiry, didaktiku a oslavné písně (panijrika). Jako vzor sloužili básníci archaického, klasického a helénistického období. Básně byly někdy i s křesťanskou tematikou. Známí tvůrci epigramů byli Christoforos z Lesbu, Georgios Pisides z Pisidie, Theodoros Studijský z Konstantinopole a Ioannis Jeometris. Křesťanskou panegyriku psali Pavlos Silentiarios z Konstantinopole, který napsal oslavnou báseň na chrám Hagia Sofia (\"Is Ajan Sofian\"), Georgios Pisides a Manuil Cholovolos.\n\nVelmi populární byla i satira. Nejznámějším satirikem byl Mazaris, o kterém však nevíme nic kromě toho, že žil v 15. století. Napsal satirické dílo \"Mazarisova cesta za Hádem (Epidimia Mazari en Adu)\", tedy cesta do pekla. Je to satira na byzantské vládce a na peloponéskou aristokracii. Zároveň nám však poskytuje důležitou zprávu o peloponéském obyvatelstvu. Tzv. prosebnou poezii psal Theodoros Prodromos a Manuil Filis z Efezu.\n\nPopulární byly i romány, které vycházejí přímo z helénistické tradice. Známým spisovatelem 12. století byl Eustathios Makrovolitis, který napsal milostný román \"O Hysmině a Hisminiasovi (Peri Ysminis ke Ysminia)\". Romány psal ve stejné době i Konstantinos Manassis, který napsal dílo \"Lásky Aristandrose a Kallithey (I agape tu Aristandru ke tis Kallitheas)\". Mezi 11.–14. stol. vznikly i milostné romány, kterým dnes nedokážeme přiřadit autora, jsou to \"O Velthrandosovi a Chrysantze (Ta kata Velthandron ke Chrysantzan)\", \"Kallimachos a Chrysorroi (Ta kata Kallimachon ke Chrysorroin)\" a \"Lyvistros a Rodamni (Ta kata Lyvistron ke Rodamnin)\". Tyto tři romány jsou psány hovorovou byzantskou řečtinou a ne klasickou attičtinou. Jsou to jedny z nejstarších dokladů o moderní řečtině.\n\nCírkevní filozofie vycházela z raně byzantského období a z prací Sv. Basileia či Jana Zlatoústého. Byzantská řecká církev se distancovala od západní církve a tudíž měla jiný styl literatury, který byl bohatší a ovlivněný pohanskou filozofií. V 8. století bylo hlavním tématem uctívání ikon, které bylo ediktem zakázáno. Proti tomu se postavil významný řecký církevní spisovatel a filozof Jan z Damašku. Napsal dílo \"Pramen poznání (Piji gnoseos)\".\n\nAutoři skládali i panegyrické (oslavné) křesťanské písně, které měly původ v antické lyrice a řecké lidové hudbě. Tyto písně se staly základem pro ortodoxní cirkevní zpěvy. První takováto panegyrika vznikla již v 7. století a napsal ji Romanos Melodos z Emesy, podle některých názorů byl původem Žid. V 8. století psal oslavné křesťanské hymny řecký biskup Andreas Krétský z Damašku. Ve 12. století vzniklo dokonce křesťanské drama, napsané neznámým autorem, který se inspiroval klasickou řeckou tragédií. Drama však nikdy nebylo hráno, jelikož divadla nefungovala. Drama má název \"Trpící Kristus (Christos Paschon)\". Populární byly i tzv. byzantské mysticismy, které vycházely z antické filozofie. Zakladatelem se stal Maxim Vyznavač, který napsal mnoho dieal, např. \"O rozličných nejasnostech (Peri diaforon aporion)\". Mystikové 11. století byli Symeon z Paflagónie a Nikithas Stethatos, ze 14. století pak Nikolaos Kabasilas.\n\nZahrnuje poezii oblíbenou u běžného lidu, která buď pocházela z řeckého folklóru, nebo se do něj následně dostala. Ve 13. stol. pod vlivem francouzské a italské nadvlády vznikají na ostrovech u Malé Asie krátké milostné hymny, které vznikly smícháním původních řeckých a evropských tradici. Velmi známý je také hrdinský epos Digenis Akritas, který vznikl v 11. století a autora neznáme. Toto dílo je psáno lidovou byzantskou řečtinou, která je již velmi podobná novořečtině. Epos je důkazem o kontinuitě a udržování homérských eposů, s nimiž má mnoho společného. Jde o byzantského šlechtice, řecko-arabského původu, který zachraňuje princeznu, bojuje s drakem a prožívá dobrodružství. Tento příběh přežil v řeckém folklóru dodnes, vyskytuje se hlavně u pontských Řeků, kyperských Řeků a Kréťanů.\n\nByzantští vládci raného období pochopili, že pohanskou filosofii nemohou z myslí lidí vyhnat a proto ji byzantská společnost naprosto akceptovala. Většina raně křesťanských církevních osobností, od Eusebia po Basileia, z ní vycházela a hlásila se k ní a proto se v Byzanci kontinuálně pěstovala. Filozofové navazovali především na Platóna a Aristotela. Největší oživení řecké filosofie proběhlo v 12.–15. stol., kdy se Rómaioi znovu navrátili k řecké (helénské) národní identitě. Právě díky mnohým byzantským filosofům se dochovaly antické originály a šířila se renesance do Itálie, protože mnoho řeckých filosofů působilo na italských univerzitách. Významní filosofové byli Ioannis Argyropoulos z Konstantinopole žijící v 15. století, který napsal \"O aristotelské filozofii (Peri Aristoteliki filosofias)\" či \"Církevní básně (Ekklisiastika piimata)\". Arjyropulos působil na florentské univerzitě a také u uherského krále Matyáše Korvína. Z 11. stol. pochází filozof Ioannis Italos z Kalábrie, který napsal dílo \"O dialektice (Peri Dialektikis)\". Nejznámějším byzantským filosofem je Georgios Gemistos Pléthón, který v 15. století založil filozofickou školu ve městě Mystra na Peloponésu. Byl platonistou a velkým řeckým patriotem, dokonce otevřeně vyzýval Řeky, aby se vrátili k pohanskému náboženství. Napsal díla \"V čem se Aristoteles od Platóna odlišoval (Peri on Aristotelis pros Platona diaferete)\" a \"O zákonech (Peri nomon)\".\n\n\n"}
{"id": "1021054", "url": "https://cs.wikipedia.org/wiki?curid=1021054", "title": "Connecticut Open 2014", "text": "Connecticut Open 2014\n\nConnecticut Open 2014 byl profesionální tenisový turnaj pořádaný jako součást ženského okruhu WTA Tour, který se odehrával na otevřených dvorcích s tvrdým povrchem v areálu Cullman-Heyman Tennis Center. Konal se mezi 15. až 23. srpnem 2014 v americkém New Havenu, ležícím v Connecticutu, jako 46. ročník turnaje.\n\nJednalo se o poslední čtvrtý díl ženské části US Open Series 2014, jakožto závěrečné přípravy v týdnu před newyorským grandslamem US Open 2014. Turnaj s rozpočtem 795 707 dolarů patřil do kategorie WTA Premier Tournaments. Do roku 2013 nesl turnaj název New Haven Open at Yale.\n\nNejvýše nasazenou hráčkou ve dvouhře se stala světová dvojka a obhájkyně titulu Simona Halepová z Rumunska, kterou po volném losu ve druhém kole vyřadila Slovenka Magdaléna Rybáriková. Ta podlehla ve finále turnajové dvojce Petře Kvitové po dvousetovém průběhu. Češka si tak na okruhu WTA Tour připsala třináctý titul a druhý z New Havenu, když na něm triumfovala již v roce 2012. V sezóně 2013 pak skončila jako poražená finalistka. Deblovou soutěž opanovala slovinsko-španělská dvojice Andreja Klepačová a Sílvia Solerová Espinosová. \n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\nNásledující páry obdržely divokou kartu do hlavní soutěže:\n\nNásledující pár nastoupil do čtyřhry z pozice náhradníka:\n\n\n\n"}
{"id": "1021057", "url": "https://cs.wikipedia.org/wiki?curid=1021057", "title": "Connecticut Open 2014 – ženská dvouhra", "text": "Connecticut Open 2014 – ženská dvouhra\n\nDo soutěže ženské dvouhry na tenisovém turnaji Connecticut Open 2014 nastoupilo třicet hráček. Obhájkyní titulu byla nejvýše nasazená světová dvojka Simona Halepová z Rumunska, kterou ve druhém kole vyřadila slovenská tenistka Magdaléna Rybáriková.\n\nRoli jedné z favoritek splnila česká světová čtyřka a druhá nasazená Petra Kvitová, která se probojovala do třetího finále Connecticut Open v řadě. Za hodinu a devět minut zdolala ve finále Slovenku Magdalénu Rybárikovou ve dvou setech 6–4 a 6–2. Z New Havenu si tak po dvou letech odvezla triumf. Obě hráčky se na okruhu WTA Tour potkaly poprvé. V rámci nižší úrovně, okruhu ITF, zvítězila Češka ve čtyřech z pěti utkání. Na slavnostním ceremoniálu uvedla: „\"Děkuji trenérovi, který tady někde je, a to nejen za tento týden, protože to se mnou někdy není jednoduché … Magdaléna hrála skvěle, jsme kamarádky a má tady za sebou výborný týden\".“\n\nNa okruhu WTA Tour Kvitová vybojovala třináctý titul a druhý v probíhající sezóně, když na počátku července slavila wimbledonskou trofej. Mezi českými tenistkami se zařadila na čtvrté místo po bok třinácti titulů Reginy Maršíkové. Více turnajových vítězství si připsaly Jana Novotná (24), Hana Mandlíková (27, od roku 1988 jako Australanka) a Martina Navrátilová (167), která odehrála většinu kariéry jako americká hráčka.\n\nDvě nejvýše nasazené hráčky měly volný do druhého kola.\n\n"}
{"id": "1021058", "url": "https://cs.wikipedia.org/wiki?curid=1021058", "title": "Connecticut Open 2014 – ženská čtyřhra", "text": "Connecticut Open 2014 – ženská čtyřhra\n\nDo soutěže ženské čtyřhry na tenisovém turnaji Connecticut Open 2014 nastoupilo šestnáct dvojic. Obhájcem titulu byl indicko-čínský pár Sania Mirzaová a Čeng Ťie, jehož členky nestartovaly společně. Mirzaová vytvořila nejvýše nasazenou dvojici s Carou Blackovou. Ve čtvrtfinále však skončily na raketách Caroliny Garciaové a Moniky Niculescuové. Spoluhráčkou Čengové se stala tchajwanská hráčka Čan Chao-čching, s níž odešla poražena v úvodním kole, když obě podlehly Darije Jurakové a Megan Moultonové-Levyové.\n\nDeblovou soutěž vyhrála nenasazená slovinsko-španělská dvojice Andreja Klepačová a Sílvia Solerová Espinosová, jejíž členky ve finále zdolaly novozélandsko-španělský pár Marina Erakovicová a Arantxa Parraová Santonjaová. Po rovnocenném rozdělení prvních dvou sad výsledkem 7–5 a 4–6, rozhodl o vítězkách až supertiebrak poměrem míčů a [10–7]. Každá ze šampiónek si do žebříčku WTA ve čtyřhře připsala 470 bodů. \n\n"}
{"id": "1021060", "url": "https://cs.wikipedia.org/wiki?curid=1021060", "title": "Winston-Salem Open 2014", "text": "Winston-Salem Open 2014\n\nWinston-Salem Open 2014 byl profesionální tenisový turnaj pořádaný jako součást mužského okruhu ATP World Tour, který se odehrával na otevřených dvorcích s tvrdým povrchem v areálu Wake Forest University. Představoval nástupnický turnaj po událostech na Long Islandu a mužské části Connecticut Open. Konal se mezi 17. až 23. srpnem 2014 v americkém Winston-Salemu, ležícím v Severní Karolíně, jako 46. ročník turnaje.\n\nTurnaj s rozpočtem 693 705 dolarů patřil do kategorie ATP World Tour 250. Jednalo se o poslední pátý díl mužské poloviny letní US Open Series 2014, jakožto závěrečné přípravy před čtvrtým grandslamem sezóny US Open 2014.\n\nNejvýše nasazeným hráčem ve dvouhře se stal čtrnáctý tenista světa John Isner ze Spojených států, který před čtvrtfinále s Lukášem Rosolem odstoupil pro poranění hlezna. Z turnaje tak odstoupil druhý rok za sebou. Premiérovou singlovou trofej na okruhu ATP Tour vybojoval Lukáš Rosol. Zisk 250 bodů pro něj znamenal první posun do elitní třicítky světové klasifikace v kariéře, když mu nově patřilo 27. místo. Soutěž čtyřhry získali kolumbijští debloví specialisté Juan Sebastián Cabal s Robertem Farahem.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do čtyřhry díky uplatnění žebříčkové ochrany:\n\nNásledující pár nastoupil do čtyřhry z pozice náhradníka:\n\n\n\n\n"}
{"id": "1021061", "url": "https://cs.wikipedia.org/wiki?curid=1021061", "title": "Winston-Salem Open 2014 – mužská dvouhra", "text": "Winston-Salem Open 2014 – mužská dvouhra\n\nDo soutěže mužské dvouhry na tenisovém turnaji Winston-Salem Open 2014 nastoupilo čtyřicet osm hráčů. Obhájcem titulu byl rakouský tenista Jürgen Melzer, kterého v úvodním kole vyřadil belgický hráč David Goffin.\n\nSoutěž dvouhry vyhrál sedmý nasazený český hráč Lukáš Rosol, jenž ve finále zdolal Poláka Jerzyho Janowicze. Ve vyrovnané třísetové bitvě, která skončila výsledkem , odvrátil vítěz v závěru rozhodující sady dva mečboly. Duel zakončil po dvou hodinách a jedenácti minutách esem. Ve druhém dějství byl však blízko porážky, když za stavu 5–5 a 0:40 měl Polák při Rosolově servisu tři breakboly, které nevyužil. Na cestě pavoukem českému tenistovi skrečoval ve druhém kole Ryan Harrison a před čtvrtfinále odstoupila turnajová jednička John Isner. \n\nRosol získal první singlový titul v probíhající sezóně, když z předešlých dvou událostí – bukurešťského BRD Năstase Țiriac Trophy i stuttgartského MercedesCupu, odešel jako poražený finalista. Celkově dosáhl na druhou trofej okruhu ATP Tour ve dvouhře a premiérovou na tvrdém povrchu. V následné pondělní klasifikaci z 25. srpna 2014 se poprvé v kariéře posunul do elitní třictíky, když mu patřila 27. příčka.\n\nVšichni nasazení hráči měli volný los do druhého kola.\n\n"}
{"id": "1021063", "url": "https://cs.wikipedia.org/wiki?curid=1021063", "title": "Winston-Salem Open 2014 – mužská čtyřhra", "text": "Winston-Salem Open 2014 – mužská čtyřhra\n\nDo soutěže mužské čtyřhry na tenisovém turnaji Winston-Salem Open 2014 nastoupilo šestnáct dvojic. Obhájcem titulu byl indicko-kanadský pár Leander Paes a Daniel Nestor, jehož členové nestartovali společně. Nestor vypadl po boku Rohana Bopanny v úvodním kole s Kolumbijci Juanem Sebastiánem Cabalem a Robertem Farahem. Spoluhráčem Paese se stal deblový specialista David Marrero, s nímž v prvním kole skrečoval zápas po ztrátě premiérové sady v důsledku Marrerových potíží se zády.\n\nSoutěž čtyřhry vyhrála nenasazená kolumbijská dvojice Juan Sebastián Cabal a Robert Farah, jejíž členové ve finále zdolali britsko-australské turnajové trojky Jamieho Murrayho a Johna Peerse po dvousetovém průběhu 6–3 a 6–4.\n\n"}
{"id": "1021064", "url": "https://cs.wikipedia.org/wiki?curid=1021064", "title": "DN Galan 2014", "text": "DN Galan 2014\n\nDN Galan 2014 byl lehkoatletický mítink, který se konal 21. srpna 2014 ve švédském městě Stockholm. Byl součástí série mítinků Diamantová liga. \n"}
{"id": "1021105", "url": "https://cs.wikipedia.org/wiki?curid=1021105", "title": "Marlieux", "text": "Marlieux\n\nMarlieux [\"marlijö\"] je francouzská obec v departementu Ain v regionu Auvergne-Rhône-Alpes. V roce 2011 zde žilo 931 obyvatel.\n\nLa Chapelle-du-Châtelard, Le Plantay, Saint-Germain-sur-Renon, Saint-Nizier-le-Désert, Saint-Paul-de-Varax, Villars-les-Dombes\n\n\"Počet obyvatel\" \n\n\n"}
{"id": "1021106", "url": "https://cs.wikipedia.org/wiki?curid=1021106", "title": "Sonic Highways", "text": "Sonic Highways\n\nSonic Highways je osmé studiové album americké rockové skupiny Foo Fighters, jež vyšlo 10. listopadu roku 2014, ve vydavatelství RCA Records. Album produkoval Butch Vig. Album obsahuje celkem osm písní, přičemž každá z nich byla nahrána v jiném studiu v osmi různých městech: Austinu, Chicagu, Los Angeles, Nashvillu, New Orleans, New Yorku, Seattlu a Washingtonu, D.C. To osatatně znázorňuje i obal alba, na kterém jsou dominanty těchto měst umístěny v jednom velkoměstě. \n\nBěhem nahrávání členy kapely doprovodili i kameramani televizní stanice HBO, aby s nimi natočili stejnojmenný osmidílný seriál \"Sonic Highways\". Vzhledem k tomu, že se na albu nachází pouze osm písní, je album také nejkratší deskou, jakou Foo Fighters ve své historii vydali. Jde také o první album od úspěšného \"Wasting Light\" z roku 2011, po němž zpěvák David Grohl navrhoval i tvůrčí pauzu.\n\n\n"}
{"id": "1021107", "url": "https://cs.wikipedia.org/wiki?curid=1021107", "title": "Martha Wainwright", "text": "Martha Wainwright\n\nMartha Wainwright (* 8. května 1976, Montréal) je kanadsko-americká zpěvačka a kytaristka.\n\nJejím otcem je americký hudebník Loudon Wainwright III a matkou kanadská hudebnice Kate McGarrigleová; jejím bratrem je Rufus Wainwright, který se rovněž věnuje hudbě. Jejím manželem je hudebník a hudební producent Brad Albetta.\n\nSvou kariéru zahájila ve druhé polovině devadesátých let a své první studiové album vydala v roce 2005. V roce 2002 přispěla zpěvem do písně „It's Money“ z alba \"Hitting the Ground\" hudebníka Gordona Gana. V roce 2005 hrála písně „Tower of Song“, „The Traitor“ a přispěla také do písně „Winter Lady“ od Leonarda Cohena ve filmu \"\".\n\n\n"}
{"id": "1021109", "url": "https://cs.wikipedia.org/wiki?curid=1021109", "title": "Teddy Thompson", "text": "Teddy Thompson\n\nTeddy Thompson (* 19. února 1976, Londýn) je anglický zpěvák a kytarista.\n\nJeho otcem je kytaristka Richard Thompson a matkou zpěvačka Linda Thompson; jeho mladší sestra Kamila Thompson se rovněž věnuje hudbě. Po narození dostal muslimské jméno Abudharr Ibn Yaya Thompson a později byl přejmenován na jméno Adam Thompson; později začal užívat jméno Teddy. Svou první skupinu založil ve svých osmnácti letech a později například působil v doprovodné skupině svého otce (podílel se také na několika jeho albech). V roce 2002 vydala jeho matka po sedmnácti letech nové album nazvané \"Fashionably Late\" a vedle dalších se na něm podílel také Teddy Thompson. On sám své první sólové album vydal v roce 2000. Během své kariéry spolupracoval i s dalšími hudebníky, jako například Marianne Faithfull a Rufus Wainwright. Spolu s několika dalšími členy své rodiny nahrál roku 2014 album \"Family\".\n\n\n"}
{"id": "1021115", "url": "https://cs.wikipedia.org/wiki?curid=1021115", "title": "US Open 2014", "text": "US Open 2014\n\nUS Open 2014 představoval 134. ročník čtvrtého a závěrečného grandslamového turnaje tenisové sezóny, jediného hraného na americkém kontinentu. Probíhal na otevřených dvorcích s tvrdým povrchem DecoTurf v Národním tenisovém centru Billie Jean Kingové newyorského Flushing Meadow, jakožto Mezinárodní tenisové mistrovství USA, a to v období od 25. srpna do 8. září 2014. Turnaj byl součásti kalendáře profesionálních okruhů mužů ATP World Tour 2014 a žen WTA Tour 2014. Vítězové, vyjma soutěže smíšené čtyřhry, si do žebříčků připsali 2 000 bodů.\n\nObhájci vítězství ve dvouhrách byli španělský druhý hráč světa Rafael Nadal, který se z turnaje odhlásil 18. srpna pro zranění pravého zápěstí a nehrál žádnou událost letní US Open Series. Ženský titul z předchozích dvou let obhajovala americká světová jednička a pětinásobná šampiónka Serena Williamsová, jíž se podařilo titul znovu obhájit.\n\n134. ročník US Open se odehrával mezi 25. srpnem a 8. zářím 2014 v Národním tenisovém centru Billie Jean Kingové, ležícím v parku Corona Flushing Meadows newyorské čtvrti Queens. Probíhal na tvrdém polymethylmethakrylátovém povrchu DecoTurf. První ročník turnaje se v tomto areálu uskutečnil v roce 1978. Jako jediný z událostí velké čtyřky uplatnil tiebreak i v rozhodujících sadách zápasů.\n\nSoutěže se konaly na 17 z celkového počtu 33 dvorců. Hlavním kurtem byl největší tenisový stadion světa Arthur Ashe Stadium s kapacitou 22 547 sedících diváků. Druhý největší kurt pojmenovaný Louis Armstrong Stadium pojmul do svých ochozů 10 200 návštěvníků. Do třetí arény Grandstand Stadium se vtěsnalo okolo šesti tisíc diváků.\n\nGrandslam zahrnoval soutěže mužské i ženské dvouhry, mužskou, ženskou a smíšenou čtyřhru a soutěže juniorů do osmnácti let, které patřily do nejvyšší kategorie Grade A. Na turnaji se odehrávaly také singlové a deblové soutěže vozíčkářů, včetně kvadruplegiků, jež probíhaly v rámci vozíčkářské UNIQLO Tour.\n\nZákladní rozpočet turnaje činil 38 251 760 dolarů, což znamenalo celkový nárůst o skoro 4 milióny dolarů oproti roku 2013. Pro vítěze mužské a ženské dvouhry byla připravena doposud nejvyšší individuální částka v historii grandslamu, která činila v přepočtu 3 000 000 dolarů, což představovalo meziroční navýšení prémie o 400 tisíc dolarů. První tři singlisté v konečném pořadí US Open Series 2014 navíc získali bonus podle dosaženého kola. Vítězi letní americké série se stali kanadská světová šestka Milos Raonic a americká světová jednička Serena Williamsová. Kanaďan došel do osmifinále a získal bonusovou částku ve výši 70 000 dolarů, Američanka celý turnaj ovládla a připsala si odměnu ve výši 4 000 000 dolarů, což doposud představovalo nejvyšší odměnu v historii tenisu. V každém kole soutěže jednotlivců se zvýšily finanční odměny o více než 10 procent oproti předchozímu ročníku. Vítězové mužských a ženských čtyřher získali odměnu 520 000 dolarů, nejvyšší v historii turnaje.\n\nNewyorské odměny v sezóně 2014 představovaly druhý největší celkový rozpočet z grandslamových turnajů. Rozpočet Australian Open činil přibližně 33 miliónů amerických dolarů, dotace French Open představovala částku okolo 34,5 milionů dolarů a pořadatelé Wimbledonu zvýšili rozpočet ročníku 2014 na téměř 42 miliónů dolarů.\n\nTelevizní přenos z grandslamu byl zprostředkován do více než 200 států světa. Ve Spojených státech vysílací práva držely kanály CBS, ESPN a Tennis Channel, které zajišťovaly živé přenosy. CBS tímto ročníkem ukončila 47leté držení práv na domácí vysílání z US Open. Od roku 2015 získala exkluzivní práva na události pořádané Americkým tenisovým svazem společnost stanice ESPN.\n\nV ročníku 2014 byly živé přenosy přenášeny ze sedmi dvorců. Jednalo se o tři arény Arthur Ashe Stadium, Louis Armstrong Stadium a Grandstand, a také kurty č. 5, 11, 13 a 17.\n\nV semifinále mužské dvouhry se udál historický průlom v mužském tenisu s novými rekordy. Do finále nějakého z grandslamových turnajů nepostoupil ani jeden z hráčů takzvané „velké čtyřky“, tedy Djoković, Nadal, Federer nebo Murray. Stalo se tak vůbec poprvé od roku 2005, kdy proti sobě na Australian Open nastoupili Marat Safin a Lleyton Hewitt. Chorvat Marin Čilić se stal nejníže nasazeným vítězem US Open od roku 2002, kdy triumfoval Pete Sampras. Japonec Kei Nišikori byl prvním asijským mužem v grandslamovém finále. Zároveň poprvé od French Open 2005, kdy Nadal ve finále porazil Argentince Mariana Puertu, si o titul zahráli dva fináloví debutanti. Po triumfu Stana Wawrinky na Australian Open 2014, tak poprvé od roku 2003, zvítězili na grandslamech jedné sezóny dva tenisté nepatřící do „velké čtyřky“.\n\nV přestávce po prvním semifinále mužské dvouhry na centrálním dvorci Arthura Ashe požádala Martina Navrátilová veřejně o ruku partnerku Julií Lemigovovou, o 15 let mladší poslední Miss Sovětského svazu z roku 1991, která žádost přijala.\n\nPotřetí za sebou vyhrála ženskou dvouhru světová jednička Serena Williamsová, která ve finále zdolala bývalou první hráčku klasifikace, Dánku Caroline Wozniackou. na turnaji tak neprohrála už 21 zápasů v řadě. Ziskem 18. grandslamové trofeje se vyrovnala legendám Chris Evertové a Martině Navrátilové, které vítězce pogratulovaly přímo na kurtu. Více grandslamových titulů než Williamsová měla v open éře už jen Steffi Grafová, jež získala dvacet dva trofejí. Šestým vítězstvím Američanka také vyrovnala rekord otevřené éry Chris Evertové v počtu singlových titulů z US Open.\n\nBratři Bob a Mike Bryanovi vyhráli mužskou čtyřhru, čímž jako první pár v historii tenisu, vybojovali jubilejní 100. společný titul z deblové soutěže. Navíc šestnáctou grandslamovou trofejí vyrovnali rekord Australana Todda Woodbridge, který ovšem své tituly získal se dvěma jinými partnery. Alespoň jedním grandslamovým vítězstvím za sezónu prodloužili vlastní rekord na 10 let bez přerušení. Sourozenecká dvojice také pátou trofejí na US Open vytvořila nový rekord otevřené éry.\n\nSoutěž mužské dvouhry poprvé v kariéře ovládl šestnáctý hráč světa Chorvat Marin Čilić, který se tak stal po svém trenéru Goranu Ivaniševićovi a Ivě Majoliové teprve třetím chorvatským vítězem jednoho ze čtyř majorů.\n\nPotřetí v řadě a pošesté celkově vyhrála ženskou dvouhru Serena Williamsová, která tak získala 18. singlový Grand Slam kariéry, čímž se vyrovnala legendám Chris Evertové a Martině Navrátilové.\n\nMužskou čtyřhru opanovali americká dvojčata Bob a Mike Bryanovi. Pro oba se jednalo o šestnáctý grandslamový titul ve čtyřhře, kterým vyrovnali rekord Australana Todda Woodbridge. Navíc to pro ně byl jubilejní 100. společný titul ve čtyřhře na okruhu ATP.\n\nŽenskou čtyřhru opanoval čtvrtý nejvýše nasazený pár Rusek, složených z Jekatěriny Makarovové a Jeleny Vesninové. Obě šampiónky získaly druhý grandslamový titul, když společně již vyhrály French Open 2013.\n\nSmíšenou čtyřhru ovládla nejvýše nasazená brazilsko-indická dvojice Bruno Soares a Sania Mirzaová. Pro Soarese to byl druhý titul z newyorského mixu a pro Mirzaovou premiérový, avšak celkově třetí z této kategorie.\n\n\nCelkový rozpočet US Open 2014 činil 38 251 760 dolarů, což představovalo meziroční nárůst o 11,7 %. Pokud by maximálně uspěli v singlových soutěžích první tři muži a ženy v pořadí z Emirates Airline US Open Series 2014, pak by dotace mohla dosáhnout částky 40 851 760 dolarů. Vítězové mužské a ženské dvouhry si připsali částku 3 milióny dolarů. \n\nTenisté a tenistky, kteří se umístili na prvních třech místech dvouhry v turnajích Emirates Airline US Open Series 2014 získali finanční prémii podle dosaženého výsledku na grandslamu.\n\nTenisté na US Open 2014\n\nNásledující tenisté obdrželi divokou kartu do hlavních soutěží. Divoké karty pro zástupce australského a francouzského tenisu v singlových soutěžích byly přiděleny v rámci reciproční dohody tří grandslamů Roland Garros, Australian Open a US Open.\n\n\n"}
{"id": "1021119", "url": "https://cs.wikipedia.org/wiki?curid=1021119", "title": "Bierne", "text": "Bierne\n\nBierne je francouzská obec v departementu Nord v regionu Hauts-de-France. V roce 2011 zde žilo 1 674 obyvatel.\n\nArmbouts-Cappel, Bergues, Cappelle-la-Grande, Coudekerque-Village, Socx, Steene\n\n\"Počet obyvatel\" \n\n"}
{"id": "1021122", "url": "https://cs.wikipedia.org/wiki?curid=1021122", "title": "IEEE 802.1aq", "text": "IEEE 802.1aq\n\nShortest Path Bridging (SPB), specifikovaný ve standardu IEEE 802.1aq, je technologie počítačových sítí se záměrem zjednodušit vytváření a konfigurování sítí s možností vícecestného směrování.\n\nShortest Path Bridging je náhradou starších protokolů Spanning Tree Protocols(IEEE 802.1D STP, IEEE 802.1w RSTP, IEEE 802.1s MSTP), které dovolovaly pouze jedinou cestu směrem k root bridge a blokovaly všechny redundantní cesty, které by mohly vést k L2 smyčkám. U SPB lze mít všechny cesty aktivní (dovoluje agregaci linek podle standardu IEEE 802.1AX a funkci MC-LAG) využitím vícero tras stejné hodnoty. Nabízí vytváření mnohem větších L2 topologií (až 16 miliónů ve srovnání s limitem 4096 VLANů), rychlejší konvergenční časy a vylepšuje využití síťových topologií (Smíšená topologie) zvýšenou propustností a redundancí mezi všemi zařízeními sdílením zátěže přes všechny cesty sítě.\n\nTato technologie vytváří logické ethernetové sítě na nativní Ethernet infrastruktuře pomocí linkového stavového protokolu pro propagaci jak topologie, tak i příslušnosti k logické síti. Pakety jsou zapouzdřeny na okraji sítě buď do MAC-in-MAC 802.1ah, nebo značkovaných 802.1Q/802.1ad rámců a dopraveny jen k ostatním členům logické sítě. Jsou podporovány pakety typu unicast, multicast a broadcast a veškeré směrování jde symetrickými, nejkratšími trasami.\n\nŘídící vrstva je založena na protokolu Intermediate System to Intermediate System (IS-IS) s využitím malého počtu rozšíření, definovaných v RFC 6329.\n"}
{"id": "1021123", "url": "https://cs.wikipedia.org/wiki?curid=1021123", "title": "Bourbourg", "text": "Bourbourg\n\nBourbourg [\"búrbúr\"] je francouzská obec v departementu Nord v regionu Hauts-de-France, na polovině cesta mezi Calais a Dunkerque. V roce 2011 zde žilo 7 032 obyvatel. Je centrem kantonu Bourbourg.\n\nBrouckerque, Cappelle-Brouck, Craywick, Looberghe, Saint-Georges-sur-l'Aa, Saint-Folquin, Saint-Pierre-Brouck, Sainte-Marie-Kerque\n\n\n\"Počet obyvatel\" \n\n\n"}
{"id": "1021124", "url": "https://cs.wikipedia.org/wiki?curid=1021124", "title": "Trolejbusová doprava v Pekingu", "text": "Trolejbusová doprava v Pekingu\n\nTrolejbusová doprava v Pekingu je provozována od roku 1957.\n\nTrolejbusový provoz v Pekingu byl zahájen 26. února 1957. Československý podnik Škoda Ostrov sem na konci 50. let dodal celkem 52 trolejbusů Škoda 8Tr. V dalších letech trolejbusy zcela nahradily místní tramvaje; poslední z nich vyjela 6. května 1966. Během 60. a 70. let 20. století byly trolejbusy nejdůležitější součástí MHD, nicméně o toto postavení přišly v dalších desetiletích, kdy nastal prudký rozmach autobusů. V 80. letech byl do Pekingu dodán také jeden trolejbus Škoda 14Tr.\n\nSoučasným provozovatelem sítě je dopravce Beijing Public Transport Holdings. Vozový park čítal na konci roku 2011 celkem 660 trolejbusů, které jezdily na 15 linkách označených čísly 101–109, 111, 112, 114, 115, 118 a 124.\n\nPlány na rozvoj pekingské MHD počítají do roku 2017 s nahrazením dieselových autobusů hybridními trolejbusy s akumulátorem.\n"}
{"id": "1021125", "url": "https://cs.wikipedia.org/wiki?curid=1021125", "title": "Josef Neuwirth", "text": "Josef Neuwirth\n\nJosef (Joseph) Neuwirth (5. června 1855 Zahrádky u České Lípy – 25. dubna 1934 Vídeň) byl český, německy píšící, historik českého středověkého umění doby Karla IV., vysokoškolský profesor, pracovník státní památkové péče.\n\nJosef Franz Neuwirth se narodil v rodině Josefa Neuwirtha, ředitele Nového zámku Alfréda Kounice v Zahrádkách u České Lípy. Po absolvování augustiniánského gymnázia v České Lípě studoval v letech 1875-1878 germanistiku, historii, klasickou filologii, dějiny umění a archeologii na Karlo-Ferdinandově univerzitě v Praze. Během studií se angažoval v rakouské pobočce německého studentského hnutí (\"Corps Austria\"). V letech 1880 – 1885 působil jako středoškolský profesor na německém gymnáziu na Starém Městě a roku 1886 se habilitoval na německé univerzitě v Praze (u profesora Alwina Schultze). Roku 1895 zde získal mimořádnou a 1897 řádnou profesuru ještě za doby působení prof. Alwina Schultze, jehož byl žákem. V letech 1891-1934 byl korespondujícím, později řádným členem \"Společnosti pro podporu německé vědy, umění a literatury v Čechách\" (\"Gessellschaft zur Förderung deutscher Wissenschaft, Kunst und Literatur in Böhmen\").\n\nByl korespondentem vídeňské Centrální komise pro ochranu památek pro Čechy (1886) a pro Dolní Rakousy (1900), od roku 1902 členem komise a v letech 1905-1914 generálním kozervátorem její II. sekce. V letech 1899-1926 byl profesorem obecných dějin umění na Vídeňské technice, v letech 1903-1905 jejím rektorem. Působil jako dvorní rada (1905). U příležitosti jeho penzionování roku 1926 mu byl udělen titul doktora \"honoris causa\" na německé technické univerzitě v Brně a roku 1932 stejný titul na Technické univerzitě ve Vídni.\n\n22. července 1882 se Neuwirth oženil s Gabrielou Adelheid von Stein (*25.5.1859), dcerou německého přírodovědce prof. Samuela Friedricha Nathaniela, rytíře von Stein (1818-1885), profesora a v letech 1875-1876 rektora pražské německé univerzity.\n\nMěli tři děti. Dcera Rosa Neuwirth (*1883) byla známou rakouskou keramičkou, synové se jmenovali Friedrich (*1885) a Kurt (*1893).\nZabýval se českým středověkým uměním a před odchodem do Vídně publikoval práci o křesťanském umění doby Přemyslovců. Navázal na práci Bernarda Gruebera. Dopustil se některých omylů v dataci rotund, jejichž vznik kladl až do 12.století. Správně vyzdvihl význam cisterciáckého řádu pro uvedení gotického slohu do českých zemí. V šesti svazcích postupně publikoval historické práce, které mapovaly architekturu a umění gotiky.\n\nSprávně určil původ architektů Svatovítské katedrály Matyáše z Arrasu i Petra Parléře i jejich podíl na stavbě\n\nDíky dobré znalosti srovnávacího materiálu z Německa, Itálie a Francie pozvedl studium českého umění na evropskou úroveň. Podrobně zkoumal nástěnné a deskové malby na Karlštejně a v Emauzích v Praze. Se závěry jeho bádání polemizoval Max Dvořák.\n\n\n\n"}
{"id": "1021132", "url": "https://cs.wikipedia.org/wiki?curid=1021132", "title": "Časová osa Operace Ochranné ostří", "text": "Časová osa Operace Ochranné ostří\n\nToto je časová osa palestinsko-izraelského vojenského konfliktu známého jako Operace Ochranné ostří. Konflikt mezi izraelskými IOS a palestinskými organizacemi jako Hamás, Palestinský islámský džihád (PID) a dalšími započal 8. července 2014 a skončil uzavřením příměří 26. srpna 2014. \n\nPříprava na velkou ofenzívu proti Hamásu započala již v pondělí 7. července, kdy izraelská armáda povolala 1 500 záložníků k jednotkám blízko Pásma Gazy, kde se připravovali na případnou eskalaci konfliktu. Druhý den, v úterý, bylo povoláno dalších 40 000 záložníků k nasazení u hranic s Pásmem Gazy.\n\nV noci z pondělí 7. července na úterý 8. července začalo izraelské ostřelování 50 cílů v Pásmu Gazy jako odveta za vypálení přibližně 81 raket na izraelské území během předchozích 24 hodin. Během tohoto přípravného ostřelování bylo zraněno sedmnáct Palestinců.\n\nBěhem odpoledne IOS pokračovaly v cílených útocích proti cílům v Gaze, např. proti domu jednoho z velitelů Hamásu Abdula Rahmana Juda, který podle některých tvrzení používal svůj dům jako velitelské a řídící středisko. Při útocích byl zabit i Muhammad Sa´aban, velitel námořního oddílu Hamásu, cílem útoků se staly domy dalších vysokých představitelů Hamásu. Obyvatelé domů, proti kterým byly útoky vedeny byli izraelskou armádou vyzváni, aby se uchýlili do bezpečí.\n\nNa útoky Hamás odpověděl prohlášením, že všichni Izraelci se stávají legitimními cíli. V podvečer rakety obranného systému Železná kopule sestřelily raketu mířící na Tel Aviv. Krátce poté se pět palestinských ozbrojenců pokusilo dostat do Izraele přes pláž poblíž kibucu Zikim. V následné přestřelce s příslušníky IOS všichni Palestinci zahynuli.\n\nNa tiskové konferenci uspořádané ve večerních hodinách příslušníci Hamásu zveřejnili své požadavky, kterými podmiňují ukončení raketového ostřelování Izraele. Mezi tyto požadavky patří dle slov Hamásu mimo jiné ukončení okupace pásma Gazy, Jeruzaléma a Západního břehu Jordánu. Hamás zároveň přijal odpovědnost za odpalování raket proti Izraeli. K odpovědnosti za raketové ostřelování se přihlásili i Islámský džihád, Výbory lidového odporu a Demokratická fronta pro osvobození Palestiny.\n\nBěhem večera bylo vystřeleno několik raket proti Tel Avivu a Jeruzalému. Jedna z raket dopadla do Chadery ležící 45 km severně od Tel Avivu, což je nejdelší vzdálenost, kterou překonala raketa vystřelená z pásma Gazy. \n\nBěhem celého dne izraelská armáda zaútočila na 435 cílů v pásmu Gazy. Při těchto útocích zahynulo 23 Palestinců včetně dvou dětí do pěti let. Zraněno bylo 122 lidí. Během dne bylo z pásma Gazy vypáleno proti Izraeli 225 raket, z nichž 40 bylo sestřeleno.\n\nKrátce po půlnoci se pod vedením prezidenta Mahmúda Abbáse sešlo vedení palestinské samosprávy. Abbás požádal egyptského prezidenta Abd al-Fattáha as-Sísího o zprostředkování příměří.\n\nIOS oznámily, že v noci napadly 160 cílů v pásmu Gazy, proti Izraeli v tomto období bylo vystřeleno 235 raket. V odpoledních hodinách potvrdily IOS dalších 129 úderů v Gaze proti palestinským ozbrojencům, palebným uskupením a velitelským centrům.\n\nV podvečer zaútočilo izraelské letectvo na další cíle v Gaze. Při jednom z útoků byl zabit jeden z velitelů Islámského džihádu, v dalším zasaženém domě zahynula matka s dvěma dětmi. Prezident Abbás nazval tyto útoky \"izraelskou genocidou\". Během večera odpálil Hamás dvě rakety proti Dimoně ve snaze zasáhnout tamní jaderné zařízení.\nV rozhovoru pro The Guardian uvedl představitel organizace Lékařská pomoc pro Palestince, že nejméně sedm dětí zemřelo v souvislosti s izraelskými útoky.\n\nPočet obětí během dne dosáhl na palestinské straně 51 lidí. 450 osob bylo zraněno. Na izraelské straně nebyl nikdo zabit, 68 osob bylo zraněno.\n\nPo 36 hodinách bojů dosáhl počet obětí na palestinské straně 68 mrtvých a 550 zraněných. Izrael během tohoto období zaútočil na 550 cílů. Během tohoto období zasáhl Izrael proti více cílům než za osm dní trvající operaci Pilíř obrany.\n\nV časných ranních hodinách oznámil Pan Ki-mun, generální tajemník OSN, že se s několika světovými vůdci pokoušel nalézt řešení konfliktu. Zároveň bylo oznámeno, že se k jednáním o problému sejde Rada bezpečnosti OSN.\n\nV průběhu noci zaútočilo izraelské letectvo na celkem 320 cílů. Výsledkem bylo 14 mrtvých, včetně několika žen a dětí. Z Gazy byly během rána odpáleny rakety proti řadě míst v Izraeli, např. proti Tel Avivu, Dimoně, Aškelonu a dalším. Pokud nedojde k zastavení raketových útoků, pohrozil Izrael pozemní operací. K 10. červenci podle tvrzení mluvčího IOS dopadlo do Izraele 234 raket a 64 jich bylo zničeno protiraketovým obranným systémem.\n\nBěhem odpoledne podniklo izraelské letectvo útoky proti třem vysokým představitelům Islámského džihádu, kterým Izrael přičítá odpovědnost za raketové útoky proti svému území. Počet mrtvých Palestinců za tento den dosáhl 33. Proti Izraeli bylo za toto období vypáleno 96 raket. Ve večerních hodinách USA prostřednictvím svého konzulátu Jeruzalémě oznámily, že nabízí pomoc všem americkým občanům nacházejícím se v pásmu Gazy. Prohlášení přišlo poté, co Izrael oznámil, že jeho cílem není příměří, ale úplná demontáž infrastruktury Hamásu. Hamás ve svém prohlášení deklaroval svou připravenost k dlouhé bitvě.\n\nVe 3.30 sestřelil systém Iron Dome raketu nad Haifou, což bylo dosud nejdále od pásma Gazy. Časně ráno byly příslušníkem organizace Al-Džamál Al-Islamíja odpáleny tři rakety z území Libanonu. Ty nezpůsobily v Izraeli žádné škody. Na palbu z libanonského území odpověděl Izrael odpálením 25 dělostřeleckých granátů proti Libanonu. Egyptské úřady zlikvidovaly pokus o propašování raket na své území. Předpokládá se, že rakety měly být odpáleny proti Izraeli.\n\nZa celý den Izrael zaútočil proti 235 cílům v pásmu Gazy, což mělo za následek 23 mrtvých. Proti Izraeli bylo vypáleno 137 raket, které nezpůsobily žádné úmrtí. Od začátku operace IOS zaútočila na 1090 cílů v pásmu Gazy, proti Izraeli bylo celkem vypáleno 525 raket.\n\nÚtok IOS proti domu policejního šéfa Gazy měl za následek 21 mrtvých a 45 zraněných. Řada mrtvých byli lidé v té chvíli vycházející z blízké mešity. Při jednom z dalších útoků zasáhla izraelská raketa centrum pro zdravotně postižené v Gaze a vyžádala si životy dvou jeho obyvatel. Zasažena byla i mešita, která podle mluvčího IOS sloužila jako muniční sklad. Hamás se přihlásil k odpovědnosti za deset raket odpálených proti Tel Avivu. Exploze si nevyžádaly žádné oběti. Na tiskové konferenci ve večerních hodinách oznámil Hamás záměr odpálit proti Izraeli několik desítek raket s cílem zpochybnit účinnost protiraketového deštníku Iron Dome. Většina těchto raket dopadla do neobydlených oblastí, tři rakety byly systémem sestřeleny. Jako odvetu za tento hromadný útok provedly IOS kombinovaný útok zahrnující dělostřelectvo a letectvo proti řadě cílů v Gaze. \n\nTři rakety vypálené pozdě večer proti Efratu z pásma Gazy dopadly do palestinských oblastí v Betlémě a Hebronu. Pozdě v noci odpověděl Izrael dělostřeleckou palbou na dvě rakety vystřelené z Libanonu směrem na západní Galileu.\n\nBěhem celého dne Izrael zaútočil na 180 cílů v Gaze. Při těchto útocích zahynulo 51 lidí. Z pásma Gazy bylo vystřeleno 125 raket, které nezpůsobily žádné ztráty na životech.\n\nČasně ráno se na pláži al-Sudanija v Gaze vylodili izraelští vojáci. Jejich cílem bylo zničení zařízení pro odpalování raket dlouhého doletu. Během operace se Izraelci střetli s příslušníky Hamásu. V následné přestřelce byli tři příslušníci Hamásu zabiti a čtyři izraelští vojáci zraněni.\nDle Izraele byla operace úspěšná, neboť se podařilo zničit několik odpalovacích zařízení.\n\nOd 6.00 díky půlhodinovému zastavení bojů mohli Gazu v doprovodu IOS opustit lidé s dvojím občanstvím. Této možnosti využilo 670 lidí,\nmnoho dalších ale zůstalo.\nBěhem dopoledne vystřelili Palestinci čtyři rakety proti Guš Danu, Šefele a Ašhodu.\nV Aškelonu byl při výbuchu vážně zraněn jeden chlapec.\nBěhem odpoledne odpálil Hamás rakety typu Fajr-5, Kassám a LAR-160 proti řadě míst po celém Izraeli. Část raket byla zachycena a zničena systémem Iron Dome.\nRakety vypálené z Gazy během večera zasáhly v Izraeli infrastrukturu zásobující elektřinou 70 000 Palestinců v Gaze.\n\nBěhem dne udeřil Izrael proti 173 cílům v Gaze, výsledkem bylo 13 mrtvých. Proti Izraeli bylo vypáleno 130 raket, nikdo nebyl zabit.\n\nDle tvrzení IOS bylo při jejich útocích v Gaze zničeno 3000 raket z celkového počtu 9000 raket, které Palestinci vlastní.\nBěhem odpoledne IOS podle svého tvrzení sestřelili poblíž Ašhodu dron vypuštěný z Gazy. K vypuštění dronu se později přihlásil Hamás s tím, že do Izraele vyslal celkem šest strojů, z nichž tři splnily své úkoly na vojenských základnách IOS.\nV podvečer vydal Hamás zprávu, že protitankovou střelou Kornet zničil izraelský tank Merkava. Izrael útok na tank potvrdil, ale sdělil, že raketu zničil aktivní systém ochrany vozidla Thropy před tím, než zasáhla svůj cíl.\n\nBěhem dne bylo z Gazy proti Izraeli vystřeleno 115 raket, aniž Izrael zaznamenal ztráty na životech. Izrael udeřil proti 163 cílům v Gaze a zabil sedm bojovníků Hamásu.\n\nBěhem noci byly proti Ejlatu vypáleny dvě rakety a to z Egypta. Bylo to poprvé, co došlo k odpálení raket z tohoto území.\n\nV 7.00 Izrael oznámil, že souhlasí s egyptským návrhem na příměří, které by mělo platit od 9.00.\nHamás oznámil, že o příměří s ním nikdo nejednal, jeho přijetí by se, dle Hamásu navíc než příměří podobalo spíše kapitulaci. Po zahájení příměří odpálil Hamás proti Izraeli 40 raket. Představitel Hamásu Ismail Haníja poté sice připustil, že Hamás o chystaném příměří věděl, ale nepřijme ho do té doby, dokud Izrael nesplní požadavky \"palestinského lidu\" jako například ukončení blokády. Po šesti hodinách jednostranného příměří Izrael obnovil útoky jako odpověď na raketové ostřelování z Gazy.\n\nBěhem večera izraelský premiér Netanjahu odvolal náměstka ministra obrany Danny Danona s tím, že Danon ve svém prohlášení \"ponížil Izrael před Hamásem\". Během večera také na zranění utrpěná při palestinské minometné palbě zemřel v Izraeli druhý člověk.\n\nBěhem dne zaútočil Izrael na 96 cílů v pásmu Gazy, což mělo za následek 16 mrtvých. Proti Izraeli bylo vystřeleno 156 raket.\n\nBěhem této operace bylo ke dni 15. července 2014 podle údajů Úřadu pro koordinaci humanitárních záležitostí při OSN dosud zabito 214 osob (z toho nejméně 164 civilistů) a zraněno 1585 osob. Podle IOS patřilo 90 zabitých osob k palestinským ozbrojencům a další mrtvé lze přičíst faktu, že Hamás používá \"lidské štíty\", což bylo potvrzeno vystoupením mluvčího Hamásu v palestinské televizi Al-Aqsa, kde povzbuzoval Palestince k vytváření lidských štítů. Na izraelské straně byl zabit 15. července jeden člověk a dále bylo zraněno 22 osob. K 15. červenci ostřelovaly IOS více než 1680 míst v Pásmu Gazy, z palestinské strany bylo vypáleno více než 1210 raket, z nichž Železná kopule zneškodnila okolo 213 raket. Několik raket bylo do severního Izraele vypáleno z jižního Libanonu, minimálně jedna byla vypálena libanonskými teroristy z organizace Al-Džamá Al-Islamíja. Pár dalších raket bylo vypáleno do Izraele ze Sýrie a pokus o vypálení dvou raket z Egypta byl zmařen egyptskou stranou.\n\nBěhem noci izraelské letectvo bombardovalo dům jednoho z velitelů Hamásu, zasaženy byly i tři domy dalších z vůdců. Všechny čtyři domy byly v době útoku prázdné. Po těchto útocích bylo oznámeno, že počet obětí v Gaze překonal hranici 200. V průběhu noci odeslal také Izrael připravené nahrávky přibližně 100000 obyvatel Gazy s výzvou k opuštění domovů do 8.00.\n\nIzraelská zdravotnická organizace Magen David Adom nabídla palestinské straně krev pro potřeby zraněných. Palestinská samospráva nabídku odmítla a odmítla i nabídku na pomoc při odběrech krve.\n\nBěhem odpoledne Hamás a Palestinský islámský džihád navhly uzavření desetiletého příměří s Izraelem při splnění těchto podmínek ze strany Izraele:\n\n\nPozdě odpoledne šrapnely z dělostřeleckého náboje vystřeleného izraelským dělovým člunem zabily na pláži v Gaze čtyři palestinské chlapce ve věku 9-11 let. Během dne objevili zaměstnanci UNRWA v prázdné školní budově v Gaze ukrytých 20 raket. Izrael následně oznámil, že rakety byly vráceny Hamásu. Mluvčí UNRWA prohlásil, že je běžnou praxí OSN všude na světě, že nevybuchlá munice se předává orgánům místní správy.\n\nBěhem dne zaútočil Izrael na 50 cílů v pásmu Gazy, což mělo za následek smrt 17 lidí. Proti Izraeli bylo za stejnou dobu vypáleno 94 raket.\n\nIzrael a Hamás souhlasili s příměřím navrženým OSN, které se konalo mezi 10.00 a 15.00 místního času. Několik hodin před nabytím účinnosti příměří proniklo 13 ozbrojených příslušníků Hamásu tunelem z Gazy do Izraele. V následné přestřelce s IOS utrpěli Palestinci ztráty a byli odraženi bez ztrát na izraelské straně. Palestinští ozbrojenci byli dle tvrzení rádia izraelské armády vybaveni prostředky pro únos.\n\nDvě hodiny před nabytím účinnosti příměří byly proti Izraeli vypáleny tři rakety, ke kterým se žádná z palestinských skupin nepřihlásila. Další rakety proti Izraeli byly vypáleny v okamžiku ukončení příměří v 15.00. V podvečer sestřelily IOS dron, k jehož vypuštění se přihlásil Hamás. \n\nV podvečer zahájilo izraelské dělostřelectvo palbu na sever pásma Gazy, když před tím vyzvalo civilní obyvatelstvo, aby prostor opustilo. Opuštění prostoru civilním obyvatelstvem nařídil i Hamás. Ve 22.30 oznámila televizní stanice Islámského džihádu, že do Gazy vstoupily izraelské pozemní jednotky. Izrael zahájil pozemní invazi do Pásma Gazy poté, co jednání o příměří s Hamásem zkrachovala. Zahájení pozemní invaze potvrdili i premiér Netanjahu a ministr obrany Moše Ja'alon. Netanjahu uvedl, že cílem pozemní operace je likvidace tunelů používaných Hamásem k útokům proti Izraeli.\n\nPovoláním dodatečných záloh stoupla síla jednotek IOS účastnících se operace na 72 000. \n\nBěhem noci izraelské jednotky zničily dům vůdce Palestinského islámského džihádu. Během dne Izrael oznámil, že nalezl 13 tunelů, čímž celkový počet objevených tunelů stoupl na 21. Výsledkem prvního dne pozemní operace bylo 20 mrtvých a 13 zajatých příslušníků Hamásu. Na izraelské straně byl zabit 1 voják.\n\nBěhem odpoledne proniklo několik palestinských militantů v izraelských uniformách tunelem do Izraele. V následné přestřelce zahynuli dva izraelští vojáci a jeden Palestinec. Zbývající Palestinci uprchli tunelem, někteří z nich zahynuli v při pozdějším náletu na pásmo Gazy. Raketa vystřelená pozdě odpoledne z Gazy zasáhla v Izraeli stan beduínské rodiny, přičemž zahynul otec rodiny.\n\nDle sdělení IOS bylo od počátku pozemní operace zabito více jak 40 palestinských ozbrojenců a 21 jich bylo zajato. Během dne bylo proti Izraeli vystřeleno více než 94 raket. IOS zaútočila v Gaze na 140 míst, což mělo za následek 49 mrtvých.\n\nIOS oznámily, že na izraelské území pronikl tunelem palestinský ozbrojenec, který před tím, než byl sám zabit zastřelil jednoho izraelského vojáka. Další izraelský voják byl zabit protitankovou střelou. Podle Hamásu zahynulo při tomto útoku 5 izraelských vojáků.\n\nKrátce po půlnoci zahynulo v zasaženém obrněném transportéru sedm izraelských vojáků. Během ozbrojeného konfliktu v jedné ze čtvrtí Gazy zahynulo v bojích 72 Palestinců, vesměs civilistů. K eskalaci bojů došlo poté, co se izraelská pěchota dostala pod palbu příslušníků palestinských ozbrojených skupin a následně požádala o dělostřeleckou a leteckou podporu. Předseda palestinské samosprávy Mahmúd Abbás tyto boje nazval \"masakrem\". Kvůli evakuaci zraněných z této oblasti požádal Hamás prostřednictvím Červeného půlměsíce o humanitární příměří. Poté, co Izrael souhlasil, vstoupilo ve 13.30 místního času příměří v platnost. O hodinu později ale sami Palestinci příměří porušili. Na jejich palbu Izraelci odpověděli, přesto ale následně souhlasili s prodloužením příměří. \n\nBěhem dne bylo podle IOS zabito 13 izraelských vojáků a 100 palestinských ozbrojenců. Odhaleno bylo více než 10 tunelových systémů. Během útoku proti domu jednoho z příslušníků Hamásu zahynulo spolu s ním i 25 příslušníků jeho rodiny. Podle Hamásu v bojích během dne zahynulo 32 izraelských vojáků. Navíc Hamás prohlásil, že zajal izraelského vojáka jménem Saul Aron. Izrael tyto zprávy popřel.\n\nV noci se dvě skupiny palestinských bojovníků pokusily proniknout prostřednictvím tunelů do Izraele. IOS obě skupiny napadla a 10 ozbrojenců zabila. Během dalšího útoku se podařilo 10 Palestincům v uniformách IOS proniknout do Izraele. Čtyři izraelští vojáci byli zabiti, když jejich džíp zasáhla protitanková střela.\n\nPodle zpráv z Gazy zabily střepiny pět lidí v místní nemocnici. Podle IOS cílem útoku byly protitankové střely uložené poblíž nemocnice. Na hraničním přechodu Erec zřídily IOS polní nemocnici pro zraněné z Gazy. Podle CNN více než 83 000 Palestinců hledá útočiště v zařízeních OSN.\n\nBěhem dne zahynulo celkem sedm izraelských vojáků.\n\nRáno oznámily IOS, že během noci zahynuli dva izraelští vojáci. Později izraelská armáda oznámila, že postrádá ostatky jednoho ze svých vojáků zabitého v boji. Podle jména Orol Saul by se mohlo jednat o vojáka, o němž Hamás tvrdí, že ho zajal. Podle oficiálního stanoviska IOS je ale voják mrtev.\n\nPodle tvrzení zpravodajské agentury Al-Jazeera se její kancelář stala cílem útoku izraelské armády. To ale IOS popírá, nicméně nevylučuje, že se mohlo jednat o nepřímé škody vzniklé při útoku na jiné cíle. Během odpoledne IOS zveřejnily informace o Palestincích, kteří pronikli předcházející den do Izraele: nejméně tři z nich byli děti ve věku 13-14 let vybavené tzv. \"sebevražednými vestami\".\n\nBěhem večera vydala EU prohlášení, ve kterém odsoudila odpalování raket z pásma Gazy, používání lidských štítů a vyzvala k odzbrojení všech militantních skupin v Gaze. Ve zprávě se dále píše, že přestože má Izrael právo na obranu, je EU \"zděšena ztrátami na lidských životech v Gaze\". Zároveň požádala Izrael, aby se snažil omezit civilní ztráty.\n\nVečer UNRWA oznámila, že již podruhé v jednom týdnu nalezla během kontroly uskladněné rakety v jedné ze svých škol.\n\nBěhem noci některé ze zpráv hovořily o tom, že IOS ostřeluje nemocnici Al-Wafa. Izrael sdělil, že se jeho jednotky při několika příležitostech ocitly pod přímou palbou z nemocnice. Zároveň zveřejnil video ukazující střelbu z nemocnice, varování ze strany IOS a následný útok, který vyvolal výbuch munice uložené v nemocnici.\n\nRáno oznámil Hamás, že sestřelil stíhačku F-16 izraelského letectva. Izrael tuto zprávu nijak nekomentoval.\n\nBěhem odpoledne oznámil Izrael, že v jednom z nově objevených tunelů byly nalezeny izraelské uniformy, mapy a zbraně. Od začátku operace objevila izraelská armáda 28 tunelových systémů a více jak 60 vstupů do tunelů. Tři izraelští vojáci zahynuli v troskách domu, když padli do předem nastražené léčky.\n\nBěhem noci se v obklíčení poblíž Chan Junis vzdalo 150 příslušníků Hamásu.\n\n11 lidí, včetně 7 dětí a 2 žen zahynulo a 110 dalších bylo zraněno během útoku na školu UNRWA sloužící civilistům jako úkryt. Přestože Izrael nepřiznal odpovědnost za útok, jeden z velitelů IOS připustil, že by škola mohla být zasažena izraelskou palbou. Zatímco úřady v Gaze obvinily z útoku Izrael, OSN a Fatáh po svém vyšetřování sdělili, že se neví, kdo na školu zaútočil. V okamžiku útoku se ve škole ukrývalo 800 lidí.\n\nBěhem večera protestovalo více než 10000 Palestinců na Západním břehu Jordánu. Tato akce byla největším protestem od dob druhé intifády. V návaznosti na tyto protesty vyzval Hamás k jejich pokračování.\n\nNa tento den vyzvali palestinští představitelé všechny Palestince k účasti na tzv. \"Dni hněvu\".\n\nPodle IOS během dne zahynuli při pokusu o únos izraelský voják a palestinský ozbrojenec. Podle Hamásu zahynulo během dne 10 izraelských vojáků. Při sesutí jednoho z tunelů byl zraněn izraelský velitel divize.\n\nNávrh Johna Kerryho na příměří a setkání v Káhiře studují jak Hamás, tak Izrael. Součástí jednání by měly být tyto body:\n\n\nBěhem večera Izrael podmínky příměří odmítl jako nedostačující, neboť nezmiňují ničení tunelů, souhlasil ale s dvanáctihodinovým humanitárním příměřím.\n\nIzrael i Hamás souhlasili s dvanáctihodinovým humanitárním příměřím od 8.00 do 20.00. Izrael ale uvedl, že v likvidaci tunelů bude pokračovat i během příměří. Z pásma Gazy bylo na území Izraele před začátkem příměří vystřeleno 9 raket.\n\nZatímco Izrael těsně před koncem příměří souhlasil s jeho čtyřhodinovým prodloužením, Hamás prodloužení odmítl a zahájil ostřelování Izraele. Izrael palbu neopětoval.\n\nBěhem příměří bylo v pásmu Gazy nalezeno dalších 150 těl, čímž celkový počet obětí přesáhl 1000.\nPoté, co na následky zranění zemřeli dva izraelští vojáci, dosáhly izraelské ztráty 42 lidí. Izrael také postrádá tělo izraelského vojáka a předpokládá, že je v rukou Hamásu.\n\nPůlnocí skončilo prodloužené příměří. Přes pokračující ostřelování ze strany Palestinců souhlasil Izrael s jeho prodloužením o 24 hodin. Hamás odmítl příměří, které neobsahuje podmínku izraelského stažení se z Gazy. Po několika hodinách, kdy Izrael respektoval požadavek OSN na humanitární příměří začal Hamás znovu ostřelovat Izrael, na což IOS odpověděly útoky na cíle v Gaze. Později zveřejnil Hamás žádost o další příměří, přičemž ale pokračoval v palbě na Izrael.\n\nKromě Izraele pokračoval v ničení tunelů i Egypt. Dle egyptského prohlášení se v poslední době podařilo zničit 13 tunelů spojující Gazu s Egyptem. Dle oznámení Izraele byl při útoku IOS zabit jeden z velitelů Hamásu, Ismajl Mohamed Saad Akluk. Izraelské ministerstvo zdravotnictví nabídlo do pásma Gazy humanitární pomoc obsahující lékařské vybavení a darovanou krev. Palestinská samospráva pomoc odmítla.\n\nPodle vyšetřování případu ostřelování a následných úmrtí v objektu UNRWA, které provedla IOS, izraelský granát, který do prostoru školy dopadl nezpůsobil žádná zranění. OSN uvedla, že provede vlastní šetření.\n\nVe večerních hodinách ve svém prohlášení potvrdil americký prezident B. Obama svou podporu právu Izraele na vlastní obranu, ale vyjádřil znepokojení nad ztrátami na životech mezi civilisty v Gaze.\n\nNa svém mimořádném zasedání RB OSN vyzvala obě bojující strany k zahájení okamžitého a časově neomezeného humanitárního příměří. Ve svém prohlášení RB OSN ale nezmínila ani Hamás ani Izrael, hovoří se pouze o bojujících stranách. Zároveň RB OSN požádala Egypt o zprostředkování trvalého příměří.\n\nIOS se oficiálně distancovaly od útoku na nemocnici Al-Šifa v Gaze. Při výbuchu zde bylo zraněno několik desítek lidí. Dle tvrzení IOS byla exploze způsobena výbuchem rakety Fajr-5, kterou se místní ozbrojenci pokusili vystřelit na Izrael. Hamás i PIJ popřely, že by měly s výbuchem něco společného.\n\nVe večerních hodinách zaútočilo v Izraeli na izraelské vojáky palestinské komando, které prošlo tunelem s cílem unést izraelského vojáka. V boji s příslušníky IOS bylo podle izraelské armády zabito pět izraelských vojáků a jeden Palestinec, zbytek Palestinců se stáhl. Podle tvrzení Hamásu bylo zabito 10 izraelských vojáků a žádný Palestinec.\n\nČtyři izraelští vojáci zahynuli během minometného útoku z pásma Gazy na Eškol. IOS na to odpověděly palbou, když před tím vyzvaly obyvatele cílových oblastí, aby se evakuovali. Další izraelský voják zahynul po útoku protitankovou střelou na obrněný buldozer. Skupina Palestinců, která střelu odpálila se ukryla v blízké budově, která byla následně zničena izraelskými obrněnými buldozery. Ve zřícené budově zahynulo osm ozbrojenců, dva byli zajati.\n\nDle tvrzení Hamásu se jeho příslušníkům podařilo během tří samostatných útoků zabít celkem 19 izraelských vojáků.\n\nIzrael kritizoval příměří navržené ministrem Johnem Kerrym za to, že se jedná o podporu Hamásu. Izrael zároveň prohlásil, že nebude souhlasit s žádným příměřím, které nebude akceptovat ničení tunelů a demilitarizaci pásma Gazy.\n\nKrátce po půlnoci oznámila Francie, že předala na pomoc Gaze 8 milionů Euro.\n\nBěhem noci zaútočily IOS na 70 cílů uvnitř pásma Gazy. Zabito bylo přes 100 lidí, mimo jiné i velitel PIJ v Rafahu. Zasažen byl i dům jednoho z politických vůdců Hamásu Ismaijla Ahmeda Haníji, budovy, ve kterých sídlí televizní stanice a rozhlasová stanice provozované Hamásem či jediná elektrárna v Gaze.\n\nBěhem večera oznámil Egypt, že se všechny strany konfliktu dohodly na příměří, žádné datum ale nebylo stanoveno.\n\nSpolečně se svou manželkou a pěti dětmi zahynul ve svém domě Waddah Abu Amer, politický vůdce DFOP po zásahu raketou odpálenou izraelskou armádou. V podvečer zlikvidovali příslušníci IOS skupinu palestinských ozbrojenců, která tunelem pronikla do Izraele. \n\nPři kontrole svých objektů nalezli pracovníci UNRWA již potřetí ve jedné ze škol uskladněné rakety.\n\nPIJ oznámil, že žádná z palestinských skupin nebyla oficiálně pozvaná do Egypta na jednání o příměří.\n\n19 Palestinců zemřelo po zásahu raketou do jedné z budov UNRWA. Izrael připustil, že úder provedly IOS s tím, že z blízkého okolí byla proti Izraeli odpálena raketa. \n\nIzrael souhlasil s čtyřhodinovým humanitárním příměřím. Hamás příměří odmítl s tím, že se jedná o izraelský pokus mediálně vylepšit svůj obraz.\n\nVe večerních hodinách zahynuli 3 izraelští vojáci poté, co se na ně zhroutila budova zdravotního střediska UNRWA. UNRWA později oznámila, že se nejednalo o její budovu a ani o jejich zdravotní středisko.\n\nDle tvrzení Hamásu bylo 15 izraelských vojáků zabito při pumovém útoku východně od Khan Junis. Dalších 12 vojáků bylo údajně zabito, když padlo do pasti při vstupu do podminovaného domu. 15 dalších vojáků bylo při výbuchu zraněno. Dle tvrzení IOS bylo během dne zabito jeho vojáky 9 palestinských ozbrojenců. \n\nZa celou dobu operace bylo zabito v pásmu Gazy 1346 lidí, Izrael ztratil 56 vojáků a tři civilisty.\n\nUSA se rozhodly Izraeli předat zásoby zbraní včetně raketometů či minometů, které měly USA v Izraeli řadu let uskladněné. Časně ráno oznámil Izrael, že rozhodl o povolání dalších 18000 záložníků.\n\nPalestinská samospráva oznámila, že hodlá zažalovat Izrael u Mezinárodního trestního soudu za válečné zločiny. Samospráva se tak rozhodla i přes riziko, že sama bude čelit podobné žalobě ze strany Izraele.\n\nIzrael a Hamás se dohodly na humanitárním příměří trvajícím 72 hodin a to od 1. srpna od 8.00. Izraelský premiér Netanjahu nicméně uvedl, že Izrael bude pokračovat v ničení tunelů bez ohledu na příměří. Během dalších jednání v Káhiře budou o podmínkách příměří jednat všechny strany, přičemž Egypt bude prostředníkem mezi Izraelem a USA na jedné straně a Hamásem na straně druhé.\n\nPočet obětí v Gaze stoupl na 1441, čímž překonal počet obětí z operace Lité olovo.\n\nV 9.30, 90 minut poté, co vstoupilo v platnost příměří, se dostala skupina příslušníků Hamásu tunelem do Rafáhu, kde zaútočila na izraelské vojáky. Dva z nich zabila a jednoho, Hadara Goldina unesla. Porušení příměří následně odsoudila prostřednictvím svých představitelů řada zemí, včetně OSN. Kolem 10 hodiny došlo k dalšímu porušení příměří, když příslušníci Hamásu vystřelili proti Izraeli nejméně 15 raket. 62 Palestinců zahynulo během následných těžkých bojů v Rafahu. Vzhledem k útokům Izrael odvolal příměří.\n\nVojenské křídlo Hamásu, Brigády Izz ad-Dína al-Kassáma popřely svou účast na Goldinově únosu. Naproti tomu Hamás přiznal, že ztratil kontakt se skupinou, která útok a následný únos provedla. Hamás předpokládá, že všichni bojovníci i se zajatým Goldinem zahynuli při izraelských leteckých či dělostřeleckých útocích. \n\nPodle palestinského ministerstva zdravotnictví intenzivní útoky v oblasti, kde byl Goldin unesen způsobily smrt nejméně 112 Palestinců.\n\nIzrael pokračoval v cílených náletech na Gazu. Cílem ostřelování se stala jižní a střední část pásma Gazy. Cílem ostřelování se podle TV Al-Aksá mimo jiné stala kolem 11 hodiny i škola OSN v Rafahu, zabito bylo nejméně sedm lidí a 30 zraněno. Podle některých zpráv není jasné, zda výbuch byl důsledek palestinské či izraelské vojenské činnosti. Podle tvrzení Izraele IOS zaměřila poblíž školy 3 ozbrojence na motorce. IOS incident nadále vyšetřuje.\n\nBylo zjištěno, že Hadar Goldin unesený palestinskými ozbrojenci byl zabit při aplikaci izraelské směrnice Hannibal, podle které IOS bombarduje oblast, ve které byl voják zajat a to i s rizikem smrti zajatého vojáka. IOS ukončila ničení nalezených tunelů, premiér Netanjahu nicméně prohlásil, pozemní operace v Gaze bude pokračovat. Zároveň prohlásil, že Izrael nebude jednat s Hamásem o příměří za situace, kdy tato příměří Hamás vzápětí porušuje. Ke stažení izraelských sil z Gazy dojde poté, až bude Izrael přesvědčen o tom, že byla obnovena jeho bezpečnost.\n\nIzraelské letectvo provedlo úspěšné nálety proti bojovníkům Hamásu, mimo jiné i proti několika jeho velitelům. Další čtyři palestinští bojovníci zahynuli v budově, která se stala cílem ostřelování ze strany IOS. Pod troskami zříceného domu zahynuli i další tři ozbrojenci Hamásu, když byli spatřeni při vystupování z tunelu a před palbou izraelských vojáků se ukryli v jednom z domů, který byl následně zničen. V objeveném tunelu našli Izraelci množství zbraní a munice. Tunel byl následně zničen. \n\nIOS zahájila přesun svých pozemních jednotek. Podle prohlášení izraelského ministra obrany se nejedná o stahování ale o přesun, \"aby letectvo mohlo lépe dělat svou práci\".\n\nBěhem dne palestinští ozbrojenci proti Izraeli vystřelili 119 raket.\n\nPři leteckém útoku v severní Gaze byl zabit vysoce postavený velitel Islámského džihádu Daniel Mansour. Z Gazy do Izraele mířila raketová palba. Od 10.00 vyhlásil Izrael sedmihodinové humanitární příměří.\n\nBěhem odpoledne zastřelila izraelská policie v Jeruzalémě muže, který za volantem bagru těžce zranil chodce a poté najel do osobního vozu a autobusu. Zraněný chodec zraněním podlehl. Podle policie se řidič jmenoval Mohammad Jabbis a mstil se za zničení domu svého příbuzného. Další útočník v Jeruzalémě zastřelil na Hebrejské univerzitě izraelského vojáka a poté uprchl na motocyklu.\n\nPozdě večer bylo oznámeno, že Izrael a Hamás se dohodli na příměří, které by mělo trvat 72 hodin.\n\nBěhem celého dne obě strany udržovaly příměří. Delegace všech zúčastněných stran dále diskutovaly v Káhiře o dlouhodobějším příměří. \n\nAmerický prezident Obama podpisem stvrdil poskytnutí 225 milionů dolarů Izraeli na činnost Iron Dome.\n\nS egyptským návrhem o prodloužení příměří vyslovil souhlas Izrael, Hamás oznámil zahájení bojů v případě, že nebudou splněny palestinské požadavky.\n\nV jižním Izraeli se rozezněly varovné sirény, poplach se ale ukázal jako falešný.\n\nSouhlas s trvalým příměřím Hamás podmiňuje zrušením izraelské blokády pásma Gazy. Ukončení blokády a rozšíření rybolovné oblasti podmiňuje Izrael demilitarizací všech ozbrojených skupin v Gaze.\n\nBěhem večera bylo Gaze nalezeno tělo Ajmana Taha, jednoho ze spoluzakladatelů Hamásu. Podle některých tvrzení byl popraven za špionáž pro Egypt. Hamás navíc přiznal že řada Palestinců byla popravena za spolupráci s Izraelem.\n\nBěhem jednání v Káhiře oznámil Izrael střelbu z jihu pásma Gazy. Hamás však toto obvinění odmítl. Ráno dopadlo na území Izraele několik minometných granátů.\n\nV 8.00, po skončení příměří byly z pásma Gazy vypaáleny směrem na Aškelon rakety. Během následujíjících hodin bylo proti Izraeli vypáleno 35 raket. IOS odpověděly obnovením leteckých úderů v pásmu Gazy. Izraelská delegace opustila Káhiru, neboť Izrael odmítl vyjednávat o dlouhodobém příměří pokud je pod palbou.\n\nPodle IOS bylo po obnovení bojů vypáleno proti Izraeli více než 57 raket, IOS udeřily proti 51 cílům v Gaze.\n\nPři náletu izraelského letectva byl v Gaze zabit jeden činitelů Hamásu Moaaz Zaid.\n\nBěhem dne bylo proti Izraeli vystřeleno více než 30 raket, Izrael zaútočil v Gaze na 49 cílů.\n\nStejně jako Izrael opustily káhirská jednání o příměří i zástupci palestinských skupin. Přesto se všechny strany dohodly na třídenním příměří začínajícím půlnocí. \n\nBěhem odpoledne byl uzavřen přechod Kerem Šalom kvůli pokračujícímu raketovému ostřelování. Přes přechod se pokusila do Izraele proniknout skupina šesti ozbrojenců, kteří byli následně zlikvidováni.\n\nBěhem večera Turecko oznámilo, že využije příměří, aby evakuovalo zraněné Palestince do svých nemocnic.\n\nProti Izraeli bylo vystřeleno větší množství raket..\n\nZ důvodu přijímání humanitární pomoci rozhodl Egypt o otevření hraničního přechodu. \n\nBěhem odpoledne oznámila OSN vytvoření vyšetřovací komise, která by se měla zabývat současným izraelsko-palestinským konfliktem. Členy byli jmenováni William Schabas, Amal Alamuddinová a Doudou Diène. Izrael ale zpochybnil nezávislost komise z důvodu Schabasových veřejně prezentovaných protiizraelských postojů.\n\nTurecká humanitární organizace IHH oznámila nový pokus o prolomení izraelské námořní blokády Gazy.\n\nBěhem jednání o dlouhodobém příměří v Káhiře učinily zúčastněné strany pokroky, přestože Izrael stále nesouhlasí s vybudováním přístavu či letiště v Gaze. Hamás obvinil izraelské námořnictvo z porušení příměří, Izrael oponoval, že jeho lodě vystřelily varovné výstřely na rybářskou loď, která opustila prostor vyhrazený pro rybolov.\n\nVelká Británie oznámila pozastavení prodeje vojenského materiálu do Izraele do doby, než se vyšetří jeho způsob užití. 6 lidí v Gaze zahynulo poté, co se pokoušeli rozebrat nevybuchlé izraelské rakety. Podle pozdějších zpráv byli mezi mrtvými dva novináři AP a tři palestinští policisté.\n\nIzrael a palestinské skupiny se dohodly na třídenním prodloužení příměří. Několik hodin před koncem příměří dopadlo do Izraele několik raket. Hamás svou účast na střelbě popřel. Krátce před jeho vypršením oznámili Palestinci prodloužení příměří o pět dní. Ještě před půlnocí dopadlo na území Izraele několik dalších raket.\n\nJako odvetu za raketové ostřelování navzdory příměří udeřilo izraelské letectvo na čtyři cíle v pásmu Gazy.\n\nUSA pozastavily vzhledem k probíhajícímu konfliktu prodej protitankových raket Hellfire do Izraele.\n\nDůstojník PID uvedl, že bez ohledu na rozhovory bude příměří pokračovat. Rozhovory o stavbě letiště a přístavu v Gaze byly odloženy.\n\nEgyptský deník Al Šarouk zveřejnil jedenáct podmínek pro izraelsko-palestinská jednání o příměří:\n\n\nPalestinci v Káhiře prohlásili, že pokud Izrael nesplní jejich požadavky, bude čelit dlouhé válce. Izraelští představitelé prohlásili, že pokud jednání v Káhiře selžou, další jednání o příměří by měly být vedeny pod záštitou Rady bezpečnosti OSN.\n\nVe svém stanovisku k palestinským požadavkům sdělil Izrael, že pokud nebude Izraeli zaručena bezpečnost a demilitarizace pásma Gazy, necítí se vázán k plnění palestinských požadavků. Jako gesto dobré vůle zrušil Izrael rybolovnou blokádu a rybářům z Gazy povolil lov až tři kilometry mimo vyhrazené území.\n\nS blížícím se koncem příměří izraelský premiér Netanjahu prohlásil, že Izrael je připraven na všechny eventuality, které v pásmu Gazy mohou nastat.\n\nPozdě večer se objevily zprávy, že Izrael a palestinské frakce se dohodly na dlouhodobém příměří.\n\nBěhem noci se objevily zprávy, že USA na oplátku za zmírnění blokády pásma Gazy ze strany Izraele využijí svého vlivu k tomu, aby zabránil v přezbrojení Hamásu.\n\nBěhem odpoledne explodovaly tři rakety poblíž Beerševy. Byla to první palba po šest dnů trvajícím příměří. Hamás svůj podíl na ostřelování popřel. Premiér Netanjahu nařídil IOS provést odvetné údery a stáhl své vyjednavače z Káhiry. Po 18 hodině bylo z pásma Gazy vystřeleno několik raket proti izraelským městům včetně Tel Avivu. K odpovědnosti za tuto střelbu se přihlásil Hamás. Hamás také prohlásil, že vinu za porušení příměří nese Izrael. USA z porušení příměří obvinily Hamás a zopakovaly právo Izraele na obranu. Podle vysokého činitele Fatahu Katar pohrozil Hamásu, že politický představitel Hamásu Chálid Mašál bude z Kataru vyhoštěn, přijme-li Hamás příměří dojednané v Egyptě.\n\nBěhem dne bylo z pásma Gazy proti Izraeli vystřeleno 50 raket, Izrael udeřil proti 30 cílům v pásmu Gazy.\n\nBěhem nočního leteckého útoku provedeného izraelským letectvem zahynula v Šejk Radwan manželka a dvě děti Mohammada Deifa, vrchního velitele Brigád Izz ad-Dína al-Kassáma, vojenského křídla Hamásu. Podle IOS byl cílem útoku samotný Deif, Hamás prohlásil, že Deif je živ a zdráv a během útoku v domě nebyl. Fotografie údajného mrtvého Deifova těla prohlásil Hamás za falešné.\n\nObjevily se další zprávy, podle kterých Katar pohrozil vyhoštěním Chálida Mašala pokud by Hamás přijal egyptské příměří.\n\nHamás pohrozil další střelbou raketami směrem na Ben Gurionovo letiště. Po tomto prohlášení všechny letecké společnosti zrušily své lety na toto letiště.\n\nBěhem dne bylo z pásma Gazy proti Izraeli vypáleno 168 raket, Izrael podnikl proti pásmu Gazy 92 útoků. \nBěhem dopoledních hodin se izraelskému letectvu podařilo při útocích zabít tři vysoce postavené velitele Hamásu, Reada al Atara, Muhammada Abu Šamala a Muhammada Barhouma. Podle vyjádření Hamásu se jedná velice vážný zločin, za který bude Izrael platit. Izraelští představitelé naopak likvidaci tří velitelů Hamásu přivítali.\n\nPři izraelských leteckých útocích zahynulo během dne celkem 8 Palestinců.\n\nBěhem dne popravili ozbrojenci Hamásu v Gaze celkem 18 Palestinců, které viní ze spolupráce s izraelskými zpravodajskými službami. 7 z nich popravili veřejně, dalších 11 bylo popraveno poté, co byli soudem shledáni vinnými ze spolupráce s Izraelem. Podle některých zdrojů se jedná o reakci na zabití tří vysokých velitelů Hamásu izraelským letectvem.\n\nPodle údajů zveřejněných izraelským tiskem se náklady na operaci na izraelské straně vyšplhaly na 2,5 miliardy dolarů. Mezi nejnákladnější položky patří vybavení povolaných záložníků a logistika. K mírnému poklesu nákladů došlo poté, co Izrael stáhl část svých pozemních jednotek z pásma Gazy. \n\nIzrael provedl přibližně 30 leteckých úderů. Raketa vystřelená z Gazy zasáhla v Ašhodu synagogu a zranila tři civilisty.\nPři palestinském ostřelování zahynul na jihu Izraele čtyřletý chlapec. Jedná se o první dětskou oběť na izraelské straně.\n\nHamás pokračoval v popravách Palestinců obviněných ze spolupráce s Izraelem. Popraveni byli 4 lidé. Předseda palestinské samosprávy Abbás popravy bez soudu označil za nelegální. Amnesty International ve svém prohlášení sdělila, že právo na spravedlivý proces před soudem zůstává v platnosti i během ozbrojeného konfliktu.\n\nPo izraelském úderu se zřítil známý apartmánový komplex v Gaze.\nPodle IOS sloužil jako velitelství Hamásu.\n\nDvě rakety vypálené z Libanonu zranili v Izraeli 2 pětileté děti. Dalších pět raket dopadlo na Golanské výšiny ze Sýrie. Jedná se však o rakety, které na Izrael dopadly omylem poté, co syrská armáda zahájila ofenzivu proti povstalcům. Během dne bylo proti Izraeli vypáleno 135 raket a granátů, do obydlených oblastí dopadlo pět střel, zbytek byl zničen za letu nebo dopadl do neobydlených oblastí.\n\nIzrael dále vyzval obyvatele Gazy, aby se nezdržovali v místech, odkud provádí \"Hamás svou teroristickou činnost, neboť každé takové místo je naším cílem\".\nBěhem leteckých úderů byl zabit Mohammed al-Ghoul odpovědný za financování Hamásu a zničena sedmipatrová budova v Rafahu.\n\nNa veřejnosti se objevily první zprávy o plánu předsedy palestinské samosprávy Abbáse na nezávislý palestinský stát.\nPodle těchto zpráv Abbás v první fázi požádá OSN o stanovení lhůty na stažení Izraele na hranice z roku 1967.\nIzrael je proti stažení.\n\nPodle prohlášení Hamásu se jeho příslušníkům podařilo sestřelit izraelský dron nad pásmem Gazy.\n\nV odpoledních hodinách se z palestinského zdroje objevily zprávy o tom, že palestinské skupiny se dohodly na měsíčním příměří navrženém Egyptem.\n\nPři výslechu zajatců z řad Hamásu ze strany IOS vyšlo najevo, že Hamás skutečně používá mešity k vojenským účelům. Zároveň se potvrdilo, že tunely jsou záměrně budovány poblíž škol a nemocnic.\n\nVe večerních hodinách byly z Libanonu vypáleny další rakety do Izraele.\nIOS palbu opětovaly.\nBěhem dne bylo z Gazy vystřeleno proti Izraeli celkem 120 raket a minometných granátů.\n\nBěhem dopoledne zaútočil Izrael v Gaze na dvě výškové budovy, ve kterých jsou kromě obchodů a komerčních prostor umístěny i byty. Jednu z budov úplně zničil, druhou poškodil. Kromě toho zaútočil na dalších 40 cílů. Podle palestinských zdrojů při těchto útocích zahynulo 6 lidí a 20 bylo zraněno. Z Gazy bylo proti Izraeli během dne vystřeleno 69 raket, 1 člověk zemřel, 45 lidí bylo zraněno.\n\nBěhem noci byly na Izrael vystřeleny i dvě rakety z Libanonu, na což Izrael odpověděl dělostřeleckou palbou.\n\nOd 18 hodin SELČ začalo platit příměří dojednané mezi bojujícími stranami za egyptského prostřednictví. Izrael se v podmínkách zavázal, že do pásma Gazy vpustí humanitární pomoc a dodávky stavebního materiálu. Samotné příměří bylo sjednáno na dobu jednoho měsíce, ale již hodinu po jeho zahájení zazněly na jihu Izraele poplašné sirény. Poplachy se ale ukázaly jako falešné. V pásmu Gazy obyvatelé slavili přerušení bojů a představitelé palestinské samosprávy a Hamásu toto příměří označují za palestinské vítězství.\n\nPodle IOS během 50 dnů bojů bylo proti Izraeli vypáleno 4562 raket a minometných granátů, 3641 z nich dopadlo na izraelské území, protiraketový systém Iron Dome zachytil 735 raket. IOS za toto období zaútočily v pásmu Gazy na 5262 cílů. \n\n"}
{"id": "1021133", "url": "https://cs.wikipedia.org/wiki?curid=1021133", "title": "František Vlach (kněz)", "text": "František Vlach (kněz)\n\nFrantišek Vlach (16. ledna 1887, Stříbrnice u Uherského Hradiště – 1. září 1958, tamt.) byl český římskokatolický kněz, ředitel Arcibiskupského gymnázia v Kroměříži a papežský prelát.\n\nPo kněžském svěcení, které přijal počátkem července 1910, se věnoval studiu filosofie ve Vídni a později studoval ještě na Jagellonské univerzitě v Krakově. V roce 1916 začal vyučovat latinu a češtinu na Arcibiskupském gymnáziu v Kroměříži a roku 1921 se stal spirituálem kroměřížského chlapeckého semináře. Kromě toho působil jako ředitel české části kněžského spolku \"Unio apostolica\" v olomoucké arcidiecézi a diecézní moderátor Díla sv. dětství Ježíšova pro českojazyčné farnosti. V letech 1926 a 1931 zorganizoval pro studenty cestu do Itálie a roku 1936 se stal ředitelem gymnázia, jímž byl i během druhé světové války a po ní.\n\n"}
{"id": "1021134", "url": "https://cs.wikipedia.org/wiki?curid=1021134", "title": "The Who Sell Out", "text": "The Who Sell Out\n\nThe Who Sell Out je třetí studiové album anglické rockové kapely The Who. Bylo vydáno v roce 1967. Jedná se o konceptuální album, které se sestává ze sbírky nesouvisejících písní proložených umělými reklamami a oznámeními veřejnosti. Album tak představuje vysílání pirátského rádia Radio London.\n\nAutorem všech skladeb je Pete Townshend, pokud není uvedeno jinak.\n\n"}
{"id": "1021135", "url": "https://cs.wikipedia.org/wiki?curid=1021135", "title": "Saint-Clair-sur-Epte", "text": "Saint-Clair-sur-Epte\n\nSaint-Clair-sur-Epte [\"sé klér syrept\"] je francouzská obec v departementu Val-d'Oise v regionu Île-de-France, asi 50 km severozápadně od Paříže. V roce 2011 zde žilo 958 obyvatel.\n\nBerthenonville (Eure), Boury-en-Vexin (Oise), Buhy, Château-sur-Epte (Eure), Guerny (Eure), Montreuil-sur-Epte, Parnes (Oise),\n\n\"Počet obyvatel\" \n\n"}
{"id": "1021137", "url": "https://cs.wikipedia.org/wiki?curid=1021137", "title": "Bardsragujn chumb 2009", "text": "Bardsragujn chumb 2009\n\nSoutěžní ročník Bardsragujn chumb 2009 byl 18. ročníkem nejvyšší arménské fotbalové ligy. Soutěž byla započata v březnu 2009 a poslední kolo se odehrálo v listopadu 2009. Svůj dvanáctý titul vybojoval tým FC Pjunik Jerevan.\n\n\n"}
{"id": "1021138", "url": "https://cs.wikipedia.org/wiki?curid=1021138", "title": "Montreuil-sur-Epte", "text": "Montreuil-sur-Epte\n\nMontreuil-sur-Epte je francouzská obec v departementu Val-d'Oise v regionu Île-de-France, asi 50 km severozápadně od Paříže. V roce 2011 zde žilo 442 obyvatel.\n\nV obci se zachovalo několik kamenných veřejných prádelen na potoce.\n\nAmbleville, Berthenonville (Eure), Bray-et-Lû, Buhy, Dampsmesnil (Eure), La Chapelle-en-Vexin, Saint-Clair-sur-Epte\n\n\"Počet obyvatel\" \n\n\n"}
{"id": "1021143", "url": "https://cs.wikipedia.org/wiki?curid=1021143", "title": "Bardsragujn chumb 2008", "text": "Bardsragujn chumb 2008\n\nSoutěžní ročník Bardsragujn chumb 2008 byl 17. ročníkem nejvyšší arménské fotbalové ligy. Soutěž byla započata 6. dubna 2008 a poslední kolo se odehrálo 15. listopadu 2008. Svůj jedenáctý titul vybojoval tým FC Pjunik Jerevan.\n\n\n\n"}
{"id": "1021144", "url": "https://cs.wikipedia.org/wiki?curid=1021144", "title": "Palác arcivévody Albrechta", "text": "Palác arcivévody Albrechta\n\nPalác arcivévody Albrechta, (německy \"Palais Erzherzog Albrecht\", či jen \"Albrechtspalais\"), někdy také Albertina, je městský palác v 1. vídeňském městském obvodě Vnitřní Město, na náměstí Albertinaplatz / Augustinerstraße. V paláci je umístěna grafická sbírka Albertina.\n\nPalác stojí na jedné z posledních zachovalých částí vídeňského středověkého opevnění, Augustinské baště. Původně zde stála budova Dvorního stavebního úřadu z druhé poloviny 17. století, která byla v letech 1742 až 1745 svým tehdejším majitelem, poradcem Marie Terezie a dvorním stavebním radou, hrabětem Emanuelem Silva-Tarouca, přestavěn na palác Tarouca.\n\nBudovu roku 1795 převzal od vévody Alberta Kazimíra Sasko-Těšínského, jenž se přiženil do císařské rodiny. Jeho umělecká výstava započatá v Bratislavě, kde působil jako místodržící císařovny, byla později po něm nazvána Albertina. Jméno výstavy se později vžilo i pro samotný palác, v němž byla výstava umístěna. V letech 1801 až 1805 proběhlo rozšíření budovy Luisem Montoyerem a od té doby palác sousedí s Hofburgem.\n\nPo smrti vévody Alberta roku 1822 přešel palác do vlastnictví jeho dědice, arcivévody Karla, jenž se do rakouských dějin zapsal jako vítěz bitvy u Aspern roku 1809 (viz jeho památník na Heldenplatzu). Za jeho vlastnictví proběhla další přestavba podle plánu Josepha Kornhäusela, která se týkala především interiérů. Z této doby pochází velké sfingové schodiště se schody z bílého tvrdého Kaisersteinbrušského císařského kamene. Po arcivévodovi Karlovi obývali palác jeho syn, polní maršál arcivévoda Albrecht Bedřich, po němž byl palác pojmenován. Po jeho smrti palác vlastnil jeho synovec, polní maršál arcivévoda Bedřich Ferdinand, v první světové válce v letech 1914–1917, vrchní velitel c. k. armády.\n\nV roce 1867 proběhly menší úpravy fasády v historizujícím stylu. V letech 1864–1869 vznikla Albrechtova kašna s (dnes již zničenou) figurální výzdobou na zdi Augustinská bašta.\n\nAlbrechtský palác stejně jako sbírka grafik Albertina zpočátku nebyl majetkem jednotlivých osob, nýbrž rodinným fideikomisem, dědičným majetkem císařského domu, v Habsburském zákoně z roku 1919 sloučeného do \"Privat- und Familienfonds des Hauses Habsburg und seiner Zweiglinien\" („Soukromý a rodinný fond habsburského domu a jeho větví“). Tento fond byl v dubnu 1919 znárodněn Rakouskou republikou. Habsburským zákonem přešly do majetku republiky také budova i sbírky. Arcivévoda Bedřich byl donucen se z paláce vystěhovat a směl si s sebou vzít jen nejnutnější osobní věci. Jelikož poté odmítl přijmout občanství republiky, odstěhoval se na své panství v Maďarsku.\n\nOd roku 1921 jsou Albrechtův palác i umělecká sbírka obvykle nazývány souhrnně jako Albertina. V březnu 1945 byl palác při bombardování těžce poškozen a po skončení války byl obnoven jen ve zjednodušené podobě.\n\nV letech 1998 až 2003 byla Albertina celkově přestavěna a modernizována. Tyto změny byly nejprve částečně zamítnuty Spolkovým úřadem pro památky (Bundesdenkmalamt), nicméně rozhodnutím nadřízeného ministerstva prosazeny. Sporná byla především plovoucí střecha od Hanse Holleina („Soravia-Wing“) financovaná soukromým sponzorem.\n\nVedle uměleckých sbírek Albertina se v budově nachází také hudební archiv Rakouské národní knihovny a rakouské Filmové muzeum.\n\nNa předdvoří paláce, asi 10 metrů nad úrovní ulice, zvané podle zbytků městských hradeb Augustinská bašta, stojí od roku 1899 bronzový jezdecký pomník arcivévody Albrechta, dílo sochaře Caspara von Zumbusch. Jeho podstavec z české žuly pochází z lokality Požár u Prahy, autorem návrhu je architekt Karel König. Je odtud výhled na vídeňskou operu. \n\nPři poslední adaptaci budovy Albertiny k prosinci 2003 byla na Augustinské bašta mezi Albrechtovým pomníkem a schodištěm na Augustinerstraße postavena moderní plovoucí střecha zvaná „Soravia Wing“ navržená Hansem Holleinem. Pod touto střechou, pojmenovanou po sponzorech Erwinovi a Hanno Soraviovými, se nacházejí výtah a na baštu těsně navazující eskalátor, který vede z Albertinaplatzu až před obnovený hlavní vstup v průčelí paláce.\n\n\n"}
{"id": "1021151", "url": "https://cs.wikipedia.org/wiki?curid=1021151", "title": "Bardsragujn chumb 2007", "text": "Bardsragujn chumb 2007\n\nSoutěžní ročník Bardsragujn chumb 2007 byl 16. ročníkem nejvyšší arménské fotbalové ligy. Soutěž byla započata 14. dubna 2007 a poslední kolo se odehrálo 10. listopadu 2007. Svůj jubilejní desátý titul vybojoval tým FC Pjunik Jerevan.\n\n\n"}
{"id": "1021154", "url": "https://cs.wikipedia.org/wiki?curid=1021154", "title": "Ruslan Mingazov", "text": "Ruslan Mingazov\n\nRuslan Mingazov (turkmensky Ruslan Kamilýewiç Mingazow; * 23. listopadu 1991, Ašchabad) je turkmenský fotbalový záložník a reprezentant. Narodil se v rodině Tatarů. Od léta 2019 je opět hráčem klubu SK Slavia Praha.\n\nRuslan Mingazov se narodil 23. listopadu 1991 v Ašchabadu. Je synem fotbalisty Köpetdag Ašchabad, turkmenského reprezentanta a trenéra Kamila Mingazova. Ruslan má dvě sestry.\n\n19. prosince 2014 se v Ašchabadu oženil s dlouholetou přítelkyní Aygul.\n\nV Turkmenistánu hrál profesionálně za FK Ašchabad. V srpnu 2009 přestoupil do lotyšského popředního klubu Skonto FC z Rigy. Se Skontem vyhrál v roce 2010 Virslīgu (1. lotyšská liga) a v roce 2012 lotyšský fotbalový pohár. V roce 2011 vyhrál s týmem i poslední ročník Baltské fotbalové ligy, kdy ve finále Skonto porazilo ligového rivala FK Ventspils až v penaltovém rozstřelu.\n\nZahrál si i v Evropské lize 2013/14 proti českému týmu FC Slovan Liberec, kde padl do oka tehdejšímu kouči Liberce Jaroslavu Šilhavému.\nV sezoně 2013/14 byl vyhlášen nejlepším hráčem Virslīgy.\n\nJaroslav Šilhavý přešel do klubu FK Baumit Jablonec a o hráče jevil nadále zájem. V srpnu 2014 se jednalo o přestupu Mingazova z Rigy do Jablonce, dopadl úspěšně, hráč podepsal s klubem smlouvu. V 1. české lize debutoval 31. srpna 2014 v šestém kole proti AC Sparta Praha (prohra 0:2), dostal se na hřiště v průběhu druhého poločasu. První branku v Synot lize zaznamenal 3. října 2014 v duelu proti FK Dukla Praha (vysoká výhra 6:0).\n\n13. června 2016 přestoupil do pražské Slavie, se kterou podepsal tříletou smlouvu. V září 2016 se opět sešel s trenérem Šilhavým, jenž Slavii převzal po Dušanu Uhrinovi ml. V sezoně 2016/17 se Mingazov zapsal do análů derby s AC Sparta Praha, když v úplném závěru zápasu nasimuloval pád (naskočil a přepadl přes protihráče Vjačeslava Karavajeva), což následně v pozápasovém rozhovoru přiznal. \"„Snažil jsem se držet balon, ale když jsem viděl jeho nohu, tak jsem přes ni přepadl. Ale kontakt tam byl.\"\" řekl turkmenský záložník. Zápas díky proměněné penaltě Milanem Škodou skončil remízou 1:1.<br>\nV sezóně 2016/17 získal se Slavií titul mistra nejvyšší české soutěže.\n\nV létě 2017 proběhla ve Slavii řada hráčských změn, přišlo vícero hráčů ze zahraničí. Mingazov nebyl vytížen a v září téhož roku odešel hostovat na půl roku do klubu FK Mladá Boleslav, kterému nevyšel start do sezóny 2017/18 české ligy. O Mingazova stál trenér Dušan Uhrin ml., který jej v létě 2016 přivedl z Jablonce do Slavie Praha. Hned v prvním ligovém zápase 10. září v dresu Mladé Boleslavi slavil Ruslan výhru 3:0 nad FC Zbrojovka Brno, ke které přispěl jedním gólem. V Boleslavi odehrál do konce roku 2017 sedm ligových utkání, v nichž dvakrát skóroval.\n\nV A-mužstvu Turkmenistánu debutoval 14. dubna 2009 v kvalifikaci na AFC Challenge Cup proti Maledivám. Svůj první gól za národní tým vstřelil proti Bhútánu hned v příštím utkání 16. dubna 2009. Druhý gól dal 8. února 2012 v zápase proti Maledivám. S národním týmem dvakrát dosáhl finále AFC Challenge Cup.\n\nZúčastnil se Asijských her v roce 2010, kde skóroval proti Bahrajnu.\n\nHrál v kvalifikaci na LOH 2012 v Londýně. V odvetě prvního kola 9. března 2011 vstřelil jediný a tudíž vítězný gól proti Indonésii.\n\n"}
{"id": "1021156", "url": "https://cs.wikipedia.org/wiki?curid=1021156", "title": "Ivan Mařák", "text": "Ivan Mařák\n\nIvan Mařák (* 26. července 1962 Uherské Hradiště) je český politik a ekolog, od roku 2008 zastupitel Zlínského kraje a v letech 2012 až 2016 náměstek hejtmana. V letech 2006 až 2010 byl zastupitelem města Uherského Hradiště, člen KSČM.\n\nV letech 1980 až 1985 vystudoval Lesnickou fakultu Vysoké školy zemědělské v Brně (získal tak titul Ing.).\n\nNásledně v letech 1986 až 1994 pracoval jako samostatný výzkumný pracovník v oddělení šlechtění dřevin ve Výzkumném ústavu lesního hospodářství a myslivosti v Uherském Hradišti.\n\nV roce 1992 začal působit jako lektor a zkušební komisař myslivosti v Okresním mysliveckém spolku v Uherském Hradišti. Od roku 1994 je ekologem státního podniku Povodí Moravy, konkrétně závodu Střední Morava se sídlem v Uherském Hradišti.\n\nPříležitostně přednáší na školách. Od roku 2009 také působí jako člen dozorčí rady společnosti Regionální podpůrný zdroj.\n\nIvan Mařák je ženatý, má dvě děti.\n\nOd roku 1990 je členem KSČM.\n\nDo politiky vstoupil, když byl v komunálních volbách v roce 2006 zvolen za KSČM do Zastupitelstva města Uherského Hradiště. Navíc byl ve volebním období 2006 až 2010 i předsedou Finančního výboru. V komunálních volbách v roce 2010 se pokoušel mandát zastupitele města obhájit, ale neuspěl. Působil také jako člen Komise pro životní prostředí Rady města Uherského Hradiště.\n\nV krajských volbách v roce 2004 kandidoval za KSČM do Zastupitelstva Zlínského kraje, ale neuspěl. Krajským zastupitelem se stal až po volbách v roce 2008, kdy vedl kandidátku KSČM. Působil ve Finančním výboru a předsedal Krajskému klubu zastupitelů KSČM. V krajských volbách v roce 2012, kdy opět vedl kandidátku KSČM, mandát krajského zastupitele obhájil. V listopadu 2012 byl pak zvolen uvolněným náměstkem hejtmana Zlínského kraje pro oblasti územní plánování, životní prostředí a rozvoj venkova. Ve volbách v roce 2016 byl už po třetí lídrem kandidátky KSČM ve Zlínském kraji a mandát krajského zastupitele obhájil. Skončil však ve funkci náměstka hejtmana.\n\nTřikrát neúspěšně kandidoval za KSČM ve Zlínském kraji ve volbách do Poslanecké sněmovny PČR, a to v letech 2006, 2010 a 2013.\n\nVe volbách do Senátu PČR v roce 2014 kandidoval za KSČM v obvodu č. 81 – Uherské Hradiště. Se ziskem 6,98 % hlasů skončil na 7. místě a nepostoupil tak ani do kola druhého.\n"}
{"id": "1021157", "url": "https://cs.wikipedia.org/wiki?curid=1021157", "title": "Bardsragujn chumb 2006", "text": "Bardsragujn chumb 2006\n\nSoutěžní ročník Bardsragujn chumb 2006 byl 15. ročníkem nejvyšší arménské fotbalové ligy. Soutěž byla započata 14. dubna 2006 a poslední kolo se odehrálo 9. listopadu 2006. Svůj devátý titul vybojoval tým FC Pjunik Jerevan.\n\n\n"}
{"id": "1021158", "url": "https://cs.wikipedia.org/wiki?curid=1021158", "title": "McVicar (album)", "text": "McVicar (album)\n\nMcVicar je čtvrté sólové studiové album Rogera Daltreyho, zpěváka The Who. Zároveň se jedná o soundtrack k filmu \"McVicar\", který je životopisem bankovního lupiče Johna McVicara. Daltrey tento film produkoval a ztvárnil v něm titulní roli. Protože se nahrávání alba zúčastnili všichni tehdejší členové The Who, bývá toto album často považováno za neuznané album The Who, ačkoliv se na něm kapela nijak skladatelsky nepodílela.\n\n"}
{"id": "1021159", "url": "https://cs.wikipedia.org/wiki?curid=1021159", "title": "Bertotovce", "text": "Bertotovce\n\nBertotovce jsou obec na Slovensku v okrese Prešov. První písemná zmínka o obci pochází z roku 1320.\n"}
{"id": "1021160", "url": "https://cs.wikipedia.org/wiki?curid=1021160", "title": "Château-sur-Epte", "text": "Château-sur-Epte\n\nChâteau-sur-Epte je francouzská obec v departementu Eure v regionu Normandie. V roce 2011 zde žilo 588 obyvatel.\n\nNad obcí jsou zříceniny hradu, který založil roku 1087 Vilém II. Ryšavý.\n\nAuthevernes, Berthenonville, Cahaignes, Guerny, Saint-Clair-sur-Epte (Val-d'Oise)\n\n\"Počet obyvatel\" \n\n\n"}
{"id": "1021161", "url": "https://cs.wikipedia.org/wiki?curid=1021161", "title": "Brestov (okres Prešov)", "text": "Brestov (okres Prešov)\n\nBrestov je obec na Slovensku v okrese Prešov. V roce 2013 zde žilo 541 obyvatel. První písemná zmínka o obci pochází z roku 1219, jiný zdroj uvádí rok 1229.\n\n"}
{"id": "1021165", "url": "https://cs.wikipedia.org/wiki?curid=1021165", "title": "Maccabi Kafr Kanna FC", "text": "Maccabi Kafr Kanna FC\n\nMaccabi Kafr Kanna Football Club (hebrejsky: מכבי כפר כנא) byl izraelský fotbalový klub sídlící ve městě Kafr Kanna. Klub zanikl v roce 2014 díky finančním problémům.\n"}
{"id": "1021167", "url": "https://cs.wikipedia.org/wiki?curid=1021167", "title": "Dánská doga", "text": "Dánská doga\n\nDánská doga (známá také jako „broholmer“) je starověké dánské plemeno psa, jedno z největších plemen na světě. I přes svoji velikost má mírumilovnou povahu a s dětmi i ostatními zvířaty vychází lépe než jakýkoliv menší pes.\n\nPrvní zmínky o tomto psím plemeni nalezneme ve Starověkém Řecku na mincích z prvního století. Na nich je vyobrazena hlava psa, který připomíná dnešní dánskou dogu. V Řecku najdeme tyto psy pod názvem „Apollo“.\n\nDalší záznamy o tomto plemeni najdeme až ve středověku v Dánsku, kde se toto plemeno začalo využívat k lovu vysoké zvěře ale i na jiná zvířata. Byli to miláčci mnoha dánských králů.\n\nJako plemeno začaly být dogy chovány v 18. století. Zásluhu na tom měl myslivec Shested of Broholm — právě díky tomuto muži se dánské doze říká i broholmer.\n\nBěhem druhé světové války toto plemeno téměř vyhynulo – dokonce bylo oficiálně za vyhynulé prohlášeno. Po konci války však začal počet těchto psů rapidně narůstat a to díky hledání posledních jedinců tohoto plemene. Pro chov tohoto plemene existují v Dánsku dodnes velmi přísná pravidla. Majitel tohoto plemene např. nesmí nechat svého psa či fenu vykastrovat (ovšem v České republice je toto povoleno). Oficiálně bylo toto plemeno uznáno až v roce 1982 a to pod názvem broholmer. V roce 1998 byl v Dánsku zrušen zákaz vývozu psů tohoto plemene, který zde platil. Ovšem vývoz dánské dogy je i v současné době hlídaný státem a smí být vyvezeno maximálně 10 % štěňat.\n\nDo roku 2014 nebyla v České republice žádná chovatelská stanice tohoto plemene, podobně jsou na tom i sousední země, Slovensko, Rakousko, Polsko, jen v Německu již několik chovných stanic je.\n\nJe to velmi mohutný a robustní pes s opravdu těžkou kostrou. Obdélníkovitého rámce. Velmi podobná psům typu mastif. Má krátkou ale hustou srst, která ale nekryje dobře a proto je nutné, aby měl pes zateplenou boudu nebo byl v zimě v domě. Většinou má zlatou, pískovou nebo černou barvu. Občasně se vyskytuje i žlutá varianta s černou maskou.\n\nHlava je mohutná a široká, čumák dlouhý. Je těžká, ale vyvážená. Uši jsou středně dlouhé a nesmí se kupírovat, v Dánsku je za to postih a vysoká pokuta, v České republice se tímto pes vyloučí z chovu a na výstavách bude nebude hodnocen. Spadají volně podél hlavy. Oči jsou mandlovité, hluboko posazené, většinou ve světle hnědé barvě. Bělmo je vidět. Stop je vyjádřený.\n\nKrk je robustní, ale rovný a dobře osrstěný. Srst na něm nevytváří límec. Hřbet je dlouhý, rovný a široký. Těžký. Hrudník hluboký. Ocas je středně dlouhý, nesený do \"šavle\", tedy mírně zatočený pod hřbetní linií. U kořene je široký a směrem ke špičce se zužuje. Srst na něm nevytváří prapor. \"V akci\" může být ocas nesen i nad hřbetní linií.\n\nNohy jsou dlouhé, osvalené. Nesmí být vytočené. Tlapky skoro kulaté. Drápky jedině černé nebo hodně tmavě hnědé.\n\nVáží až 70 kg a výška v kohoutku se pohybuje od 70 do 75 cm.\n\nI přes to, že vypadají hrozivě, jsou dánské dogy přítulné, přátelské a milé. Je vždy klidná a zachovává si svoji neutralitu, avšak, dokázala by svého majitele i jeho vlastnictví bránit do krve. Je temperamentní a sebevědomá, ale ne moc. Také je bystrá a inteligentní a zapamatuje si každý povel, který se v životě naučí.\n\nK dětem má výborný vztah a skvěle s nimi vychází — s těmi mladšími i staršími. Dětské hry jí nevadí a je schopná je strpět a pokud už se jí něco nelíbí, prostě uteče. Má skvělou vlastnost; nikdy totiž neútočí jako první.\n\nS ostatními zvířaty má dobrý vztah; ignoruje je a nevyhledává souboje s nimi, ale těžko strpí dominantní osobnost některých psů. A protože má i velkou sílu, je nutné ji v mládí socializovat, tím předejdete problémům s ostatními zvířaty.\n\nK cizím se chová odtažitě nebo je ignoruje, ale není na ně agresivní. Časem si na ně ale zvykne a tak říkajíc je „přibere do rodiny“.\n\nVýcvik i výchova tohoto plemene je naprostou nutností, bez výcviku může být nebezpečná. Výcvik musí být důsledný, stejně jako výchova, ale nemělo by v nich být použito bití, protože to snášejí tito citliví psi špatně. Socializace (seznámení psa s jinými věcmi, dopravními prostředky, zvířaty…) je důležitá hlavně proto, abychom předešli problémům s agresivitou.\n\nPlemeno není vhodné pro celoroční pobyt venku, protože srst špatně kryje proti chladu. V létě a na jaře je možné, aby byla venku, ale v zimě by prochladla. Musí mít zateplenou boudu s hřející podestýlkou (sláma, deka).\n\nPohyb nevyžaduje, ale dokáže se vám přizpůsobit a chodit i na delší túry. Ale proto, že toto plemeno trpí potížemi s klouby (hlavně osteoartrózou a dysplazií kyčelního kloubu) je nutné podávat doplňky stravy s vitamíny pro dobrý stav kloubů. Nevhodný pohyb je běh u kola nebo horská túra, kde se klouby moc namáhají.\n"}
{"id": "1021168", "url": "https://cs.wikipedia.org/wiki?curid=1021168", "title": "Seznam poslanců Říšského sněmu Rakouského císařství (1848–1849)", "text": "Seznam poslanců Říšského sněmu Rakouského císařství (1848–1849)\n\nToto je seznam poslanců ústavodárného Říšského sněmu Rakouského císařství v letech 1848–1849. Zahrnuje všechny členy tohoto nejvyššího zákonodárného orgánu, kteří byli zvoleni ve volbách do rakouského Říšského sněmu roku 1848 nebo nastoupili později během funkčního období parlamentu. Do parlamentu nezasedli zástupci Uherska. Funkční období zahrnovalo 88 schůzí, konaných od 24. července 1848 do 6. října 1848 ve Vídni a od 22. listopadu 1848 do 13. března 1849 v Kroměříži (odtud označení Kroměřížský sněm). Pak došlo k rozpuštění sněmu. \n\n\n"}
{"id": "1021170", "url": "https://cs.wikipedia.org/wiki?curid=1021170", "title": "Erik Ivar Fredholm", "text": "Erik Ivar Fredholm\n\nErik Ivar Fredholm (7. dubna 1866 Stockholm, Švédsko – 17. srpna 1927 Mörby, Švédsko) byl švédský matematik. Je známý především jako zakladatel moderní teorie integrálních rovnic. Článek, který v roce 1903 publikoval v časopise \"Acta Mathematica\", je považován za jeden z milníků při vzniku teorie operátorů. Je po něm pojmenován kráter Fredholm na přivrácené straně Měsíce, jakož i velké množství matematických vět a konceptů.\n\n"}
{"id": "1021171", "url": "https://cs.wikipedia.org/wiki?curid=1021171", "title": "Nahý oběd", "text": "Nahý oběd\n\nNahý oběd (v anglickém originále \"Naked Lunch\") je román amerického spisovatele Williama S. Burroughse, který původně vyšel ve Francii v roce 1959 (vydalo jej nakladatelství Olympia Press). V Česku jej v roce 2003 vydalo v překladu Josefa Rauvolfa nakladatelství Maťa. V roce 1991 byl podle románu režisérem Davidem Cronenbergem natočen stejnojmenný film.\n\nHlavní postavou knihy je uživatel a dealer drog William Lee. Po vydání ve Spojených státech amerických byl autor zažalován za obscénnost díla; u soudu knihu obhajovali například další spisovatelé, básník Allen Ginsberg a romanopisec Norman Mailer. Po sedmi letech byl soud ukončen a Burroughs jej vyhrál.\n"}
{"id": "1021174", "url": "https://cs.wikipedia.org/wiki?curid=1021174", "title": "Svante Janson", "text": "Svante Janson\n\nCarl Svante Janson (* 21. května 1955) je švédský matematik. Zabývá se především funkcionální analýzou, harmonickou analýzou, teorií pravděpodobnosti, statistikou, kombinatorikou, teorií grafů a analýzou algoritmů. Nejdůležitějších výsledků dosáhl v teorii náhodných grafů a U-statistice.\n"}
{"id": "1021175", "url": "https://cs.wikipedia.org/wiki?curid=1021175", "title": "AS Aixoise", "text": "AS Aixoise\n\nAssociation Sportive Aixoise byl francouzský fotbalový klub sídlící ve městě Aix-en-Provence. Klub byl založen v roce 1941 sloučením klubů \"Football Club Aixois\" a \"Union Sportive Aixoise\". V sezóně 1967/68 hrál klub poprvé a naposled v nejvyšší soutěži Ligue 1. Po živoření v nižších soutěžích klub zanikl v roce 2014.\n\n"}
{"id": "1021176", "url": "https://cs.wikipedia.org/wiki?curid=1021176", "title": "Katova píseň", "text": "Katova píseň\n\nKatova píseň (v anglickém originále \"The Executioner's Song\") je kniha amerického spisovatele Normana Mailera z roku 1979. Pojednává o událostech kolem činů a posledních měsíců života dvojnásobného vraha Garyho Gilmora.\n\nPřestože jde o román, autor se v něm silně opírá o fakta a využívá informací z rozhovorů s rodinou a přáteli vraha. Kniha je rozdělena do dvou částí: první se věnuje vraždám, které se odehrály v dubnu 1976, a druhá pak popravě Gilmora, který byl odsouzen k trestu smrti.\n\nAutor byl za knihu oceněn Pulitzerovou cenou. V roce 1982 podle knihy natočil režisér Lawrence Schiller stejnojmenný televizní film, v němž hrál hlavní roli Tommy Lee Jones. V českém jazyce knihu vydal v roce 1992 Český literární klub v překladu Vladimíra Uchytila.\n"}
{"id": "1021178", "url": "https://cs.wikipedia.org/wiki?curid=1021178", "title": "Gabriel Csepcsányi", "text": "Gabriel Csepcsányi\n\nGabriel Csepcsányi (17. června 1775 Eger, Uhersko – 5. února 1841 Bratislava, Rakouské císařství) byl maďarsko-slovenský profesor matematiky.\n\nGabriel Csepcsányi se narodil v maďarském Egeru. Pocházel z turčianské zemanské rodiny, vstoupil do piaristického řádu, ale později řeholi opustil. Působil jako profesor matematiky na královských akademiích v Košicích a poté mezi lety 1810-1831 v Bratislavě. Je autorem učebnic matematiky a dále civilního a vodního stavitelství. Zemřel 5. února 1841 v Bratislavě.\n"}
{"id": "1021179", "url": "https://cs.wikipedia.org/wiki?curid=1021179", "title": "Šrucha zelná", "text": "Šrucha zelná\n\nŠrucha zelná (\"Portulaca oleracea\") nazývaná také portulák nebo šrucha obecná je jednoletá rostlina z čeledi šruchovité (\"Portulacaceae\"). Může dosahovat velikosti až 40 centimetrů.\n\nVyskytuje se téměř po celém světě. Od Severní Afriky, přes Evropu (včetně České republiky), blízký východ, Asii, Indický subkontinent, až po Malajsii a Australasii. Vyskytuje se také na Americkém kontinentu, kde je považovaný za exotický plevel, nicméně existují důkazy, že se zde nacházel už v předkolumbovské éře.\n\nMá hladký, načervenalý, většinou plazivý stonek. Listy jsou střídavě seskupeny v lodyhy a stopky. Žluté květy jsou až 6 milimetrů široké. V závislosti na množství srážek se na rostlině objevují kdykoliv během roku. Semena se tvoří v malém lusku, který se otevře, když dospějí. Šrucha zelná má bulvu se sekundárními vláknitými kořeny a je schopna tolerovat chudé, zhutněné půdy a sucho.\n\nPro svoji mírně kyselou a slanou chuť je používána v kuchyních v téměř celé Evropě, na Blízkém východě, v Asii a v Mexiku. Jedlé jsou stonky, listy i poupata květů. Šrucha může být využita jako součást salátu, opečena na pánvi či připravena jako špenát. Je vhodná také do polévek a omáček. Australští domorodci z ní dělají chleba.\n\nŠrucha je velmi významná svým, mezi rostlinami mimořádně vysokým, obsahem ω-3 mastných kyselin, zejména kyseliny α-linolenové a kyseliny eikosapentaenové.\n\nŠrucha zelná je součástí tradiční čínské medicíny. Mezi její aktivní složky patří: noradrenalin, vápenaté soli, dopamin, DOPA, kyselina jablečná, kyselina citronová, kyselina glutamová, kyselina asparagová, niacin, alanin, glukóza, fruktóza a sacharóza. Betakyaniny izolované ve šruše zlepšily poznávací schopnosti u starých myší.\n\nJe také klinicky účinná léčení ustního onemocnění lichen planus a listy jsou využívány pro léčbu hmyzího či hadího uštknutí, při popáleninách, vředech, bacilární úplavici, průjmech, hemoroidech, poporodním či vnitřním krvácení. Je však zakázaná podávat během těhotenství a lidem s nachlazením a slabým zažíváním.\n\nPlinius starší doporučoval nosit rostlinu jako amulet proti veškerému zlu (Historia naturalis).\n\n\n \n"}
{"id": "1021184", "url": "https://cs.wikipedia.org/wiki?curid=1021184", "title": "Kiseng", "text": "Kiseng\n\nKiseng zvané také ginjŏ (korejsky:기녀) byly korejské profesionální společnice a někdy prostitutky. Obvykle bavily členy vládnoucí třídy jangban a krále.\n\nPoprvé se kiseng objevují v dobách dynastie Korjo (918-1392). Vyžadovalo se po nich, aby plnily nejrůznější funkce. Mnoho z nich pracovalo u dvora, ale vyskytovaly se po celé zemi. V některých případech pracovaly ve vojenských táborech. Kiseng byly pečlivě cvičeny ve výtvarném umění, poezii a próze. Jejich talent však byl často kvůli nízkému sociálnímu statusu ignorován. Kromě zajišťování zábavy se věnovaly také zdravotní péči a vyšívání.\n\nKiseng hrály také důležitou roli v období dynastie Čoson. V některých z nejstarších či nejpopulárnějších korejských příběhů, jako třeba Čchun jang džŏn, účinkují kiseng jako hlavní hrdinky. Nejznámější kiseng byla v 16. století Hwang Čin-I.\n"}
{"id": "1021185", "url": "https://cs.wikipedia.org/wiki?curid=1021185", "title": "Esther Szekeresová", "text": "Esther Szekeresová\n\nEsther Szekeresová, roz. Kleinová (20. února 1910 Budapešť, Rakousko-Uhersko – 28. srpna 2005 Adelaide, Austrálie) byla matematička židovského původu narozená v Maďarsku a většinu života žijící v Austrálii. Byla manželkou George Szekerese, též známého matematika. Zabývala se především diskrétní matematikou, zejména oborem kombinatoriky.\n\nManželé Szekeresovi uprchli před fašisty do Šanghaje, kde se jim narodil syn Peter, v roce 1948 odtud odešli do Austrálie.\nEster Szekeresová přednášela mnoho let matematiku na Macquarie University, jejíž čestný doktorát obdržela v roce 1990.\n"}
{"id": "1021187", "url": "https://cs.wikipedia.org/wiki?curid=1021187", "title": "Karvan İK", "text": "Karvan İK\n\nKarvan İdman Klubu byl ázerbájdžánský fotbalový klub sídlící ve městě Jevlach. Původní klub byl založen v roce 2007, zanikl v roce 2012. Obnoven byl o rok později v roce 2013, ovšem zanikl v roce 2014 opět kvůli finančním problémům. Karvan byl prvním klubem z Ázerbájdžánu, který postoupil z prvního kvalifikačního kola v poháru UEFA.\n\nSvé domácí zápasy odehrával na stadionu Yevlax şəhər stadionu s kapacitou 5 000 diváků.\n\nZdroj: \n\n"}
{"id": "1021188", "url": "https://cs.wikipedia.org/wiki?curid=1021188", "title": "Bacillus cereus", "text": "Bacillus cereus\n\nBacillus cereus je endemická, fakultativně anaerobní grampozitivní, beta-hemolytická bakterie z čeledi \"Bacillaceae\".\n\nBacillus cereus je častý kontaminant potravin a může způsobovat otravu jídlem. Vyskytuje se zejména na rýži či v těstovinách. V případě, že se nakažené potraviny nedostatečně tepelně opracují (méně nebo rovno 100 °C), začnou spóry bakterií důsledkem tepelného šoku klíčit. Pokud se tyto potraviny nechají delší dobu při pokojové teplotě, může nastat vegetativní růst bakteríí, a ten pak vede k produkci emetického toxinu.\n\nOtrava se projevuje nevolností, zvracením a průjmy. \n\nB. cereus soupeří s dalšími mikroorganismy, jako \"Salmonella\" či \"Campylobacter\", takže jejich přítomnost redukuje. Některé neškodné kmeny b.cereus jsou proto používány jako probiotika pro zvířata. Zlepšuje růst zvířat a bezpečnost masa při požití.\n"}
{"id": "1021189", "url": "https://cs.wikipedia.org/wiki?curid=1021189", "title": "Mezinárodní letiště Tchaj-wan Tchao-jüan", "text": "Mezinárodní letiště Tchaj-wan Tchao-jüan\n\nMezinárodní letiště Tchaj-wan Tchao-jüan (, \"Táiwān Táoyuán Gúojì Jīchǎng Táoyuán Jīchǎng\", IATA: TPE, ICAO: RCTP) je mezinárodní letiště, které leží v severní části Tchaj-wanu. Nachází se 30km západně od Tchaj-peje ve čtvrti Ta-jüan centrálně spravovaného města Tchao-jüan. Je to největší a nejrušnější tchajwanské letiště. V roce 2018 odbavilo letiště celkem 46,5 milionu cestujících.\n\nLetiště bylo otevřeno v roce 1979 pod názvem Mezinárodní letiště Čankajšek a používalo tento název do roku 2006. Je významným regionálním centrem překládání zboží, uzlové letiště osobní přepravy a brána do destinací v Číny a zbytku Asie. Letiště je i hlavním uzlovým letištěm pro letecké společnosti China Airlines a EVA Air. Nahradilo letiště Sung-šan, které dnes slouží pouze pro lety do a z Číny a vnitrostátní lety.\n\nLetiště Tchao-jüan tvoří dva terminály, třetí je ve výstavbě. Od roku 2017 letiště s hlavním městem Tchaj-pej a přilehlým městem Tchao-jüan spojuje linka metra. Expresním spojem trvá cesta z letiště do centra Tchaj-peje 35 minut. Letiště je také napojeno na nedalekou stanici vysokorychlostní vlakové tratě \"HSR\".\n\nTerminál 1 je původní terminál letiště. Konstrukce budovy je založena na hlavním terminálu washingtonského Dullesova letiště. Pětipodlažní terminál o rozloze 169 500 m² byl spolu s letištěm otevřen v roce 1979, aby usnadnil dopravu přeplněného letiště Sung-šan. Všechny lety ze staršího letiště se pak přesunuly do nového terminálu. Na letišti je 18 bran, z nichž každá obsahuje svůj vlastní nástupní most (jetway). Hlavní budova obsahuje check-in, zavazadlový pás a bezpečnostní kontrolu. Původní barva terminálu byla bílá, znečištěním ovzduší se ale změnila na žlutou.\n\nTvoří jej dvě strany, a to jižní a severní. Jižní byla postavena v roce 2000, zatímco severní v roce 2005. Obsahuje 10 bran se dvěma nástupními mosty, bezpečnostní kontrolu a pasovou kontrolu. Zařízení má rozlohu 318 000 m² a je schopné zvládnout až 17 milionů cestujících ročně.\n\n"}
{"id": "1021190", "url": "https://cs.wikipedia.org/wiki?curid=1021190", "title": "László Lovász", "text": "László Lovász\n\nLászló Lovász (* 9. března 1948 Budapešť, Maďarsko) je maďarský matematik, který je známý svou prací v oblastech kombinatoriky a teorie grafů, kde je po něm pojmenováno několik matematických konceptů. Je autorem několika matematických monografií a učebnic, převážně v anglickém jazyce. Je držitelem několika vědeckých ocenění, nejvýznamnějšími jsou pravděpodobně Wolfova cena za matematiku (1999, společně s Eliasem Steinem) Knuthova cena (1999) a Gödelova cena (2001, jeden z devíti oceněných).\n"}
{"id": "1021192", "url": "https://cs.wikipedia.org/wiki?curid=1021192", "title": "Saint-Pierre-Brouck", "text": "Saint-Pierre-Brouck\n\nSaint-Pierre-Brouck je francouzská obec v departementu Nord v regionu Hauts-de-France. V roce 2011 zde žilo 1 017 obyvatel.\n\nBourbourg, Cappelle-Brouck, Holque, Ruminghem, Sainte-Marie-Kerque\n\n\"Počet obyvatel\" \n\n"}
{"id": "1021193", "url": "https://cs.wikipedia.org/wiki?curid=1021193", "title": "Selected Poems 1956–1968", "text": "Selected Poems 1956–1968\n\nSelected Poems 1956–1968 je sbírka básní kanadského spisovatele a hudebníka Leonarda Cohena. Vyšla v roce 1968 a vedle starších, dříve publikovaných básní obsahuje také celkem dvacet nových. O rok později byla vydána také v Anglii a v následujících letech byla přeložena do mnoha jazyků (například do hebrejštiny, němčiny či francouzštiny). Během několika měsíců po vydání se prodalo přibližně 200 000 výtisků. Za tuto sbírku Cohen získal Cenu generálního guvernéra za poezii, ale odmítl ji přijmout.\n"}
{"id": "1021195", "url": "https://cs.wikipedia.org/wiki?curid=1021195", "title": "Heinrich Tietze", "text": "Heinrich Tietze\n\nHeinrich Franz Friedrich Tietze (31. srpna 1880 Walpersbach, Rakousko-Uhersko – 17. února 1964 Mnichov, Německo) byl rakouský matematik. Zabýval se především topologií, kde je po něm pojmenována Tietzeho věta o rozšíření. Pracoval také v oblasti teorie uzlů. Pracoval i v teorii grup, kde se zabýval především prezentací grup. V této oblasti jsou po něm pojmenovány Tietzeho transformace. Zabýval se i teorií čísel, diferenciální geometrií, teorií grafů či řetězovými zlomky.\n"}
{"id": "1021196", "url": "https://cs.wikipedia.org/wiki?curid=1021196", "title": "Zámek Wilhelminenberg", "text": "Zámek Wilhelminenberg\n\nZámek Wilhelminenberg, německy \"Schloss Wilhelminenberg\" se nachází na západním okraji města, v 16. vídeňském městském obvodu, Ottakring, na Golicynově vrchu. Zámek dnes slouží jako hotel uprostřed parku o rozloze cca 120 000 m².\n\nV roce 1781 získal polní maršál František Mořic hrabě z Lascy (též z Lacy) pozemek v Ottakringu na vrchu zvaném \"Predigtstuhl\" (Kazatelna) a započal se stavbou zámku. Jeho přítel, ruský velvyslanec ve Vídni kníže Dmitrij Michajlovič Golicyn (něm. \"Demetrius Michalowitsch von Gallitzin\"), po němž byl vrch později pojmenován, pro něho zakoupil pozemky na Predigtstuhlu a později od obce Ottakring získal ještě části lesa a pastviny, které nechal přetvořit na park v dnešní podobě. V parku se nacházelo několik rybníků, ein kruhová svatyně, římské ruiny a lovecký zámeček. Po Gallitzinově smrti roku 1793 panství zdědil Nikolaj Petrovič Rumjancev.\n\nPo vícerých změnách majitele roku 1824 zámek, který již potřeboval opravy, zakoupil kníže Julius von Montléart (Jules Max Thibault Montléart, 1787–19. října 1865) s chotí Marií Kristýnou, princeznou saskou. Manželé roku 1838 nechali zámek rozšířit o dvě postranní křídla.\n\nPo smrti knížete se rozhořel spor o dědictví, který vyústil v soudní prodej nemovitosti, která se nabízela za 125 000 guldenů. Syn Mořice von Montléart nakonec v dražbě zámek získal a roku 1866 jej i s přilehlými pozemky věnoval své manželce Wilhelmině. Jelikož jeho přání, aby se \"Gallitzinberg\" přejmenoval na \"Wilhelminenberg\" nebylo úředně povoleno, nechal kníže ke všem vstupům do areálu zámku připevnit tabule s nápisem „Wilhelminenberg“, čímž nepřímo dosáhl kýžené změny názvu.\n\nKdyž kníže 16. března 1887 zemřel, byl na přání své ženy byl pochován v novogotickém mauzoleu poblíž zámku. Kněžna Vilemína dědictví rozdělila mezi příbuzenstvo, ponechavši si pouze svůj osobní majetek a výtěžek z Wilhelminenbergu. Pro svoji velkorysost vůči chudým byla místními obyvateli nazývána „andělem z Wilhelminenbergu“. Zemřela 26. března 1895 a byla pochována po boku svého muže.\n\nV letech 1903 až 1908 byl, v té době již zchátralý zámek stržen a na jeho místě byl vystavěn palác v novoempírovém stylu podle návrhu architektů Eduarda Frauenfelda (1853–1910) a Ignaze Sowinského jako sídlo rakouské arcivévodské rodiny. Náklady na stavbu včetně vedlejších staveb představovaly 1,4 miliónu korun. Zámeckým pánem byl arcivévoda Rainer Ferdinand a po jeho smrti 27. ledna 1913, arcivévoda Leopold Salvátor.\n\nV době první světové války se zámek přeměnil v lazaret a sanatorium pro válečné oběti.\n\nRoku 1922 zámek získal curyšský bankovní ředitel Wilhelm Ammann. Od 16. listopadu 1926 se v nucené dražbě novým majitelem zámku i s přilehlými budovami a parkem stalo město Vídeň, které zde roku 1927 vybudovalo \"městský dětský útulek\". V letech 1934 až 1939 byla nemovitost sídlem Vídeňského chlapeckého sboru - \"Sängerknaben\". V březnu 1938 byl zámek zkonfiskován nacionálními socialisty a předán rakouské legii. Za války pak zámek sloužil opět jako vojenský lazaret, spojený s přilehlou nemocnicí.\n\nV roce 1945 došlo ke změně účelu na domov pro sirotky a někdejší vězně koncentračních táborů. Roku 1950 do zámku Wilhelminenberg přesídlil speciální „léčebně-pedagogický“ pozorovací ústav ze Spiegelgrundu.\n\nV letech 1961 až 1977 sloužila budova jako domov pro dívčí zvláštní školu. V této době mělo podle údajů obětí docházet k četným mravnostním přestupkům a znásilněním zde umístěných dívek, jak vyšlo najevo v roce 2011. Vedení města cítilo povinnost zřídit komisi k prošetření těchto právně dlouho promlčených činů. Při tom mělo být také prošetřeno, zda o těchto záležitostech věděla také tehdejší politická reprezentace a jak na tyto události reagovala. Předsedkyně komise, soudkyně Barbara Helige, k tomu v červnu 2013 dodala v interview s vídeňským týdeníkem \"Falter\":\n\n1. července 1986 místostarosta Hans Mayr oznámil, že zámek bude sanován a přestavěn na hostinec (\"Jugend-Appartementhotel\"). Roku 1988 byl po 14 měsících stavebních prací za vynaložení velkých finančních prostředků stylově adaptován na 3-hvězdičkový „Gästehaus Schloss Wilhelminenberg“. V roce 2000 se z hostince stal \"Hotel Schloss Wilhelminenberg\". Po další nákladné tříleté renovaci byl nově kategorizován a povýšen na 4-hvězdičkový hotel. Dnes je provozován jako hotel pod značkou \"Austria Trend Hotels\" společností Verkehrsbüro Hotellerie GmbH.\n\n"}
{"id": "1021201", "url": "https://cs.wikipedia.org/wiki?curid=1021201", "title": "Hans Hahn", "text": "Hans Hahn\n\nHans Hahn (27. září 1879 Vídeň, Rakousko-Uhersko – 24. července 1934 Vídeň, Rakousko) byl rakouský matematik a filozof, člen Vídeňského kroužku. Je známý především díky práci v oblastech funkcionální analýzy, topologie, teorie množin, variačního počtu, reálné analýzy a teorie uspořádání. Ve filozofii se zajímal především o Machův novopozitivismus. V matematice je po něm pojmenováno několik vět, k nejznámějším patří Hahnova-Banachova věta.\n"}
{"id": "1021228", "url": "https://cs.wikipedia.org/wiki?curid=1021228", "title": "Emil Artin", "text": "Emil Artin\n\nEmil Artin (3. března 1898 Vídeň, Rakousko-Uhersko – 20. prosince 1962 Hamburk, Německo) byl rakouský matematik arménského původu.\n\nJeho otec, též Emil Artin, byl arménský obchodník s uměním, jeho matka Emma Laura-Artin byla operní zpěvačkou. Vyrostl v Liberci, který se v té době nazýval Reichenberg. V roce 1916 ukončil školu a rok poté odešel studovat na Vídeňskou univerzitu.\n\nAž do nástupu nacismu Artin působil zejména v Hamburku, v roce 1937, když byl zbaven místa na univerzitě, emigroval do USA. Tam působil v letech 1938 až 1946 na Univerzitě v Indianě a v letech 1946 až 1958 na Princetonské univerzitě.\n\nSe svou ženou Natašou, ruskou židovského původu, měl tři děti. Jedno z nich, jeho syn Michael Artin, je uznávaným algebraikem na Massachusettském technologickém institutu.\n\nEmil Artin byl především významným a vlivným algebraikem. Věnoval se algebraické teorii čísel, teoriím okruhů, grup a polí, jakož i jiným oblastem abstraktní algebry. \n\n"}
{"id": "1021230", "url": "https://cs.wikipedia.org/wiki?curid=1021230", "title": "Johann Hönig", "text": "Johann Hönig\n\nJohann Hönig (10. května 1810 Karlsbrunn – 26. října 1886 Vídeň) byl rakouský matematik, vysokoškolský pedagog a politik německé národnosti, během revolučního roku 1848 poslanec Říšského sněmu.\n\nNarodil se v Karlově Studánce na Moravě. Po absolvování vysoké školy působil v letech 1839–1843 jako první profesor nově zřízené katedry technického kreslení na Hornické a lesnické akademii v Banské Štiavnici. Zavedl přednášky a zkoušky z deskriptivní geometrie, což narazilo na odpor studentů a setkalo se i s nepochopením dvorské komory jako nadřízeného orgánu akademie. V roce 1843 přešel na Polytechnický institut ve Vídni, kde se stal profesorem a přednostou katedry deskriptivní geometrie. V čele katedry stál 27 let a vychoval první silnou generaci deskriptivních geometrů (R. Niemtschik, R. Staudigl, Rudolf Skuherský, G. V. Peschke aj.), která se zasloužila o rozvoj deskriptivní geometrie jako vědy a jako bázového předmětu teoretického základu inženýrského vzdělávání.\n\nV dějinách deskriptivní geometrie je označován za zakladatele deskriptivní geometrie jako vědecké disciplíny v Rakousku (přesněji – v Rakousko-Uhersku). Jeho učebnice \"Úvod do studia deskriptivní geometrie\" (\"Anleitung zum Studium der darstellenden Geometrie\", Vídeň 1845) sloužila po tři desetiletí jako vzor vědecké a učebnicové literatury z deskriptivní geometrie v Rakousku. Pravidelnými veřejnými přednáškami z deskriptivní geometrie se zasloužil o propagaci tohoto předmětu u širší veřejnosti.\n\nBěhem revolučního roku 1848 se zapojil i do politiky. Ve volbách roku 1848 byl zvolen do rakouského ústavodárného Říšského sněmu. Zastupoval volební obvod Úsov na Moravě. Uvádí se jako profesor polytechnického institutu. Patřil ke sněmovní levici. Uvádí se etnicky jako Němec.\n"}
{"id": "1021234", "url": "https://cs.wikipedia.org/wiki?curid=1021234", "title": "159 (číslo)", "text": "159 (číslo)\n\nSto padesát devět je přirozené číslo, které následuje po čísle sto padesát osm a předchází číslu sto šedesát. Římskými číslicemi se zapisuje CLVIX. Stopadesátým devátým dnem kalendářního roku je 8. červen (v přestupném roce 7. červen).\n\n\n\n\nSilnice II/159 je česká silnice II. třídy vedoucí na trase I/20 – Albrechtice nad Vltavou – Týn nad Vltavou – Hodětín – Dráchov\n\n\n"}
{"id": "1021236", "url": "https://cs.wikipedia.org/wiki?curid=1021236", "title": "Soupisky mužstev na mistrovství světa ve fotbale 2010 (skupina H)", "text": "Soupisky mužstev na mistrovství světa ve fotbale 2010 (skupina H)\n\nTrenér: Vicente del Bosque 23. 12. 1950\n\nTrenér: Ottmar Hitzfeld 12. 1. 1949\n\nTrenér: Reinaldo Rueda 3. 2. 1957\n\nTrenér: Marcelo Bielsa 21. 7. 1955\n"}
{"id": "1021238", "url": "https://cs.wikipedia.org/wiki?curid=1021238", "title": "Slečna Drsňák 2: Ještě drsnější", "text": "Slečna Drsňák 2: Ještě drsnější\n\nSlečna Drsňák 2: Ještě drsnější (orig. \"Miss Congeniality 2: Armed and Fabulous\") je americká filmová komedie z roku 2005 režiséra Johna Pasquina v hlavní roli se Sandrou Bullock.\n\nZvláštní agentka FBI Gracie Hartové se po své předchozí operaci stala celebritou. V důsledku toho je náhodnou návštěvnicí banky odhaleno její krytí během akce, která má zabránit vyloupení banky. FBI se rozhodne využít Graciiny popularity a učiní z ní mluvčí celého úřadu. Během následujících měsíců se Gracie účastní řady televizních pořadů a propaguje svou knihu.\n\nV Las Vegas jsou ale uneseni Cheryl Frasierová, Miss USA a Graciina přítelkyně, a Stan Fields. Gracie se spolu se svou osobní strážkyní Sam Fullerovou podílí na vyšetřování.\n\nBěhem prvního víkendu po uvedení utržil snímek ve Spojených státech přes 14 milionů dolarů a stal se tak druhým nejúspěšnějším filmem po \"Hádej kdo?\" uvedeném ve stejný den. V dalších týdnech tržby klesaly. Celkově film utržil ve Spojených státech více než 48 milionů dolarů a celosvětově přes 101 milionů. V Česku film utržil 100 tisíc dolarů a během prvního víkendu po uvedení byl čtvrtým nejúspěšnějším filmem po snímcích \"Román pro ženy\", \"Kruh 2\" a \"Pád Třetí říše\".\n\nAgregátor filmových recenzí Rotten Tomatoes hodnotí na základě 145 recenzí snímek 15%. Podobný server Metacritic ohodnotil \"Slečnu Drsňák 2\" na základě 33 recenzí 34 body ze 100, což znamená převážně nepříznivé kritiky.\n\n"}
{"id": "1021242", "url": "https://cs.wikipedia.org/wiki?curid=1021242", "title": "Mauritánie na Letních olympijských hrách 2012", "text": "Mauritánie na Letních olympijských hrách 2012\n\nMauritánii reprezentovali na Letních olympijských hrách 2012 dva sportovci v lehké atletice. Jidou El-Moctar se zúčastnil běhu na 200 metrů a Aicha Fallová běhu na 800 metrů. Oba nepostoupili z rozběhů. Celkově to byla osmá účast Mauritánie na letních olympijských hrách.\n\n"}
{"id": "1021247", "url": "https://cs.wikipedia.org/wiki?curid=1021247", "title": "Canadian Music Hall of Fame", "text": "Canadian Music Hall of Fame\n\nCanadian Music Hall of Fame (Kanadská hudební síň slávy) je ocenění pro kanadské hudebníky a hudební skupiny, kteří se zasloužili o kulturu v hudební oblasti. Poprvé bylo předáváno v roce 1978 a v následujících letech se vždy ceremoniál konal ve stejném termínu jako předávání cen Juno.\n\n"}
{"id": "1021248", "url": "https://cs.wikipedia.org/wiki?curid=1021248", "title": "Slovanský dům", "text": "Slovanský dům\n\nSlovanský dům je pražské obchodní centrum vybudované na konci 20. století v centru hlavního města České republiky, v ulici Na Příkopě. Přestavba objektu, kterou prováděla firma Subterra, trvala přibližně jeden rok a vyžádala si náklady ve výši více než jedné miliardy (v cenách v době rekonstrukce). Investorem celé akce byla jedna ze společností vlastněná podnikatelem Sebastianem Pawlowskim. Objekt nabízí kanceláře, obchody, kavárny, ale i multikino.\n\nSoučástí objektu je také multikino s deseti kinosály s celkovou kapacitou 1860 míst, které vlastnila společnost Ster Century z Jihoafrické republiky. V roce 2002 jej ovšem získaly americké společnosti Paramount Pictures a Universal Studios. Otevírala jej 6. prosince 2000 premiéra filmu Františka Antonína Brabce \"Kytice\". Dne 12. srpna 2003 uváděl v kině mezinárodní premiéru filmu \"Liga výjimečných\" herec Sean Connery. Další premiérou byl 7. března 2007 film Jana Svěráka nazvaný \"Vratné lahve\".\n\nObjekt, v němž obchodní centrum sídlí, byl původně barokní palác nazývaný Vernierovský, vystavěný kolem roku 1697. O sto let později (1797) proběhla jeho klasicistní přestavba. Mezi roky 1875 až 1945 jej využívali ke svým společenským a politickým akcím zejména německy hovořící Pražané a celý palác, kde byly restaurace, herny, kasino či kulečník, byl znám jako tzv. Deutsches Kasino. Po druhé světové válce se stal majetkem československého státu. Během přestavby na konci 20. století muselo objekt vyklidit divadlo Minor, která se přestěhovalo do bývalého kina Skaut v pražské Vodičkově ulici.\n\n\n"}
{"id": "1021249", "url": "https://cs.wikipedia.org/wiki?curid=1021249", "title": "Leonard (jméno)", "text": "Leonard (jméno)\n\nJméno Leonard nosí více různých osob:\n\n\n"}
{"id": "1021250", "url": "https://cs.wikipedia.org/wiki?curid=1021250", "title": "Cena Denise Pelletier", "text": "Cena Denise Pelletier\n\nCena Denise Pelletier je kanadské ocenění, které uděluje vládá provincie Québec. Je udělováno osobám za zásluhy v oblasti umění. Je pojmenováno podle herečky Denise Pelletier, která zemřela rok před prvním udílením ceny. Prvním oceněným byl v roce 1977 písničkář Félix Leclerc.\n\n"}
{"id": "1021252", "url": "https://cs.wikipedia.org/wiki?curid=1021252", "title": "Glenn Gould Prize", "text": "Glenn Gould Prize\n\nGlenn Gould Prize je hudební ocenění, které je udíleno nadací Glenn Gould Foundation. Je věnováno památce kanadského klavíristy Glenna Goulda a je udělováno umělcům, kteří se zasloužili o kulturu v oblasti hudby. Celkem čtyřikrát ocenění získali další Kanaďané, v ostatních případech pak osoby z různých jiných zemí. Poprvé byla udělena v roce 1987 a následně každé tři roky; tento systém se změnil v roce 2013, kdy byla udělena po dvou letech (tentokrát ji rovněž poprvé dostala osoba z jiné než hudební oblasti).\n\n"}
{"id": "1021253", "url": "https://cs.wikipedia.org/wiki?curid=1021253", "title": "Jhon Edison Mosquera Rebolledo", "text": "Jhon Edison Mosquera Rebolledo\n\nJhon Edison Mosquera Rebolledo (* 8. května 1990, Cali) je kolumbijský fotbalový záložník, hráč klubu Atlético Nacional. Stal se prvním Kolumbijcem v 1. české lize. Mimo Kolumbii působil na klubové úrovni ve Španělsku a České republice.\n\nSvoji fotbalovou kariéru začal v akademii Deportiva Cali, odkud ještě jako dorostenec odešel do Escuela Deportiva Deigo Barragan. V roce 2006 zamířil na své první zahraniční angažmá do španělského týmu CD Dénia, odkud po roce odešel do CD El Campello a následně zamířil do Villajoyosa CF. V roce 2011 podepsal kontrakt s FC Jove Español San Vicente. Poté se stal hráčem Hércules CF. V letech 2012-2013 hostoval v CD Alcoyano. V ročníku 2013/14 působil na hostování v Olímpicu de Xàtiva.\n\nPřed sezonou 2014/15 zamířil na hostování do českého klubu Bohemians Praha 1905, stal se tak prvním Kolumbijcem v kádru českého prvoligového klubu. Angažmá mu doporučil španělský útočník Néstor Albiach Roger.\nV 1. české lize debutoval 2. srpna 2014 proti 1. FC Slovácko (porážka 1:4). Premiérový ligový gól vstřelil 23. srpna 2014 v duelu s 1. FK Příbram, přispěl k výhře 3:2. V létě 2015 do klubu přestoupil.\n\nV létě 2016 se vrátil do Kolumbie, posílil klub Atlético Nacional.\n\n"}
{"id": "1021259", "url": "https://cs.wikipedia.org/wiki?curid=1021259", "title": "Rebecca De Mornay", "text": "Rebecca De Mornay\n\nRebecca De Mornay (* 29. srpna 1959, Santa Rosa, Kalifornie, USA) je americká herečka. Její průlomovou filmovou rolí byla postava Lany ve filmu \"Risky Business\" z roku 1983.\n\nJejí otec byl konzervativní rozhlasový a televizní komentátor Wally George. Jeho vztah k manželce byl velmi bouřlivý a jejich odloučení přišlo patnáct let před jeho smrtí. Její matkou byla Julie Eagarová, která ji vychovávala spolu se svým manželem (a nevlastním otcem) Richardem De Mornayem. Rebecca vyrůstala ve Francii a navštěvovala střední školu ve Spojeném království. Studovala herectví na Lee Strasberg Institute v New Yorku (který svého času navštěvovali i filmoví veteráni Mickey Rourke, Robert De Niro a Christopher Walken).\n\nDebutovala v roce 1982 v malé roli ve filmu \"One from the Heart\" režiséra Francise Forda Coppoly. Navzdory pozdějšímu úspěchu filmu \"Risky Business\" jejím zatím komerčně nejúspěšnějším filmem je film \"The Hand That Rocks the Cradle\" z roku 1992. V roce 2004 hostovala v posledních epizodách seriálu \"The Practice\" a v následujícím roce získala krátkou roli po boku Owena Wilsona a Vince Vaughna ve filmu \"Wedding Crashers\". V červnu 2007 se objevila v novém seriálu společnosti HBO \"John from Cincinnati\".\n\nDva a půl roku žila s americkým hercem Tomem Cruisem, se kterým se setkala při natáčení filmu \"Risky Business\". Na začátku devadesátých byla spojována se jménem Leonarda Cohena. Ten jí důvěřoval natolik, že z ní udělal producentku a aranžérku na svém kritikou pozitivně přijatém albu \"The Future\" z roku 1992. V osmdesátých letech byla krátce vdaná za scenáristu Bruce Wagnera, s nímž se rozvedla za necelé dva roky. Později byla vdaná za sportovního redaktora Patricka O'Neala, který je synem herce Ryana O'Neala. S manželem mají dvě dcery a pět psů.\n\n"}
{"id": "1021260", "url": "https://cs.wikipedia.org/wiki?curid=1021260", "title": "Gabriel Leiva Rojas", "text": "Gabriel Leiva Rojas\n\nGabriel Fernando Leiva Rojas (* 27. srpna 1994, Turrialba, Kostarika, zkráceně znám jako Gabriel Leiva) je kostarický fotbalový záložník a mládežnický reprezentant, který od roku 2013 hraje za kostarický klub CS Cartaginés. Hraje na postu ofensivního středopolaře.\n\nGabriel Leiva začínal v profesionálním fotbale v kostarickém celku Deportivo Saprissa. V roce 2012 odešel do argentinského celku CA River Plate, kde hrál za rezervní tým. V roce 2013 se vrátil do Kostariky do klubu CS Cartaginés, s nímž vyhrál v roce 2014 kostarický fotbalový pohár (Torneo de Copa de Costa Rica).\n\nV srpnu 2014 byl společně s krajanem Juanem Pablem Vargasem Camposem na testech v moravském prvoligovém klubu 1. FC Slovácko.\n\nGabriel Leiva reprezentuje Kostariku v mládežnických týmech (U20).\n\n"}
{"id": "1021261", "url": "https://cs.wikipedia.org/wiki?curid=1021261", "title": "Jokinen", "text": "Jokinen\n\nExistuje více nositelů příjmení Jokinen:\n\n"}
{"id": "1021266", "url": "https://cs.wikipedia.org/wiki?curid=1021266", "title": "Hermonassa", "text": "Hermonassa\n\nHermonassa může být:\n"}
{"id": "1021267", "url": "https://cs.wikipedia.org/wiki?curid=1021267", "title": "Großer Winterberg", "text": "Großer Winterberg\n\nGroßer Winterberg (v překladu \"Velká Zimní hora\") je kopec ve Svobodném státě Sasko v Německu na území města Bad Schandau. S výškou 556 m n. m. je druhým nejvyšším vrcholem Saského Švýcarska. Hora je ve své horní části čedičová, podklad je z kvádrového pískovce. Na její jižní straně prochází státní hranice mezi Německem a Českou republikou.\n\nJiž ve středověku byla hora označována jako Winterberg (Zimní hora), vzhledem k tomu, že na jejím vrcholu bývá sněhová přikrývka po delší dobu než v okolí.\n\nGroßer Winterberg se nachází v zadním Saském Švýcarsku; jižní úbočí hory zasahuje do sousedního Českého Švýcarska. Na západním úpatí hory – u řeky Labe – se nacházejí vesnice Schmilka a Hřensko (německy Herrnskretschen).\n\nGroßer Winterberg je součástí většího souvislého horského pásma, Českosaského Švýcarska nebo také Labských pískovců (něm.: Elbsandsteingebirge). Severním směrem leží Kleiner Winterberg a dále pak skalní oblasti zvané Opičí skály (Affensteine) a Zjizvené skály (Schrammsteine). Jihovýchodním směrem je v Českém Švýcarsku známá Pravčická brána, největší přírodní pískovcový skalní most v Evropě.\nGroßer Winterberg patřil do panství Wildensteinů. Ti ho prodali v roce 1492 po zaplacení 1200 rýnských zlatých pánům z Vartenberka. Ponechali si ale celý jižní svah až do míst, kterými vede dnešní hranice Německa s Českou republikou. Již v roce 1819 byl na jižním vrcholu hory u lesního hospodářství postaven první penzion. Dům ale v roce 1821 vyhořel. V letech 1840–1846 zde byl postaven hotel ve stylu švýcarských horských hotelů s rozhlednou na vrcholu. Tato budova existuje dodnes a je chráněnou památkou.\n\nOd roku 1945 se dostal Großer Winterberg do správy obchodního sdružení Bad Schandau z okresu Pirna. Po invazi vojsk Varšavské smlouvy byl hotel na Großer Winterbergu od srpna 1968 do června 1969 obsazen Sovětskou armádou. Později pak sloužil jako ubytovna pro celní správu a potom jako rekreační středisko stavební firmy z Drážďan. V letech 1990 až 1994 nebyla budova nijak využívána. Od května 1994 si hotel pronajali dva zemědělci z Drážďan, kteří zde provozují restauraci. Sousední nevyužívanou budovu, tzv. Ledárnu, v roce 1990 zařídila správa Národního parku Saské Švýcarsko jako informační středisko.\n\nZ rozhledny hotelu je panoramatický výhled na rozsáhlé lesy a skalnaté krajiny Saského a Českého Švýcarska. Na východě lze spatřit vrcholky Lužických hor a ve vzdálenosti asi 90 km siluetu Jizerských hor a Krkonoš. Na jihozápad uvidíme mírně zvlněné náhorní plošiny Krušných hor, na jih pak hory Českého středohoří, mezi nimiž se ukazuje majestátná Milešovka. Směrem na severozápad se otevírá pohled do údolí Labe. V dálce je možno spatřit věž vysílače na Collmbergu u města Oschatz. Dřevěná rozhledna je vysoká 15,5 metru. Od 70. let 20. století byla značně zchátralá a musela být uzavřena. Stavba prošla rekonstrukcí v letech 2007 až 2008 a koncem roku 2008 byla opět zpřístupněna veřejnosti.\n\nDobrým výchozím bodem je ves Schmilka, odkud vede na vrchol několik různých tras. Přes Großer Winterberg prochází řada různých turistických cest. Mezi nimi např. Evropská turistická E3, a také International Mountain Trail Eisenach-Budapešť.\n"}
{"id": "1021269", "url": "https://cs.wikipedia.org/wiki?curid=1021269", "title": "Přátelé Zeleného údolí", "text": "Přátelé Zeleného údolí\n\nPřátelé Zeleného údolí je dvanáctidílný československý televizní seriál z roku 1980 o přátelství hajného Horyny a městského chlapce Pavlíka.\n\nAutorem scénáře je scenárista Jaroslav Müller. Seriál natáčela Československá televize v letech 1979–1980 v údolí Velký Lipový v Beskydech.\n\n\n"}
{"id": "1021271", "url": "https://cs.wikipedia.org/wiki?curid=1021271", "title": "Frankfurtský parlament", "text": "Frankfurtský parlament\n\nFrankfurtský sněm nebo Frankfurtský parlament byl první sněm demokraticky volených zástupců z členských států Německého spolku, který zasedal od 18. května 1848 do 31. května 1849 v \"Pauluskirche\" ve Frankfurtu nad Mohanem. Přes 800 poslanců, většinou akademiků, vysokých úředníků a právníků, přijalo návrh poměrně liberální Frankfurtské ústavy, která zřizovala Německé císařství jako konstituční monarchii s dědičným císařem a voleným parlamentem. Rakousko nemělo být jeho součástí (Maloněmecká koncepce), takže role hegemona připadla Prusku. Když pruský král Fridrich Vilém IV. nabízenou korunu odmítl, záměr ztroskotal, návrh ústavy byl ale důležitým krokem na cestě německého sjednocení a ovlivnil i pozdější německé ústavy. Čeští zástupci byli k účasti pozváni, z podnětu Františka Palackého však účast odmítli. Sněmu se nicméně zúčastnilo přes 40 německých poslanců z českých zemí.\nRoku 1806 se císař František II. na nátlak Napoleonův vzdal říšské koruny a Svatá říše římská tak zanikla. Porýnské státy vytvořily Rýnský spolek, z něhož po porážce Francie roku 1815 vznikl Německý spolek 35 států a 4 svobodných měst. Největší váhu v něm mělo Rakouské císařství a Pruské království. Spolek se stal nástrojem metternichovské reakce a politického útlaku, takže zejména vzdělané městské vrstvy usilovaly o větší svobodu, jakou jim nabídlo napoleonské zákonodárství. Zároveň sílilo německé národní hnutí, které chtělo jednotný stát.\n\nÚspěch Únorové revoluce ve Francii vyvolal v březnu 1848 velké hnutí v německých státech, panovníci povolali liberálnější vlády a ve Frankfurtu se 31. března sešel přípravný parlament, většinou z opozičních politiků. Během několika dnů se rozhodl ve spolupráci se sněmem Německého spolku vypsat volby do ústavodárného parlamentu a připravovat celoněmeckou ústavu. Volby se konaly podle jednotlivých zemí, někde jako přímé, většinou jako nepřímé s volenými sbory volitelů (tak i v Rakousku). Volební právo bylo různě omezené, nicméně asi 85% mužské populace se mohlo voleb zúčastnit. V 649 volebních obvodech bylo zvoleno jen asi 585 poslanců, protože řada neněmeckých obvodů volby bojkotovala.\n\nS různými doplněními bylo nakonec zvoleno 809 poslanců, z velké většiny městských vzdělanců: téměř všichni měli maturitu, asi 75 % univerzitní vzdělání, nejčastěji právnické. Převažovali vysocí státní úředníci, soudci a akademici. Jen 149 poslanců reprezentovalo podnikatele a svobodná povolání a jen hrstka řemeslníky a sedláky. Proto se parlamentu posměšně přezdívalo „profesorský parlament“. Jejich názory byly většinou liberální a zároveň vlastenecké až nacionalistické. Příklonem k maloněmecké koncepci bez Rakouska se jednoznačně posílilo postavení Pruska, kdežto Rakousko bylo z dalšího rozhodování vyloučeno. F. Palacký se rozhodl pozvání odmítnout známým \"Listem do Frankfurtu\", protože se obával, že by tím oslabil vyjednávací pozici v Rakousku. Naději pro Čechy viděl ve federalizaci Rakouska a všeněmecké hnutí sledoval spíš s obavami.\n\n18. května 1848 se v \"Pauluskirche\" sešlo asi 330 poslanců, kteří zvolili předsedou známého liberála Heinricha von Gagern. Ten ve své zahajovací řeči vytyčil jako hlavní úkoly vytvoření ústavy pro Německo a německé sjednocení. V celkem 230 zasedáních, s 26 výbory a pěti komisemi poslanci připravili návrh tzv. Frankfurtské ústavy. Jednání, zprvu chaotické, brzy vytvořilo různé frakce či kluby, které se scházely a diskutovaly odděleně v různých lokálech, podle nichž se pak také nazývaly. Hlavní frakce byly tři:\n\nParlamentu chyběla hlava státu i vláda a volby nesvolal Německý spolek, takže mu chyběla legitimita. Proto jej hlavní evropské mocnosti, zejména Francie a Rusko neuznaly. Levice chtěla revoluční ustavení moci, velká většina však odhlasovala kompromisní řešení: „Říšským zákonem“ z 28. června 1848 vznikla provizorní ústřední moc pro Německo. Místo hlavy státu byl zvolen „říšský správce“ (\"Reichsveweser\"), arcivévoda Jan Habsbursko-Lotrinský, ministerský předseda a vláda.\n\nParlament musel kromě toho řešit řadu krizí. Pruská armáda z pověření Německého spolku obsadila Šlesvicko-Holštýnsko, ale na nátlak evropských mocností musela 26. srpna 1848 uzavřít příměří. To parlament zprvu odmítl, protože chtěl Šlesvicko-Holštýnsko připojit k Říši, a přijal je až po dlouhých jednáních 16. září. To vyvolalo novou vlnu bouří a násilností, které musela rozhánět pruská a a rakouská armáda. Dva liberální poslanci byli zavražděni. Když při říjnovém povstání ve Vídni musela vláda z města uprchnout, chtěl parlament mezi oběma stranami vyjednávat. Rakouská vláda však povstání potlačila a dala popravit levicového poslance Roberta Bluma. Tím se projevila bezmoc Frankfurtského parlamentu.\n\nNejvětším problémem byl územní rozsah budoucího Německa, otázka neněmeckých oblastí Pruska a hlavně Rakouska. Parlament sice odhlasoval, že Čechy a Morava jsou částí Německé říše, ale velkoněmecká koncepce, kterou zastávala hlavně levice, nakonec prošla jen s vyloučením Uherska. Císař František I. však rezolutně odmítl rozdělení Rakouska a ministerský předseda Felix Schwarzenberg prosazoval začlenění celého Rakouska, sněm přesto v prosinci 1848 přešel k maloněmecké koncepci bez rakouské účasti. Navrhovaná ústava však s pozdějším přístupem Rakouska počítala.\n\n27. prosince 1848 vydal parlament zákon o základních právech německého národa, který rušil všechna stavovská privilegia, vyhlásil ochranu osoby, svobodu svědomí, shromažďování, tisku a podnikání, soudcovskou nezávislost a zrušil trest smrti. 28. března 1849 schválil parlament velmi těsnou většinou celou ústavu s dědičnou hlavou státu, totiž pruským králem. Dolní komora budoucího parlamentu měla být volena přímo, horní delegována členskými státy. Ačkoli poslanci věděli, že Fridrich Vilém IV. se na činnost parlamentu dívá s podezřením, pruská vláda s tímto řešením souhlasila. Když však 3. dubna 1849 velká parlamentní delegace králi korunu nabídla, Fridrich Vilém ji odmítl. Odvolával se na práva panovníků jednotlivých států, ve skutečnosti se však nechtěl vzdát principu vlády „z Boží milosti“ a stát se závislým na parlamentu. Tak byl potom Vilém I. skutečně provolán německým císařem v roce 1871.\n\n5. dubna 1849 opustili Frankfurt rakouští poslanci a 18. května složili mandáty také pruští zástupci. Zbylých 154 poslanců, „parlamentní torzo“ (\"Rumpfparlament\") se dále snažilo prosazovat Frankfurtskou ústavu, což vedlo k řadě konfliktů a místních revolucí, museli se však přestěhovat z Frankfurtu do Stuttgartu a 18. června 1849 posledních 99 poslanců vojsko bez krveprolití rozehnalo.\n\n\n"}
{"id": "1021273", "url": "https://cs.wikipedia.org/wiki?curid=1021273", "title": "Emmanuel Edmond", "text": "Emmanuel Edmond\n\nEmmanuel Edmond (* 13. června 1996) je nigerijský fotbalový útočník, od července 2017 bez angažmá. Herním stylem bývá přirovnáván ke krajanovi Emmanuelu Emenike.\n\nSvou fotbalovou kariéru začal v nigerijské Golden Boot Soccer Academy (GBS Academy).\n\nOd června 2014 byl společně s krajanem Rabiu Ibrahimem a Angličanem Jamesem Lawrencem na testech v prvoligovém slovenském klubu FK AS Trenčín, kde přesvědčil trenéra Martina Ševelu. Podepsal smlouvu na tři roky.\n\nV 1. slovenské lize debutoval 17. srpna 2014 proti MFK Košice (výhra 4:2). O měsíc později 17. září v 10. ligovém kole proti MŠK Žilina (remíza 2:2) vstřelil oba góly svého týmu. V sezóně 2014/15 vyhrál s týmem slovenský fotbalový pohár a také Fortuna ligu (čili double).\n\nV létě 2015 Trenčín opustil, vrátil se do Nigérie, aby dokončil přerušené studium. Po dokončení školy odešel na hostování do mistrovského týmu sezóny 2014 nigerijské nejvyšší ligy Nigeria Professional Football League, Kano Pillars FC. Zde se mu dařilo, vsítil dokonce hattrick v utkání v dubnu 2016 proti Shooting Stars SC. Poté se o něj opět začaly zajímat evropské kluby.\n\nV září 2016 před ukončením přestupového okna v ČR jej získal klub FK Dukla Praha, jenž s hráčem podepsal smlouvu na 2 roky. V červenci 2017 v Dukle skončil.\n\n"}
{"id": "1021278", "url": "https://cs.wikipedia.org/wiki?curid=1021278", "title": "Limbonic Art", "text": "Limbonic Art\n\nLimbonic Art je norská sympho-black metalová kapela založená v roce 1993 hudebníkem s přezdívkou Daemon (vokály, kytara) v norském městě Sandefjord. Do první sestavy přibral další tři členy. Ty záhy propustil a vytvořil duo s Morfeem, s nímž stvořil první studiové album s názvem \"Moon in the Scorpio\" - vyšlo v roce 1996.\nLimbonic Art fungovali až do roku 2003, kdy se rozpadli, ovšem v roce 2003 se skupina (v jiném složení) opět zformovala.\n\n\n\n\n"}
{"id": "1021279", "url": "https://cs.wikipedia.org/wiki?curid=1021279", "title": "US Open 2014 – mužská dvouhra", "text": "US Open 2014 – mužská dvouhra\n\nDo soutěže mužské dvouhry newyorského grandslamu US Open 2014 nastoupilo sto dvacet osm tenistů. Šestnáct z nich postoupilo z tříkolové kvalifikace.\n\nObhájcem titulu měl být druhý hráč světa Rafael Nadal ze Španělska, který však nenastoupil do žádné události na letní US Open Series pro zranění pravého zápěstí. Z majoru se odhlásil 18. srpna.\n\nVítěz si do žebříčku ATP připsal 2 000 bodů a získal rekordní částku 3 000 000 dolarů. Vzhledem k vítězství Milose Raonice na US Open Series 2014 mohl Kanaďan v případě titulu obdržel bonus ve výši 1 000 000 dolarů. Avšak v osmifinále byl nad jeho síly Japonec Kei Nišikori.\n\nV semifinálových zápasech se udál historický průlom v mužském tenisu s mnoha novými rekordy. Do finále nějakého z grandslamových turnajů totiž nepostoupil ani jeden z hráčů takzvané „velké čtyřky“, tedy Djoković, Nadal, Federer nebo Murray. Stalo se tak vůbec poprvé od roku 2005, kdy proti sobě na Australian Open nastoupili Marat Safin a Lleyton Hewitt. Japonec Nišikori nejprve vyřadil turnajovou jedničku a prvního nasazeného Djokoviće a následovně si Chorvat Čilić vyšlápl na turnajovou dvojku a pětinásobného vítěze tamního grandslamu Švýcara Federera.\n\nMarin Čilić se stal nejníže nasazeným vítězem US Open na žebříčku ATP od roku 2002, kdy vyhrál Pete Sampras. Nišikori se jako první asijský muž probojoval do grandslamového finále. Zároveň poprvé od French Open 2005, kdy Nadal ve finále porazil Argentince Mariana Puertu a získal tak svou první z devíti pařížských trofejí, si o titul zahráli dva fináloví debutanti. Po triumfu Stana Wawrinky na Australian Open 2014, tak poprvé od roku 2003 poznaly čtyři grandslamové turnaje dva vítěze, kteří nepatřili do „velké čtyřky“.\n\nPremiérový grandslamový titul vybojoval čtrnáctý nasazený Marin Čilić po finálové výhře nad japonskou turnajovou desítkou Keiem Nišikorim za hodinu a padesát čtyři minut po setech 6–3, 6–3 a 6–3. Oplatil mu tak dvě porážky z probíhající sezóny. Šampión tak po absenci na předešlém ročníku, pro probíhající 4měsíční dopingový trest, dobyl jako třetí Chorvat grandslamovou trofej ve dvouhře, a to po svém trenéru Goranu Ivaniševićovi a Ivě Majoliové. Jeho převahu stvrdily statistiky. V počtu es Japonce přestřílel 17–2 a na vítězné míče vyhrál 38–19. Na slavnostním ceremoniálu uvedl: „\"Je to výsledek tvrdé práce v posledních letech, hlavně v posledním roce. Předváděl jsem tu nejlepší tenis v životě\".“ Poražený finalista dodal: „\"Marin dnes hrál opravdu fantasticky. Je to pro mě velmi těžká porážka, ale na druhou stranu jsem rád, že jsem si vůbec mohl finále zahrál\".“\n\n Novak Djoković \"(semifinále)\n"}
{"id": "1021280", "url": "https://cs.wikipedia.org/wiki?curid=1021280", "title": "Vasyl Fedoryšyn", "text": "Vasyl Fedoryšyn\n\nVasyl Fedoryšyn (: ), (* 31. března 1981 v Kaluši, Sovětský svaz) je ukrajinský zápasník – volnostylař, olympijský medailista z roku 2008.\n\nZápasení se věnoval od šesti let v rodné Kaluši. Od 12 let se zaměřil na volný styl pod vedením Ihora Barny. V roce 1998 přesídlil do Kyjeva, kde spolupracoval s Hryhorijem Dankem. V roce 2000 se kvalifikoval na olympijských hrách v Sydney, ale v ukrajinské nominaci prohrál s Jevhenem Buslovyčem. V roce 2004 startoval olympijské hry v Athénách. Po postupu ze základní skupiny prohrál v semifinále s Kubáncem Yandro Quintanou a v následném boji o bronzovou medaili podlehl Japonci Kendži Inouemu. Obsadil 4. místo. V roce 2008 startoval jako favorit na olympijských hrách v Pekingu. Ve finále podlehl Mavletu Batyrovi z Ruska a získal stříbrnou olympijskou medaili.\nOd roku 2009 spolupracoval s Beslanem Tuštarovem. V roce 2012 startoval na olympijských hrách v Londýně, ale nepodařilo se mu vyladit formu a skončil v prvním kole.\n\n"}
{"id": "1021281", "url": "https://cs.wikipedia.org/wiki?curid=1021281", "title": "Uruguayská hymna", "text": "Uruguayská hymna\n\nHymna Uruguaye, známá též jako \"Orientales, la Patria o la Tumba\", je se svojí délkou přes 6 minut a 105 takty nejdelší státní hymnou nezávislé země na světě (nejkratší je ugandská). Hudbu složil roku 1845 Francisco José Debali. K hymně byl použit text uruguayského básníka a spisovatele Francisca Acuña de Figueroa který složil text i k paraguayské hymně.\n\n"}
{"id": "1021282", "url": "https://cs.wikipedia.org/wiki?curid=1021282", "title": "US Open 2014 – ženská dvouhra", "text": "US Open 2014 – ženská dvouhra\n\nDo soutěže ženské dvouhry na newyorském grandslamu US Open 2014 nastoupilo sto dvacet osm tenistek. Šestnáct z nich postoupilo z tříkolové kvalifikace. Dvojnásobnou obhájkyní titulu byla americká světová jednička Serena Williamsová, která ve Flushing Meadows triumfovala pětkrát. Čínská světová trojka Li Na se kvůli zraněnému kolenu z turnaje odhlásila a po pěti a půl letech tak vynechala některý z grandslamových turnajů.\n\nPo zaváháních několika hlavní favoritek v úvodních kolech, prošla do čtvrtfinále jako jediná z elitní desítky obhájkyně titulu a první nasazená Serena Williamsová. Navíc se poprvé po 37 letech ve finále čtyř největších podniků sezóny objevilo osm různých hráček.\n\nVítězkou se stala první nasazená světové jednička a obhájkyně titulu Američanka Serena Williamsová, která ve finále zdolala bývalou dánskou světovou jedničku Caroline Wozniackou, po dvousetovém průběhu dvakrát 6–3. Pro Wozniackou, pro kterou to bylo druhé grandslamové finále, zápas nezačal vůbec dobře, když hned při svém prvním podání ztratila svůj servis. Následně obě hráčky často vytvářely velký tlak na podávající protivnici, díky čemuž dostávaly mnoho příležitostí k brejkům, které také často dokázaly využít. Nakonec první sadu ovládla Williamsová, která dokázala své soupeřce vzít podání hned třikrát, naopak Dánka se zmocnila „pouze“ dvou servisů své sokyně. Ve druhém setu si sice Wozniacká hned na úvod prohrála servis, pak se však i díky zlepšenému pohybu a agresivnější hře držela s Američankou „na dostřel“ brejku. Avšak americká tenistka ještě za stavu 5–3 a 15:15 vyhrála při podání dánské hráčky nejdelší výměnu zápasu a gem už nepustila.\n\nWilliamsová, pro kterou bylo na grandslamech v sezóně maximem 4. kolo, se tak potřetí v řadě stala šampionkou v New Yorku, když navíc turnajem prošla bez ztráty setu a žádné soupeřce nepovolila více než šest her. Zároveň na americkém grandslamu neprohrála už 21 zápasů v řadě. Ziskem 18. grandslamové trofeje se vyrovnala legendám Chris Evertové a Martině Navrátilové, které vítězce pogratulovaly přímo na kurtu. Obě jí poté předaly zlatý osmnáctikarátový náramek s přívěskem s číslem 18, který symbolizoval 18. grandslamový triumf. Více grandslamových titulů než Williamsová má v open éře už jen Steffi Grafová, jež získala dvacet dva trofejí.\n\nPři závěrečném ceremoniálu se Williamsová dojatě rozpovídala: „\"Byl to skvělý pocit vyhrát zase grandslam. Je to neuvěřitelné a jsem nadšená. Jsem dojatá, protože jsem tady vyhrála svůj první a teď i osmnáctý grandslam. Miluju to tady\".“ Nezapomněla také na to, že se vyrovnala v počtu majorů Evertové a Navrátilové: „\"Nikdy jsem si nedovedla představit, že bych mohla být v takové společnosti. Byla jsem dívka s raketou z Comptonu, co měla sny. Tři turnaje mi to unikalo, jsem nadšená, že se to povedlo teď. Je neskutečné, že slyším své jméno vedle takových legend\",“ dodala následovně.\n\nPoražená finalistka Wozniacká pak pogratulovala vítězce: „\"Gratuluju, opravdu sis to zasloužila. Jsi neuvěřitelná šampionka a jsi pro mě velkou inspirací na kurtu i mimo něj\".“ Následně svou kamarádku pobídla: „\"Za to mi dlužíš nějaké drinky\",“ uvedla s humorem.\n\nVítězka si do žebříčku WTA připsala 2 000 bodů a získala rekordní částku 3 000 000 dolarů. Vzhledem k vítězství Sereny Williamsové na US Open Series 2014, obdržela Američanka bonus ve výši 1 000 000 dolarů a získala tak doposud nejvyšší finanční odměnu v historii tenisu.\n\n Serena Williamsová (vítězka)\n"}
{"id": "1021284", "url": "https://cs.wikipedia.org/wiki?curid=1021284", "title": "US Open 2014 – ženská čtyřhra", "text": "US Open 2014 – ženská čtyřhra\n\nDo soutěže ženské čtyřhry na newyorském grandslamu US Open 2014 nastoupilo šedesát čtyři párů. Obhájcem titulu byl český pár Andrea Hlaváčková a Lucie Hradecká, jehož členky ukončily spolupráci v závěru sezóny 2013 a nestartovaly tak společně. Hlaváčková společně s Číňankou Ťie Čengovou vytvořila osmou nasazenou dvojici a ve čtvrtfinále s ní nestačila na japonsko-český pár Kimiko Dateová a Barbora Záhlavová-Strýcová. Hradecká s nizozemskou tenistkou Michaëllou Krajicekovou nastoupily jako turnajové jedenáctky a ve třetím kole nestačili na kazašsko-čínskou dvojici Zarina Dijasová a Sü I-fan.\n\nPremiérový newyorský titul získal čtvrtý pár světa Jekatěrina Makarovová a Jelena Vesninová z Ruska, jehož členky ve finále zdolaly nenasazenou švýcarsko-italskou dvojici Martina Hingisová a Flavia Pennettaová po třísetovém průběhu 2–6, 6–3 a 6–2. Poražené vstoupily do zápasu lépe, když díky dvou proměněným brejkům ovládli první sadu snadno poměrem 6–2. I druhá sada se pro švýcarsko-italský pár vyvíjela dobře, když za stavu 2–2 sebrala dvojice podání Vesninové a Pennettaová tak šla podávat s brejkem k dobru. Avšak následně neudržela svůj servis, pár poprvé ztratil podání v zápase a Rusky se najednou rozjely k velkému obratu, když získaly deset gamů z dvanácti a tím ovládly celý zápas.\n\nObě šampiónky získaly druhý grandslamový titul, když společně již vyhrály French Open 2013. Makarovová na okruhu WTA Tour získala první trofej v probíhající sezóně a celkově šestou deblovou v kariéře. Pro Vesninovou to bylo rovněž první turnajové vítězství v sezóně 2014 a úhrnem jedenáctý turnajový triumf z ženského debla.\n\nPři ceremoniálu pak Makarovová složila poklonu své partnerce: „\"Je to úžasný pocit. Mám skvělou partnerku, společné zápasy si užíváme\".“ Poražená finalistka Martina Hingisová, jenž byla ve finále čtyřhry v New Yorku po šestnácti letech, pak sdělila: „\"Naše cesta vítězně neskončila, ale stejně máme za sebou neuvěřitelnou cestu. Znovu jsme ukázaly, že můžeme porazit nejlepší deblové páry, ale ke konci jsem se cítila, jako kdyby mi došla šťáva\",“ řekla Švýcarska a pak už jen dodala: „\"O tomhle jsem mohla jenom snít. Užívala jsem si tady každý moment\".“\n\nKaždá z vítězek si do žebříčku WTA připsala 2 000 bodů a dvojice si rozdělila částku 520 000 dolarů.\n\n Sara Erraniová / Roberta Vinciová \"(2. kolo)\n"}
{"id": "1021285", "url": "https://cs.wikipedia.org/wiki?curid=1021285", "title": "US Open 2014 – mužská čtyřhra", "text": "US Open 2014 – mužská čtyřhra\n\nDo soutěže mužské čtyřhry na newyorském grandslamu US Open 2014 nastoupilo šedesát čtyři párů. Obhájcem titulu byl indicko-český pár Leander Paes a Radek Štěpánek, kteří vytvořili šestou nasazenou dvojici. Ve třetím kole však podlehli španělské dvojici Marcel Granollers a Marc López.\n\nPátý newyorský a celkově šestnáctý společný grandslamový titul z mužské čtyřhry získal nejlepší pár světa amerických dvojčat Boba a Mika Bryanových, kteří ve finále přehráli jedenácté nasazené Marcela Granollerse a Marca Lópeze ze Španělska po snadném průběhu 6–3 a 6–4. Vítězní Američani v utkání jasně dominovali, soupeře k ničemu vážnějšímu nepouštěli a sami hráli výborně, když v zápase například zahráli 25 vítězných úderů a navíc k tomu udělali pouze 5 nevynucených chyb. Poraženým v zápase umožnili jen dvě možnosti k brejku, které však vcelku snadno odvrátili. Sami pak dokázali v každém setu sebrat soupeřům jedno podání, čímž vlastně rozhodli celé utkání.\n\nOba tak získali v probíhající sezóně sedmou deblovou trofej a jako první dvojice v historii vybojovali celkově jubilejní 100. společný titul ve čtyřhře. Navíc také svým šestnáctým grandslamovým titulem vyrovnali rekord Australana Todda Woodbridge, který ovšem své tituly získal se dvěma jinými partnery.\n\nPři ceremoniálu pak Mike Bryan uvedl: „\"To, že jsme to dokázali tady, před tímhle publikem, je o to mimořádnější\",“ a bratr Bob ho ještě doplnil: „\"Měli jsme na své straně výhodu domácího prostředí. To nám dnes ohromně pomohlo. Je to úžasná úleva. Extáze\".“ Oba pak ještě připomenuli závěrečnou oslavu ve stylu hříšného tance: „\"Nemyslím si, že jsme někdy udělali tuto labutí pózu z hříšného tance. Bylo to poprvé\".“\n\nKaždý z vítězů si do žebříčku ATP připsal 2 000 bodů a dvojice si rozdělila částku 520 000 dolarů.\n\n Bob Bryan / Mike Bryan (vítězové)\n"}
{"id": "1021288", "url": "https://cs.wikipedia.org/wiki?curid=1021288", "title": "Turban", "text": "Turban\n\nTurban je pokrývka hlavy vytvořená ze stočeného pruhu látky. Nejčastěji se nosí v částech Asie a Afriky v pásu od Maroka po Indii. Je většinou nošen muži a v některých komunitách je nošení turbanu dokonce součástí náboženské tradice, jako například u Sikhů.\n"}
{"id": "1021289", "url": "https://cs.wikipedia.org/wiki?curid=1021289", "title": "Pokrývka hlavy", "text": "Pokrývka hlavy\n\nPokrývka hlavy je součást oděvu, která se nosí na hlavě. \n\n\n\n\n\n\n\n\n"}
{"id": "1021290", "url": "https://cs.wikipedia.org/wiki?curid=1021290", "title": "Čepice", "text": "Čepice\n\nČepice je pokrývka hlavy, která obvykle přiléhá těsně k hlavě a na rozdíl od klobouku nemá žádný okraj, pouze „kšilt“ (nespis. germanismus z něm. Schild, stínítko) v případě kšiltovky. Často se nosí proto, aby ochránily hlavu před chladem, větrem nebo slunečním zářením, případně pomocí kšiltu zrak před oslněním.\n\nKokarda.\n\nFrygická čapka.\n\n"}
{"id": "1021292", "url": "https://cs.wikipedia.org/wiki?curid=1021292", "title": "Kšiltovka", "text": "Kšiltovka\n\nKšiltovka (často se používá i tvar šiltovka) je hovorový název čepice se stínítkem (hovorově „kšilt“, anglicismus z angl. \"Shield\"), které zabraňuje oslnění.\n\nDnes nejběžnější druh této čepice má původ v USA, kde je součástí baseballového dresu; proto se jí také říká \"baseballová čepice\" (anglicky \"baseball cap\"). V přední části nad kšiltem se může nacházet logo společnosti či baseballového týmu. Kšiltovky jsou častým oděvním doplňkem.\n\nExistují různé typy kšiltovek, jako „trucker“ se síťovanou látkou v zadní části a snapback, která je v módě mezi příslušníky hiphopové subkultury.\n\nZákladem každé kšiltovky je několik částí sešitých dohromady podle typu střihu. Základním typem kšiltovek je šestipanelová kšiltovka, což sešitá ze šesti částí. Ostatní střihy jako A-Frame, Camper hat apod. vychází ze základního šestipanelového střihu.\n\nPro tento typ se rozdělí díly na látku pro svršek a spodek kšiltu, desku kšiltu vyrobenou převážně z papíru nebo plastu, vnější a vnitřní část horního knoflíku, pásek s velikostmi, zadní, střední a přední panely, popřípadě i potítko a krycí pásky. Role látky se rozprostřou na stříhací stůl ve stozích a vystřihnou se jednotlivých dílů. Ty pokračují na sešití. Nejprve stroj prošije štítek. Dále se sešívají panely k sobě a závěrem se k panelům přišije štítek. Doplní se ještě přišití páska pro nastavení velikosti, krycí páska a potítko. Dále se připevní horní knoflík, našijí reklamních štítky a následuje závěrečná kontrola a dočištění.\n"}
{"id": "1021295", "url": "https://cs.wikipedia.org/wiki?curid=1021295", "title": "Ernst Leonard Lindelöf", "text": "Ernst Leonard Lindelöf\n\nErnst Leonard Lindelöf (7. března 1870 Helsinky, Finsko, tehdy Ruská říše – 4. června 1946, Helsinky, Finsko) byl finský matematik. Zabýval se především topologií a matematickou analýzou. Je po něm pojmenována třída topologických prostorů známá jako Lindelöfovy prostory.\n"}
{"id": "1021296", "url": "https://cs.wikipedia.org/wiki?curid=1021296", "title": "Axel Thue", "text": "Axel Thue\n\nAxel Thue (19. února 1863 Tønsberg, Norsko – 7. března 1922 Christiania, Norsko) byl norský matematik. Je známý především díky práci v oblasti posloupností znaků nad konečnou abecedou a tzv. Thueovy-Morseovy posloupnosti. Právě díky této práci bývá považován za otce formálních jazyků, i tzv. kombinatoriky na slovech. Významná je také jeho práce v teorii čísel. Jeho jediným doktorantem byl Thoralf Skolem.\n\n"}
{"id": "1021298", "url": "https://cs.wikipedia.org/wiki?curid=1021298", "title": "Kristen Nygaard", "text": "Kristen Nygaard\n\nKristen Nygaard (27. srpna 1926 Oslo, Norsko – 10. srpna 2002 Oslo, Norsko) byl norský informatik a společně s Ole-Johanem Dahlem tvůrce revolučního programovacího jazyka Simula, který jako první využíval paradigma objektově orientovaného programování. Za tento počin získal v roce 2001 spolu s Dahlem Turingovu cenu.\n"}
{"id": "1021299", "url": "https://cs.wikipedia.org/wiki?curid=1021299", "title": "Spolčení hlupců (hudební skupina)", "text": "Spolčení hlupců (hudební skupina)\n\nSpolčení hlupců je teplická kapela pohybující se ve vodách alternativní jazz-rockové fúze. Skupina spolupracuje se známou severočeskou básnířkou Svatavou Antošovou a většina současných textů je psána její rukou. Své první album nazvané \"Sudetenmusic\" skupina vydala v roce 2007. Druhé s názvem \"Zpoždění\", které vyšlo v roce 2013, bylo kladně přijato kritikou.\n\nSkupina Spolčení hlupců vznikla na jaře roku 2004. Z počátku čerpala z hudebních nápadů svého externího člena Karla Kulicha. Díky jeho jazykovým znalostem se kromě češtiny v textech objevuje také, ruština, srbochorvatština a francouzština. V listopadu 2007 bylo vydáno první oficiální album s názvem \"Sudetenmusic\". Karel Kulich v té době již s kapelou přestával spolupracovat a díky tomu mohla naplno propuknout skladatelská invence kapelníka Karla Šidla, která skupinu posunula směrem od jakési \"worldmusic\" ke zcela svébytnému výrazu a novým hudebním možnostem. Na podzim roku 2008 prodělává kapela krizi a po dlouhodobých neshodách se rozpadá na dva názorové celky. Vedle kapelníka Karla Šidla zůstávají ve Spolčení saxofonista Zbyněk Prokop a akordeonista Pavel Kras. Do kapely přichází nová zpěvačka, tou dobou ještě svobodná Alena Hackerová, a spolu s ní nastupuje vystudovaný kontrabasista Jan Skalický. Jako poslední si za bicí sedá bubeník Michal Froněk. Skupina je opět kompletní a znovu zahajuje svoji činnost. Na podzim roku 2012 odchází z kapely akordeonista Pavel Kras a místo něho nastupuje Igor Barboi. Většina členů má klasické hudební vzdělání.\n\n\n\n"}
{"id": "1021300", "url": "https://cs.wikipedia.org/wiki?curid=1021300", "title": "Jan Śniadecki", "text": "Jan Śniadecki\n\nJan Śniadecki (29. srpna 1756 Żnin, Pruské království – 9. listopadu 1830 Vilnius, Ruské impérium) byl polský matematik, astronom a filozof; bratr Jędrzeje Śniadeckého.\n\nStudoval na Jagellonské univerzitě v Krakově a v Paříži. Byl rektorem císařské univerzity ve Vilniusu, člen Komise pro národní vzdělávání a ředitelem observatoří v Krakově a Vilniusu. \n\nPublikoval mnoho odborných prací, včetně pozorování asteroidů. Jeho práce \"O Rachůnka losów\" z roku 1817 byla průkopnickým dílem zabývajícím se pravděpodobností.\n\n\n"}
{"id": "1021301", "url": "https://cs.wikipedia.org/wiki?curid=1021301", "title": "Panenka z vltavské tůně", "text": "Panenka z vltavské tůně\n\nPanenka z vltavské tůně je československá pohádka z roku 1976, režírovaná Věrou Jordánovou.\n\nBělička je dcera vodníka Andrejs, který ji chce provdat za některého z vodníků. Bělička by ale raději žila na souši. Jednoho dne se bělička vydá na trh, kde si od hrnčíře Vítka koupí několik hrníčků. Oba se do sebe zamilují.\n\nNa návštěvu k Andrejsovi přijede tetička, která pomůže Běličce dostat se za Vítkem na tancovačku. To se ovšem nelíbí Andrejsovi, který stáhne Běličku zpět pod hladinu. Vítek za ní skočí a tak se dozví, že Bělička je dcera vodníka. To ale Vítka neodradí, a tak je Andrejs oba zavře do sádky na kapry. Znenadání ale přijde spodní proud a sádky odnese.\n\nBěličku proud zanesl pouze na břeh vodníkovi tůně, Vítka proud zanesl až k moři. Bělička se s tetičkou vydá Vítka hledat. Vítkovi mezitím jeden mladík poradil, jak se dostat domů, ale ve skutečnosti ho poslal na loď, která se vydala na cestu kolem světa. Na této lodi ho Bělička s tetičkou najdou při škrábání brambor. Vítek skočí z lodi do vody a všichni tři se vrátí domů. Bělička se za Vítka provdá, při svatbě přestane být vodnicí, stane se z ní obyčejný člověk.\n\n"}
{"id": "1021302", "url": "https://cs.wikipedia.org/wiki?curid=1021302", "title": "Utta Danella: Pražské tajemství", "text": "Utta Danella: Pražské tajemství\n\nUtta Danella: Pražské tajemství ( Utta Danella: Prager Geheimnis) je německý romantický film z roku 2012 režírovaný Marcem Serafinim.\n\nChristine a Claudius slaví 50. výročí společného života. Na oslavě se znenadání objeví Anica, Claudiova dcera, o které ale nevěděl. Matkou Anici je pražská zlatnice Edita, se kterou měl kdysi Claudius aférku a která vychovávala Anicu sama.\n\nClaudius se rozhodne jet do Prahy a vezme s sebou vnučku. Nějakou dobu stráví v Praze a vnučka si v Praze najde i kamaráda.\n\nPo návratu domů Claudius zjistí, že se na něj Christine zlobí. Claudius se s ní snaží udobřit, ale moc se mu nedaří. Nakonec se spolu ale přece jenom udobří. Christine Claudiovi sdělí, že jí ani tak nevadí, že má nemanželskou dceru, jako to, že se ki aférce nedokázal přiznat.\n\n"}
{"id": "1021303", "url": "https://cs.wikipedia.org/wiki?curid=1021303", "title": "A Very Special Love", "text": "A Very Special Love\n\nA Very Special Love (v českém překladu \"Velmi zvláštní láska\") je filipínská romantická komedie z roku 2008 režírovaná Cathy Garcia-Molinovou.\n\nMiguel Montenegro je nejmladší ze sourozenců Montenegro, bohaté filipínské rodiny, který vede pánský časopis Bachelor vydávaný vydavatelstvím Magazine Publishing Company. O setkání s ním sní Laida Magtalas. Kvůli němu Laida požádá o práci asistentky ve vydavatelství Magazine Publishing Company. Práci dostane, ale zjistí, že Miguel není takový, jakého si ho představovala. Je necitlivý a samolibý. Laida se nicméně i přesto snaží, aby se Miguel začal více usmívat.\n\nMiguelovým úkolem je zvýšit prodej časopisu Bachelor, jinak mu hrozí zánik. Kvůli tomu požádá Laidu, aby do jedné restaurace, kde má schůzku se slečnou, donesla kytici květin jako omluvu slečně, že přijde později. Při předání květin se slečna rozzlobí a odejde. Laida se rozhodne zůstat v restauraci, dokud Miguel nepřijde. Protože sedí zády ke vchodu, Miguel po příchodu do restaurace v domnění, že je to stále čekající slečna, Laidu políbí.\n\nJednoho dne je Laida požádána, aby zanesla Miguelovi nějaké dokumenty do jeho bytu, protože Miguel nemůže přijít do zaměstnání. Laidě se nechce, ale dokumenty přesto odnese. V Miguelově bytě zjistí, že Miguel je nemocný a snaží se ho uzdravit. To se jí nakonec i povede, nicméně díky tomu zůstala v Miguelově bytě přes noc a při tom zmešká oslavu matčiných narozenin, což se příliš nelíbí Laidiným rodičům.\n\nOd té doby se Miguel začne měnit. Nejprve v době oběda svolá schůzku, na které svým podřízeným podá k obědu pizzu. Později přijde i na popracovní schůzku svých podřízených.\n\nMiguel a jeho tým dokončí proměnu časopisu Bachelor. K této události Miguel zorganizuje slavnostní večírek. Vydá se do domu svého otce, kde otci a svým nevlastním sourozencům předá pozvánky. Při té příležitosti dojde mezi Miguelem a jeho nevlastními sourozenci k rozepři a chce odejít. Před odchodem ho zastaví jeho otec a povídají si. Miguel mu nakonec řekne, že se necítí být plnohodnotným členem rodiny, protože musí pořád někomu něco dokazovat, a odejde.\n\nNa večírek nakonec Miguelův otec a nevlastní sourozenci přijdou. Miguel je ale tak zoufalý, že pouze odhalí novou obálku časopisu Bachelor a odejde pryč. Naštve i Laidu, se kterou se pak chce udobřit, protože si uvědomí, že mu je blízká. Večer se vydá za nevlastním bratrem Arturem do rodinného podniku a předá mu žádost o místo. Arturo se ho ptá, proč by ho měl přijmout, na což mu Miguel odpoví, že už má sice něco za sebou, ale že se se má stále co učit. Po této odpovědi ho Arturo okamžitě přijme. Druhý den ráno Miguel pro Laidu přichystá překvapení a Laidě se omluví. Společně se pak procházejí v dešti.\n\n"}
{"id": "1021304", "url": "https://cs.wikipedia.org/wiki?curid=1021304", "title": "William DuVall", "text": "William DuVall\n\nWilliam DuVall (* 6. září 1967, Washington, D.C., Spojené státy americké) je americký zpěvák, textař a kytarista.\n\nV roce 2006, po smrti původního zpěváka Layne Staleyho, se stal zpěvákem skupiny Alice in Chains. Současně působí i v kapele Comes with the Fall.\n\n"}
{"id": "1021305", "url": "https://cs.wikipedia.org/wiki?curid=1021305", "title": "MusicMan", "text": "MusicMan\n\nMusic Man je americká firma, která vyrábí kytary, basové kytary a zesilovače. Jedná se o pobočku divize Ernie Ball.\n\n\n\n\n\n\n"}
{"id": "1021307", "url": "https://cs.wikipedia.org/wiki?curid=1021307", "title": "Preparovaná kytara", "text": "Preparovaná kytara\n\nPreparovaná kytara je druh upravené kytary, jejíž zvuk se mění tím, že se mezi struny vkládají či upevňují rozličné předměty (dřevěné, ocelové, pryžové, papírové apod.). Prvním známým kytaristou, který začal experimentovat s tímto způsobem hry, byl v 60. letech 20. století Keith Rowe. Ten napodobil obdobný efekt, použitý Johnem Cagem při hře na preparovaný klavír.\n\n\n"}
{"id": "1021308", "url": "https://cs.wikipedia.org/wiki?curid=1021308", "title": "Keltská harfa", "text": "Keltská harfa\n\nKeltská harfa (Clàrsach nebo Cláirseach; závisí na výslovnosti, zda se jedná o irštinu anebo skotskou gaelštinu) je středověký hudební nástroj podobný harfě, jehož tělo je tvořeno jedním kusem dřeva s obvykle 30 bronzovými strunami s menším rozestupem.\n\nDnešní podoba keltské harfy vychází z rekonstrukce původní skotské harfy \"Queen Marry\" nebo irské \"Trinity\", kterou lze spatřit v Trinity College.\n\n\n\n"}
{"id": "1021309", "url": "https://cs.wikipedia.org/wiki?curid=1021309", "title": "Podlipský", "text": "Podlipský\n\nPříjmení Podlipský, v ženské variantě Podlipská, nosí více osobností:\n\n"}
{"id": "1021311", "url": "https://cs.wikipedia.org/wiki?curid=1021311", "title": "Ramsay’s Kitchen Nightmares", "text": "Ramsay’s Kitchen Nightmares\n\nRamsay’s kitchen nightmares je britský gastronomický televízní pořad, který provází šéfkuchař Gordon Ramsay. Program odvysílala v premiéře britská televizní stanice Channel 4 v roce 2004. Pořad byl oceněný cenou BAFTA a Grammy.\n\n\n\n\n\nGreat British Nightmare bylo jednorazovo ve vysílaní v rámci \"The Great British Food Fight\", dvoutýdenní série programů souvisejících s potravinami.\n\n\n"}
{"id": "1021313", "url": "https://cs.wikipedia.org/wiki?curid=1021313", "title": "Jsem Sioux!", "text": "Jsem Sioux!\n\nJsem Sioux! (1990) je název společného vydání dvou dobrodružných románů pro mládež, které napsal český spisovatel Otto Janka. Jde o romány \"Melodie proti Siouxům\" (1982) a \"Amulet Siouxů\" (1987), Romány vypráví o českých krajanech, kteří se dostali do indiánských válek v Severní Americe a kteří postupně pochopili, na čí straně stojí v těchto válkách pravda. Porovnali svůj osud a osud svého národa s osudem Indiánů a zjistili, že zde existuje velká shoda, že jsou vlastně také Siouxové. \n\nDěj románu vychází ze skutečného příběhu Čecha Ludvíka Preglera otištěného v chicagském krajanském časopise \"Amerikán\" v roce 1880. Ludvík se vystěhoval do USA a zde se díky svým romantickým představám nechal naverbovat do americké armády. Jako voják se zúčastnil indiánských válek se Siouxy a stal se svědkem bitvy u Little Bighornu. Tyto události mu otevřely oči a odhalily mu bezohlednou krutost boje proti Indiánům, jejichž boj byl oprávněný. Pochopil, že mezi ním a Indiány není vlastně žádná velká propast, jak si ještě nedávno myslel. Aby mohl vystoupit z armády, přihlásil se jako dobrovolník na nebezpečnou cestu s důležitou depeší, za jejíž doručení byl z armády propuštěn. \nZákladem děje tohoto románu jsou vzpomínky Čecha Libora Aloise Schlesingera (1806-1893) otištěné v chicagském krajanském časopise \"Amerikán\" v roce 1879 a 1882. Libor Schlesinger byl jedním z předních účastníků revolučních bojů v roce 1848 a po porážce revoluce byl neustále šikanován policií. Proto se i s rodinou roku 1856 vystěhoval do USA. Zde se zprvu usadil v Iowě v Cedar Rapids a pak v Sioux City a roku 1860 se přestěhoval do indiánské rezervace v Nebrasce. Začal zde pěstovat kukuřici a vozit mouku přes prérie do Denveru v Coloradu. V románu vystupuje pod jménem Liborio (což je španělsky Libor).\n\nNa jedné své obchodní cestě do Denveru zachránil Liborio se svým přítelem Oliverem život siouxskému náčelníkovi Wambanagovi, když odehnali medvěda, který jej napadl, a ošetřili mu rány, které mu medvěd způsobil. Indián mu za to daroval modrý kámen (amulet), podle kterého každý Solux poznal, že Liborio je jejich přítel. \n\nKdyž se útlak bělochů stal pro Indiány nesnesitelný, vypukly indiánské války. Liborio projížděl prériemi, které se Siouxové marně snažili bránit a Wambanagův amulet mu skutečně několikrát zachránil život. Zjistil také, že vojáci, kteří měli chránit cestu do Denveru často sami olupují cestující. Začal srovnávat boj Indiánů s bojem českého národa za svá práva a pochopil, kdo má v této válce pravdu.\n"}
{"id": "1021314", "url": "https://cs.wikipedia.org/wiki?curid=1021314", "title": "Denton", "text": "Denton\n\nDenton může být:\n\n"}
{"id": "1021315", "url": "https://cs.wikipedia.org/wiki?curid=1021315", "title": "California Über Alles", "text": "California Über Alles\n\nCalifornia Über Alles je první singl americké punk rockové skupiny Dead Kennedys. Nahrávka byla vydána v červnu 1979 vydavatelstvím Optional Music spolu se skladbou \"The Man with the Dogs\" na B-straně. Skladba California Über Alles je součástí debutového alba \"Fresh Fruit for Rotting Vegetables\" (1980), a jedna z verzí tohoto singlu se společně s B-stranou nachází i na kompilačním albu \"Give Me Convenience or Give Me Death\" (1987).\n\nPod názvem „Na Kovárně, to je nářez“ ji nahrála skupina Tři sestry. Na stejnojmenném albu z roku 1990 se ale tato skladba nenachází.\n"}
{"id": "1021316", "url": "https://cs.wikipedia.org/wiki?curid=1021316", "title": "Cylindr (klobouk)", "text": "Cylindr (klobouk)\n\nCylindr je pánský vysoký klobouk válcovitého tvaru s plochým vrškem a širokou krempou. Rozšířil se v 19. a na počátku 20. století, v současnosti se nosí víceméně pouze při slavnostních příležitostech jako doplněk k fraku.\n\nPrvní cylindr vyrobil a na ulici v něm vyšel anglický kloboučník John Hetherington v roce 1797. Jeho módní novinka způsobila senzaci i veřejné pohoršení: \"\"Bylo to obrovské překvapení, protože jeho cylindr způsobil doslova poprask, když se poprvé objevil v londýnských ulicích. Jeho nositelem byl prodejce galanterie John Hetherington, který ho navrhl, vyrobil a také byl prvním člověkem, který v něm vyšel na ulici. Podle dobového svědectví v novinách začali kolemjdoucí při pohledu na klobouk panikařit. Několik dam omdlelo, děti křičely, psi štěkali a mladý poslíček si zlomil ruku, když ho převálcoval dav. Hetherington byl předveden před soud kvůli tomu, že na hlavě měl \"vysokou konstrukci, jejíž zářivé odlesky měly vystrašit plaché a skromné lidi.\" Samozřejmě, že to bylo mnoho povyku pro nic.\"\"\n\nKlobouk má svůj původ v pokrývce hlavy, kterou nosili puritáni a kvakeři, členové protestantských sekt. Kvakerský klobouk byl však nižší a měl mnohem širší stříšku než dnešní cylindr. Cylindr jak ho známe dnes se začal vyrábět z filcu vyrobeného z bobří kožešiny. Později se však díky vlivu prince Alberta, manžela královny Viktorie, začaly vyrábět cylindry i z hedvábí.\n\nV 19. století se v Spojených státech amerických rozšířila modifikace cylindru známá jako \"stovepipe hat\". Tyto klobouky byly vyšší než cylindry, avšak na spodku a vrcholu nebyly rozšířené, a tak připomínaly komín (anglicky \"pipe\"). Takový klobouk nosil např. americký prezident Abraham Lincoln. Další modifikace měla v sobě zabudovanou drátěnou konstrukci, která umožňovala, aby se dal složit naplocho. Takovým kloboukům se v angličtině říkalo \"opera hats\" nebo \"Gibbus\".\n\nVe druhé polovině 19. století cylindry začaly vycházet z módy. Střední vrstvy začaly nosit buřinky (anglicky \"bowler hats\") nebo měkké filcové klobouky známé jako borsalino. Tyto klobouky byly vhodnější pro městský způsob života a také byly vhodnější pro masovou produkci. Naopak cylindr musel být vyroben ručně a zkušeným kloboučníkem.\n\nCylinder se stal symbolem vyšších společenských vrstev a tím pádem i terčem satiristů a společenských kritiků. Ke konci první světové války se cylindry staly raritou v každodenním životě. Používal se však nadále při slavnostních příležitostech jako součást společenského oděvu - vycházkového obleku nebo fraku.\n\n\nKlobouk si během mnoha let jeho existence oblíbily různé známé osobnosti. Často se však vyskytuje i v uměleckých dílech. Mezi jeho nejznámější nositele patří:\nA mnozí další.\n\n"}
{"id": "1021319", "url": "https://cs.wikipedia.org/wiki?curid=1021319", "title": "Canadian Recording Industry Association", "text": "Canadian Recording Industry Association\n\nCanadian Recording Industry Association (zkr. CRIA) je torontská nezisková obchodní organizace, která byla založena dne 9. dubna 1963, aby zastupovala zájmy společností, které nahrávají, vyrábějí a prodávají zvukové nahrávky v Kanadě. Původně byla vytvořena desetičlenná asociace Canadian Record Manufacturer's Association, která změnila svůj název v roce 1972 a otevřela členství dalším nahrávacím společnostem.\n\nCRIA řídí představenstvo, které je každoročně voleno členy CRIA. Členové jsou rozděleni do tří tříd:\n\nCRIA poskytuje \"certifikace\" z prodeje alb, podobně jako RIAA. Úrovně certifikace alb vydaných po 1. květnu 2008 jsou:\n\nPoznámka: multi-platinová certifikace se vztahuje na alba, kterých se prodalo 160 000 kopií (tj. 160 000 je dvojitá platina), ale ne ještě 800 000 kopií (Diamantová certifikace).\n\n"}
{"id": "1021320", "url": "https://cs.wikipedia.org/wiki?curid=1021320", "title": "The Energy of Slaves", "text": "The Energy of Slaves\n\nThe Energy of Slaves je sbírka básní kanadského spisovatele a hudebníka Leonarda Cohena. Poprvé ji v roce 1972 vydalo nakladatelství McClelland & Stewart. V českém jazyce kniha vydána nebyla; kniha však byla také přeložena do několika dalších jazyků (například francouzština a norština). V básních v této sbírce jsou Cohenovy básně více subjektivní a je v nich cítit vztek. Kritika knihu příliš dobře nehodnotila.\n"}
{"id": "1021321", "url": "https://cs.wikipedia.org/wiki?curid=1021321", "title": "Bhaktivedanta Book Trust", "text": "Bhaktivedanta Book Trust\n\nThe Bhaktivedanta Book Trust (BBT) je celosvětově největší nakladatelství v oblasti višnuistické filozofie, náboženství a kultury soustřeďující se na Krišnu. Nakladatelství BBT bylo založeno v roce 1972 A. Č. Bhaktivédantou Swamim Prabhupádou, zakladatelem-áčárjou Mezinárodní společnosti pro vědomí Kršny (ISKCON), známé také jako Hnutí Hare Krišna. \"Bhaktivedanta Book Trust\" je vydavatelem pro Prabhupádovy knihy a ostatní literaturu ISKCONu. Šríla Prabhupáda přeložil starobylé texty Indie ze sanskrtu a bengálštiny do angličtiny, ze které byly potom přeloženy do ostatních jazyků. BBT také vydává časopis \"Back To Godhead\" (“Zpátky k Bohu”) a to v angličtině, hindštině, marathštině, bengálštině, italštině a maďarštině. Po právní stránce je \"Bhaktivedanta Book Trust\" nezisková organizace, která přesto, že je knižním dodavatelem ISKCONu, je na něm nezávislá. Kromě ISKCONu je BBT dodavatelem knižního trhu obecně.\n\nMateriály BBT mají podobu od krátkých úvodních knížek a souhrnných studií, biografických materiálů a krátkých sanskrtských děl až po vyčerpávající rozsáhlé mnohosvazkové překlady (zahrnující komentáře) hlavních sanskrtských a bengálských literárních děl.\n\nPublikace zahrnuje původní písma, přeložená do více než 80 jazyků světa, a také menší knihy, které tyto tradiční texty popisují a vysvětlují. BBT také vydává audio knihy (zvukové knihy), materiály na CD a DVD a multimediální prezentace. Na internetu je k dispozici online verze \"Bhaktivedanta Vedabase\", které umožňuje číst základní knihy BBT online v angličtině a dalších jazycích (včetně češtiny).\n\nNejdůležitější díla vydaná BBT jsou: Bhagavad-gítá, mnohosvazkový překlad a výklad Šrímad Bhágavatamu (Bhágavata Purány), Šrí Íšópanišad a v neposlední řadě Šrí Čaitanja Čaritámrita přeložená z bengálštiny. Jedna z nejnovějších publikací je mnohosvazkový anglický překlad a výklad Šrí Brihad Bhagavatámrty od Šríly Sanátany Gósvámího.\n\nBBT vydává ve všech hlavních východních i západních jazycích, v hlavních indických jazycích, v hlavních jazycích bývalého Sovětského bloku a v neposlední řadě také v arabštině, čínštině, japonštině, thajštině, vietnamštině, indonéštině, singhaléštině, hebrejštině, perštině, a v dalších jazycích (přes 80 jazyků světa).\n\nKromě vydavatelské činnosti,\" Bhaktivedanta Book Trust\" pomáhá financovat výstavby a rekonstrukce chrámů zasvěcených Kršnovi - hlavně ve Vrindávanu a Májápuru - a po celém světě.\n\n\"The Bhaktivedanta Book Trust\" vydalo spoustu knih. Zde uvedené jsou ty nejdůležitější.\n\"- s původními sanskrtskými texty, přepisem do latinského písma, českými synonymy, překlady a podrobnými výklady, \"Šrí Šrímad A. Č. Bhaktivédánta Swami Prabhupáda, (c) The Bhaktivedanta Book Trust Int. Inc.\n\n\"Bhagavad-gítá\" je klenot duchovního poznání Indie. Klade silný důraz na cestu Bhakti-jógy (oddané služby Bohu) a je v souladu s gaudíja-vaišnavskou tradicí. Tento překlad má titulek \"taková, jaká je\", protože Prabhupáda přeložil a okomentoval\" Bhagavad-gítu\" bez sebemenší změny a zachoval ji opravdu takovou, jaká ve skutečnosti je. Při psaní výkladů k jednotlivým veršům čerpal Šríla Prabhupáda z komentářů předchozích významných \"áčárjů \"(světců) z učednické posloupnosti. Kniha byla poprvé vydána v roce 1968 nakladatelstvím \"Macmillan Publishers\" ve zkráceném vydání bez ilustrací a bez komentářů k původním veršům. Její původní nezkrácené vydání, tak jak ho známe nyní, bylo vydáno v roce 1972 nakladatelstvím \"The Bhaktivedanta Book Trust\" a nyní je k dispozici v téměř šedesáti jazycích. V českém jazyce byla vydána v roce 1991 a nové české vydání vyšlo v roce 1998. Pro každý verš kniha obsahuje originální text v dévanágarí, přepis do latinky, doslovný slovní překlad a překlad celého verše. Tento překlad je pravděpodobně jeden z nejvíce prodávaných mimo Indii díky viditelnému úsilí oddaných z hnutí Hare Krišna na ulicích, letištích a jiných veřejných místech po celém světě. Kniha má také velké prodeje v Indii. Kniha byla vydána zhruba v šedesáti jazycích.\n\n\"- s původními sanskrtskými texty, přepisem do latinského písma, českými synonymy, překlady a podrobnými výklady, \"Šrí Šrímad A. Č. Bhaktivédánta Swami Prabhupáda, (c) The Bhaktivedanta Book Trust Int. Inc.\n\nJedná se o překlad \"Bhágavata Purány\", jedné z osmnácti \"mahá-purán\", starých duchovních textů Indie. Jejím autorem je mudrc Šríla Vjásadéva. Je řečeno, že\" Bhágavata Purána\" je ze všech védských písem nejdůležitější. Popisuje příběhy Kršny a Jeho oddaných, které se podle Véd odehrávaly před miliony lety na různých místech ve vesmíru. Text má celkem 18 000 veršů a je rozdělen do 12 zpěvů a 335 kapitol. Tento mnohosvazkový překlad a výklad je nejrozsáhlejší a nejdůležitější publikace od BBT. Při psaní výkladů k jednotlivým veršům čerpal Šríla Prabhupáda, jako u\" Bhagavad-gíty\", z komentářů předchozích významných \"áčárjů \"(světců) z učednické posloupnosti. Prabhupáda zahájil práci na tomto díle ještě před odjezdem do Ameriky a v roce 1965 už měl vydané první tři svazky. Šríla Prabhupáda přeložil a okomentoval většinu celého díla - od 1. zpěvu do 13. kapitoly 10. zpěvu. Po jeho odchodu dokončili práci jeho žáci - Hridajánanda dása Goswami a Gópíparánadhana dása. \"Šrímad Bhágavatam\" tak byl dokončen až v roce 1988, jedenáct let po Prabhupádově odchodu. První díl Šrímad Bhágavatamu vyšel v českém jazyce v roce 1993. V češtině je vydaná celá část, kterou přeložil Prabhupáda (15 svazků). Zbylá část je již přeložená a dostupná na internetu, ale prozatím není vydaná.\n\n\"- s původními bengálskými texty, přepisem do latinského písma, českými synonymy, překlady a podrobnými výklady, \"Šrí Šrímad A. Č. Bhaktivédánta Swami Prabhupáda, (c) The Bhaktivedanta Book Trust Int. Inc.\n\n\"Šrí Čaitanja Čaritámrita\", psaná v bengálském jazyce, je autorizované dílo o životě a učení Šrí Čaitanji - filosofa, světce, duchovního učitele, mystika a božské inkarnace, který započal velké společenské a náboženské hnutí v Indii šestnáctého století. Jeho učení, které ztělesňuje nejvyšší filosofické a teologické pravdy, ovlivňuje nesčetné filosofické a náboženské myslitele až dodnes. Tento překlad a výklad původního bengálského textu je dílem Šríly Prabhupády. Jeho překlad představuje velmi významný přínos intelektuálnímu, kulturnímu a duchovnímu životu současného člověka. Prabhupáda čerpal z komentářů svého duchovního mistra, Šríly Bhaktisiddhánty Sarasvatího a Šríly Bhaktivinódy Thákura. Ohromující je, že práce na překladu a výkladu k \"Čaitanja Čaritámritě\" Prabhupádovy zabrala jen 18 měsíců v letech 1973-1974, při tom zároveň pracoval na překladu \"Šrímad Bhágavatamu\" a navíc byl zaneprázdněn starostmi okolo řízení ISKCONu. \"Čaitanja Čaritámrita\" je celá vydaná v českém jazyce ve čtyřech tlustých svazcích. Do češtiny se začala překládat v roce 2001. První díl vyšel v češtině v roce 2007. Poslední svazek českého překladu vyšel v roce 2011.\n\n\"- s původními sanskrtskými texty, přepisem do latinského písma, českými synonymy, překlady a podrobnými výklady, \"Šrí Šrímad A. Č. Bhaktivédánta Swami Prabhupáda, (c) The Bhaktivedanta Book Trust Int. Inc.\n\nŠrí Íšópanišad je jedou z nekratších Upanišad. Skládá se celkem z 18 veršů. Šrí Íšopanišad je hlavní ze 108 upanišad a filozoficky pojednává o Absolutní Pravdě. První překlad byl vydán v roce 1969, později byla kniha znovu vydána pod BBT. V češtině byla Íšopanišada poprvé vydána již v 70. letech, podruhé byla vydaná v roce 1992.\n\n\"s původními sanskrtskými texty, přepisem do latinského písma, českými synonymy, překlady a podrobnými výklady, \"Šrí Šrímad A. Č. Bhaktivédánta Swami Prabhupáda, (c) The Bhaktivedanta Book Trust Int. Inc.\n\nNektar pokynů je kniha původně známá jako \"Upadešámrita \"a jejím autorem je Šríla Rúpa Gosvámí. Je to krátké dílo obsahující jedenáct veršů, které dává pokyny těm, kteří, chtějí oddaně sloužit Krišnovi. Upadešámrita byla původně součástí díla zvaného Stavamálá. BBT ji vydalo asi kolem roku 1971. V češtině kniha vyšla v roce 1990.\n\n\"- souhrnná studie Bhakti-rasámrita-sindhu od Rúpy Gosvámího, \"Šrí Šrímad A. Č. Bhaktivédánta Swami Prabhupáda, (c) The Bhaktivedanta Book Trust Int. Inc.\n\n\"Šrí Bhakti-rasámrita-sindhu\" je považována za nejdůležitější knihu od Šríly Rúpy Gosvámího. V tomto díle Rúpa Gósvámí popisuje <nowiki>\"</nowiki>\"bhakti\"<nowiki>\" od nejnižšího stupně po nejvyšší (Nejvyšší extáze lásky k Bohu). Prabhupáda nepřeložil </nowiki>\"Bhakti-rasámrita-sindhu\" v podrobné podobě, ale zvolil metodu tzv. souhrnné studie. BBT knihu vydalo v roce 1970. V češtině kniha vyšla v roce 1992 a druhé české vydání vyšlo po dvaceti letech, v roce 2012.\n\n\"- souhrnná studie desátého zpěvu Šrímad Bhágavatamu od Šríly Vjásadévy, \"Šrí Šrímad A. Č. Bhaktivédánta Swami Prabhupáda, (c) The Bhaktivedanta Book Trust Int. Inc.\n\nŠríla Prabhupáda napsal desátý zpěv \"Šrímad Bhágavatamu\" jako souhrnnou studii ve dvou svazcích. Desátý zpěv popisuje dopodrobna Kršnovy zábavy a činnosti. BBT vydalo desátý zpěv samozřejmě i v podrobné podobě v několika svazcích. Při překladu \"Šrímad Bhágavatamu\" trvalo dlouho než se Prabhupáda dostal k desátému zpěvu, proto se rozhodl, že napíše tuto zkrácenou verzi. BBT tento souhrn vydalo v roce 1970 ve dvou svazcích. Knihy vyšly v češtině v roce 1992 a podruhé v roce 2004.\n\n\"- souhrnná studie učení Šrí Čaitanji Maháprabhua ze Šrí Čaitanja Čaritámrity,\" Šrí Šrímad A. Č. Bhaktivédánta Swami Prabhupáda, (c) The Bhaktivedanta Book Trust Int. Inc.\n\nTato kniha Zlatý Avatár (v angličtině Teaching of Lord Caitanya - Učení Pána Čaitanji) je souhrn učení Šrí Čaitanji v klasickém původním vydání - život a učení Pána Šrí Čaitanji Maháprabhua, který se zjevil v Indii v roce 1486 a který šíří lásku ke Krišnovi po celé Indii. Kniha popisuje Jeho činnosti a rozhovory s velkými učenci, králi, světci a mystiky své doby. Kniha vyšla v roce 1968. V češtině kniha vyšla poprvé v roce 1976, podruhé v roce 2001.\n\"Bhaktivedanta Book Trust\" má několik hlavních divizí: Severoevropskou se sídlem ve Švédsku; Jihoevropskou (Středomořskou) se sídlem v Itálii; Severoamerickou se sídlem v Los Angeles, USA; Latinskoamerickou se sídlem v Brazílii; Tichomořskou se sídlem v Austrálii; Africkou se sídlem v Johannesburgu, v Jižní Africe a Indickou se sídlem v Bombaji.\n\nKaždou divizi řídí tzv. \"trustee\" (správce). Správce je zodpovědný za publikování v jazycích příslušných do určité divize. Setkání správců se koná dvakrát až třikrát za rok.\n\nV roce 1988 BBT uvedlo do funkce \"The Bhaktivedanta Book Trust International Inc.\", které slouží jako autorizovaný zástupce původního BBT.\n\n\"Bhaktivedanta Book Trust \"vlastní také práva na ilustrace, které každá kniha obsahuje.\n\nBBT je organizace, která je nezávislým subjektem a poskytuje ISKCONu služby v podobě produkce knih v podobě, která se nejlépe hodí pro distribuci. BBT prodává knihy ISKCONu a závisí na jejich distribuci jeho prostřednictvím.\n\n\"The Bhaktivedanta Book Trust\" je kromě vydavatelské činnosti zapojené do řady dalších projektů ISKCONu.\n\nTento projekt v Zadním Bengálsku je největším svého druhu v ISKCONu a představuje určité ztělesnění jeho budoucnosti. Prabhupáda ho označil za jedinečný a má být vybudován díky kazatelskému úsilí oddaných z celého světa při distribuci jeho knih. Jedná se o výstavbu města založeného na védských duchovních hodnotách. Hlavní budova uprostřed města je \"Chrám védského planetária\", jehož výstavba nyní probíhá a bude dokončena v roce 2022.\n\nBhaktivédantovy archívy v Severní Karolíně (USA) uchovávají a šíří Prabhupádovo poselství ve všech podobách a na všech druzích médií. Tyto materiály také převádějí do digitální podoby a publikují. \"DVD Vedabase\" je databáze veškerého písemného materiálu (knihy, přednášky, rozhovory, ranní vycházky, dopisy atd.) a dalších knih napsaných jeho žáky.\n\nBhaktivédantův institut jehož sídly jsou Berkeley (CA, USA) a Mumbáí (Indie) se věnuje výzkumu, publikaci a další propagaci védského poznání z hlediska moderní vědy. Prabhupáda mu dal do vínku hlavní úkol: prokázat moderními vědeckými metodami, že život nepochází z hmoty, ale ze života.\n\nOxfordské centrum pro hinduistické studie ve Velké Británii je první teologický seminář v historii Oxfordské univerzity s vazbou na jinou než křesťanskou tradici. BBT zakoupilo jeho budovu.\n\nHlavním evropským distributorem Prabhupádových knih a dalších materiálů jsou belgické Bhaktivedanta Library Services. V roce 1986 severoevropské BBT zřídilo pro svou vnitřní komunikaci \"Bulletin Board System\" známý jako COM, který časem začal používat celý ISKCON. Později změnil název na\" BES-Pamho\". Členům umožňuje komunikaci emailem a v diskusních skupinách a od roku 2014 je zdarma.\n\n\n\n"}
{"id": "1021322", "url": "https://cs.wikipedia.org/wiki?curid=1021322", "title": "Úmluva o státním občanství vdaných žen", "text": "Úmluva o státním občanství vdaných žen\n\nÚmluva o státním občanství vdaných žen () je mezinárodní úmluva schválená Valným shromážděním Organizace spojených národů v roce 1957. Úmluva platí od rok 1958, Československo k úmluvě přistoupilo v roce 1962. Úmluva upravuje nezávislost občanství ženy na občanství jejího manžela, bez podání žádosti o jeho změnu.\n\nÚmluva byla vyhlášena 20. února 1957 Valným shromážděním OSN s platností od 11. srpna 1958. Dne 3. září 1957 byla úmluva podepsaná za ČSSR v New Yorku. Národní shromáždění vyslovilo s úmlovou souhlas v únoru 1962, prezident republiky jí ratifikoval dne 8. března 1962. Pro Československo úmluva nabyla platnosti dne 4. července 1962, vyhlášena byla jako vyhláška Ministerstva zahraničních věcí č. 72/1962 Sb.\n\nÚmluvu respektoval také zákon o nabývání a pozbývání státního občanství České republiky z roku 1993 i od roku 2014 účinný zákon o nabývání a pozbývání státního občanství České republiky.\n\nÚmluva byla sepsána za účelem ochrany občanství ženy v případě sňatku či rozvodu, čímž se tato úmluva odvolává na Všeobecnou deklaraci lidských práv.\n\nV roce 2014 patřilo mezi smluvní strany 74 států. Mezi smluvní strany nepatří např. Spojené státy americké či Francie, úmluvu vypovědělo Lucembursko (2007), Nizozemsko (1992) a Spojené království (1981).\n\n"}
{"id": "1021323", "url": "https://cs.wikipedia.org/wiki?curid=1021323", "title": "Certifikace prodeje na hudebních trzích", "text": "Certifikace prodeje na hudebních trzích\n\nCertifikace prodeje na hudebních trzích ve světě se odvíjejí od množství prodaných hudebních nosičů, které je stanoveno asociacemi hudebního průmyslu různých zemí a teritorií ve světě. Standardní certifikace jsou v různých kombinacích, jsou stanoveny jako stříbrná, zlatá, platinová a diamantová alba, a přidělují se za prodané množství nosičů podle regionálního tržního potenciálu. U platinových a diamantových alb se při vicnásobku dosaženého stanoveného prodeje tradičně používá certifikace s přívlastkem \"multi\" (t.j. mutltiplatinové nebo multidiamantové album).\n\nReprezentanty \"Mezinárodní federace fonografického průmyslu\" (\"International Federation of the Phonographic Industry\", zkr. IFPI) je vícero regionálních asociací hudebního průmyslu. Do IFPI je začleněno 49 asociací různých zemí, a tato organizace působí společně v 75 zemích. V některých případech je IFPI pouze přidruženým orgánem aktuální aplikovaným pravidlům místní certifikace, ale ve více dalších zemích s menší podporou hudebního průmyslu je IFPI hlavním garantem certifikačních kritérií. Některé země a také některé nahrávací společnosti jsou na mezinárodní asociaci nezávislé a mají svá vlastní kritéria pro certifikaci.\n\nCertifikované bývají prodeje alb, singlů, legálně (placené) stažených hudebních souborů, hudební videa, hudební DVD a i originální vyzváněcí tóny. Některá pravidla pro vydávání hudebních nosičů jsou odděleny podle domácího nebo importované hudby, hudebních žánrů, délky nahrávek nebo distribuovaných formátů.\n\nZnak \"-\" znamená, že tato certifikace není stanovena.\nI Egyptské, libanonské a certifikace Perského zálivu zahrnují prodej nosičů států arabských zemí.\nII Maďarská certifikace se vztahuje na popové alba. Pro džez, klasickou hudbu a mluvené slovo je certifikace odlišná (pro zlato 1500 a pro platinu 3000 nosičů).\n\nZnak \"-\" znamená, že tato certifikace není stanovena.\nIII Německé, norské, švédské a britské certifikace mohou zahrnovat i legálně stažení z internetu.\n\n\n"}
{"id": "1021324", "url": "https://cs.wikipedia.org/wiki?curid=1021324", "title": "McCabe a paní Millerová", "text": "McCabe a paní Millerová\n\nMcCabe a paní Millerová (v anglickém originále \"McCabe & Mrs. Miller\") je americký filmový western z roku 1971. Jeho režisérem byl Robert Altman a jeho scénář je založen na románu \"McCabe\" spisovatele Edmunda Naughtona z roku 1959. V hlavních rolích se představili Warren Beatty a Julie Christie. Vypráví příběh hazardního hráče Johna Q. McCabeho, který se přestěhoval do malého města na severozápadě Spohjených států amerických. Autorem písní použitých ve filmu je kanadský hudebník Leonard Cohen.\n\n"}
{"id": "1021326", "url": "https://cs.wikipedia.org/wiki?curid=1021326", "title": "Žábronožka solná", "text": "Žábronožka solná\n\nŽábronožka solná (\"Artemia salina\" (Linnaeus, 1758)) je druh drobných slanovodních korýšů z čeledi žábronožkovitých.\n\nŽábronožka solná má podlouhlé tělo bez skořápky. Dospělci mají tři stopkaté složené oči a jedenáct párů lupenitých nožek, dorůstají délky až 15 mm. Distální článek druhého páru tykadel samců je zploštělý a lopatkovitě rozšířený, při páření se jím samec přidržuje samice.\n\nŽábronožka solná je slanovodní organismus. Žije ve slaných jezerech. Je přizpůsobena životu ve vysýchavých jezerech a snáší velké výkyvy salinity. V sladkých vodách po krátkém čase hyne – zhruba po hodině. Požírá zelené řasy.\n\nŽábronožka solná se rozmnožuje pohlavně nebo partenogenezí. Vajíčka dokáží přečkat dlouhé období nepříznivých podmínek.\n\nŽábronožka solná je v akvaristice využívána jako krmivo – zkrmována jsou všechna stádia: vajíčka, nauplie i dospělci.\n"}
{"id": "1021329", "url": "https://cs.wikipedia.org/wiki?curid=1021329", "title": "Recording Industry Association of America", "text": "Recording Industry Association of America\n\nRecording Industry Association of America (zkr. RIAA; česky Asociace amerického nahrávacího průmyslu) je asociace, která je v USA reprezentantem hudebního průmyslu. V jejím členství je několik společností jako jsou například různá hudební vydavatelství a distributoři, produkujících přibližně 90% všech hudebních nahrávek na území Spojených států.\n\nPrimární RIAA vznikla v roce 1952 jako Adminstrátor zavádění technické křivky \"\"RIAA Equalization\"\", t. j. technického standardu přenosnové frekvence citlivosti výroby a reprodukce tehdejších vinylových zvukových nahrávek a pokračovala později ve spolupráci na vytváření a administraci technických standardů pro další zvukové nosiče, jako jsou magnetofonové pásky, kompaktní audiokazety, kompaktní disky a též na softwarových prostředích digitální technologie.\n\nRIAA také participuje na shromažďování, administraci a distribuci hudebních licencí a licenčních poplatků (tantiém). Tato asociace převzala ve Spojených státech odpovědnost i za certifikaci zlatých a platinových singlů a hudebních alb.\n\nHlavním cílem RIAA je:\n\nMezi vrcholné členy asociace RIAA patří: EMI, Sony Music Entertainment, Universal Music Group a Warner Music Group.\n\nVe Spojených státech je cena za certifikaci alb a singlů závislá na počtu prodaných nosičů v maloobchodě a dalších podpůrných trzích. Další hudební trhy mají tytéž certifikáty (viz Certifikace prodeje na hudebních trzích). Umělec nezíská certifikaci automaticky. O cenu žádá hudební vydavatelství, které zaplatí poplatek za provedení potvrzovacího auditu na ocenění nahrávky. Prověřovány jsou přímé prodeje, prodeje maloobchodníkům, zásilkové služby, klubové a poštovní objednávky a podobně.\n\nZlatým americkým RIAA certifikátem je oceněn takový hudební nosič, jehož se prodalo 500 000 kusů. V roce 1976 bylo na platinové ocenění požadováno, aby se prodal milion alb nebo 2 miliony singlů. V roce 1984 pak byla zavedena multiplatinová ocenění. V roce 1989 bylo vzhledem k redukci zájmu trhu redukováno požadované množství singlů pro zlato na 500 000 a na platinu na milion. Od roku 1992 asociace RIAA začala oceňovat jednotlivé disky multidiskových edicí alb.\n\nKritéria pro RIAA certifikaci jsou v současnosti tyto:\n\nVícedisková alba jsou jednotlivě certifikována pouze když jejich celková délka dosáhne 100 minut. Takto získala dvojnásobnou certifikaci alba \"Speakerboxxx / The Love Below\" od OutKastu (134:56 min) či \"Up!\" od Shanie Twain (145:44 min). V době vinylových, svou kapacitou limitovaných desek tak dvojnásobné ocenění nedostala např. alba \"The Wall\" (81 min) od skupiny Pink Floyd či \"White Album\" (93 min) od skupiny The Beatles.\n\nAlba nazpívaná ve španělském jazyce mají požadované počty na certifikaci limitovanou na\nPo prosinci 2013 alba nazpívaná ve španělském jazyce mají požadované počty na certifikaci limitovanou na\n\n\nOd února 2016 RIAA zavedla nová pravidla pro udílení certifikací. Nově započítává i streamování audio i video obsahu singlu či alba. Poměr je následující: 1 500 streamů se rovná 10 prodaným singlům a 1 prodanému albu. Díky tomu skokově získalo celkem sedmnáct alb novou certifikaci.\n\n"}
{"id": "1021336", "url": "https://cs.wikipedia.org/wiki?curid=1021336", "title": "Aemilia (planetka)", "text": "Aemilia (planetka)\n\n(159) Aemilia je planetka hlavního pásu s průměrem 131 km, kterou objevil P. P. Henry 26. ledna 1876.\n\n\n"}
{"id": "1021337", "url": "https://cs.wikipedia.org/wiki?curid=1021337", "title": "Adam Gemili", "text": "Adam Gemili\n\nAdam Gemili (* 6. října 1993, Londýn) je britský atlet, sprinter, mistr Evropy v běhu na 200 metrů z roku 2014.\n\nV roce 2011 získal dvě stříbrné medaile na evropském juniorském šampionátu. O rok později se stal v Barceloně mistrem světa juniorů v běhu na 100 metrů. Ve stejné sezóně se na olympiádě v Londýně probojoval do semifinále na stejné trati. Na mistrovství světa v Moskvě v roce 2013 obsadil ve finále běhu na 200 metrů páté místo. \n\nSvého zatím největšího individuálního úspěchu dosáhl na mistrovství Evropy v Curychu v roce 2014 – zvítězil v běhu na 200 metrů ve vyrovnaném osobním rekordu 19,98 a byl členem vítězné britské štafety na 4 x 100 metrů.\n\nV letech 2016 a 2018 byl členem vítězné britské sprinterské štafety na 4x100 metrů. Stejného úspěchu dosáhl na světovém šampionátu v roce 2017.\n"}
{"id": "1021340", "url": "https://cs.wikipedia.org/wiki?curid=1021340", "title": "Nauplius", "text": "Nauplius\n\nSlovo nauplius má více významů:\n\n"}
{"id": "1021341", "url": "https://cs.wikipedia.org/wiki?curid=1021341", "title": "Kariem Hussein", "text": "Kariem Hussein\n\nKariem Hussein (* 4. ledna 1989, Münsterlingen) je švýcarský atlet, který se specializuje na překážkové tratě, mistr Evropy v běhu na 400 metrů překážek z roku 2014.\n\nPři svém startu na mistrovství Evropy v Helsinkách v roce 2012 postoupil do semifinále běhu na 400 metrů překážek. O dva roky později v Curychu se už na této trati stal evropským šampionem.\n"}
{"id": "1021343", "url": "https://cs.wikipedia.org/wiki?curid=1021343", "title": "Pivovar Gambrinus Plzeň", "text": "Pivovar Gambrinus Plzeň\n\nPivovar Gambrinus je pivovar v Plzni. V současné době je součástí skupiny pivovaru Plzeňský Prazdroj, která patří japonskému koncernu Asahi.\n\nS rozvojem průmyslu v 19. století došlo v Plzni, která měla tehdy 24 000 obyvatel, ke zrušení takzvaného \"proprinačního práva\". To znamenalo, že vařit a prodávat pivo už mohli i jiné subjekty, než církev. Nově vzniklý zemský zákon tak umožnil zakládání nových hospod a pivovarů, které již nemusely být výhradně církevní.\n\nK založení tehdy druhého moderního pivovaru v Plzni dala v roce 1869 podnět komise, ve které, mimo jiné, zasedal majitel strojírny Emil Škoda. Výsledkem první schůze této komise bylo sepsání akciové listiny na jeden milion zlatých. Na další schůzi byla schválena koupě pozemku a předložen plán na vybudování pivovaru, ustanovena správní rada a stanovy. 25. června 1869 byla do obchodního rejstříku zapsána firma \"První plzeňský akciový pivovar v Plzni\" a v létě se začalo stavět. S prodejem piva se začalo 10. prosince 1870. Celkově byl pivovar schopný vystavit až 45 000 hl piva ročně. 18. prosince byla také zaregistrována první ochranná známka – \"Erste Pilsner Actien Braurei - Pilsner Bier\".\n\nV roce 1872 se odbyt místního piva zvýšil až na 70 000 hl a majitelé založili sklady piva ve Vídni, Praze, Karlových Varech, Teplicích a Chebu. O kvalitě piva z nového pivovaru svědčí \"Velká stříbrná medaile\" z národních slavností v Linci z roku 1871 a záslužná medaile ze Světové výstavy ve Vídni.\n\nMezi lety 1873 a 1879 nastala krize, kterou úspěšně přečkaly jen Měšťanský pivovar a Škodova strojírna, tedy podniky, které nebyly zatíženy úvěry. V \"Akciovém pivovaru\" klesal výstav a kvalita piva byla kvůli nepravidelnému odběru stejnoměrná. Nastaly snahy o snížení ztrát zkracováním mezd a propouštěním. Mírné oživení přišlo až po té, co plzeňské pivo doporučil německému císaři (Vilém I. Pruský) při jeho pobytu v Teplicích jeho osobní lékař. Ani toto, ani stříbrná medaile ze světové výstavy v Paříži, však nezastavilo pokles odbytu. V roce 1880 uvařil pivovar pouhých 43 600 hl piva, které ještě ke všemu nedosahovalo dřívějších kvalit.\n\nDalší pokusy o pozvednutí výroby začaly výměnou sládka a všech předáků. Následovala snaha o vývoz patnáctistupňového piva do zámoří s pomocí firmy \"Elbert & Weisspflug\" z Hamburku, a do Indie firmou \"Schwer & Co.\" Přesto však pivovar v letech 1874–1879 nevyplácel žádné dividendy. Počátkem 80. let došlo také k prvnímu zneužívání ochranné známky v Německu, což poškozovalo prodej hlavně láhvového piva. Od poloviny 80. let se pivovaru postupně začalo dařit lépe, došlo k rozšíření výroby a dalším investicím – zavedení elektrického osvětlení, rekonstrukce vodovodu, úprava sklepů.\n\nKvalita piva i vyrobené množství se, také díky značným vývozním úspěchům obou plzeňských pivovarů, dále zvyšovaly a roku 1889 bylo vyrobeno celých 157 541 hl piva, což bylo na horní hranici možností pivovaru. Roku 1890 dochází k dalším modernizacím – mimo jiné se staví druhé dynamo a dochází k elektrifikaci kanceláří a bytů, areál pivovaru byl obehnán zdí, byla rozšířena varna a chladírny. V roce 1892 vedl pivovar další spor, tentokrát se sládkem Haasem z Reibachu, který do Švýcarska prodával pivo pod označením \"Haas-Pilsner-Bier\". Tento spor však nedopadl pro Plzeň úspěšně, jelikož slovo \"Pilsner\" bylo posouzeno jako označení typu piva.\n\nÚspěch pivovaru lze sledovat i na cenách akcií, které vzrostly z 10–20 zlatých v roce 1872 až na 1 010 zlatých v roce 1893.\n\nZnačné úspěchy vedly oba stávající pivovary k založení dalšího pivovaru v Plzni. Největšími akcionáři byli Němci, ale mezi drobnými investory bylo mnoho Čechů. Nový \"Společný pivovar\" byl vybudován v usedlosti zvané Beranovka a vedení obou starších pivovarů usilovalo o to, aby ve městě již další pivovary nevznikaly. V roce 1895 se však snažil v Plzni založit čtvrtý pivovar bavorský rada Reichl z Kulmbachu a pátý pivovar měl v plánu továrník Ludvík Piett. Z obou projektů však sešlo. Snahy rady Reichla o založení pivovaru však pokračovaly až do roku 1918, kdy už vyhlídky na export do Německa a Rakouska-Uherska nebyly zdaleka tak dobré.\n\nV roce 1907 byl na návštěvě v \"Prvním akciovém pivovaru\" císař František Josef I. a poté, co místní pivo pochválil, schválila správní rada pro své pivo ochrannou známku \"Pilsner Kaiserquell', česky \"Plzeňský císařský zdroj\". Od té doby se také části sklepů říká \"na kaisru\".\n\nK založení třetího pivovaru v Plzni přeci jen došlo. Stalo se tak roku 1913 z popudu Živnostenské banky a závod nesl název \"Český plzeňský pivovar akc.spol. – Světovar\". Pivovar se snažil prosadit s novým druhem piva, které bylo méně chmelené a mnohem tmavší, to se však neujalo a pivovar začal vařit starý typ piva, se kterým měl dále úspěch.\n\nZlaté éra pivovarů v Plzni skončila po vstupu Rakouska-Uherska do války. V pivovaru bylo nutno ubytovat vojska a výroba sama trpěla nedostatkem pracujících. Byli zabaveni koně, nastaly potíže s dopravou po silnicích i železnici, s telefonickým i telegrafním spojením. V roce 1915 došlo i na nedostatek surovin na vaření piva a k demontáží součástí pivovaru pro válečné účely. Slad se nahrazuje pýrem, čirokem, řepou nebo medem a v roce 1917 je výroba zastavena úplně. Výstav v roce 1918 klesl na pouhých 31 800 hl třístupňového piva a 10 900 hl pivní náhražky – pivolínu.\n\nPo konci války se začal pivovar počešťovat. Místo dosavadní známky \"Kaiserquell\" byl zvolen \"Plzeňský Gambrinus\", ředitelem byl zvolen Čech, ovšem úředním jazykem pivovaru zůstala němčina. Po rozpadu Rakouské monarchie došlo k rozvázání obchodních vztahů s Německem a Rakouskem a utrpěl také vývoz do Holandska, Švýcarska, Belgie a Francie. To vedlo ke konkurenčním bojům mezi jednotlivými plzeňskými pivovary. Po připojení okolních vesnic a vytvoření takzvané \"Velké Plzně\", zde byly čtyři pivovary - \"Měšťanský pivovar\", \"Gambrinus\", \"Světovar\" a \"Prior\".\n\nPokles odbytu pokračoval až do roku 1926, kdy se začalo neoficiálně mluvit o spojení všech pivovarů do jednoho koncernu. Jako první došlo k připojení \"Prioru\" k \"Měšťanskému pivovaru\". Dělníci byli dílem převedeni pod \"Měšťanský pivovar\" a dílem propuštěni. Jako další došlo k odkoupení akcií \"Gambrinu\" a ten převzal výhradně výrobu plzeňské desítky. Fúze byla dokončena roku 1932, kdy byl \"Gambrinus\" sloučen se \"Světovarem\" a vznikla společnost \"Plzeňské akciové pivovary\".\n\nPo druhé světové válce byl podnik, jako mnoho jiných, znárodněn a sloučen s dalšími pivovary pod národní podnik \"Plzeňské pivovary, n.p. v Plzni\", v roce 1964 vznikla společnost \"Západočeské pivovary\" a exportní značka \"Plzeňský Prazdroj\". Vývoz se, vzhledem k politické orientaci Československa, orientoval spíše na východ. 17. ledna 1982 vypukl ve sladovně pivovaru požár, který byl včas uhašen a nerozšířil se na celý provoz. Shořela pouze sladovna plná sladu a ječmene a nehoda se obešla bez ztrát na životech.\n\nPo revoluci byla společnost privatizována a zapsala se jako \"Plzeňské pivovary\", v roce 1994 byl název změněn na \"Plzeňský Prazdroj a.s.\" V roce 1999 se stal výhradním akcionářem společnosti SABMiller, 30. září 2002 se ke koncernu připojily pivovary Radegast a Velké Popovice, čímž získal Prazdroj nadpoloviční podíl na českém trhu.\n\n\n"}
{"id": "1021345", "url": "https://cs.wikipedia.org/wiki?curid=1021345", "title": "Asphyx", "text": "Asphyx\n\nAsphyx (z řeckého \"asfixia\" – \"udušení\") je nizozemská doom/death metalová kapela založená roku 1988 v Oldenzaalu v provincii Overijssel. Mezi zakládající členy patřili Bob Bagchus a Tony Brookhuis. Christian Colli sestavu doplnil na místě baskytaristy. V tomto složení Asphyx nahráli první dvě dema, poté se ke kapele přidal Eric Daniels. Asphyx je možno zařadit mezi první nizozemské death metalové skupiny vedle např. Gorefest, Sinister, Pestilence a Phlebotomized. Charakteristické logo tvoří trojúhelník s nápisem Asphyx v horní a lebkou ve spodní části.\n\nDebutní studiové album s názvem \"The Rack\" vyšlo v roce 1991. Kapela se několikrát reformovala, v letech 1996–1999 existovala pod názvem Soulburn.\n\nK roku 2019 měla na kontě 9 dlouhohrajících desek (pod názvem Asphyx).\n\n\n\n\n\n\n\n\n"}
{"id": "1021347", "url": "https://cs.wikipedia.org/wiki?curid=1021347", "title": "Novomoskovsk (Rusko)", "text": "Novomoskovsk (Rusko)\n\nNovomoskovsk (rusky \"Новомосковск\"), do roku 1933 Bobriki (\"Бобрики\") a poté do roku 1961 Stalinogorsk (\"Сталиногорск\"), je město v Rusku, v jeho evropské části, 220  km jižně od Moskvy, má 130 000 obyvatel. Je významným průmyslovým centrem Tulské oblasti a je místem, kde pramení řeky Don a Šat.\n\nPůvodní osada, nacházející se na místě Novomoskovska, měla název Bobriki, po šlechtické rodině Bobrinských.\n\nV rámci první pětiletky, po rozhodnutí o intenzivní těžbě uhlí a o výstavbě mohutného chemického kombinátu Azot (dusíkatá hnojiva), bylo, prakticky na zelené louce, od roku 1930 budováno město Bobriki. Následoval prudký nárůst počtu obyvatel, když byla v roce 1933 uvedena do provozu nová tepelná elektrárna a chemický kombinát zahájil první produkci. V témže roce bylo město přejmenováno na Stalinogorsk.\n\nV době druhé světové války bylo město v rámci bitvy před Moskvou Němci nejprve obklíčeno a poté i obsazeno, ale pouze na dobu 17 dnů - 25. 11.-12. 12. 1941. Poté byli Rudou armádou přinuceni němečtí vojáci ustoupit.\n\nV roce 1957 byl Stalinogorsk zařazen do Tulské oblasti a v roce 1961 byl přejmenován na Novomoskovsk. V průběhu devadesátých let byla utlumena těžba uhlí a ve městě se objevili západní investoři (Knauf, Procter&Gamble).\n\nMěsto se nachází v pásmu mírného klimatu, s kontinentálním charakterem, vyznačujícím se vyššími rozdíly mezi maximální a minimální teplotou. Roční úhrn srážek je asi 600 mm.\n\nKrajina v okolí města je mírně zvlněná až rovinatá, částečně zalesněná (asi 5% plochy). V okolí města je množství jezer a zaplavených dolů, nejvýznamnějším vodní nádrží je severně od města nacházející se Šatské jezero, prameniště řeky Šat. Městem prochází rozvodí mezi Černomořským a Kaspickým úmořím.\n\nCentrální část Novomoskovsku tvoří pravoúhlá síť ulic, hojně lemovaných vzrostlou zelení, zpravidla s volně přístupnými a průchozími vnitrobloky. Osy města tvoří dvě významné třídy s parkovou úpravou mezi směrově rozdělenými komunikacemi, ulice Moskovskaja a Komsomolskaja. Po Moskevské ulici původně vedla železniční trať s nádražím v prostoru křížení obou ulic, později byla ale železnice odsunuta na západní okraj města.\n\nNovější výstavba, navazující na centrum především ze severu, už pravoúhlý koncept ulic opustila. ´\n\nVelké průmyslové závody a elektrárna se převážně nachází mimo město, většinou dále na severu.\n\nNovomoskovsk je významným průmyslovým centrem, s významným průmyslem chemickým, spotřebním, potravinářským a průmyslem stavebních hmot. Zejména imise chemického průmyslu ale představují nezanedbatelnou ekologickou zátěž pro město a okolí.\n\nV novomoskovské oblasti se vyskytují zásoby uhlí, sádrovce, pyritu a keramických hlín. Předtím, než byla těžba uhlí v devadesátých letech utlumena, býval Novomoskovsk městem horníků. Dnes se zde těží převážně suroviny pro průmysl stavebních hmot.\n\nSilničně je Novomoskovsk napojen především dálničním přivaděčem z dálnice A4 / E115 \"Don\" z Moskvy do Voroněže. Městem prochází elektrizovaná železniční trať, je zde autobusové spojení z Moskvy, Tuly a řady dalších měst..\n\nMěstská a příměstská hromadná doprava je zajišťována zejména sítí mikrobusů a autobusů.\n\nVe městě se nachází pracoviště Akademie věd, výzkumných ústavů, středních a vysokých škol. Působí zde pravidelné Divadlo V. M. Kačalina, má zde sídlo symfonický orchestr. Jsou tu výstavní sály, knihovna a nachází se tu muzea regionálního významu. Ve městě vychází několik novinových titulů, nejstarší \"Novomoskovská pravda\" (od 1930), působí rozhlasové stanice.\nNa území města nalezneme řadu sportovišť, zimní a fotbalový stadion, bazén.\n\nV blízkosti Dětského parku, u ulice Komsomolskaja, se nachází pramen Donu. Dále po proudu pokračuje kaskádou hrází a vodních ploch. Původně bylo za společný pramen řek Don a Šat považováno Ivanovo jezero v prostoru dnešního Šatského jezera. Z důvodu různých vodohospodářských úprav a nakonec i stavby železnice, byl Don od Ivanova jezera zcela odříznut. Proto byl jako pramen Donu označen jiný tok a následně z důvodu rozvoje města přeložen. V blízkosti pramenu se nachází alegorické sousoší dvou chlapců na koních, \"bratrů\" Don a Šat, řek, které pramení na jednom místě, pak se jejich cesty rozejdou, aby se zase k sobě přiblížili (Šat už ve vodách Volhy) těsně před tím, než se každý vlije do jiného moře.\n\nDětský park okružuje úzkorozchodná dětská železnice se třemi zastávkami. Je v provozu od roku 1953. Okruh má délku 1,94 km, celková délka kolejí, včetně nádraží, depa apod. je 2,7 km. Doba provozu vlaků je od května do srpna a za tu dobu převeze přibližně 25 000 dětských pasažérů. Velkou část personálu zajišťují děti a mládež, na jedné směně je jich 70. V blízkosti stanice Berjozky je kámen, pod nímž je uloženo poselství budoucím pionýrům, které má být otevřeno v roce 2022.\n\nPři bojích o Novomoskovsk užívala Rudá armáda také raketomety Kaťuša. Začátkem prosince 1941 se jeden z nich, na podvozku pásového tahače STZ-5, propadl pod led Šatského jezera. Ležel na dně 47 let, až do roku 1988, kdy byl z hloubky 8 m vytažen, zrestaurován a nyní stojí u muzea na Komsomolské třídě.\n\n\n\n\n"}
{"id": "1021349", "url": "https://cs.wikipedia.org/wiki?curid=1021349", "title": "Mnislav", "text": "Mnislav\n\nMnislav je mužské křestní jméno slovanského původu. Vykládá se jako \"pamětliv slávy\" či \"mne slavný\".\n\nMníšek, Mnis, Slavo, Slávek, Mnislavek, Mnata, Mnatík\n\n\nMiloslava Knappová, Jak se bude vaše dítě jmenovat?\n"}
{"id": "1021350", "url": "https://cs.wikipedia.org/wiki?curid=1021350", "title": "Bitva u Mykalé", "text": "Bitva u Mykalé\n\nBitva u Mykalé byla poslední významnou bitvou řecko-perských válek. Odehrála se ve stejný den jako bitva u Platají.\n\nMys Mykalé leží v Iónii na pobřeží Malé Asie, kterou koncem 6. století př. n. l. ovládli Peršané, přičemž mnohá řecká města se dostala pod perskou nadvládu. Zatímco se většina Řeků bránila v mateřském Řecku, část řeckých vojenských sil se nacházela na ostrově Délos pod vedením spartského krále Leótychida. Za ním přišli vyslanci z ostrova Samos (u pobřeží Malé Asie), kteří byli pod nadvládou Peršanů, a žádali řecké vojsko, aby jim pomohlo při vzpouře proti nim. Po příznivých věštbách řecké lodě odpluly k Samu, kam o něco později připluly i perské lodě. U mysu Mykalé na pevnině tábořilo silné perské vojsko. Peršané vytáhli lodě na břeh, spojili pozemní i námořní oddíly, opevnili se a čekali na Řeky.\n\nŘekové vystoupili z lodí a odpoledne podnikli pěší útok na perský tábor. Mezitím se dozvěděli o tom, že ráno Pausanias a jeho vojsko zvítězili nad Peršany u Platajích.\n\nBitvu zahájili Athéňané a s nimi Korinťané, Sikyoňané a Troizeňané. Peršané se udatně bránili za proutěnou hradbou a za hradbou ze štítů, ale Řekové brzy prorazili obrannou ohradu a pronikli do tábora. Perští spojenci se rozutekli, bránily se jen dobře vycvičené oddíly Peršanů. Když se na bojiště dostaly i oddíly Sparťanů, vítězství nad Peršany bylo jisté. Jejich zbytky uprchly do vnitrozemí Malé Asie k Sardám.\n\nŘekové spálili perský tábor i perské lodě, kořist odvezli s sebou na ostrov Samos. Část Řeků odešla k Helléspontu, aby dokončili osvobozování území zpod perské nadvlády. Athéňané zaútočili na město Sestos a několik měsíců jej obléhali, až se obránci pro nedostatek potravin vzdali. Perská posádka z obléhaného města utekla.\n\nBitva u Mykalé měla velký význam, protože Řekové získali kontrolu nad Iónií a Helléspontem. Řecko tak mohlo bez nebezpečí dopravovat obilí a jiné produkty z pobřeží Černého moře.\n\n"}
{"id": "1021352", "url": "https://cs.wikipedia.org/wiki?curid=1021352", "title": "Dead (album, Obituary)", "text": "Dead (album, Obituary)\n\nDead (česky \"Mrtvý\") je koncertní album americké death metalové skupiny Obituary. Vydáno bylo v roce 1998 hudebním vydavatelstvím Roadrunner Records. Název je parodií na fakt, že se jedná o koncertní (neboli „živé“) album.\n\n\n\n"}
{"id": "1021354", "url": "https://cs.wikipedia.org/wiki?curid=1021354", "title": "Miguel Ángel López", "text": "Miguel Ángel López\n\nMiguel Ángel López Nicolás (* 3. července 1988 Murcia) je španělský atlet, který se věnuje sportovní chůzi. Mistr světa a mistr Evropy v chůzi na 20 km.\n\nV roce 2010 startoval na mistrovství Evropy v Barceloně v závodě v chůzi na 20 kilomerů a umístil se na 13. místě. Na světovém šampionátu v Tegu o rok později došel do cíle této trati patnáctý. Pak už následovala v této disciplíně zlepšení – na olympiádě v Londýně skončil pátý, na mistrovství světa v Moskvě v roce 2013 vybojoval bronzovou medaili. Po diskvalifikaci Rusa Ivanova v roce 2019 se posunul na druhé místo a získal stříbrnou medaili.\n\nZatím největším úspěchem se stalo pro něj vítězství v závodě na 20 kilometrů chůze na mistrovství Evropy v Curychu v roce 2014 a titul mistra světa v této disciplíně na šampionátu v Pekingu v roce 2015.\n\n"}
{"id": "1021355", "url": "https://cs.wikipedia.org/wiki?curid=1021355", "title": "Václav Markalous", "text": "Václav Markalous\n\nVáclav Markalous (19. září 1847 Jesenčany – 2. června 1905 Chrudim) byl český středoškolský učitel, spisovatel a otec spisovatele Jaromíra Johna.\n\nJako učitel působil v letech 1873-74 na gymnáziu v Hradci Králové, v letech 1874-83 v Klatovech a v letech 1883-1904 v Chrudimi, od roku 1886 vyučoval též češtinu na hospodářské škole Chrudimi. Působil v Prvním českém včelařském spolku v Chrudimi jako jednatel.\n\nPsal odborné články z oborů: klasická filologie, literatura, pedagogika a včelařství.\n\n"}
{"id": "1021359", "url": "https://cs.wikipedia.org/wiki?curid=1021359", "title": "Bzenov", "text": "Bzenov\n\nBzenov je obec na Slovensku v okrese Prešov. První písemná zmínka o obci pochází z roku 1423. V obci žije 730 obyvatel.\n\nNázev obce se postupně měnil. V letech 1773 a 1786 – \"Berzenke\", \"Bzenow\". Od roku 1808 \"Berzénke\", \"Bzdenow\", \"Bzenow\". V letech 1863 až 1913 – Berzenke. Po roce 1920 – \"Bziny\", \"Bzenov\", \"Bžany\". Od roku 1927 – \"Bzenov\".\n"}
{"id": "1021360", "url": "https://cs.wikipedia.org/wiki?curid=1021360", "title": "FK Dynamo Stavropol", "text": "FK Dynamo Stavropol\n\nFutbolnyj klub Dinamo Stavropol (rusky: Футбольный клуб «Динамо» Ставрополь) byl ruský fotbalový klub sídlící ve městě Stavropol. Klub byl založen v roce 1924. V roce 2009 klub prodal licenci na třetí ligu klubu FK Stavropolje-2009. Dinamo se poté přihlásilo do amatérských soutěží. V roce 2014 klub firma Gazprom Transgaz Stavropol přejmenovala na Dinamo-GTS, ovšem ruská fotbalová federace nový klub neuznala za přímého nástupce Dinama. Firma Gazprom poté klub Dinamo-GTS sloučila do klubu \"FK GTS Ryzdvjanyj\", který byl též v jejich vlastnictví.\n\n\n"}
{"id": "1021362", "url": "https://cs.wikipedia.org/wiki?curid=1021362", "title": "Mortuary Drape", "text": "Mortuary Drape\n\nMortuary Drape je italská black metalová kapela, která byla založena roku 1986 ve městě Alessandria v oblasti Piemont. Mezi hlavní témata skupiny patří okultismus, černá magie, nekromancie.\n\nV roce 1986 kapelu ve městě Alessandria v oblasti Piemont založili tři hudebníci, jedním z nich byl Wildness Perversion. Svou tvorbu označili za black-occult metal. Ve stejném roce vyšlo první demo (\"Demo '86\") a v roce 1987 druhé s názvem \"Necromancy\". Třetí demosnímek \"Doom Return\" vznikl na počátku roku 1989. V roce 1992 kapela zaujala řeckou vydavatelskou firmu Decapitated Records (později se přejmenovala na Unisound Records), se kterou podepsala smlouvu. Výsledkem bylo EP \"Into the Drape\", které vyvolalo pozitivní ohlas v recenzích undergroundových magazínů. První studiové album s názvem \"All the Witches Dance\" vyšlo roku 1995. Poté následuje produkce dalších nahrávek a personální změny v sestavě.\n\nPísmeno T má podobu obráceného kříže. První písmena M a poslední D mají netopýří křídla, písmeno E obsahuje čertovský ocas, který je stočen podél slova Drape a provlečen písmenem D.\n\n\n\n\n\n\n\n\n"}
{"id": "1021364", "url": "https://cs.wikipedia.org/wiki?curid=1021364", "title": "Janne Holmén", "text": "Janne Holmén\n\nJanne Sven-Åke Holmén (* 26. září 1977, Jomali) je finský atlet, běžec, který se věnuje dlouhým tratím, zejména maratonu.\nCelkem čtyřikrát se stal mistrem Finska v běhu na 10 000 metrů. V pětadvaceti letech zvítězil na evropském šampionátu v Mnichově v roce 2002 v maratonu. Na dalším mistrovství Evropy o čtyři roky později se v maratonu umístil na sedmém místě, v roce 2007 doběhl na mistrovství světa v Osace do cíle maratonu devátý. \n\n\n"}
{"id": "1021367", "url": "https://cs.wikipedia.org/wiki?curid=1021367", "title": "First We Take Manhattan", "text": "First We Take Manhattan\n\nFirst We Take Manhattan je singlová píseň kanadského hudebníka Leonarda Cohena, která se v roce 1988 objevila jako součást jeho alba \"I'm Your Man\". Černobílý videoklip k této písni se zřetelnými prvky synthpopu natočila Cohenova někdejší přítelkyně Dominique Issermannová. Píseň First We Take Manhattan byla také použita v závěrečných titulcích k filmu Strážci – Watchmen. Ještě před Cohenem samotným tuto píseň nahrála zpěvačka Jennifer Warnes na své album \"Famous Blue Raincoat\". Anglický zpěvák Joe Cocker ji nahrál na své album \"No Ordinary World\" z roku 1999. Na albu \"I'm Your Fan\" (1991), kde různí umělci nahráli Cohenovy písně, ji vydala skupina R.E.M.\n\n"}
{"id": "1021368", "url": "https://cs.wikipedia.org/wiki?curid=1021368", "title": "Seizmická bomba", "text": "Seizmická bomba\n\nSeizmická (zemětřasná) bomba je konstruována tak, aby se při dopadu zavrtala několik desítek metrů pod povrch a teprve poté explodovala. Následné rázové vlny, podobné zemětřesení, způsobí v oblasti dopadu mnohem větší škody na objektech, než při výbuchu na povrchu.\n\nKoncept seizmické bomby navrhl inženýr britské firmy Vickers Barnes Wallis v roce 1941. Na rozdíl od tehdy běžných bomb s povrchovým účinkem, měla seizmická bomba ničit individuální cíle proniknutím hluboko pod povrch země a následným výbuchem způsobit umělou šokovou (zemětřesnou) vlnu. Pro účely hlubokého průniku bez poškození těla bomby měla být vybavena zesíleným pláštěm. Ani přímý zásah bodového cíle nebyl nutný a v případě opevněných cílů ani žádoucí kvůli zeslabení následné šokové vlny v betonu. Dopad do měkkého materiálu (voda, zemina) naopak znamenal hlubší průnik s výrazně ničivějším účinkem na základy opevněného cíle.\nRealizace seizmických bomb:\nPo druhé světové válce s nástupem nukleárních zbraní opadl zájem o vývoj seizmických bomb, které i při extrémní velikosti zdaleka nedosahovaly účinnosti tehdy vyvinutých nukleárních bomb. Ačkoliv bomba Tallboy měla účinek ekvivalentní 6,5 tunám TNT, jaderná puma Little Boy měla sílu 15 000 tun TNT.\nPouze Spojené státy později vyvinuly bombu T-12 Cloudmaker, která používala původní koncept destrukce šokovou vlnou, ale byla zesílena i pro potřeby bombardování opevněných cílů.\n\n"}
{"id": "1021369", "url": "https://cs.wikipedia.org/wiki?curid=1021369", "title": "Madona z Rudolfova", "text": "Madona z Rudolfova\n\nMadona z Rudolfova patří k nejcennějším památkám raně gotického sochařství v Čechách. Pochází patrně z roku 1274, z konce vlády Přemysla Otakara II., kdy byl vysvěcen českobudějovický dominikánský kostel Obětování Panny Marie. Je vystavena ve stálé expozici Alšovy jihočeské galerie v Hluboké nad Vltavou \n\nSocha byla nalezena Vladimírem Denksteinem roku 1937 v bývalém luteránském kostele v Rudolfově, pocházejícím ze 16. století. Sochu do něj věnovali dominikáni nebo českobudějovičtí kapucíni před rokem 1689 v době rekatolizace. Do sbírky AJG byla roku 1956 získána náhradou za sádrovou kopii, ale darovací smlouvu se nepodařilo nalézt a v expozici zůstává jen jako zápůjčka farnosti Rudolfov.\n\nSocha z jedlového dřeva, vzadu vyhloubená, se zachovanou původní polychromií v obličeji. Chybí část pravé ruky Madony, která patrně držela žezlo, levá ruka Ježíška a také rouška, která pokrývala část hlavy madony. Kolem seříznutého temene sochy je patrná drážka pro nasazení koruny. Výška sochy je 141 cm. Původní polychromie drapérie, která se zčásti zachovala pod mladšími barevnými vrstvami, byla jiná – Marie měla karmínově červený šat zdobený zlatým lemem kolem výstřihu a modrý plášť se zeleným rubem, Ježíšek měl košilku korálově červenou. Sochu v letech 1946–1948 restauroval prof. Bohuslav Slánský.\n\nMonumentální a statické pojetí sochy navazuje na kamenná sochařská díla francouzských katedrál v Remeši a Amiens, jejichž sloh se ve 13. století rozšířil do německých zemí. Souvisí se sasko-durynskou oblastí, zejména s okruhem magdeburským a naumburským. Tomu odpovídá styl řasení drapérie na pravém boku, uspořádání záhybů dolního lemu pláště a organické pojetí vztahu těla a šatu. Spodní šat je přepásán zlatým páskem, který zdůrazňuje plasticitu těla a vytváří pravidelné vertikální záhyby na prsou. Záhyby svrchního pláště, který splývá z ramen až na zem, se na levé straně sbíhají směrem k Ježíškovi, který tak tvoří ideové těžiště sochy. Madona se naklání k Ježíškovi na levém boku, a její mírně pokrčená pravá volná noha s vysunutou špičkou se rýsuje pod šatem. Gesto Ježíška, který pravou rukou hladí matčinu bradu, je byzantského původu. Není jen výrazem dětské hravosti, ale ukazuje na Pannu Marii jako prostřednici milosti a může být zpodobením výroku Krista na Kříži: „Hle Matka tvá“ a odkazovat tak k jeho vykupitelské smrti. Symbolický význam má i bosé chodidlo dítěte, které je narážkou na Kristovo pozdější obětování.\n\nNázory na dataci díla se různí. Podle některých formálních znaků (mísovité záhyby drapérie na pravé straně) lze dílo zařadit do období konce 13. století, ale gestem Ježíška (shodně též Madona ze Strakonic) se socha hlásí k novému slohu, který se vyznačuje vertikalitou a odhmotněním.\n\n\n\n"}
{"id": "1021370", "url": "https://cs.wikipedia.org/wiki?curid=1021370", "title": "Absu", "text": "Absu\n\nAbsu je americká metalová kapela z města Plano v Texasu, která se zformovala v roce 1989 (původně pod názvem Dolmen, poté Azathoth, Eternus a Necrotic). Názvem Absu se honosí od roku 1991, ten vychází ze sumerské mytologie ze slova Abzu a odkazuje na podzemní oceán. Její členové nazývají svou tvorbu jako mytologický okultní metal, nicméně v počátcích hrála death metal, později směs thrash metalu a black metalu.\n\nDebutní studiové album s názvem \"\" vyšlo v roce 1993.\n\n\n\n\n\n+ několik split nahrávek\n\n"}
{"id": "1021373", "url": "https://cs.wikipedia.org/wiki?curid=1021373", "title": "Gerard Nijboer", "text": "Gerard Nijboer\n\nGerardus Hermanus Maria (Gerard) Nijboer (* 18. srpna 1955, Hasselt) je bývalý nizozemský atlet, běžec, mistr Evropy v maratonu z roku 1982.\n\nJeho největší běžecké úspěchy pocházejí ze začátku 80. let 20. století. V roce 1980 doběhl v olympijském maratonském závodě druhý za obhájcem titulu Cierpinskim, o dva roky později se v Athénách stal mistrem Evropy v maratonu. V dalších letech už na tyto úspěchy nenavázal – při premiéře světového šampionátu v Helsinkách v roce 1983 doběhl do cíle maratonu 29., olympijský závod v Los Angeles o rok později nedokončil, na evropském šampionátu v roce 1986 skončil v maratonu šestý. Při svém třetím olympijském startu v maratonu v Soulu v roce 1988 doběhl třináctý.\n\nCelkem čtyřikrát vyhrál maraton v Amsterdamu. Při svém prvním vítězství v roce 1980 si zároveň vytvořil osobní rekord 2:09:01, což byl tehdy druhý nejlepší čas na světě.\n\n"}
{"id": "1021385", "url": "https://cs.wikipedia.org/wiki?curid=1021385", "title": "Jaroslav Petřík (scenárista)", "text": "Jaroslav Petřík (scenárista)\n\nJaroslav Petřík (1941–1990) je český scenárista, dramaturg a autor námětů. Narodil se a žil v Napajedlích. Studoval na Střední odborné uměleckoprůmyslové škole v Čimelicích a FAMU v Praze obor \"Dramaturgie\". Pracoval jako dramaturg a scenárista zejména pro dětskou tvorbu ve Filmovém studiu ve Zlíně.\n\n\n\n"}
{"id": "1021386", "url": "https://cs.wikipedia.org/wiki?curid=1021386", "title": "Siebenbürgen", "text": "Siebenbürgen\n\nSiebenbürgen [zíbnbyrgn] (německý název pro Sedmihradsko) byla švédská kapela ze Stockholmu, která hrála melodický black metal. Zformovala se v roce 1994. Mezi témata kapely patřil např. vampirismus.\n\nDebutní studiové album s názvem \"Loreia\" vyšlo v roce 1997. Kapela zanikla v roce 2009, celkem vydala šest dlouhohrajících alb.\n\nNázev Siebenbürgen je napsán gotickým písmem charakteristickým pro black metalové kapely.\n\n\n\n\n\n"}
{"id": "1021395", "url": "https://cs.wikipedia.org/wiki?curid=1021395", "title": "Jan Lukáš", "text": "Jan Lukáš\n\nJan Lukáš (* 2. červen 1993, Olomouc, Česká republika) je český profesionální lední hokejista. Nastupuje na pozici brankáře, lapačku drží v levé ruce. Aktuálně působí v týmu HC Olomouc, který hraje ELH.\n\n"}
{"id": "1021397", "url": "https://cs.wikipedia.org/wiki?curid=1021397", "title": "Blšanský chlum", "text": "Blšanský chlum\n\nBlšanský chlum (též \"Blšanský vrch\") je 293 m n. m. vysoký vrch v okrese Louny Ústeckého kraje. Leží asi 1 km západně od obce Blšany u Loun, vrcholem na katastrálním území Blšan, jihozápadní částí na území obce Chlumčany.\n\nBlšanský Chlum je též přírodní památka ev. č. 5747 a evropsky významná lokalita ev. č. 2792 (CZ0423201).\n\nGeomorfologicky vrch náleží do celku Dolnooharská tabule, podcelku Hazmburská tabule, okrsku Lounská pahorkatina, podokrsku Cítolibská pahorkatina a části Blšanské vrchy.\n\nHlavním důvodem je ochrana druhu přástevníka kostivalového. Jsou zde xerotermní biotopy s výskytem zvláště chráněných druhů rostlin (kozinec rakouský, len rakouský) a především mnohých vzácných a ohrožených druhů bezobratlých, zejména motýlů (přástevník mařinkový, modrásek kozincový, vřetenuška pozdní, ostruháček trnkový, ostruháček kapinicový a mnohé další).\n"}
{"id": "1021400", "url": "https://cs.wikipedia.org/wiki?curid=1021400", "title": "To/Die/For", "text": "To/Die/For\n\nTo/Die/For (zkratkou TDF, znamená \"zemřít pro\") je finská gothic metalová kapela založená roku 1999 ve městě Kouvola v jihovýchodním Finsku. Předchůdcem byla v letech 1993–1999 kapela Mary-Ann, poté se její členové rozhodli změnit hudební styl a název.\nPrvní studiové album s názvem \"All Eternity\" bylo vydáno v roce 1999.\n\n\n\n\n"}
{"id": "1021418", "url": "https://cs.wikipedia.org/wiki?curid=1021418", "title": "Mactätus", "text": "Mactätus\n\nMactätus byla norská black metalová kapela založená v roce 1989 Gautem a Hatem Rodvitnessonovými v norském městě Skien.\n\nV roce 1993 vyšlo první demo \"In Sorrow\" a v roce 1997 první studiové album s názvem \"Blot\". Není známo, kdy přesně se kapela rozpadla, poslední album \"Suicide\" (česky sebevražda) vyšlo v roce 2002. Celkem vyšly 4 dlouhohrající desky.\n\n\n\n\n"}
