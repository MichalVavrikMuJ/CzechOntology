{"id": "1053597", "url": "https://cs.wikipedia.org/wiki?curid=1053597", "title": "Světový pohár v biatlonu 2014/2015 – Nové Město na Moravě", "text": "Světový pohár v biatlonu 2014/2015 – Nové Město na Moravě\n\n7. podnik Světového poháru v biatlonu v sezóně 2014/15 se konal od 6. února do 8. února 2015 v Novém Městě na Moravě. Na programu podniku byly závody ve sprintech, stíhací závody, smíšená štafeta a nově taky smíšený závod dvojic.\n\nNejlepších výsledků dosáhl Slovinec Jakov Fak, který zvítězil v obou závodech jednotlivců. Úspěšní byli i němečtí reprezentanti – Simon Schempp se vždy umístil druhý za Fakem a Laura Dahlmeierová získala jednu zlatou a jednu bronzovou medaili. Čeští reprezentanti obsadili první den stříbrnou pozici ve smíšené štafetě a den nato byla Veronika Vítková třetí ve sprintu.\n\nZávodům přihlíželo celkem 100 400 diváků, což bylo podle České televize výrazně více, než při dosud nejnavštívenějších závodech v německém Oberhofu a Ruhpoldingu, kdy přišlo 65 000 fanoušků. Čeští reprezentanti podporu diváků několikrát ocenili. Podle Ondřeje Moravce i na trati povzbuzovali tak, že nebyly slyšet pokyny trenérů.\n\nProgram podle oficiálních stránek.\n\nNovinkou v Novém Městě byl závod smíšených dvojic, který se uskutečnil vůbec poprvé v rámci světového poháru. Měl jiný formát než obdobný závod smíšených dvojic, který probíhá pravidelně koncem roku ve Veltins-Areně (známé spíše jako Schalke) v německém Gelsenkirchenu pod názvem World Team Challenge.\n\nZávod se běžel ve stejný den jako smíšené štafety. Proto v každém z těchto závodů startovali jiní reprezentanti.\n\nZávodů se zúčastnily národní týmy – z každého vždy jedna závodnice a jeden závodník, kteří běželi na okruhu dlouhém 1500 m. Po každém obkrouženém kole následovala střelba; výjimkou byl poslední okruh, kdy závodníci finišovali do cíle.\nCelkově běžely ženy 4 okruhy – tedy 6 km, muži 5 okruhů – tedy 7,5 km. Uběhli tak stejnou vzdálenost, jakou běží závodníci při smíšených štafetách; každý však střílel čtyři položky (2 vleže a 2 vstoje) místo obvyklých dvou (1 vleže a 1 vestoje). Z toho důvodu mělo trestné kolo poloviční délku oproti ostatním závodům – 75 metrů.\n\nV závodu smíšených dvojic, do kterého reprezentační šéftrenér Ondřej Rybář nasadil mladé závodníky, se Čechům nedařilo. Eva Puskarčíková celý svůj úvodní úsek zvládla a poprvé předávala Michalu Krčmářovi jen s nevelkou ztrátou na přední příčky. Ten však při své první střelbě vestoje nezareagoval správně na poryvy větru, trefil jen dvě rány z celkových osmi a musel na tři trestné okruhy. Český tým se tak propadl daleko do druhé desítky. Po střídavých výkonech v dalších částech závodu skončili čeští reprezentanti se sedmi trestnými koly (nejvíce ze všech týmů) nakonec na 13. místě. Propady ve střelbě nakonec rozhodly i o vítězi. Od třetiny závodu vedli němečtí reprezentanti, ale Erik Lesser nezvládl poslední střelbu vstoje, když podobně jako Krčmář musel obkroužit tři trestné okruhy a odsunul tak Němce mimo medailové pozice na nepopulární 4. místo. Vyrovnaným výkonem se z vítězství radovali Rusové.\n\nNeúspěch v prvním závodu si čeští reprezentanti vynahradili v podvečer ve smíšené štafetě. Veronika Vítková velmi dobře střílela a i když později přiznala, že jí ke konci docházely síly, předávala jako první Gabriele Soukalové. Ta udělala na střelnici sice dvě chyby, a i když v posledním kole běžela také pomaleji než její soupeřky, Michal Šlesingr od ní přebíral štafetu na čtvrtém místě jen s minimálním odstupem. Čeští muži v druhé polovině závodu velmi dobře běželi a většinu doby se střídali s norskými reprezentanty na první pozici. Na poslední střelbě však Tarjei Bø zastřílel velmi přesně a rychle; Ondřej Moravec s jednou chybou za ním vyběhl s 13sekundovým odstupem. I když na mezičasech svou ztrátu neustále snižoval, dojel do cíle druhý. Třetí skončila s odstupem přes minutu Ukrajina.\n\nV sobotních závodech ve sprintech získali čeští reprezentanti další medaili. Veronika Vítková hned při první ráně vleže chybovala, avšak zbytek položky zvládla čistě. Vstoje už byla bezchybná a přidala i velmi dobrý běžecký času (celkově čtvrtý). Po dojetí do cíle průběžně vedla, brzy se však před ní dostaly čistě střílející Němky Laura Dahlmeierová a Franziska Hildebrandová – Vítková tak nakonec skončila třetí. Body získaly i další české reprezentantky Gabriela Soukalová a Eva Puskarčíková, které shodně s jedním netrefeným terčem skončily na 20. respektive 23. místě.\n\nV obdobném závodu mužů unikly Čechům stupně vítězů jen o 0,7 sekundy. Michal Šlesingr čistě střílel a také rychle běžel, díky čemuž byl po dojetí do cíle na průběžném druhém místě. Postupně se však před něj dostali další závodníci, především vítězný Slovinec Jakov Fak. Minimální ztrátu na bronzovou medaili komentoval pak Šlesingr slovy: „\"Byl jsem spokojenej, teď jsem naštvanej“.\" Naopak neuspěl celkově nejúspěšnější český reprezentant ve světovém poháru Ondřej Moravec, kterému se nepodařila střelba a umístěním na 42. místě poprvé v sezóně nezískal body do světového poháru.\n\nV ženském závodu si výrazně polepšila Gabriela Soukalová, která startovala z 21. pozice. První tři položky odstřílela čistě a postupně se výsledkově zlepšovala, až se po třetí střelbě (kdy využila zaváhání několika soupeřek) posunula na první místo. Komentovala to slovy: „\"Když jsem vyjela první, byla jsem z toho vykulená\"“. Při poslední střelbě, kdy silný vítr a sněžení výrazně zhoršovaly podmínky na střelnici, však udělala dvě chyby a tak z ní odjížděla třetí za nakonec vítěznou Darjou Domračevovou a druhou Kaisou Mäkäräinenovou. V závěrečném kole ji však docházely síly, čehož využily Němky Laura Dahlmeierová a Vanessa Hinzová, které českou závodnici předjely. Soukalová tak nakonec skončila pátá. Veronika Vítková se horší střelbou propadala v průběhu závodu na konec první desítky. Při poslední položce vstoje však vedle ní stojící Franziska Hildebrandová začala střílet do jejích terčů. Vítková to sice hned reklamovala, ale trvalo téměř minutu, než pořadatelé problém napravili a Vítková mohla střelbu zopakovat. I když jí rozhodčí většinu ztraceného času později odečetli, skončila až jedenáctá. Nejlepšího výsledku v kariéře dosáhla 14. místem Eva Puskarčíková.\n\nZávod mužů nabídl dramatickou koncovku, když do té doby stále vedoucí Jakov Fak udělal první chybu v závodě až pří své poslední střele. I přesto vyjížděl do závěrečného kola na první pozici, těsně následovaný Martinem Fourcadem a Simonem Schemppem. Před posledním stoupáním na trati získal Fak malý náskok na dvojici pronásledovatelů. Němec pak tvrdě nastoupil na trochu unaveného Fourcada. Při předjíždění mu navíc stoupl na lyži, čímž ho výrazně zpomalil a dostal se před něj. Dobře jedoucího Faka však už nepředstihl. Slovinec tak zvítězil v obou závodech jednotlivců v Novém Městě. Z Čechů skončil v tomto závodu nejlépe jedenáctý Michal Šlesingr. Nedařilo se Ondřeji Moravcovi, který si oproti sprintu polepšil jen na 39. místo.\n\n\n"}
{"id": "1053598", "url": "https://cs.wikipedia.org/wiki?curid=1053598", "title": "Wang Ao", "text": "Wang Ao\n\nWang Ao je čínské jméno vícera osob:\n\n"}
{"id": "1053608", "url": "https://cs.wikipedia.org/wiki?curid=1053608", "title": "Sagaredžo (okres)", "text": "Sagaredžo (okres)\n\nOkres Sagaredžo ( , \"Sagaredžis municipaliteti\") je okres (gruz: municipaliteti) v Gruzii, v kraji Kachetie při hranici s Ázerbájdžánem.\n\nNa západě okres sousedí s okresy Gardabani v kraji Kvemo Kartli a Mccheta v kraji Mccheta-Mtianetie. Na severu sousedí s okresy Tianeti v kraji Mccheta-Mtianetie, Achmeta a Telavi. Na východě sousedí s okresy Signagi a Gurdžáni a na jihu s Ázerbájdžánem.\n\nMezi známé pozoruhodnosti okresu Sagaredžo patří:\n\n"}
{"id": "1053609", "url": "https://cs.wikipedia.org/wiki?curid=1053609", "title": "Juka vláknitá", "text": "Juka vláknitá\n\nJuka vláknitá (\"Yucca filamentosa\") je druh rostlin, bylin z čeledi chřestovité (\"Asparagaceae\"). Původní výskyt druhu je znám z jihovýchodu USA. V České republice je juka vláknitá pěstována jako okrasná rostlina.\n\nPodle biolib.cz je pro rostlinu s označením \"Yucca filamentosa\" používáno více rozdílných názvů, například \"Yucca concava\" nebo \"Yucca filamentosa var. concava\".\n\nPodle biolib.cz je pro rostlinu s označením juka vláknitá používáno více rozdílných názvů, například juka niťovitá.\n\nSlunná stanoviště, propustné půdy. Snese přísušky a sušší podmínky. Množení semeny, nebo vegetativně. Z oddenků vyrůstají nové výhony, které vytvářejí další kořeny, což umožňuje snadné množení dělením trsů.\n"}
{"id": "1053610", "url": "https://cs.wikipedia.org/wiki?curid=1053610", "title": "Zdrobite cătușe", "text": "Zdrobite cătușe\n\nZdrobite cătuşe ( \"Zlámané okovy\") je název bývalé státní hymny Rumunské socialistické republiky. Používala se mezi lety 1948 a 1953. Text napsal Aurel Baranga a hudbu Matei Socor. Hymnou byla prohlášena ihned po svržení monarchie. Hymna podtrhovala roli dělnické třídy v novém režimu pod vládou komunistů.\n\nZdrobite cătuşe în urmă rămân\nÎn frunte-i mereu muncitorul,\nPrin lupte şi jertfe o treaptă urcăm,\nStăpân pe destin e poporul\nTraiască, traiască Republica noastră,\nÎn marş de năvalnic şuvoi;\nMuncitori şi ţărani şi ostaşi\nZidim România Republicii noi.\nÎn lături cu putredul vechi stăvilar\nE ceasul de sfântă’ncordare\nUnirea şi pacea şi munca-i stegar’\nRepublicii noi populare.\n\n\"Český překlad\"\nZlámané okovy zůstaly za námi,\nVepředu je vždy dělník.\nBoji a bitvami míříme stále výš,\nLid je pánem svého osudu.\nAť žije, ať žije republika naše.\nV proudu bouřlivém,\ndělníci, rolníci i vojáci,\nStavíme v Rumunsku republiku novou.\nBez starých shnilých přehrad\nNastala hodina svatého úsilí.\nJednota, mír a práce prapor ponesou\nNaší nové lidové republiky.\n"}
{"id": "1053611", "url": "https://cs.wikipedia.org/wiki?curid=1053611", "title": "Te slăvim, Românie", "text": "Te slăvim, Românie\n\nTe slăvim, Românie ( \"Sláva Ti, Rumunsko!\") je název bývalé státní hymny Rumunské sociálistické republiky. Používala se mezi lety 1953 a 1977. Text napsal Eugen Frunză a Dan Deşliu, hudbu složil Matei Socor. Hymna zdůrazňuje bratrství Rumunska se Sovětským svazem a chválí leninskou ideologii. Hymna nahradila dosud používanou provizorní národní hymnu. V roce 1977 se stala státní hymnou píseň \"Trei culori\".\n"}
{"id": "1053613", "url": "https://cs.wikipedia.org/wiki?curid=1053613", "title": "Trei culori", "text": "Trei culori\n\nTrei culori ( \"Tři barvy\") je název bývalé státní hymny Rumunské sociálistické republiky. Byla založena na vlastenecké písni kterou napsal a složil Ciprian Porumbescu. Státní hymnou Rumunska byla v letech 1977 až 1990. Nahradila hymnu \"Te slăvim, Românie\", která se používala od roku 1953. Hymnu Trei Culori v roce 1990 ji nahradila hymna \"Deșteaptă-te, române!\". U hymny se používala jen první sloka a refrén.\n"}
{"id": "1053614", "url": "https://cs.wikipedia.org/wiki?curid=1053614", "title": "LGBT práva v Surinamu", "text": "LGBT práva v Surinamu\n\nLesby, gayové, bisexuálové a transsexuálové (LGBT) se v Surinamu mohou setkávat s některými zákonnými překážkami, kterým jejich heterosexuální spoluobčané nemusí čelit. Mužská i ženská stejnopohlavní sexuální aktivita je v Surinamu legální, ale věk způsobilosti k pohlavnímu styku je pro homosexuály o 2 roky vyšší než pro heterosexuály.\n\nStejnopohlavní sexuální aktivita je v Surinamu legální. Legální věk způsobilosti k pohlavnímu styku je obě orientace stanoven na 14 let.\n\nZemě neuzákonila stejnopohlavní manželství, registrované partnerství a ani jinou formu stejnopohlavního soužití.\n\nNebyla zde ani přijatá žádná antidiskriminační legislativa, což má za následek to, že LGBT osoby nemají žádnou ochranu ze strany státu proti diskriminaci.\n\nSurinamská první veřejná manifestace za LGBT práva se konala 11. října 2011 v Paramaribu jako odezva na výroky Ronnyho Asabiny proti homosexualitě v červnu téhož roku. Asi 120 účastníků v růžových tričkách s duhovými vlajkami prošlo ulicemi hlavního města. Zúčastnili se i dva členové parlamentu, včetně Harishe Monoratha. Akce proběhla pod záštitou Suriname Men United, což je největší organizace sdružující homosexuální muže v zemi.\n"}
{"id": "1053615", "url": "https://cs.wikipedia.org/wiki?curid=1053615", "title": "Vysokochvojenská plošina", "text": "Vysokochvojenská plošina\n\nVysokochvojenská plošina je geomorfologický okrsek v jižní části Třebechovické tabule, ležící v okresech Hradec Králové a Rychnov nad Kněžnou v Královéhradeckém kraji a v okresech Pardubice a Ústí nad Orlicí v Pardubickém kraji.\n\nÚzemí okrsku se nachází zhruba mezi sídly Hradec Králové (na severozápadě), Třebechovice pod Orebem (na severu), Týniště nad Orlicí (na severovýchodě), Choceň (na jihovýchodě), Holice (na středozápadě) a Libišany (na západě). Uvnitř okrsku leží titulní obec Vysoké Chvojno, město Borohrádek, větší obec Horní Jelení, částečně krajské město Hradec Králové a obec Albrechtice nad Orlicí.\n\nOkrsek zahrnuje chráněná území: PR Buky u Vysokého Chvojna, PR U parku, PR Mazurovy chalupy, PP Vstavačová louka, PP Vodní tůň, PP Bělečský písník, PP U císařské studánky, PP Černá stráň, PP Sítovka, PP U Sítovky, PP Roudnička a Datlík, PP Na Plachtě 1, PP Na Plachtě 2, PP Na Plachtě 3, PP Pětinoha, PPk Orlice.\n\nOkrsek Vysokochvojenská plošina (dle značení Jaromíra Demka VIC–2B–6) geomorfologicky náleží do celku Orlická tabule a podcelku Třebechovická tabule.\n\nV alternativním členění Balatky a Kalvody je Vysokochvojenská pouze (územně menším) podokrskem okrsku Choceňská plošina (ten členění Demka a Mackovčina neuvádí).\n\nPlošina sousedí s dvěma okrsky Orlické tabule: Orlické nivy na severu a východě, Brodecká plošina na jihovýchodě. Dále sousedí s celky Východolabská tabule na západě a jihozápadě a Svitavská pahorkatina na jihu.\n\nNejvyšším bodem Vysokochvojenské plošiny je \"Čertův dub\" (352 m n. m.).\n\n"}
{"id": "1053618", "url": "https://cs.wikipedia.org/wiki?curid=1053618", "title": "Richèl Hogenkampová", "text": "Richèl Hogenkampová\n\nNa žebříčku WTA byla ve dvouhře nejvýše klasifikována v červenci 2015 na 115. místě a ve čtyřhře pak v srpnu 2012 na 147. místě. Trénuje ji Kees Oostrom.\n\nV nizozemském fedcupovém týmu debutovala v roce 2010 utkáním zíkladního bloku 1. skupiny zóny Evropy a Afriky proti Bulharsku, v němž po boku Thyssenové prohrála čtyřhru. Nizozemky přesto zvítězily 2:1 na zápasy. Do roku 2017 v soutěži nastoupila k dvaceti mezistátním utkáním s bilancí 7–3 ve dvouhře a 8–3 ve čtyřhře.\n\nNa okruhu ITF debutovala v červnu 2009, když obdržela divokou kartu do kvalifikace turnaje v nizozemském Apeldoornu. Premiérou na okruhu WTA Tour se stala kvalifikační fáze bastadského Collector Swedish Open 2010, v níž nestačila na Mirjanu Lučićovou.\n\nNa antukovém Gastein Ladies 2012, kde poprvé v kariéře postoupila do hlavní soutěže události WTA, jako kvalifikantka vyřadila nejvýše nasazenou a 27. hráčku světa Julii Görgesovou v prvním kole. Ve druhém však skončila na raketě španělské antukářky Estrelly Cabezaové Candelaové poměrem 4–6 a 3–6.\n\nSezónu 2015 rozehrála tříkolovou kvalifikací na novozélandském Hobart International 2015. Poté, co jí skrečovala Patricia Mayrová-Achleitnerová, odstoupila An-Sophie Mestachová a prohrála s ní Číňanka Ču Lin, postoupila do hlavní soutěže. V úvodním kole skončila na raketě Daniely Hantuchové, když nezvládla tiebreakové koncovky obou setů.\n\nDo hlavní soutěže grandslamu se poprvé probojovala na svém oblíbeném turnaji Australian Open 2015, kde v prvním kole podlehla světové čtyřce Petře Kvitové. V závěrečném kole předcházející kvalifikace zdolala Izraelku Šachar Pe'erovou po třísetovém průběhu.\n\nNarodila se roku 1992 v nizozemské obci Doetinchem do rodiny obchodníka koní Benna a zaměstnankyně na dráze Jolandy Hogenkampových. Má mladší sestru Sherin Hogenkampovou, která je profesionální žokejkou.\n\nK tenisu ji přivedli prarodiče. Silným úderem je podle jejího vyjádření bekhend.\n\n"}
{"id": "1053624", "url": "https://cs.wikipedia.org/wiki?curid=1053624", "title": "Indonéská fotbalová reprezentace do 20 let", "text": "Indonéská fotbalová reprezentace do 20 let\n\nIndonéská fotbalová reprezentace do 20 let reprezentuje Indonésii na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1053625", "url": "https://cs.wikipedia.org/wiki?curid=1053625", "title": "Lomský potok", "text": "Lomský potok\n\nNázev Lomský potok má více vodních toků:\n\n"}
{"id": "1053626", "url": "https://cs.wikipedia.org/wiki?curid=1053626", "title": "Arcidiecéze valladolidská", "text": "Arcidiecéze valladolidská\n\nArcidiecéze valladolidská (\"Archidiócesis de Valladolid\") je římsko-katolická metropolitní arcidiecéze ve Španělsku, jejíž sídlo je v Valladolidu. Biskupství ze bylo založeno roku 1595, od roku 1857 je arcibiskupstvím. Katedrálou je kostel Nanebevzetí Panny Marie ve Valladolidu (\"Catedral de Nuestra Señora de la Asunción de Valladolid\").\n\n\n"}
{"id": "1053627", "url": "https://cs.wikipedia.org/wiki?curid=1053627", "title": "Seznam valladolidských biskupů a arcibiskupů", "text": "Seznam valladolidských biskupů a arcibiskupů\n\n\n"}
{"id": "1053630", "url": "https://cs.wikipedia.org/wiki?curid=1053630", "title": "Mečík střechovitý", "text": "Mečík střechovitý\n\nMečík střechovitý (\"Gladiolus imbricatus\") je vzácná, vlhkomilná, okrasná rostlina, jeden ze dvou původních druhů rodu mečík které se v přírodě České republiky vyskytují.\n\nAreál výskytu mečíku střechovitého začíná na západě v alpský oblastech Francie a probíhá přes střední a východní Evropu, Pobaltí a sever Balkánu až k Uralu a Kavkazu, zasahuje také na sever Íránu.\n\nV České republice roste nejvíce na Moravě v Bílých Karpatech, Beskydách, Jeseníkách a na Drahanské vrchovině. V Čechách se vyskytuje nejčastěji ve východním Polabí a v oblasti Rožďalovické tabule.\n\nObvykle roste na vlhkých loukách, u pramenišť a lesních bažin, po okrajích křovin nebo ve světlých vlhkých lesích a jejich pasekách a to ve výškovém pásmu od nížin do podhůří. Vyžaduje neutrální až zásaditou půdu.\n\nVytrvalá bylina s lodyhou vysokou 40 až 80 cm která nese květenství s fialově růžové květy. Roste z vejčité, cibuli podobné hlízy o průměru do 2 cm, která vyrostla na vrcholu loňské mateřské hlízy. Obě hlízy jsou spolu obaleny zbytky po pochvách loňských listů; tyto pozůstatky jsou tvořeny souběžnými, tenkými vlákny která jsou nahoře spojená a dole se od sebe odtrhují. Morfologicky se tato hlíza považuje za silně ztloustlé a miskovitě rozšířené nejspodnější internodium lodyhy. Během kvetení stará mateřská hlíza odumírá a výživné látky se již hromadí do nejspodnějšího článku kvetoucí lodyhy který se přetvoří v novou dceřinou hlízu. Kořeny vyrůstají pouze na spodu a hlíza tak bývá mylně považována za cibuli.\n\nZ jedné hlízy obvykle roste pouze jedna přímá lysá lodyha na které jsou dva až čtyři mečovité listy které se směrem k vrcholu zmenšují. Nejspodnější bývá 20 až 50 cm dlouhý a 1,2 až 2 cm široký a na konci je tupý, výše postavené jsou špičaté. Na bázi lodyhy vyrůstají krátké hnědé listy pochvy.\n\nKvětenství je hustý jednostranný hrozen se sedmi až deseti přisedlými nebo krátce stopkatými květy. Pod květem jsou dva nestejně velké, podlouhle kopinaté, zašpičatělé a často fialově naběhlé listeny. Oboupohlavné souměrné květy mají trojdílný semeník z kterého ve dvou kruzích vyrůstá šest obloukovitě ohnutých, růžově červených až růžově fialových okvětních lístků. Ty se ke spodu zužují a dole srůstají do silně zakřivené okvětní trubky asi 8 mm dlouhé. Spodní lístky mají podélnou světle nachovou kresbu, horní okrouhle vejčitou čepel zakončenou tupým hrotem. V květu jsou tři tyčinky spodem přirostlé k okvětní trubce a uprostřed je dlouhá čnělka rozeklaná ve tři blizny. Kvete asi po 14 dnů v červnu a červenci. Opylování zajišťuje hmyz, hlavně čmeláci lákáni nektarem ve spodu okvětní trubky. Pyl v prašnících dozrává dřív než dospějí blizny. Druh je tetraploidní s počtem chromozómů 2n = 60.\n\nPlody jsou obvejčité, tupě trojhranné a nahoře vmáčklé trojpouzdré tobolky obsahující tmavě hnědá semena dozrávající koncem srpna nebo počátkem září. Plochá semena mají široký suchomázdřitý lem, jedno váží asi 1,8 mg a rostlina jich může vyprodukovat 200 až 400.\n\nMečík střechovitý se může rozmnožovat vegetativně nebo generativně. Formou vegetativního rozmnožování je klonální růst; toto rozmnožování vede k produkci samostatných dceřiných rostlin. Jedna mateřská hlíza je nahrazena jednou dceřinou a zajišťuje pouze přežití populace. Generativně se rostliny rozmnožují semeny, ta jsou dormantní a klíčí až na jaře po přestání zimy. Vyrůstají tak nové semenáče které jsou schopné nahrazovat uhynulé starší jedince, zvyšovat genetickou variabilitu populace i rozšiřovat druh na nová stanoviště.\n\nPodobnou rostlinou, se kterou si lze tento druh zaměnit, je mečík bahenní. Ten ale má řídký, obvykle mnohostranný hrozen tvořený menším počtem (2 až 5) sytěji zbarvených květů a má užší a zašpičatělý spodní list a jeho tobolky mají zaoblený vrchol. Poznávacím znakem je také síťkovitý vrchol obalu spojující loňskou a letošní hlízu.\n\nMečík střechovitý je ohrožený druh který z řady lokalit vymizel a na zbylých se jeho stavy snižují. Je to způsobeno hlavně vysoušením vlhkých míst a jejich přeměnou na ornou půdu. V ČR je „vyhláškou MŽP ČR č. 395/1992 Sb.“ i „Červeným seznamem cévnatých rostlin květeny ČR“ zařazen mezi druhy silně ohrožené (§2, C2b).\n\n\n \n"}
{"id": "1053633", "url": "https://cs.wikipedia.org/wiki?curid=1053633", "title": "Jedle numidská", "text": "Jedle numidská\n\nJedle numidská (\"Abies numidica\") je jehličnatý strom z čeledi borovicovité, z rodu jedlí, rostoucí v severní Africe a blízký příbuzný jedle španělské.\n\n\nStálezelený, jehličnatý strom, dorůstající 20-35 m. Kmen dosahuje průměru až 1 m. Koruna je kuželovitá a hustě zavětvená. Borka je zprvu šedá a hladká, později hnědošedá, šupinovitá a rozbrázděná. Pupeny jsou vejčité, tmavě hnědé, s malým množstvím či bez pryskyřice. Letorosty jsou žlutozelené a hladké. Jehlice jsou tlusté, tuhé a ploché, hustě uspořádané, 2,5-3,7 cm dlouhé, 2-3 mm široké a 1 mm vysoké, seshora tmavozelené, vespod se dvěma bílými proužky průduchů, které vystupují směrem ke konci jehlice, na koncích ostré či zubaté. Samčí šištice jsou červenožluté. Samičí květy (šištice) jsou žlutozelené. Samičí šištice (šišky) jsou válcovité, 15-20 cm dlouhé a 3,5-5,5 cm široké, zpočátku šedozelenorůžovofialové, později dozráváním hnědé. Semena jsou 12-14 mm dlouhá, křídla semen jsou delší než semena. Děložních lístků je 4-8 .\n\nJedle numidská (\"Abies numidica\") je blízce příbuzná s jedlí španělskou (\"Abies pinsapo\") – (jedle španělská se vyskytuje více na západ v horách Rif v Maroku a v jižním Španělsku).\n\nSeverní Afrika – Alžírsko (ve starověku bylo Alžírsko spolu s částí Tuniska součástí Numidie – odtud název stromu – numidská): hory Babor a Tababort v Baborských horách v přírodním regionu Petite Kabylie, který je součástí většího přírodního regionu Kabylie, a který se nachází na severu Alžírska.\n\nHorský strom, roste v nadmořských výškách 1850-2000 m, v relativně chladném a vlhkém klimatu, typickém pro oblast kolem Středozemního moře: léta jsou velmi suchá a horká s průměrnými teplotami kolem 18 °C, v zimě se teplotní minima pohybují kolem −1 °C a v extrémních případech i −10 °C, sníh zajišťuje v zimě stromu dostatek vody. pH půdy je 6,1-7,5  (mírně kyselá až neutrální). Strom miluje slunce, velmi dobře snáší vyschnutí v horkých létech, není zranitelný ani jarními mrazy, neboť letorosty začínají růst poměrně pozdě. Jedle numidská je teplomilný strom, je pouze krátkodobě mrazuvzdorná do −23 °C a dlouhodobé silné mrazy ji vážně poškozují. Je také velmi nesnášenlivá k znečištění ovzduší (znečištění může strom rychle zahubit). Vzácně tvoří monokulturní lesy, většinou s oblibou roste se: stromy: cedrem atlaským \"Cedrus atlantica\", dubem portugalským \"Quercus faginea\", topolem osikou \"Populus tremula\", a jinými, a keři: \"Adenocarpus complicatus\" poddruh \"commutatus\", lýkovcem vavřínovým \"Daphne laureola\", růží sicilskou\" Rosa sicula\" a dalšími, z bylin například s: svízelem vonným \"Galium odoratum\", silenkou \"Silene atlantica\", mateřkou \"Moehringia stellariodes\" a dalšími. Lesy v této oblasti poskytují domov též zvířatům: například magotovi bezocasému \"Macaca sylvanus\" a brhlíku kabylskému \"Sitta ledanti\".\n\nStromu někdy škodí dobytek, kozy, člověk, sníh, oheň, silné mrazy, husté bylinné patro a znečištění ovzduší.\n\nSníh znesnadňující přístup do oblasti výskytu stromu a slunce.\n\nStrom je využíván jako palivové dříví. Kolem Středozemního moře je též pěstován jako okrasná dřevina.\n\nKriticky ohrožený strom v důsledku kombinace různých faktorů: lesní požáry, výskyt jediné populace stromu v jedné uzavřené oblasti, kácení stromu pro palivové dříví a v létě spásání dobytkem a kozami, navíc hluboký zimní sníh v kombinaci s hustým porostem často znemožňuje zakořeňování mladých stromků, nadruhou stranu ale ten samý sníh zhoršuje přístupnost do oblasti, čímž zase naopak přispívá k ochraně stromu před jeho nepřáteli. Strom se vyskytuje v přírodní rezervaci kolem hory Babor, vstup do oblasti je přísně kontrolován , uvažuje se o povýšení oblasti na národní park a o ochranných opatřeních ve vztahu k ochraně přírody (omezení kácení pro palivové dříví, omezení spásání dobytkem a kozami, znovuzalesnění a jiné), nicméně zatím nebylo realizováno nic a stavy populace stromu nejsou pro uzavřenost oblasti příliš známé. Stav populace jedle numidské je klesající (v letech 1950-2011  poklesl stav populace jedle numidské o polovinu).\n\n\n"}
{"id": "1053637", "url": "https://cs.wikipedia.org/wiki?curid=1053637", "title": "Wolfau", "text": "Wolfau\n\nWolfau (maďarsky \"Vasfarkasfalva\") je městys v okrese Oberwart ve spolkové zemi Burgenland v Rakousku. Rozloha obce je 15,01 km, a v lednu 2014 zde žili 1372 obyvatelé.\n\nMěstys Wolfau je samostatná obec. Nachází se ve střední části Burgenlandu. Jeho namořská výška je zhruba 315 - 420 m. Západní okraj obce hraničí se sousední spolkovou zemí Štýrsko. Od severu k jihu protéká obcí potok Stögersbach, který se v jihozápadním cípu obce vlévá do říčky Lafnitz. Stejným směrem prochází městysem silnice L378. Ta se v severní části napojuje na zemskou silnici B50, po které směrem na západ ve vzdálenosti cca 2 km najedeme na Dálnici A2. Směrem na východ je zhruba 12 km vzdáleno okresní město Oberwart.\n\nV 9. století byla obec součástí franské říše. Podle listiny z roku 1257 tu vznikla pohraniční strážní osada „Erunsd“ mezi současnými místy Wolfau a Allhau. Jméno obce se v průběhu historie často měnilo. „Walho“ v roce 1365, potom „Walfaw“ (1455), „Valho“ (1481), „Balfo“ (1496), „Balho“, „Bolfau“ (1773) a konečně současné jméno je v němčině Wolfau a v maďarštině Vasfarkasfalva.\n\nStejně tak často jako jméno obce se také měnili majitelé. Od roku 1257 do 1365 obec vlastnil maďarský šlechtický rod Köveskuti. Po roce 1365 oblast patřila k hradu Buchschachen. V následujících 120 letech se vystřídali tři majitelé, až pak po roce 1482 přešel do vlastnictví bratrů Viléma a Georga Baumkircherových, kteří sídlili na hradě Schlaining. V roce 1527 se hrad Schlaining a také obec Wolfau staly majetkem uherské šlechtické rodiny Batthyány. V jejich držení byly až do roku 1849. Tehdy byl hrabě Lajos Batthyány pro zradu krále popraven a majetek byl zabaven. Obec byla až do roku 1920 součástí Maďarska. Teprve na základě smlouvy ze St. Germain a z Trianonu se od roku 1921 stala součástí Rakouska. Obec Wolfau byla povýšena na městys od roku 1992.\n\n"}
{"id": "1053652", "url": "https://cs.wikipedia.org/wiki?curid=1053652", "title": "Quentin Fillon Maillet", "text": "Quentin Fillon Maillet\n\nQuentin Fillon Maillet (* 16. srpna 1992, Champagnole) je francouzský biatlonista, zlatý medailista ze smíšené štafety na Mistrovství světa 2016 v norském Oslu, stříbrný medailista ze stejné disciplíny na Mistrovství světa v Hochfilzenu 2017 a bronzový medailista ze štafety na Mistrovství světa v Kontiolahti 2015 a stříbrné ze stejné disciplíny z Hochfilzenu. V individuálních závodech se umístil nejlépe na druhém místě ve sprintu na MS 2020 v Anterselvě. Je rovněž stříbrným medailistou z juniorského šampionátu v Obertilliachu z roku 2013.\n\nVe světovém poháru obsadil individuálně nejlépe druhou příčku v závodu s hromadným startem v německém Ruhpoldingu během ročníku 2014/15 a v italské Antholz-Anterselvě v sezóně 2016/17. S francouzským týmem vyhrál tři závody světového poháru.\n\nQuentin Fillon Maillet se zúčastnil pěti mistrovství světa v biatlonu, a to ve finském Kontiolahti, v norském Oslu, v rakouském Hochfilzenu a v italské Anterselvě.\nJeho nejlepším umístěním v závodech jednotlivců je stříbrná medaile ze sprintu v roce 2020 v Anterselvě. V týmovém závodě získal s francouzskou štafetou bronzové medaile na MS v Kontiolahti a o rok později v Oslu ovládl s francouzským výběrem smíšené štafety, když navíc v roce 2017 získal ve stejné disciplíně stříbrnou medaili a v mužské štafetě medaili stejné hodnoty.\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\nZúčastnil se dvou juniorských šampionátů v biatlonu. Má stříbrnou medaili ze štafety z rakouského Obertilliachu z roku 2013. Jeho nejlepším individuálním umístěním je 4. pozice ze stíhacího závodu ze stejného mistrovství.\n\n\n"}
{"id": "1053653", "url": "https://cs.wikipedia.org/wiki?curid=1053653", "title": "Václav Kreisinger", "text": "Václav Kreisinger\n\nVáclav Kreisinger (21. srpna 1885 Praha – 1956) byl český malíř figurálních obrazů a kytic. Studoval nejprve na Uměleckoprůmyslové škole v Praze (1903–1908) a následně (1909–1911) na francouzské Julianově akademii v Paříži. Svá díla vystavoval jak ve své vlasti, tak v zahraničí.\n\nPro Spojené státy americké vytvořil roku 1919 obraz Emy Destinnové. Dále namaloval:\n\n"}
{"id": "1053660", "url": "https://cs.wikipedia.org/wiki?curid=1053660", "title": "Dvoufázové ověření", "text": "Dvoufázové ověření\n\nDvoufázové ověření () je proces, který zahrnuje dva nezávislé způsoby, jak ověřit totožnost uživatele při přihlašování počítačům v síti, nebo k přihlašování k různým službám na internetu. Například internetové bankovnictví, email a sociální sítě.\n\nVětšina služeb na internetu používá nejjednodušší jednofázové ověření identity pomocí uživatelského jména a hesla. Tento způsob je nejméně spolehlivý, protože spoléhá jen na „faktor znalostí“. To znamená, že pokud dojde k úniku hesla, tak ověření přestává být bezpečné. Další z autentizačních faktorů jsou faktory vlastnictví a inherence faktor neboli vnitřní příslušnost. Mezi faktory vlastnictví patří například platební karta, nebo osobní mobilní telefon. Toto ověřování používají Google, Facebook a další. Mezi faktory vnitřní příslušnosti se řadí vesměs všechna biometrická ověření, jako jsou otisky prstů, test oční duhovky nebo test DNA.\n\nHlavní podmínkou dvou a vícefázového ověřování je, aby byla jednotlivá ověření nezávislá. To znamená, aby každá fáze ověření probíhala jinou komunikační cestou. Například ověřování pomocí uživatelského jména a hesla není dvoufázové, ale jen dvoukrokové ověřování. V tomto případě se obě informace přenášející stejnou cestou a to internetem. Jinou komunikační cestou se rozumí například přihlášení pomocí hesla, které přijde uživateli na mobil jako SMS, nebo například bezpečnostním tokenem. Toto jsou fyzická zařízení, která majitel má u sebe.\n\nBezpečnostní tokeny se rozdělují do několika typů:\n\nBankomaty vyžadují dvoufázové ověření. Aby klient dokázal, že je tím, co tvrdí, systém vyžaduje dvě položky. Platební kartu – faktor vlastnictví a dále osobní identifikační číslo (PIN) – faktor znalostí. V případě ztráty karty je účet v bezpečí, protože zloděj nezná PIN. Totéž platí v opačném případě. Zloději je PIN bez karty k ničemu.\n\nFirma Google byla jednou z prvních internetových společností, která zavedla dvoufázové ověřování. Aktivace se provádí v uživatelském nastavení v záložce bezpečnost. Kde se aktivuje položka \"Dvoufázové ověření\". Pro aktivaci je třeba znát heslo a poté zadat telefonní číslo, na které budou přicházet vygenerovaná hesla. V případě aktivace tohoto ověřování uživatel projde následujícími dvěma fázemi:\n\n\nGoogle spolu s tímto zabezpečením dále umožňuje používat takzvaný bezpečnostní klíč, což je fyzické zařízení. Po zaregistrování bezpečnostního klíče již není nutné na zařízení zadávat ověřovací klíč, ale jen vložit bezpečnostní klíč (např. do USB počítače). Ten může být uložen například na USB flash zařízení.\n\nHlavní nevýhodou ověřování prováděné pomocí zařízení, které uživatel vlastní, je, že použitý token (USB flash disk, bankovní karta, klíč nebo něco obdobného) musí mít uživatel stále u sebe. Pokud je tento token odcizen nebo ztracen, nebo pokud ho uživatel prostě nemá u sebe, je připojení znemožněno. Jsou tu také náklady spojené s pořízením a následným nahrazením tokenu stejného druhu v případě ztráty.\n\nNavíc, jsou tam také vlastní konflikty a nevyhnutelné kompromisy mezi použitelností a bezpečností (viz trade-offs).\n\nDvoufaktorová autentizace pomocí mobilního telefonu byla vyvinuta s cílem poskytnout alternativní způsob, který by vyřešil tyto problémy. Tento přístup používá mobilní zařízení, jako jsou mobilní telefony a smartphony, aby sloužily jako \"něco, co má uživatel\". Pokud uživatelé chtějí ověřit sami sebe, mohou využít své osobní přístupové licence (tj. něco, co jen jednotlivý uživatel ví) plus jednorázový, dynamický kód skládající se z číslic. Kód může být odeslán na jejich mobilní zařízení prostřednictvím SMS nebo prostřednictvím speciální aplikace.\n\nVýhodou této metody je využití zařízení, které má uživatel v dnešní době vždy při sobě a není tedy třeba pořizovat nová zařízení.\nNěkterá profesionální řešení dvoufaktorové autentizace také zajišťují, že mají pro uživatele vždy k dispozici validní přístupový kód.\nPokud uživatel již použil posloupnost číslic (přístupový kód), je tato kombinace automaticky smazána a systém odešle nový kód do mobilního zařízení. A pokud nový kód není zadán ve stanovené lhůtě, systém ji automaticky nahradí. To zajistí, aby se stará uložená hesla v telefonu stala bezcennými. Pro zvýšení bezpečnosti je možné určit, kolik nesprávných čísel může uživatel zkusit zadat, než mu systém zablokuje přístup.\n\n\n\nDalšími službami nabízejícími dvoufázové ověřování jsou například:\n\n\nTento druh zabezpečení se budu i nadále rozšiřovat, protože dnes je bezpečnost na internetu životně důležitá a klasická bezpečnostní ověřování přestávají stačit. Dále se bude také rozvíjet třetí typ autentizace. Například přihlašování s pomocí otisku prstu.\n"}
{"id": "1053662", "url": "https://cs.wikipedia.org/wiki?curid=1053662", "title": "Arcidiecéze barcelonská", "text": "Arcidiecéze barcelonská\n\nArcidiecéze barcelonská (katalánsky \"Arquebisbat de Barcelona\", španělsky \"Archidiócesis de Barcelona\") je římsko-katolická metropolitní arcidiecéze ve španělském Katalánsku, jejíž sídlo je v Barceloně.\n\nBiskupství zde vzniklo již ve 4. století, a bylo sufragánním biskupstvím arcidiecéze tarragonské. Papež Pavel VI. toto biskupství v roce 1964 povýšil na arcibiskupství, a to bez sufragánních diecézí, a tedy bezprostředně podřízené Svatému Stolci. Arcibiskup měl i přes to právo nosit palium. 15. června 2004 papež Jan Pavel II. zřídil konstitucí \"Ad totius dominici gregis\" dvě nová biskupství, Sant Feliu de Llobregat a Terrassa, podřídil je Barceloně a tak se z ní stala metropolitní arcidiecéze. Katedrálou je kostel Sv. Kříže a sv. Eulálie v Barceloně.\n\n\n"}
{"id": "1053663", "url": "https://cs.wikipedia.org/wiki?curid=1053663", "title": "Ronald Wayne", "text": "Ronald Wayne\n\nRonald Wayne, celým jménem Ronald Gerald Wayne (17. května 1934), je jeden ze zakladatelů (společně s Stevem Jobsem a Stevem Wozniakem) společnosti Apple. Staral se o administrativu. Brzy se ale vzdal svého podílu v Applu.\n\nS Jobsem a Wozniakem se seznámil už v Atari. Sestavil spoluzakladatelskou smlouvu. V již vytvořeném Applu měl na starosti administrativu. Navrhl první logo společnosti. Po dvanácti dnech si nechal vyplatit za svůj 10% podíl částku 800 dolarů, protože nesouhlasil s finančními plány a měl obavu, že by jako společník Apple musel platit její dluhy. Dnes má 10 % Apple hodnotu asi 100 milionkrát vyšší (kdyby Wayne v Apple zůstal, jeho podíl by byl zřejmě menší než 10 %, protože podíly zakladatelů se postupně snižovaly vstupem investorů).\n\nPo dobrovolném odchodu pracoval opět v Atari do roku 1986. Pak přešel do laboratoří a poté začal pracovat v elektrotechnické firmě. Dnes je v důchodu.\n\nVe svém volném čase také napsal několik knih.\n"}
{"id": "1053664", "url": "https://cs.wikipedia.org/wiki?curid=1053664", "title": "Alois Krčmář", "text": "Alois Krčmář\n\nAlois Krčmář (18. dubna 1887 Bohousová – 20. února 1961 Slatina nad Zdobnicí) byl český pedagog a malíř, krajinář a grafik. \n\nVystudoval učitelský ústav v Hradci Králové, kde maturoval v roce 1907. Učil v Helvíkovicích, Jamném a Líšnici.\n\nSoukromě studoval v letech 1912 až 1914 malířství  u Aloise Kalvody. První světovou válku prožil na různých frontách, v roce 1918 byl na Piavě raněn. Po válce, v rámci dovolené na zotavenou, pokračoval v roce 1919 ve studiu u Aloise Kalvody. \n\nOd roku 1919 učil ve Slatině nad Zdobnicí, kde spoluzakládal Sokol a pracoval v místním ochotnickém spolku. Od roku 1935 byl též kronikářem obce. Od roku 1927 do roku 1952 byl ve Slatině řídícím učitelem, s výjimkou období německé okupace, kdy byl penzionován. \n\nBěhem studií se seznámil s malířkou Julíí Křížkovou, se kterou se roku 1924 oženil.\n\nV grafice se specializoval na dřevoryty, vytvářel obálky knih, frontispis a ex libris.\n\nVytvořil například:\n\n\nAlois Krčmář byl zakladatelem obrazové galerii ve Slatině nad Zdobnicí, kde jsou umístěna jeho díla a díla dalších zakladatelů galerie Miloslava Holého, Leoše a Jana Kubíčka. Jsou zde vystavena i díla Augusta Bedřicha Piepenhagena a Maxe Švabinského.\n\n"}
{"id": "1053665", "url": "https://cs.wikipedia.org/wiki?curid=1053665", "title": "Inka Krčmářová-Křížková", "text": "Inka Krčmářová-Křížková\n\nInka Krčmářová-Křížková (10. května 1900 Praha – 25. listopadu 1982 Praha) byla česká malířka, grafička a uměleckoprůmyslová výtvarnice.\n\nSoukromě studovala u Aloise Kalvody, profesora Rudolfa Vejrycha a Jindřicha Hlavína. Následně mezi roky 1922 a 1924 vystudovala pražskou Uměleckoprůmyslovou školu. Ve své tvorbě se specializovala na motivy z Orlických hor. Byla členkou Kruhu výtvarných umělkyň a zúčastnila se jeho výstav. Prezentovala své dílo též na přehlídkách tvorby ikonografie Žamberecka roku 1940.\n\nVytvořila například:\n\n"}
{"id": "1053666", "url": "https://cs.wikipedia.org/wiki?curid=1053666", "title": "Arcidiecéze clermontská", "text": "Arcidiecéze clermontská\n\nArcidiecéze clermontská (lat. \"Archidioecesis Claromontana\", franc. \"Archidiocèse de Clermont\") je starobylá francouzská římskokatolická arcidiecéze, založená ve 3. století. Na arcidiecézi byla povýšena 8. prosince 2002. Leží na území departementu Puy-de-Dôme, jehož hranice přesně kopíruje. Sídlo arcibiskupství i katedrála Notre-Dame-de-l'Assomption de Clermont-Ferrand se nachází ve městě Clermont-Ferrand. Clermontská arcidiecéze je hlavou clermontské církevní provincie.\n\nOd 20. září 2016 je arcibiskupem–metropolitou Mons. François Kalist.\n\nBiskupství bylo v Clermontu založeno v průběhu 3. století. Prvním biskupem clermontským se stal svatý Austremon. V souvislosti se vznikem diecéze Saint-Flour bylo pro novou diecézi vyčleněno území z clermontské diecéze. V souvislosti s konkordátem z roku 1801 byla zrušena diecéze Le Puy-en-Velay, jejíž území se stalo součástí clermontské diecéze. Diecéze Le Puy-en-Velay byla obnovena 6. října 1822.\n\nClermontská diecéze byla 8. prosince 2002 povýšena na metropolitní arcidiecézi. Vznikla clermontská církevní provincie, do které náleží tři sufragánní diecéze; diecéze moulinská, Le Puy-en-Velay a Saint-Flour.\n\n\n"}
{"id": "1053668", "url": "https://cs.wikipedia.org/wiki?curid=1053668", "title": "Diecéze périgueuxská", "text": "Diecéze périgueuxská\n\nDiecéze périgueuxská (-sarlatská) (lat. \"Dioecesis Petrocoricensis (-Sarlatensis)\", franc. \"Diocèse de Périgueux-Sarlat\") je francouzská římskokatolická diecéze. Leží na území departementu Dordogne, jehož hranice přesně kopíruje. Sídlo biskupství a katedrála svatého Fronta se nachází v Périgueux. Diecéze je součástí církevní provincie Bordeaux.\n\nOd 18. června 2014 je diecézním biskupem Mons. Philippe Mousset.\n\nBiskupství bylo v Périgueux založeno v průběhu 3. století. Prvním biskupem z Périgueux se stal svatý Front, jemuž je zasvěcena katedrála. Dne 11. července 1317 byla založena diecéze sarlatská, jejíž území bylo vyčleněno z diecéze périgueuxské. Ta však byla v důsledku konkordátu z roku 1801 29. listopadu 1801 zrušena, stejně jako diecéze périgueuxská, a jejich území bylo včleněno do diecéze angoulêmské.\n\nDne 6. října 1822 byla diecéze périgueuxská obnovena, 17. června 1854 byl změněn název diecéze na \"de Périgueux-Sarlat\".\n\n\n"}
{"id": "1053669", "url": "https://cs.wikipedia.org/wiki?curid=1053669", "title": "LGBT práva ve Španělsku", "text": "LGBT práva ve Španělsku\n\nPráva leseb, gayů, bisexuálů a translidí (LGBT) si ve Španělsku prošla v posledních letech několika významnými proměnami. Historicky můžeme první náznaky homosexuality vidět u starověkých Římanů, kde sexuální kontakty mezi muži byly brány jako zcela běžné, a manželství mezi nimi se v období Římského impéria vyskytovalo. První zákon proti stejnopohlavním manželstvím byl přijat křesťanskými císaři Constantiem II. a Constansem a římská morálka se ve 4. století změnila. Nástup křesťanství rovněž znamenal změnu v nahlížení na lidskou sexualitu, na níž se v té době nahlíželo pouze z reprodukčního hlediska. Homosexualita byla považována za jednu z mnoha hříšných sexuálních aktivit, které jsou proti Boží vůli a zákonům. To mělo tudíž za následek přijetí zákonů proti sodomii. Ačkoli tento obrat svobodu na tomto území narušil, s nástupem osvícenství došlo ke zrušení tohoto zákona r. 1822. Akceptaci homosexuality však narušila Španělská občanská válka a následovná éra diktatury Francisca Franca.\n\nV průběhu konce 20. století se práva LGBT komunity začala rozvíjet a stejnopohlavní styk byl legalizován r. 1979 se stejným věkem způsobilosti k pohlavnímu styku pro obě orientace. Dnešní Španělsko je známé jako jedna z nejvstřícnějších a pro život LGBT občanů nejbezpečnějších zemí na celém světě. Po uzákonění neregistrovaného soužití na celém území a registrovaného partnerství v některých městech mezi lety 1994 a 1997 došlo k legalizaci stejnopohlavního manželství s plnými adopčními právy r. 2005. Transsexuálové zde můžou podstupovat úřední změnu pohlaví, aniž by byli nuceni k chirurgické změně a sterilizaci. Diskriminace na základě sexuální orientace a genderové identity je zcela zakázána od r. 1996. Gayové a lesby smějí otevřeně sloužit v armádě a od r. 2005 smějí muži mající sex s muži darovat krev.\n\nŠpanělsko je všeobecně považováno za jednu z nejvíc sociálně liberálních a gay friendly zemí na celém světě a LGBT kultura hraje významnou roli ve španělské literatuře, hudbě, kinematografii a ostatních sférách běžného života, jakož i v politice. Veřejné mínění ohledně homosexuality tu je nesmírně pozitivní dle studie Pew Research Center v r. 2013 ukazující, že 88 % Španělů akceptuje homosexualitu, čímž zaujímá první místo na seznamu. Homosexualita je tu hodně viditelná v mnoha oblastech jako je armáda, španělská civilní garda, soudnictví i duchovenstvo, nicméně třeba ve sportu je LGBT komunita marginalizována. Španělský režisér Pedro Almodóvar se zasluhuje o mezinárodní uznání země jako vstřícné vůči LGBT lidem. Každoroční festival Europride se koná od r. 2007 v Madridu a Barceloně, což jsou jedny z nejvíc gay friendly měst na světě.\n\nŘímané spolu s dalšími aspekty své kultury výrazně ovlivnili koncept sexuální morálky ve Španělsku. Řím byl v oblasti sexuality velmi otevřený a mužská homosexualita v něm byla zcela běžná. Jako ideál byla mezi Římany prezentována bisexualita. Edward Gibbon se zmiňuje o prvních 15 císařích, \"Claudius byl jediný z těch, kteří byli v lásce zcela korektní\" – tak se interpretuje fakt, že byl jediným, který neměl poměr s muži a mladými chlapci. Gibbon si zakládal na věcném postoji Suetonia, který říkal, že: \"On měl velkou vášeň pro ženy, ale to samé postrádal pro muže.\" Suetonius a ostatní antičtí autoři tento fakt používají v Claudivův neprospěch. Obviňují jej z přespřílišné slabosti vůči k ženám.\n\nManželství mezi muži se vyskytují již v období rané Římské říše. Garantované bylo Theodisiovým kodexem křesťanských císařů Konstantina a Konstanse přijatým 16. prosince 342. Manželství mezi muži je dohledatelné v epigramech Marca Valeria Martiala.\n\nPrvní zaznamenané mužské manželství se datuje k vládě císaře Nerona, který údajně při několika příležitostech uzavřel sňatek se dvěma muži. Římský císař Elagabalus se údajně nechoval jinak. Vládci, kterým se dostávalo obdivu a chvály ze strany Římanů, jakými jsou Hadrianus a Traianus, se netajili existencí mužských milenců, byť není ověřitelné, zda se s nimi sezdávali. Hadrianův milenec Antinoos byl po své smrti veleben. Dodnes se zachovalo několik jeho soch, což z něj činí jednu z nejzachovalejších necísařských osobností.\nV rámci konzervativních vyšších senátorských tříd byl společenský status mnohem důležitější, než jakékoli sexuální vztahy. Čili Římané mohli obcovat s cizinci, plebejci (nebo příslušníky nižších tříd, otroky, chlapci, eunuchy a mužskými prostituty stejně jako s otrokyněmi, konkubínami a prostitutkami. Nicméně nikdo z vyšší třídy by neměl dovolit jinému muži obcování s ním. Bez ohledu na věk a postavení. Ve vztahu s mužem mohl hrát pouze aktivní roli. K aktivním homosexuálům (těm, kteří mohli obcovat s muži i ženami) a pasivním homosexuálům (těmi, kteří byli považováni za servilní a podřízené) se přistupovalo striktně odlišně. Právě tato morálka byla používána v neprospěch Julia Caesara, který měl mít údajně pasivní homosexuální vztah s králem Bithýnie. Tato jeho údajná láska se pak stala předmětem komentářů po celém Římě. Nicméně mnoho lidí z vyšších tříd tyto negativní představy o pasivní roli ignorovalo za podpory císařů Nerona a Elagabula. V Martialově tvorbě se taktéž dochovaly záznamy o dospělých mužích, kteří s jinými muži provozovali pasivní styk. Například popisuje případ, kdy starší muž toužil po pasivní roli a po svém mladším otrokovi vyžadoval roli aktivní. V kontrastu se Řeky se v Římě homosexuálním vztahům mezi muži přibližně stejného věku věnovala přece jenom větší pozornost. Prameny jsou různé a patří mezi ně například římská novela Satirikon, graffiti a malby dohledatelné v Pompejích, zrovna tak i zápisy vlevo na hrobech a papyrech v Egyptě. Obecně vztato byla pederastie (nemyslí se její forma, která se praktikovala v Řecku) v Římě dominující. Nicméně je potřeba také dodat, že kromě takových vztahů si muži brali ženy o hodně mladší, než oni, obvykle ještě v náctiletém věku.\n\nAni ženská homosexualita nestála v pozadí a měla dvě formy. Feminní ženy, kteří měly vztahy s dospívajícími dívkami: ženská pederastie, a maskulinní ženy, které spolu s muži bojovali o přízeň jiných žen.\n\nMarcus Valerius Martialis, známý básník a právník, se narodil a vystudoval v Bilibilis (dnešní Calatayud), ale většinu svého života strávil v Římě. Jeho pobyt jej inspiroval v tvorbě svých básní a epigramů. Ve fiktivní první osobě psal o anální a vaginální penetraci a felaci mezi muži a ženami.\n\nDalším případem je Hadrianus, jeden z římských císařů narozených v Hispánii, konkrétně v Itálice (dnešní Santiponce). Císařem byl v letech 117-138. Jeho milencem byl Antinoos, jemuž otevřeně vyjadřoval lásku. Když utonul v Nilu, postavil Hadrianus v Egyptě na jeho památku město Antinoúpolis.\n\nPrvní zákon proti stejnopohlavnímu manželství přijali křesťanští císaři Constantius II. a Constans. I přesto pokračovali křesťanští císati ve sběru daní za mužskou prostituci, a to až do vlády Anastasia I. (491-581). V r. 390 deklarovali křesťanští císaři Valentinianus I., Theodosius I. a Arcadius, že by homosexuální sex měl být trestán, a že každý, kdo z něj bude usvědčen, by měl být veřejně upálen. Křesťanský císař Justinián I. (527-565) učinil z homosexuálů přisuzoval homosexuálům podíl viny na hladomorech, zemětřeseních a morových epidemiích.\n\nV důsledku tohoto vývoje se během 4. století římská morálka diametrálně změnila. Příkladem je tvrdý zásah proti Ammianu Marcellovi obviněném z praktikování tajfalské, kmene pobývajícího v oblasti mezi Karpatským pohořím a Černým mořem. V r. 342 přijali císaři Constans a Constantius II. zákon proti pasivní homosexualitě (trest spočíval pravděpodobně v kastraci). Později v r. 390 k němu přidal Theodisius I. smrt upálením pro všechny pasivní homosexuály působící v nevěstincích. V r. 438 byl zákon rozšířen na úplně všechny pasivní homosexuály. V r. 533 začal Justinián trestat veškeré homoexuální akty kastrací nebo upálením. V r. 559 se tento zákon ještě zpřísnil.\n\nV pozadí těchto změn stojí patrně tři hlavní důvody. Prokopios, významný byzantský historik a učenec, došel k závěru, že tyto zákony měly především politický motiv, jelikož umožnily Justiniánovi takto zlikvidovat své nepřátele a konfiskovat jejich majetek, nikoli pouze eliminovat homosexualitu v řadách prostého lidu. Druhým a mnohem významnějším důvodem je vrůstající vliv křesťanství v římské společnosti, včetně křesťanského konceptu sexuality sloužící výhradně k reprodukci. Colin Spencer ve své knize \"Homosexuality: A History\" zmiňuje i jistý druh sebezáchovy Římanů po vypuknutí epidemie černé horečky a s ní související nutnost rozmnožování. Tento femoném je kombinován s rostoucím vlivem stoicismu v říši.\n\nDo r. 313 nezaujímalo křesťanství k homosexualitě žádné společné stanovisko. K tomu vedlo až mylné přesvědčení, že Pavel z Tarsu takové chování odsoudil coby smilstvo proti přírodě \"contra natura\", čili ve výkladu křesťanství neexistuje žádný objektivní důvod, proč tak činit:\n\nGermánský lid měl pro pasivní homosexualitu a ženy malou toleranci. Zacházel s nimi stejně jako s \"imbecily\" a otroky a glorifikoval válečné přátelství mezi muži. Nicméně ve skandinávských zemích bylo zaznamenáno několik feminních a trans pastorů a severští Ásové, včetně Thóra a Odina měli údajně získávat nadpřirozenou sílu požíváním semene.\n\nV raném středověku zůstal postoj k homosexualitě neměnný. I přestože nebyla homosexualita v té době akceptovaná, bylo zde zaznamenáno několik případů nepotrestaných homosexuálních aktů. Jedná se například o zpověď krále Chlodvíka I., v níž se přiznal ke vztahu s jiným mužem nebo Alcuina, anglického básníka a jeho verše obsahující homoerotiku.\n\nJedním z prvních právních pramenů činících z mužské homosexuality v Evropě zločin byl \"Liber Iudiciorum\" (nebo \"Lex Visigothorum\"). Vizigótské právo trestalo ve svém zákoníku (L. 3,5,6) sodomii vyhnanstvím a kastrací. Kastrací byly trestány všechny \"sexuální zločiny\" považované za \"protipřírodní\", včetně mužské homosexuality, análního sexu (heterosexuálního i homosexuálního) a zoofilie. Ženská homosexualita byla považována za sodomii pouze v případě, že došlo k použití falického předmětu.\n\nTím, kdo prosadil trestání homosexuality kastrací, byl král Chindaswinth (642-653). Takoví tvrdá opatření byla jinak ve vizigótském právu neslýchané, vyjma Židů praktikujících obřízku. Po vykastrování byl viník předán místnímu biskupovi, který pak následně mohl rozhodnout o jeho vyhnání. Byl-li ženatý, prohlásilo se takové manželství za nenaplněné. Věno pak bylo následně vrácené ženě nebo rozděleno mezi dědice.\n\nV 16. století rozhodly královské dekrety, že by se \"sodomie\" sice měla trestat upalováním, ale že by v této věci měly rozhodovat světské autority. Po pádu inkviziční pravomoci už byla takto trestána pouze v Aragonském království, když r. 1524 Klement VII. pod záštitou papeže opět umístil sodomii do posouzení aragonské inkvizice o tom, zda jí umístit do sféry hereze. Soudní tribunál v Zaragoze postupoval v takovýchto procesech různorodě: v letech 1571-79 bylo více než 100 mužů obviněných ze sodomie a 36 z nich bylo odsouzených; celkem zde bylo v letech 1570-1630 543 procesů a 102 výkonů trestu. Nic z toho však nebylo provedeno světskými autoritami.\n\nV r. 1812 byla Barcelona anektována Prvním francouzským císařstvím a rozdělená mezi něj a část departmentu Montserrat (později \"Bouches-de-el'Èbre–Montserrat\"). V tomto režimu setrvala až do svého návratu Španělsku v r. 1814. V těchto dvou letech byl homosexuální pohlavní styk v Barceloně legální.\n\nV r. 1822 byl přijat první trestní zákoník Španělského království, který stejnopohlavní sexuální styk dekriminalizoval. V r. 1928 se v průběhu diktatury Miguela Primo de Rivery stal homosexuální styk znovu předmětem stíhání.\n\nV r. 1932 byl homosexuální styk v průběhu Druhé Španělské republiky opět legální.\n\nBěhem Španělské občanské války byl básník Federico García Lorca zastřelen frankisty. Jedním z údajných motivů této vraždy měla být jeho homosexualita, byť se to není podložené. Právní reformy v r. 1944 a 1963 trestaly homosexuální styk jako \"skandalizující veřejné projevy\". V r. 1954 byl modifikován zákon proti potulce (\"Vagrancy Law\") a u homosexuality učinil trestný čin svojí vnitřní povahou stejně nebezpečný jako kuplířství.\n\nZákon deklaroval, že opatření v té věci nepodléhají řádnému trestu, nýbrž bezpečnostním opatřením s dvojnásobným efektem: účel ochrany veřejnosti a umístění těchto subjektů pod zákon morálky. Smyslem tohoto zákona nebylo trestat, ale chránit a reformovat. Nicméně způsob jeho prosazování byl velmi svévolný a represivní. Policie navíc tulácký zákon často používala i proti politickým disidentům zneužívajícím jejich homosexualitu jako způsob, jak je politicky pronásledovat. Zákon byl zrušen r. 1979.\n\nNicméně v ostatních případech perzekuce gayů, leseb a translidí bylo čistě zneužíváno jejich sexuálního chování a homosexuálové (zejména muži) byli posíláni do speciálních věznic nazývaných jako \"galerias de invertidos\" (v překladu \"žalář pro devianty\"). Tisíce homosexuálů bylo během Francovy homofobní dikatury trvající 40 let až do jeho smrti v r. 1975 také uvězněno v psychiatrických léčebnách. Po pádu Francova režimu hledalo Španělsko novou cestu k ústavní demokracii, ale v samém začátku 70. let byli homosexuálové přehlíženi politickým aktivismem na úkor \"tradičních\" politických disidentů. Někteří gay aktivisté poukazují na fakt, že až do r. 2008 nebyla provedená žádná řádná odškodnění.\n\nNicméně v Barceloně, jednom z tolerantnějších měst i během Francova režimu, a kontrakulturních centrech Ibizy a Sitges (město v blízkosti Barcelony, hl. města Katalánska, které si dodnes drží status nejpopulárnější destinace gay turistiky) se v 60. letech zrodila tajná gay scéna. Na přelomu 60. až 70. let se v Katalánsku zrodilo i centrum gay literatury. Postoj společnosti ve zbytku Španělska se začal měnit s nástupem demokracie po Francově smrti v rámci kulturního hnutí La movida. Tento proces odstartoval rozvoj LGBT hutí ve zbytku Evropy a západním světě a stal se jedním z faktorů činících Španělsko jednou z nejvíc gay friendly zemí v Evropě.\n\nV r. 1970 trestal tříletým vězením soulož mezi osobami stejného pohlaví i zákon o sociálním hazardu (\"Law of Social Hazard\").\n\nV r. 1979 se stejnopohlavní sexuální styk stal ve Španělsku opět legálním a tento status si drží dodnes.\n\nV prosinci 2001 zahájil španělský parlament proces mazání veškerých trestních záznamů o gayích, bisexuálech a lesbách uvězněných během Francova režimu. Veškerá zahájená trestní řízení pro homosexualitu a bisexualitu byla vymazána z trestních rejstříků odsouzených.\n\nV r. 1994 byl přijat zákon \"Ley de Arrendamientos Urbanos\" částečně uznávající stejnopohlavní soužití.\n\n16 ze 17 španělských autonomních společenství přijalo vlastní zákony o registrovaném partnerství párů stejného pohlaví: Katalánsko (1998), Navarra (2000), Kastilie-La Mancha (2000), Valencie (2001), Baleárské ostrovy (2001), Madrid (2001), Asturie (2002), Andalusie (2002), Kastilie a León (2002), Extremadura (2003), Baskicko (2003), Kanárské ostrovy (2003), Kantábrie (2005), Galicie (2008) a La Rioja (2010) a obě autonomní města Ceuta (1998) a Melilla (2008).\n\nStejnopohlavní manželství, včetně plných adopčních práv, přijaly španělské zákonodárné orgány během Zapaterovy vlády Španělské socialistické dělnické strany v r. 2005.\n\nBrzy poté, co nový zákon o manželství nabyl účinnosti, si člen Civilní gardy, vojensko-politických sil, vzal svého dlouholetého parnera. Garda mu zároveň umožnila žít se svým manželem v jedné budově, čímž se stala první policejní složkou v Evropě, která umožnila homosexuálním párům společně sdílenou vojenskou buňku.\n\nOd července 2005 je ve Španělsku uzákoněná možnost osvojování dětí homosexuálními páry. Některá společenství toto umožňovala již předtím: Navarra (2000), Basicko (2003), Aragon (2004), Katalánsko (2005) a Kantabríe (2005). Kromě těchto se mohly homosexuální páry žijící v Astruii, Andalusii a Extremaduře stát trvalými nebo přechodnými pěstouny.\n\nV r. 2006 byl novelizován zákon o asistované reprodukci: nebiologická matka má vůči díti narozeném v rámci lesbického manželství prostřednictvím asistované reprodukce automatická rodičovská práva a povinnosti. To samé je umožněné i gay párům, které využijí možnosti náhradního mateřství v zahraničí, neboť tento institut španělské zákony neuznávají. Smlouva, v níž by se náhradní matka zřekla svých práv, je ve zdejším právním prostředí neplatná.\n\nHomofobní diskriminace v zaměstnání je ve Španělsku zakázána od r. 1995. Transfobní diskriminace zatím není ilegální celostátně a zálěží pouze na jednotlivých společenstvích, jak se k ní postaví. Prvním byla Navarra v r. 2009. Následována byla Bascikem v r. 2012, Kanárskými ostrovy, Katalánskem a Galícií v r. 2014. Extremedura a Madrid tak učinily v r. 2015. Homofobní i transfobní diskriminace v přístupu ke zboží a službám není ilegální celostátně. Katalánsko (2014), Extremedura (2015) a Galície (2014) takovou diskriminaci zakazují ve svých vlastních zákonech.\n\nZločiny z nenávisti a nenávistné projevy na základě sexuální orientace nebo genderové identity jsou zakázané od r. 1995. Homofobní a transfobní diskriminace ve zdravotnictví a školství jsou ve Španělsku zakázány od r. 2011 a od r. 2013.\n\nDvě autonomní společenství zakazují diskriminaci na základě pohlavních charakteristik, do nichž lze zařazovat i osoby s nejednoznačným pohlavím. Jsou jimi Galicie a Katalánsko (obě od r. 2014).\n\nLesby, gayové, bisexuálové i translidé smějí otevřeně sloužit v Ozbrojených silách Španělského království.\n\nV listopadu 2006 přijala Zapaterova vláda zákon umožňující vydání nových úředních dokumentů (rodný list, občanský průkaz a cestovní pas) osobám, jejíchž pohlavní identita se neshoduje s anatomickým pohlavím, bez chirurgických zásahů. Zákon nabyl účinnosti 15. března 2016.\n\nGayové i bisexuálové smějí ve Španělsku darovat krev. Každý, bez ohledu na sexuální orientaci, musí absolvovat zkušení lhůtu šesti měsíců, když změní svého sexuálního partnera.\n\nÚroveň přijetí homosexuality a bisexuality je v dnešním Španělsku obecně velmi vysoká, nejintenzivněji ve velkých a středních městech. Na venkově a v některých sférách společnosti však i nadále přetrvává určitá míra diskriminace a předsudků. Eurobarometrické šetření z prosince 2006 ukázalo, že 66 % zkoumaných Španělů podporuje stejnopohlavní manželství a 43 % podporuje adopce dětí homosexuálními páry (Průměry EU jsou 44 % a 33 %).\n\n4. března 2013 řekl Jorge Fernández Díaz, ministr vnitra, že v důsledku legalizace stejnopohlavního manželství je ohroženo zachování lidského druhu. Taktéž vyjádřil názor, že by se neměla homosexuálním manželům přiznávat stejná ochrana jako u heterosexuálních párů. Sedm let po legalizaci se nová definice manželství stala oficiální normou.\n\nMezi zeměmi sledovanými Pew Research Center v r. 2013 se Španělsko zařadilo v akceptaci homosexuality na prvním místě s 88 % Španěly respektujícími gay komunitu a 11 % majících určité výhrady.\n\nV květnu 2015 začal PlanetRomeo, LGBT sociální network, publikovat první Gay Hapiness Index (GHI). Gayové z více než 120 zemí byli tázáni na to, jak moc dobře přijímá společnost homosexulitu, zda mají dobré zkušenosti v kontatku s jinými lidmi a jak jsou obecně spokojeni se svým životem. Španělsko se umístilo na 13. příčce s GHI skórem 68.\n\nBuzzfeed zahájil v prosinci 2016 výzkum několika zemí na téma přijetí translidí. Španělsko se v něm stalo nejvíce akceptující zemí ve všech kategoriích: 87 % se vyslovilo pro ochranu translidí před diskriminací na vládní úrovni; pouhých 8 % zastávalo názor, že se jedná o mentálně nebo psychicky narušené osoby. Kromě toho 77 % věřilo, že by se translidem měl umožnit přístup na veřejné toalety odpovídající jejich pohlavní identitě, přičemž více než 50 % z nich bylo jednoznačně pro.\n\nNa počátku 20. století museli španělští spisovatelé Jacinto Benavente, Pedro Répide a Antonio de Hoyos y Vinent volit mezi tím, zda ingorovat homosexualitu, anebo jí vykreslovat v negativním světle. Jediní autoři, kteří publikovali literaturu s LGBT obsahem, byli cizinci: Augusto d'Halmar z Chile – \"Pasión y muerte del cura Deusto\", Alfonso Hernández Catá z Kuby – \"El ángel de Sodoma a Alberto Nin Frías z Uruguaye - \"La novela del Renacimiento. La fuente envenenada\", \"Marcos amador de la belleza\", \"Alexis o el significado del temperamento Urano\" a v roce 1933 \"Homosexualismo creador\", první esej reprezentující homosexualitu pozitivně.\n\nJiní literáti pocházející z Generace 27 utíkali k poezii. Gay a bisexuální básnící tohoto literárního směru patřili mezi nejvlivnější osobnosti španělské literatury: Federico García Lorca, Emilio Prados, Luis Cernuda, Vicente Aleixandre a Manuel Altolaguirre. Všichni se nechávali inspirovat těmi největšími evropskými gay spisovateli jako jsou Oscar Wilde, André Gide, znám svým dílem Corydo, a Marcel Proust. Tu samou dobu Emilio García Gómez publikoval své dílo \"Poemas arabigoandaluces\", které tvoří součást básní pederastických tvůrců z Andalusie.\n\nAž do poloviny 30. let zde panovala určitá míra liberalizace, kterou však tvrdě ukončila Španělská občanská válka. Po válce byl Lorca zavražděn a většina gay básníků donucená odejít do exilu. Gay kultura se znovu dostala anonymity. Vicente Aleixandre i nadále publikoval, ale svojí homosexualitu před veřejností skrýval. Dalšími gay básníky této doby jsou Francisco Brines, Leopoldo María Panero, Juan Gil-Albert a Jaime Gil de Biedma a v Córdobě Vicente Núñez, Pablo García Baena a Juan Bernier sdružení pod názvem \"Cántico\".\n\nMezi vlivné autory období po Španělském přechodu k demokracii patří Juan Goytisolo, nejvlivnější mimo Španělsko, Luis Antonio de Villena, možná nejvíc zmiňovaný homosexuální intelektuál v gay stuiích, Antonio Gala a Terenci Moix, oba nejznámější gay spisovatelé, díky svému angažmá v televizi. Dalšími známými gay spisovateli jsou Álvaro Pombo, Vicente Molina Foix, Antonio Roig, Biel Mesquida, Leopoldo Alas Mínguez, Vicente García Cervera, Carlos Sanrune, Jaume Cela, Agustín Gómez-Arcos, Óscar Esquivias, Luisgé Martin a Iñaki Echarte\n\nAž do 90. let nebyly ve Španělsku veřejně známy žádné lesbické autorky. Gloria Fuertes svojí sexuální orientaci nikdy veřejně nepřiznala. První otevřeně homosexuální spisovatelkou byla Andrea Luca. Dalšími ženami literátkami, které ve svých dílech pojednávaly o lásce mezi ženami byly Ana María Moix, Ana Rosetti, Esther Tusquets, Carmen Riera, Elena Fortún, Isabel Franc a Lucía Etxebarria - za svou novelu \"Beatriz y los cuerpos celestes\" obdržela v roce 1998 cenu Nadal.\n\nNa publicistickém poli jsou známy dvě nakladatelství specializující se na LGBT téma: Egales (založené v roce 1995) a Odisea (založená v r. 1999). První z nich obdrželo cenu \"Terenci Moix\" za gay a lesbický příběh, která se uděluje od roku 2005; druhé získalo ocenění \"Odisea prize\" za gay a lesbickou literaturu, ve Španělsku udělovanou od roku 1999.\n\nPočátky homosexuální tematiky ve španělské kinematografii byly náročné z důvodu Francovy cenzury. Prvním filmem, který alespoň zčásti vyobrazuje homosexualitu, byl diskrétně natočený muzikál \"Diferente\" z r. 1961, režírovaný Luisem Maríou Delgado. Až do roku 1977 byly homosexuálové ve filmech zobrazováni výsměšně jako \"vykroucené zženštilé buzny\", pokud se tam vůbec někdy objevili.\n\nPo přechodu k demokracii se začaly objevovat první filmy, které nezobrazovaly homosexualitu v negativním světle. Například \"La Muerte de Mikel\", režírovaný Imanolem Uribe a \"Ocaña, retrat intermitent\", režírovaný Venturou Ponsem. V těchto filmech tvůrci experimentovali s různými představami o homosexuálních mužích: transvestitita ve filmu \"Un hombre llamado Flor de Otoño\" (1978), mužný a atraktivní gay se objevil nejprve ve filmu \"Los placeres ocultos\" (1976) od režiséra Eloye de la Iglesia, válčící \"queen\" ve filmu \"Gay Club\" (1980) atd. Homosexualita je centrem děje a homosexuálové jsou vyobrazováni jako vnitřně rozervaní a zranitelní jedinci, kteří mají problém se začlenit do společnosti.\n\nPočátkem roku 1985 ztrácí homosexualita svojí klíčovost v ději, ačkoli je stále jeho základem. Tento trend se objevuje ve filmu \"La ley del deseo\" (1987) od Pedra Almodóvara a pokračuje ve filmech \"Tras el cristal\" (1986) od Agustí Villaronga \"Las cosas del querer\" (1989) a \"Las cosas del querer 2\" (1995) od Jaime Chávarri.\n\nMezi novodobé úspěšné filmy patří \"Perdona bonita, pero Lucas me quería a mí\" (1997), \"Segunda piel\" (1999), \"Km. 0\" (2000) a španělsko-argentinský film \"Plata quemada\" (2000), \"Los novios búlgaros\" (2003) a \"Cachorro\" (2004).\n\nBezesporu nejznámějšíím LGBT španělským režisérem zůstává Pedro Almodóvar. Režisér filmu La Mancha, do jehož děje se LGBT témata často prolínají. Díky svým filmům Almódovar nejznámějším španělským tvůrcem i v zahraničí. Kromě Almodóvara jsou Ventura Pons a Eloy de la Iglesia dalšími dvěma režiséry, kteří točili filmy s LGBT tematikou. V září 2004 přiznal režisér Alejandro Amenábar veřejně svojí homosexualitu.\n\nFilmů s lesbickou tematikou zde moc není. Nejznámějšíms je komedie \"A mi madre le gustan las mujeres\" (2002).\n\nNejvýznamnějšími LGBT filmovými festivaly jsou LesGaiCineMad v Madridu a Festival internacional de cinema gai i lèsbic de Barcelona (GICGLB) v Barceloně. Dále se zde také konají další menší festivaly a show, např.: \"Festival del Mar\" na Baleárských ostrovech, \"Festival del Sol\" na Kanárských ostrovech, \"Zinegoak\" v Bilbau, \"LesGaiFestiVal\" ve Valencii nebo \"Zinentiendo\" v Zaragoze.\n\nBěhem Francova režimu se hudebníci ve svých zpěvech a veřejných projevech jen zřídka vyjadřovali o homosexualitě. Výjimku tvoří zpěvák Miguel de Molina \"copla\", otevřený homosexuál a odpůrce Franca, který byl po brutálním mučení nucen emigrovat Argentiny. Jeho show pak byly následně zakázány. Další výjimkou byl Bambino, jehož homosexualita se odrážela v jeho flamenco stylu. Některé Raphaelovy písně jako jsou \"Qué sabe nadie\" (\"Co se o tě ví?\") nebo \"Digan lo que digan\" (Cokoliv řeknou\") byly pravidelně interpretovány v gay světle.\n\nV r. 1974 se folk rocková kapela Cánovas, Rodrigo, Adolfo y Guzmán odvážela pojednávat o lesbickém vztahu v písni \"María y Amaranta\" (\"María a Amaranta\"), které se překvapivě nestala předmětem cenzury. Během Španělského přechodu k demokracii zpívalo duo Vainica Doble o boji homosexuálního muže s předsudky ve vlastní rodině v písni \"El rey de la casa\" (\"Král domu\").\n\nZpěvák a skladatel Víctor Manuel zahrnul LGBT subjekty do několika svých písní. V r. 1980 vydal \"Quién puso más\" (\"Kdo dá víc?\"), pravdivý příběh o lásce dvou mužů, která skončí po 30 letech. Později zmiňoval transexualitu v písni \"Como los monos de Gibraltar\" (\"Jako opice Gibraltaru\"), ženskou homosexualitu v \"Laura ya no vive aquí\" (Lauro, už se tedy dále nezdržuj\") a bisexualitě v \"No me llames loca\" (Nenazývej mě bláznem/královnou).\n\nS příchodem kulturního hnutí La Movida Madrileña se ve španělské hudbě začala stávat homosexualita ještě viditelnější. Duet složený Pedra Almodóvara a Fabira McNamara se obvykle během svých koncertů převlékal za ženy. Oba mívali tendenci zpívat provokativní texty. Tino Casal se stal ikonou mnoha gayů, přestože se nikdy veřejně ke své homosexualitě nepřihlásil. Nicméně trio Olvido Gara, Nacho Canut y Carlos Berlanga ve svých různých projektech od Kaka de Luxe a Alaska y Dinarama po Fangorii, který se časem začaly dávat do souvislosti se zrodem LGBT hnutí pro přítomnost homosexuality v textech a koncertech. Během tohoto období se píseň Dingarma ¿A Quién le Importa? (\"Kdo se stará?\") stala španělskou gay hymnou. Po Movidě pokračovali někteří umělci v tvorbě hudby s homosexuální tematikou. Například Fabio McNamara, Carlos Berlanga v písních \"Vacaciones\" (\"Prázdniny\") nebo Luis Miguélez, bývalý kytarista Dinaramy a nová část Glamour to Kill\n\n"}
{"id": "1053670", "url": "https://cs.wikipedia.org/wiki?curid=1053670", "title": "Šoltys", "text": "Šoltys\n\nŠoltys (psáno také šoltýs) byla funkce doprovázející pověření lokátora, zakladatele nebo zprostředkovatele osídlení obce na základě německého a valašského práva. Při kolonizaci podle valašského práva se nazýval také \"kenéz\" (ze slovanského \"kňaz\"). Na základě písemné smlouvy se zeměpánem získal šoltys na založení nové nebo osídlení staré, zpustlé osady výsady, které mu zajišťovaly výhodné majetkové poměry a dědičné rychtářství s určitou soudní a správní pravomocí. Zval osadníky, rozděloval půdu a byl výkonnou složkou mezi panstvem a poddanými. Od konce 17. století se pojmem šoltys označoval i rychtář, který neměl žádné výsady. Po urbářské regulaci za Marie Terezie (1767) instituce šoltýse zcela zanikla.\n\nSlovo \"šoltys\" pochází z německého \"Schultheiss\" nebo \"Schuldheiß\" (ve střední horní němčině \"vymahač závazku\" < \"Schuld\" - závazek, dluh + \"heischen\" – vymáhat , vyžadovat, vyzývat) a označovalo soudně-výkonné pravomoci šoltyse, v polatinštěné podobě \"scultetus\" nebo \"sculteus\". V české, německé nebo latinské podobě je základem mnoha příjmení – \"Šoltys, Šulc, Šolc, Schulz(e), Škultéty, Škult\" apod.\n\n"}
{"id": "1053674", "url": "https://cs.wikipedia.org/wiki?curid=1053674", "title": "Národní garda Spojených států amerických", "text": "Národní garda Spojených států amerických\n\nNárodní garda Spojených států amerických (anglicky \"United States National Guard\") tvoří část rezervních složek Ozbrojených sil USA. Složky Národní gardy jsou tvořeny vojenskými členy jednotlivých států USA, federálního distriktu Washington, D.C. a přidružených území, celkem tedy 54 samostatných jednotek Národní gardy. V souvislosti s vyhlášením nezávislosti tohoto státu byla Národní garda Filipín po ukončení druhé světové války deaktivována. Všichni členové Národní gardy jsou také členy Milice Spojených států, jak je stanoveno podle sbírky zákonů USA v 10 U.S.C. § 311. Jednotky Národní gardy jsou pod dvojím řízením státu a federální vlády.\n\nVětšina členů Národní gardy má běžné civilní zaměstnání na plný úvazek a službu v Národní gardě vykonávají na částečný úvazek. Někteří členové Národní gardy však slouží na plný úvazek v aktivních rezervách Národní gardy (Active Guard Reserve).\n\nVšechny jednotky Národní gardy se dále člení na složky pozemní armády a letectva:\n\nVšechny jednotky Národní gardy rozmístěné v jednotlivých státech a územích slouží jako součást první linie obrany území Spojených států. Velitelem každé místní jednotky Národní gardy je guvernér. Jednotky Národní gardy mohou být povolány do aktivní služby pouze guvernérem nebo prezidentem, za účelem reagování na mimořádné události či katastrofy, jako jsou hurikány, záplavy, zemětřesení, nebo místní nepokoje.\n\n"}
{"id": "1053677", "url": "https://cs.wikipedia.org/wiki?curid=1053677", "title": "Champagnole", "text": "Champagnole\n\nChampagnole je francouzská obec v departementu Jura v regionu Franche-Comté. V roce 2012 zde žilo 7 938 obyvatel. Je centrem kantonu Champagnole.\n\nArdon, Bourg-de-Sirod, Cize, Crotenay, Équevillon, Monnet-la-Ville, Montrond, Ney, Sapois, Syam, Vannoz\n\n\"Počet obyvatel\" \n\n"}
{"id": "1053681", "url": "https://cs.wikipedia.org/wiki?curid=1053681", "title": "Mortal Kombat (1992)", "text": "Mortal Kombat (1992)\n\nMortal Kombat je první díl bojových her série Mortal Kombat od společnosti Midway, který poprvé vyšel na arkádové automaty v roce 1992. Hráč si vybere postavu a snaží se s ní probojovat turnajem přes arény s různými soupeři, nebo bojuje při hře dvou hráčů proti jinému hráči. Hra se vyznačovala především digitalizovanými sprity opravdových herců a také značnou brutalitou.\n\nMortal Kombat byl také v roce 1993 předělaný na platformy SNES, Mega Drive, Master System, Game Gear a Game Boy, v roce 1994 pak na DOS a Amiga. Hra se dočkala mnoha pokračování, několika filmových zpracování, ale také komiksů.\n\nHráč mohl bojovat proti NPC postavám nebo při hře dvou hráčů proti jinému hráči. Provedení bylo obdobné jako u staršího Street Fighter, avšak vzhled více tajemný a všechny hratelné postavy měly stejnou výšku a tělesné proporce. Zásadní novinkou však bylo jejich provedení. Nešlo o kreslené postavy, jako v jiných hrách, ale digitalizované herce. V horní části obrazovky byly ukazatele energie postavy a odečet času úrovně. Pokud čas vypršel dříve, než jeden z hráčů ztratil veškerou energii, vyhrál úroveň hráč s vyšší zbytkovou energií.\n\nHlavní inovací byly tzv. Fatality (doražení protivníka). Když jeden hráč ztratil veškerou svou energii nepadl ihned k zemi, jako v obdobných hrách, ale vítěz jej mohl „dorazit“, resp. zabít brutálním způsobem. Speciálním doražením byla možnost shodit protivníka z mostu na bodáky.\n\nPři hře jednoho hráče bylo možné postupovat po jednotlivých protivnících turnaje, kde ve finále nastal souboj proti čtyřrukému monstru – princi Gorovi a poté proti Shang-Tsungovi. Při hře dvou hráčů proti sobě si každý mohl po skončeném zápasu vybrat nového bojovníka a vše se opakovalo v jiném zápasu.\n\nHra se odehrává v Pozemské říši, kde se na ostrově čaroděje Shang Tsunga uprostřed Ztraceného moře koná turnaj zvaný Mortal Kombat. Před 500 lety v tomto turnaji zvítězil princ Goro, od té doby padl turnaj do rukou čaroděje Shang Tsunga. Tito dva poté oslabili bariéru Pozemské říše ve snaze dohnat ji ke zkáze. Na loď, která pluje na turnajový ostrov nastoupí Šaolinský mnich Liu Kang, který získal povolení k turnaji od svého mistra a Hollywoodská filmová hvězda Johny Cage, který vstupuje do turnaje proto, aby dokázal, že se ve svých filmech nespoléhá jen na speciální efekty. Mezitím se Kano, člen kriminálního spolku Black Dragon, pokouší utéct důstojníkovi zvláštních sil Spojených států Sonye Blade a oba nastupují na tutéž loď. Shang Tsung také vyzval Raidena, boha hromu a strážce Pozemské říše, aby se zúčastnil turnaje. Turnaje se účastní také Sub-Zero, kterému nařídil jeho klan Lin Kuei zabít Shang Tsunga a vzít z ostrova jeho poklad. Sub-Zera chce v turnaji zabít pekelný zmrtvýchvstalý Scorpion, bývalý člen klanu Shirai Ryu, který se mu chce pomstít za jeho smrt.\n\nHra obsahuje sedm hratelných postav a další tři nehratelné. Každá postava disponovala vlastními zbraněmi a dovednostmi. Lord Raiden (Rayden v MS-DOS a portech na herní konzoly) ovládal blesky a mohl při levitaci narazit protivníka na druhou stranu místnosti, Sub-Zero disponoval magií ledu a dokázal na chvíli protivníka zmrazit, Scorpion ovládal naopak oheň, Johnny Cage vystřeluje zelené koule, Kano hází nože, Sonya vystřeluje růžové energetické pruhy a Liu Kang vysílá ohnivé plameny ve tvaru draka.\n\nVýjimku od ostatních postav tvoří Goro, který je značně mohutnější, není možné jej zranit spodním hákem, ani neupadne při úderu nohou. Hlavní boss, čaroděj Shang Tsung vystřeluje ohnivé lebky a umí se proměnit v jakéhokoliv jiného bojovníka, a to i s jeho dovednostmi, tedy i v Gora.\n\nZa pomlčkou je uveden herec, který postavu ztvárnil.\n\n\nHra byla známa pro svou brutalitu, a proto také byla v několika zemích zakázána a v naprosté většině označena jako pouze pro dospělé. Kromě verze pro SNES se žádná Fatalita neobešla bez nadměrného množství krve, vytrženého srdce apod.\n\nV MS-DOS verzi je možné otevřít Cheat Menu, v nastavení po stisknutím klávesy F10, podržte shift a napište písmena DIP, zobrazí se nabídka osmi přepínačů. Vypínače: 0 - fatality, 1 - krev (musí se restartovat hra), 2: zvuk a hudba během dema, 3 - reklama na komiksovou knihu během dema, 4: NPC fatality, 5: neomezené pokračování, 6: Měsíční silueta při prvním boji na Pitu (musí se restartovat hra), 7 - pomalé zotavení protivníka, 8 - ?.\n\nReptile představoval první skrytou postavu v bojové hře vůbec. Rady ohledně podmínek, jak odemknout boj proti němu, zprostředkuje jeho postava náhodně se objevující před zápasy. Tyto rady zahrnují: „Blocking will get you nowhere“, „Look to La Luna“, „Perfection is the key“ a „Alone is how to find me“. Aby bylo možné bojovat s Reptilem, musí hráč získat dvojnásobné dokonalé (flawless) vítězství v režimu pro jednoho hráče v aréně „Pit“ a dokončit zápas fatalitou, a to vše bez blokování. Kolem Měsíce musí také prolétat silueta, která se bude objevovat každou šestou hru. Jakmile jsou splněny všechny podmínky, Reptile oznámí: „Našli jste mě, nyní se osvědčte!“. Zápas se odehrává na dně Pitu a jeho porážkou (s fatalitou) získá hráč 10 000 000 bodů.\n\n"}
{"id": "1053688", "url": "https://cs.wikipedia.org/wiki?curid=1053688", "title": "Jaroslav Šusta", "text": "Jaroslav Šusta\n\nJaroslav Šusta (* 11. května 1910 Čeladná) byl český spisovatel.\n\nJaroslav Šusta, vlastním jménem Antonín Machander, PhDr., se narodil v roce 1910 v Čeladné. V letech 1943 až 1950 působil na 2. reálném gymnáziu Husovice Brno, v letech 1952 až 1953 a 1962 až do důchodu jako středoškolský profesor angličtiny, filosofie a španělštiny na jedenáctiletce, SVVŠ a posléze Gymnáziu Brno – Křenová 36. Podílel se na sborníku k výročí své školy (1967) a literárních sbornících jejích studentů Brk. \n\nOpomineme-li, vedle jiných pokusů, básničku otištěnou ve Studentském časopise a nepřijatou činohru pro děti, pak se jeho literárním debutem se v roce 1941 stal román \"Sekerou do špalku\". Próza je vystavěna na dramatickém střetu dvou tematických linií. První linii tvoří příběh řezníka a hostinského Miloslava Hnátka, druhou pak osudy rodiny jedné z jeho milenek, životem zkoušené Josefy Martinů. Hnátek představuje typ, který vše řeší jak ránou řeznické sekery do špalku a díky své sobecké bezohlednosti se vypracoval do pozice, z níž míní komandovat všechny ve svém dosahu. Ten se střetá s rodinou Martinů, která představuje to lepší v nás. Ve stejném protikladu se rozvíjí milostné hledání Josefina syna Karla a Hnátkovy dcery Kateřiny. \n\nKritika na próze nachází rysy magického realismu, který vychází z nazíracích pochodů kulturou ducha ještě nepříliš usměrněných, jaké jsou příznačné zvláště pro raný věk člověka. Román je živý také metodou tvůrčí. Je náročný, a přitom mladistvě nadlehčený, neustále prokládaný jemně nahozenými poznámkami spisovatele-konferenciéra, jaké známe již od Laurence Sterna. \n\nŠustovu řeč kritika shledala originálně obraznou s moravským akcentem, vidění je básnické a svěží, chybí mu epická vyrovnanost a obvyklý románový klid, což je dáno tím, že tento útvar je programově zaměřen, aby románem nebyl. \n\nPrózu lze podle kritiky číst nejen jako historii ochozského řezníka, je to lidská komedie ve své obecnosti a podstatnosti, je to kniha o lidech, křižovatkách jejich osudů, dobru a zlu, pravdě a lži, kráse a ošklivosti.\nV roce 1947 se Jaroslav Šusta přihlásil se svým druhým románem \"Poslední milionář\". Po slibném debutu, příznivě přijatém i Vladislavem Vančurou v Družstevní práci, přichází Šusta po válce ještě s druhým románem, který tentokrát zachycuje i širší reálné společenské souvislosti konkrétní doby, jež do předchozí prózy, vydané za okupace, být vtěleny nemohly. Na pozadí hrůz válečného času v českých zemích Šusta rozvíjí milostný příběh ne nepodobný ději \"Loupežníka\" Karla Čapka. Souboj otce Krytiny s nápadníkem jeho dcery Pepíčkem Šupitou, titulní postavou, šmelinářem, fanfarónem, odbojářem a posléze starostlivým otcem, předvádějí dva typy řešení, jimiž se lidské vyrovnává s nelidským v dusivé atmosféře protektorátu. Obě tyto cesty posléze vedou k poznání skutečných hodnot.\n\nŠustovo specifické karikující vidění má podstatnou zásluhu na tom, že postavy pro nás nejsou ani kladné, ani záporné, tu jsou komické, tu tragické a teprve vyústění jejich hledání dává zaznít poválečným nadějím, které jsou zakotveny v kladném vývoji hlavních postav, jenž proběhl díky jejich válečné zkušenosti.\n\nŠustův jazyk je tu opět obrazivý a vynalézavý, psychologicky výstižné dialogy svědčí o radosti z vyprávění budovaného před zraky čtenáře tak, jako tvoří pouliční umělci. \n\n\n"}
{"id": "1053695", "url": "https://cs.wikipedia.org/wiki?curid=1053695", "title": "Univerzální rovnice ztráty půdy", "text": "Univerzální rovnice ztráty půdy\n\nUniverzální rovnice ztráty půdy (USLE) je matematický model popisující proces vodní eroze půdy, používaný při výpočtech průměrné dlouhodobé ztráty půdy. Tento model je mj. v České republice směrodatný při plnění standardů Dobrého zemědělského a environmentálního stavu 5.\n\nRovnice USLE byla vyvinuta ve Spojených státech amerických na datech získaných ministerstvem zemědělství (USDA) experimentálně pomocí simulátoru deště.\n\nformula_1\n\nkde:\nPokud hodnota dlouhodobého průměrného smyvu půdy nepřekročí hodnotu dlouhodobé přípustné ztráty půdy (G), nedochází na dané lokalitě k zrychlené erozi, lokalita není ohrožena vodní erozí a jsou zachovány funkce půdy a její úrodnost.\n\ntedy formula_2\n\nkde: Gpřípustná průměrná roční ztráta půdy (t.ha.rok)\n\nPokud však hodnoty dlouhodobého průměrného smyvu půdy překročí hodnoty dlouhodobé přípustné ztráty půdy (tedy Gp < G), dochází vlivem vodní eroze k nadlimitní ztrátě půdy a tím i k ztrátě funkcí půdy a snižování její úrodnosti. Rozdíl mezi dlouhodobým průměrným smyvem a dlouhodobou přípustnou ztrátou půdy současně vyjadřuje i míru erozní ohroženosti dané lokality.\n\nHodnoty přípustné průměrné roční ztráty půdy erozí jsou stanoveny především z hlediska dlouhodobého zachování funkcí půdy a její úrodnosti. Hloubka půdy je charakterizována mocností půdního profilu, kterou omezuje skalní podklad, nebo vysoká skeletovitost a to na základě bonitace půdy, vyjádřené kódem BPEJ. Hloubka půdy je v systému BPEJ vyjádřena 5. číslicí sdruženého kódu BPEJ pro skeletovitost a hloubku půdy. Kódy 7, 8, a 9 jsou určeny pro BPEJ pozemků se sklonem > 12° a pro BPEJ nevyvinutých (litozem, ranker) půd. Pro půdy s kódem 8 a 9 je hloubku půdy nutné zjistit terénním průzkumem v místech nejsvažitější části pozemku. V případě pozemků s mělkými půdami s hloubkou do 30 cm se doporučuje jejich převedení do kategorie trvalých travních porostů (TTP).\nProtože uvedené přístupy k vyjádření erozní ohroženosti pouze popisují současný stav a nedávají návod na to jak zrychlené erozi předcházet, byla rozvinuta myšlenka definování limitů hospodaření na zemědělské půdě s ohledem na zachování funkcí půdy a její úrodnosti. Vzhledem k tomu, že z hlediska hospodaření na orné půdě je ve vztahu k erozní ohroženosti ovlivnitelný pouze ochranný účinek vegetace a účinnost protierozních opatření, byl z rovnice USLE odvozen model pro hodnocení erozní ohroženosti na základě maximálních přípustných hodnot faktoru ochranného vlivu vegetace a protierozních opatření. Vytvořený model je nejen nástrojem na hodnocení erozní ohroženosti ale i návodem jak hospodařit na dané lokalitě tak, aby nedocházelo k nadlimitní ztrátě půdy vodní erozí.\n\nRovnice USLE je vyjádřená ve tvaru:\n\nformula_3\n\nkde: C – maximální přípustná hodnota faktoru ochranného vlivu vegetace\n\nMaximální přípustné hodnoty ochranného vlivu vegetace (C) vyjadřují vhodný způsob hospodaření na půdních blocích nebo jejich částech, při kterém ještě nedochází k projevům nadlimitní ztráty půdy vodní erozí. Limity přípustné ztráty půdy jsou nastaveny s ohledem na zachování funkcí půdy a její úrodnosti. K jednotlivým C lze podle metodik určit konkrétní vhodná organizační nebo agrotechnická opatření. \nVliv vegetačního pokryvu na smyv půdy se projevuje přímou ochranou povrchu půdy před destruktivním působením dopadajících dešťových kapek a zpomalováním rychlosti povrchového odtoku a nepřímo působením vegetace na půdní vlastnosti, zejména na pórovitost a propustnost a především mechanickým zpevněním půdy kořenovým systémem. Ochranný vliv vegetace je přímo úměrný pokryvnosti a hustotě porostu v době výskytu přívalových dešťů (měsíce duben – září). Proto dokonalou protierozní ochranu představují porosty trav a jetelovin, zatímco běžným způsobem pěstované erozně nebezpečné (dříve širokořádkové) plodiny (kukuřice, okopaniny, sady a vinice) chrání půdu nedostatečně.\n\nPři popisu erozních jevů je třeba respektovat jejich výrazně epizodní charakter. Ke ztrátě rozhodující části půdy nedochází rovnoměrně během roku a let, ale během jednotlivých výrazných srážkových epizod. Uvedený popis erozního procesu vztažený k dlouhodobé průměrné roční ztrátě půdy proto lze efektivně využít pro klasifikaci erozní ohroženosti, nikoliv však pro návrh ochranných opatření technického charakteru.\n\n"}
{"id": "1053708", "url": "https://cs.wikipedia.org/wiki?curid=1053708", "title": "Kamerunská fotbalová reprezentace do 20 let", "text": "Kamerunská fotbalová reprezentace do 20 let\n\nKamerunská fotbalová reprezentace do 20 let reprezentuje Kamerun na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1053709", "url": "https://cs.wikipedia.org/wiki?curid=1053709", "title": "Jaroslav Bříza", "text": "Jaroslav Bříza\n\nJaroslav Bříza (* 23. dubna 1954) je bývalý československý fotbalový útočník.\n\nV československé lize hrál za SU Teplice a Spartu Praha. Dal 14 ligových gólů. V nižších soutěžích hrál i za VTŽ Chomutov.\n\n\n"}
{"id": "1053712", "url": "https://cs.wikipedia.org/wiki?curid=1053712", "title": "Jonathan Miles", "text": "Jonathan Miles\n\nJonathan Miles (* leden 1971 Cleveland, Ohio) je americký novinář a spisovatel. Jeho první kniha, \"Dear American Airlines\", vyšla v roce 2008 v nakladatelství Houghton Mifflin Harcourt.\n\nJonathan Miles se narodil v Clevelandu ve státě Ohio. Jeho rodina se později přestěhovala do města Phoenix v Arizoně, Miles však v 17 letech utekl z domu a usadil se v Oxfordu, kde posléze navštěvoval University of Mississippi. Začal si přivydělávat jako reportér a nadějný jazzový hudebník a seznámil se se spisovatelem Larrym Brownem, s nímž si dobře porozuměl. Miles nakonec univerzitní studia nedokončil, Brown jej však přesvědčil, aby se psaní věnoval pořádně. Miles později prohlásil: \"Naučil jsem se od něj tolik věcí. Někdo musí jet do Iowy, kde pořádají kurzy pro spisovatele, já měl Larryho.\"\n\nAčkoliv se Miles na univerzitě žurnalistice nikdy nevěnoval, jeho texty byly brzy zveřejněny v místním literárním časopisu Oxford American, kam v dalších letech přispíval eseji a kritikami. Jeden kamarád mu navrhl, aby se stal reportérem místního deníku, a Miles místo skutečně získal. V jednom rozhovoru později řekl, že měl tehdy nízký plat, ale povinnost přijít každý den s nějakým novým textem zlepšila jeho schopnost psaní - naučila ho, jak se o složitých a emocionálních tématech vyjadřovat klidněji a neutrálněji. V rámci stejného interview Miles dále uvedl, že ho deník o několik let později propustil kvůli nekrologu člověka, který se přiznal, že jedné z předních postav města často prodával alkohol, což Miles v textu uvedl.\n\nMilesovy texty zaujaly jednoho z redaktorů časopisu Esquire, jenž otiskl jeho zprávu o geniálním útěku z vězení, kterým se zabýval během svého působení v oxfordském deníku. Rychle si získal pověst bystrého pozorovatele zvyků a kultury v Mississippi a jeho eseje se začaly objevovat v časopisech Food & Wine, Men's Journal a The New York Times Magazine. Miles říká, že za styl svých raných textů vděčí především městu Oxford, přesto se později rozhodl, že se přestěhuje - když mu Men's Journal nabídl smlouvu na celý rok, byl už na cestě do New Yorku.\n\nJeho román Dear American Airlines získal následující ocenění:\n\n"}
{"id": "1053718", "url": "https://cs.wikipedia.org/wiki?curid=1053718", "title": "Skotská fotbalová reprezentace do 20 let", "text": "Skotská fotbalová reprezentace do 20 let\n\nSkotská fotbalová reprezentace do 20 let reprezentuje Skotsko na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1053720", "url": "https://cs.wikipedia.org/wiki?curid=1053720", "title": "Ľudovít Žitnár", "text": "Ľudovít Žitnár\n\nĽudovít Žitnár (* 22. března 1953) je bývalý slovenský fotbalový útočník.\n\nZačínal v Moldavě nad Bodvou, v československé lize hrál za Lokomotívu Košice a Duklu Banská Bystrica. Nastoupil v 79 ligových utkáních a dal 16 gólů. Po odchodu z Lokomotívy hrál za VSŽ Košice. V roce 1977 vyhrál s Lokomotívou Československý pohár.Na podzim 1977 nastoupil ve všech čtyřech zápasech Lokomotívy v Poháru vítězů pohárů.\n\n\n"}
{"id": "1053722", "url": "https://cs.wikipedia.org/wiki?curid=1053722", "title": "Lanová dráha Schönleitenbahn", "text": "Lanová dráha Schönleitenbahn\n\nLanová dráha Schöleitenbahn je kabinková lanovka, která stoupá z údolí části Saalbachu Vorderglemm na svahy vrcholu Wildenkarkogel v Rakousku. Lanovka má přestupní terminál. Tento vrchol s lanovkami je součástí skiareálu Ski Circus. Pod lanovkou vede červená sjezdovka \"Schönleiten Talstation\" a z části modrá sjezdovka \"Schönleiten Mittelstation\". První lanová dráha zde byla vystavěna roku 1971 společností Girak a vedla v trase Vorderglemm až Rachkuchlalm. Na ní navazoval vlek Weissbachlift od společnosti Swoboda.\nRoku 1987 byly tyto obě lanové dráhy nahrazeny novou kabinkovou od společnosti Doppelmayr. \n"}
{"id": "1053730", "url": "https://cs.wikipedia.org/wiki?curid=1053730", "title": "Giovanni Bononcini", "text": "Giovanni Bononcini\n\nGiovanni Battista Bononcini (také Buononcini) (18. července 1670 Modena – 9. července 1747 Vídeň) byl italský barokní hudební skladatel, violoncellista, zpěvák a pedagog.\n\nBononcini se narodil v Modeně jako nejstarší ze tří synů houslisty a hudebního skladatele Giovanni Marii Bononciniho (1642–1678). Hudebníkem a skladatelem se stal i jeho bratr Antonio Maria Bononcini. V osmi letech osiřel a i se svým bratrem Antoniem se stal žákem hudební školy při basilice San Petronio v Bologni, kterou vedl skladatel Giovanni Paolo Colonna.\n\nV roce 1685, ve věku 15 let, publikoval tři sbírky instrumentálních skladeb (dvě z nich zkomponoval již ve třinácti letech). 30. května 1686 byl přijat za člena prestižní \"Boloňské filharmonické akademie\" (\"Accademia Filarmonica di Bologna\"), stal se členem orchestru a zpěvákem v basilice \"San Petronio\". V krátké době publikoval další sbírky instrumentálních skladeb a zkomponoval dvě oratoria pro Bolognu a Modenu.\nV letech 1687–1691 byl kapelníkem v kostele \"San Giovanni in Monte\" v Bologni, pro který zkomponoval řadu mší pro dva sbory, které byly publikovány v roce 1688 jako jeho op. 7. V roce 1690 pak složil další oratorium pro Modenu. Nějaký čas strávil v Miláně a v roce 1691 věnoval sbírku vokálních duet op. 8 císaři Leopoldu I. a hrál v orchestru kardinála Benedetto Pamphili.\n\nV témže roce se přestěhoval do Říma a vstoupil do služeb vévody Filipa II. Colonny, mecenáše a patrona umělců. Pro vévodu vytvořil v letech 1692–1696 šest serenád, oratorium a tři až pět oper včetně velmi úspěšné \"Xerse\" (1694). Jiná úspěšná opera, \"Il trionfo di Camilla\", vznikla na objednávku Colonnova bratrance, španělského místokrále v Neapoli Luigi della Cerda. Bononcini se stal členem dvou exklusivních římských uměleckých společností: hudební \"Accademia Nazionale di Santa Cecilia\" a literární \"Accademia degli Arcadi\". Přibližně v této době napsal hudebník a básník Giuseppe Valentini sonet na oslavu Bononciniho pedagogických schopností.\n\nPo smrti Colonnovy manželky v srpnu 1697, Bononcini opustil Řím a odešel do Vídně, kde vstoupil do služeb císaře Leopolda I. Jednak získal vyšší plat a jednak se stal oblíbeným skladatelem následníka trůnu Josefa I. Habsburského. Po vypuknutí války o španělské dědictví odjel do Berlína ke dvoru pruské královny Žofie Šarloty Hannoverské a stal se jejím oblíbeným skladatelem. S úspěchem uvedl v Berlíně nové opery \"Cefalo\" a \"Poliferno\" a stal se známým a vyhledávaným skladatelem v celé Evropě.\n\nV letech 1720–1732 žil v Londýně a o popularitu soutěžil s Georgem Friedrichem Händelem, který přišel do Londýna v roce 1712. Rivalita mezi oběma skladateli měla i politický podtext, neboť toryové podporovali Händela, zatímco whigové Bononciniho. Jejich souboj inspiroval básníka Johna Byroma k parafrázi dětské říkanky \"Tweedledum and Tweedledee\". Bononcini se sice stal chráněncem Sarah Churchillové, vévodkyně z Marlborough, která vedla jeho obdivovatele, ale Händel získal na svou stranu více příznivců. Londýn opustil poté co byl obviněn z plagiátorství. Údajně vydával madrigal Antonia Lottiho za své dílo.\n\nOd roku 1733 žil v Paříži a komponoval hudbu pro veřejné koncerty \"Concert spirituel\" konané v paláci Tuileries. Závěr svého života strávil ve Vídni, kde měly premiéru i jeho poslední opery a císařovna Marie Terezie mu od 1. října 1742 poskytla důchod 50 zlatých měsíčně. Zemřel 9. července 1747 a zanechal vdovu Margheritu Bollettiovou a čtyři děti.\n\n\n\n\n\n\n\n"}
{"id": "1053740", "url": "https://cs.wikipedia.org/wiki?curid=1053740", "title": "TTS Trenčín", "text": "TTS Trenčín\n\nTTS Trenčín byl slovenský fotbalový klub, který sídlil v krajském městě Trenčín.\n\nZaložen byl v roce 1904 jako Trencsény TE. Název změnil až po skončení první světové války na Trenčiansky telocvičný spolok (TTS). V roce 1949 byl sloučen do ZSJ Odeva, který vznikl v roce 1943 jako ŠK Nehera Trenčín. V roce 1960 byl sloučen s Telovýchovou textilákov a strojárov do TJ Jednota Trenčín. Právě pod názvem Jednota klub prožil své nejúspěšnější období. V nejvyšší soutěži skončil prvně v roce 1963 na druhém místě a o pár let později i na neméně úspěšném třetím místě. Poslední úspěch zaznamenal v roce 1978, kdy se mu podařilo zvítězit ve slovenském poháru.\n\nPo úspěšném období přišel pro klub těžký pád, který se zastavil až v okresním soutěžích, kde dokonce přišel i o vlastní hřiště. Klub tam také později zaniká v roce 2006 po fúzi s AAC Sparta Trenčín.\n\n\nZdroj: \n\n\nZdroj: \n\nTJ Jednota Trenčín „B“ byl rezervní tým trenčínské Jednoty. Největšího úspěchu dosáhl v sezóně 1967/68, kdy se v Divizi (tehdejší 3. nejvyšší soutěž) umístil na 8. místě.\n\nZdroj: \n\n"}
{"id": "1053743", "url": "https://cs.wikipedia.org/wiki?curid=1053743", "title": "Kaple svatého Bartoloměje (Lipovka)", "text": "Kaple svatého Bartoloměje (Lipovka)\n\nKaple svatého Bartoloměje, někdy označovaná jako filiální kostel, je římskokatolická kaple v Lipovce, části města Rychnov nad Kněžnou. Patří do děkanství Rychnov nad Kněžnou.\n\nObraz v kapli pochází ze zrušeného kostela sv. Bartoloměje na návrší nad obcí.\n\nV současnosti se bohoslužby v kapli konají pouze příležitostně.\n\n"}
{"id": "1053748", "url": "https://cs.wikipedia.org/wiki?curid=1053748", "title": "Fátin Hamámaová", "text": "Fátin Hamámaová\n\nFátin Hamámaová فاتن حمامة, rodným jménem Faten Ahmed Hamama (27. května 1931, Al-Mansura, Egypt – 17. ledna 2015, Káhira, Egypt) byla egyptská filmová producentka a filmová a televizní herečka.\n\nNarodila se v roce 1931, jako druhé ze čtyř dětí Ahmeda Hamámy, úředníka egyptského Ministerstva školství. Kromě staršího bratra, měla ještě mladší sestru a mladšího bratra; matka byla v domácnosti. Zájem o film v ní v dětství probudil snímek s libanonskou herečkou Assií Dagherovou, který zhlédla se svým otcem. Od té doby snila o tom, že se stane herečkou. Ke splnění tohoto snu jí pomohlo, když vyhrála soutěž o nejkrásnější dítě v Egyptě. Otec poslal její fotografii režisérovi a průkopníkovi egypské kinematografie, Mohammedu Karimovi, který hledal dítě do svého filmu \"A Happy Day\". Roli dostala a v devíti letech si zahrála se známým egyptským zpěvákem, hudebníkem a hercem Mohammedem Abdelem Wahabem. Film byl úspěšný a režisér jí nabídl role v dalších filmech. Aby mohla rozvíjet svůj talent, odstěhovala se rodina do Káhiry, kde Fátin začala v roce 1946 studovat herectví na Vyšší herecké škole.\n\nV roce 1954 si zahrála s Omarem Sharifem ve filmu režiséra Jusúfa Šáhína \"Ṣira‘ Fī al-Wādī\" (v angličtině uváděném jako \"Struggle in the Valley\" nebo \"The Blazing Sun\"), který byl v témže roce uveden na Filmovém festivalu v Cannes a v roce 1996 byl součástí výběru 150 nejlepších egyptských inscenací století. V roce 1960 si oba zahráli ve filmové adaptaci románu \"Anna Kareninová\" Lva Nikolajeviče Tolstého, \"Nahr al-Hob\" (angl. \"The River of Love\"). V roce 1963 získala roli v kriminálním filmu Cairo, který natočil v Hollywoodu německý režisér Wolf Rilla.\n\nFátin byla zastáncem revoluce v roce 1952 a nesouhlasila s represivním vojenským režimem. V důsledku toho jí bylo zakázáno cestovat nebo se zúčastňovat filmových festivalů. V roce 1966 opustila Egypt a žila v Bejrútu\na v Londýně. Do Egypta se vrátila až po smrti prezidenta Gamála Násira, v roce 1971.\n\nFilmová kariéra Fátin Hamámaové měla svůj vrchol v 50. až 70. létech 20. století. Hrála v řadě egyptských romantických filmů i hudebních komedií, ale ztvárnila také role vážnějšího charakteru ve filmech s tematikou sociální nerovnosti a postavení žen v arabské společnosti. Nejvážnější z nich byla role ve filmu z roku 1974 \"Oridu Hallan\" (angl. \"I Want a Solution\"), který se zabýval právem žen na rozvod. Po uvedení filmu, egyptská vláda zrušila zákon, který zakazoval manželkám požádat o rozvod.\n\nV devadesátých letech se již přestala objevovat ve filmu, ale v roce 2000 se jako herečka vrátila na televizní obrazovky, kde až do roku 2007 hrála v divácky úspěšných televizních minisériích, zabývajících se společenskými problémy v Egyptě i na Středním východě.\n\nZemřela v Káhiře 17. ledna 2015 ve věku 83 let.\n\nV roce 1947 se provdala za režiséra melodramatických filmů Ezzel Dine Zulficara, se kterým měla dceru Nadiu. V roce 1954 se při filmování zamilovala do začínajícího herce Michela Chalhouba. Aby se mohli vzít, Fátin se rozvedla, Michela Chalhoub konvertoval k islámu a přijal arabské jméno 'Umar al-Sharif, pod jehož upravenou podobou Omar Sharif je známý ve filmovém světě. V manželství, které trvalo dvacet let, se jim narodil syn Tarík. Pro značné pracovní vytížení a smlouvy, které vázaly Omara Sharifa k Hollywoodu, žili manželé od roku 1968 odděleně a v roce 1974 se rozvedli. Po rozvodu se Fátin provdala za egyptského lékaře.\n\n\n\nZa svůj přínos egyptské kinematografii i kinematografii v arbsky mluvícím světě, získala Fátin Hamámaová řadu ocenění a nominací na filmové ceny. První ocenění získala v roce 1951 na Filmovém festivalu v Cannes za roli ve filmu \"Ana al-Madi\" (\"I'm The Past\"), který pak uvádělo i egyptské katolické filmové centrum. Následovalo mnoho různých ocenění za nejlepší ženský herecký výkon na národních i mezinárodních filmových festivalech (Jakarta – 1963, Teherán – 1972, Moskva – 1973, Kartágo – 1988). V roce 1993 byla za celoživotní dílo oceněna na Středozemním filmovém festivalu v Montpellier (Montpellier Mediterranean Film Festival) a na Mezinárodním filmovém festivalu v Dubaji v roce 2009. V roce 1999 obdržela též titul Ph.D. na americké univerzitě v Káhiře (American University in Cairo) a v roce 2013 čestný doktorát na americké univerzitě v Bejrútu. V roce 2000 ji sdružení egyptských filmových kritiků zvolilo za \"hvězdu století\".\n\nKritika ji oceňovala nejen jako umělkyni, ale i za její angažovanost v politice a zásluhy o zlepšení sociálního postavení žen v egyptské společnosti.\n\n\n\n"}
{"id": "1053753", "url": "https://cs.wikipedia.org/wiki?curid=1053753", "title": "Ukrajinsk", "text": "Ukrajinsk\n\nUkrajinsk (ukrajinsky ; rusky – \"Ukrainsk\") je město v Doněcké oblasti na Ukrajině. Leží zhruba 10 kilometrů jihovýchodně od Selydového a zhruba 45 kilometrů severozápadně od Doněcku, správního střediska celé oblasti. V roce 2014 v něm žilo bezmála dvanáct tisíc obyvatel.\n\nUkrajinsk byl založen v roce 1952 pod jménem Lesovka () jako sídlo horníků pro uhelný důl \"Ukrajinsk\". V roce 1963 byla Lesovka povýšena na město a přejmenována podle dolu. V roce 1970 měla dvacet tisíc obyvatel.\n"}
{"id": "1053757", "url": "https://cs.wikipedia.org/wiki?curid=1053757", "title": "Chevsureti Aragvi", "text": "Chevsureti Aragvi\n\nChevsureti Aragvi ( , \"Chevsuretis Aragvi\") je pravý přítok řeky Pšavi Aragvi v gruzínském kraji Mccheta-Mtianetie.\n\nPramení na jižním svahu hlavního kavkazského hřebene. Protéká převážně jižním směrem horským údolím, než vyústí do od východu přitékající Pšavi Aragvi. Údolí Chevsureti Aragvi tvoří část historického regionu Chevsuretie.\nPravé přítoky jsou Blosckali (ბლოსწყალი) a Roškisckali როშკისწყალი, levé Gudanischala გუდანისჭალა a Likikischevi ლიქოკისხევი.\n\nChevsureti Aragvi má délku 24 km, odvodňuje území o rozloze 305 km². Střední průtok činí 7,9 m³/s.\nZdrojem vody je tající sníh, srážky a spodní voda. Na jaře a v létě způsobuje záplavy. V zimě trpí nedostatkem vody.\n\nÚdolím řeky byla plánovaná výstavba železniční tratě Tbilisi – Vladikavkaz. Nedaleko vesnice Korša bylo v roce 1984 přeloženo koryto řeky, postavena administrativní budova a zahájena ražba 24 km dlouhého tunelu pod hlavním kavkazským hřebenem do údolí řeky Těrek, kde měl tunel vyústit u vesnice Arkhoti. Tunel měl tři tubusy, jeden obousměrný trakční uprostřed a dva servisní tubusy po stranách. Ražba byla zastavena v roce 1988 kvůli hospodářskému kolapsu Sovětského svazu, když trakční tunel byl dlouhý 20 m a servisní tunely 60 až 70 m.\n"}
{"id": "1053759", "url": "https://cs.wikipedia.org/wiki?curid=1053759", "title": "Sun Jü-ťie", "text": "Sun Jü-ťie\n\nSun Jü-ťie (; * 10. srpna 1992, An-šan, Čína) je čínská sportovní šermířka, která se specializuje na šerm kordem. Čínu reprezentuje od druhého desetiletí jednadvacátého století. Na olympijských hrách startovala v roce 2012 a 2016 v soutěži jednotlivkyň a družstev. V soutěži jednotlivkyň získala na olympijských hrách 2012 bronzovou olympijskou medaili. V roce 2012 obsadila druhé místo na mistrovství světa v soutěži jednotlivkyň. S čínským družstvem kordistek vybojovala na olympijských hrách jednu zlatou (2012) a jednu stříbrnou (2016) olympijskou medaili a v roce 2015 vybojovala s družstvem titul mistryň světa.\n\n"}
{"id": "1053762", "url": "https://cs.wikipedia.org/wiki?curid=1053762", "title": "Pavel Zuna", "text": "Pavel Zuna\n\nPavel Zuna (* 31. března 1967) je český novinář a jeden z nejpopulárnějších moderátorů a reportérů porevoluční éry. Postupně pracoval na všech třech nejsledovanějších televizních kanálech v zemi, během své kariéry vyhrál řadu cen a zavedl několik nových pořadů. Od roku 2012 pracuje Pavel Zuna pro společnost Emma Capital a také se aktivně podílel na produkci čtyř pořadů vysílaných internetovou televizí Stream.cz. Od roku 2018 spolupracuje s novou internetovou televizí MALL.TV.\n\nPavel Zuna se narodil v Praze v roce 1967. Jeho otec, Petr Zuna, je profesorem na Českém vysokém učení technickém, kde mezi roky 1997 až 2000 působil jako rektor. Matka Marie pracuje jako doktorka.\n\nPo maturitě v roce 1985 nastoupil na Vysokou školu ekonomickou v Praze, kde v roce 1989 získal inženýrský titul z mezinárodního obchodu.\n\nV roce 1991 nastoupil Zuna jako stážista do Československé televize a už v létě roku 1992 dostal příležitost moderovat hlavní zpravodajský pořad Deník ČST. S rozpadem Československa došlo v roce 1993 i k rozdělení televize a Zuna se stal moderátorem pořadu Události, komentáře, vysílaného na České televizi. Ještě v tomtéž roce pak začal moderovat hlavní večerní zpravodajskou relaci Události. K tomu navíc zastával funkci vedoucího ekonomické redakce. Mezi roky 1996 až 1998 zpravodajsky pokrýval zahraniční cesty prezidenta Václava Havla.\n\nV roce 1998 opustil Zuna televizi a začal pracovat jako mluvčí společnosti Tabák a.s. (dnes Philip Morris — Česká republika). Ještě před koncem roku mu ale ředitel TV Nova Vladimír Železný nabídl práci moderátora hlavní zpravodajské relace a Zuna jeho nabídku přijal.\n\nSvou kariéru v TV Nova zahájil v den pátého výročí televize — 4. února 1999. Na několik následující let se jeho spolumoderátorkou stala Mirka Čejková. V srpnu 1999 pak povýšil na šéfredaktora zpravodajství s tím, že i nadále uváděl Televizní noviny.\n\nPod jeho vedením zavedla zpravodajská relace několik nových pořadů, mj. Střepiny nebo Víkend. V roce 2004 vyměnil Zuna šéfredaktorskou pozici za práci náměstka programové ředitelky, kterou v té době byla Libuše Šmuclerová. Kromě moderování Televizních novin tak přebral zodpovědnost i za speciální projekty TV Nova. Zodpovídal za první a druhou řadu pěvecké soutěže Česko hledá SuperStar či pořad Výměna manželek, k němuž navíc psal scénář.\n\nV roce 2006 Zuna odešel do podnikatelského sektoru a po dobu jednoho roku působil v Rusku ve společnosti Home Credit. Na televizní obrazovky se vrátil v roce 2007, tentokrát jako zaměstnanec televize Prima.\n\nOd roku 2007 moderoval soutěž Ber nebo neber a o rok později dostal funkci šéfredaktora zpravodajství. Současně s tím začal uvádět večerní zpravodajskou relaci Zprávy. Zuna změnil strukturu Zpráv, stejně jako jejich vysílací čas. Přesunul pořad z 19:00 na 19:30 hodin, se záměrem konkurovat Televizním novinám TV Nova, které začínaly také v 19:30 a které Zuna sám sedm let vedl. Po slibném začátku se ale sledovanost Zpráv opět propadla a o tři měsíce později byla Prima nucena zvolit dřívější vysílací čas - 18:55.\n\nV roce 2010 přijal práci programového ředitele internetové televize Stream.cz. Současně se pak autorsky nebo dramaturgicky podílel na přípravě následujících pořadů:\n\nV roce 2014 navíc vydal knihu Slavné dny — 50 + 2 příběhy, které psaly historii, která vycházela z episod stejnojmenného pořadu. V roce 2016 dopsal Zuna druhý díl knihy.\n\nV roce 2018 začal spolupracovat s novou internetovou televizí MALL.TV, pro kterou připravuje pořady Top Moment a Legendární komentátoři.\nAktuálně pracuje Zuna pro společnost Emma Capital ve funkci manažera pro vztahy s veřejností.\n\nZuna je šestinásobným držitelem ceny TýTý v kategorii Osobnost televizního zpravodajství (1999 až 2004). Tuto kategorii nikdo nevyhrál víckrát než on.\n\nMezi lety 1999 až 2005 navíc pravidelně získával cenu TV Nova ANNO v kategorii Muž roku. Diváci televizní stanice pro něj hlasovali sedm let v řadě.\n"}
{"id": "1053767", "url": "https://cs.wikipedia.org/wiki?curid=1053767", "title": "Římskokatolická farnost Zlatá Koruna", "text": "Římskokatolická farnost Zlatá Koruna\n\nŘímskokatolická farnost Zlatá Koruna je územní společenství římských katolíků v rámci českokrumlovského vikariátu českobudějovické diecéze.\n\nRoku 1263 byl ve Zlaté Koruně založen cisterciácký klášter, který trval do roku 1785, kdy byl Josefem II. zrušen v rámci jeho reforem. Konvent se během několika měsíců musel rozejít. Poslední opat, Bohumír Bylanský, dožil v Chýnově. V roce 1786 byla ve Zlaté Koruně založena farnost. Poslední sídelní kněz zde působil v roce 1969.\n\n\nFarnost Zlatá Koruna je součástí farního obvodu (kollatury) Křemže.\n\n"}
{"id": "1053768", "url": "https://cs.wikipedia.org/wiki?curid=1053768", "title": "Instinct (hudební skupina)", "text": "Instinct (hudební skupina)\n\nInstinct je česko-slovenská pop rocková skupina, založená v roce 2011.\nSkupina Instinct vznikla na podzim roku 2011, kdy se poprvé setkali zakládající členové - Miroslav Maršík, Ondřej Simon a Lukáš Ciho.\n\nHned začátkem roku 2012 začíná uskupení pracovat na své vlastní tvorbě. Vznikají první skladby „Milujem tvoj úsmev“ a „Na púšti“.\n\n22.6.2012 skupina poprvé vystupuje naživo v pražském klubu Fatal (toho času XT3).\n\nNa podzim kapela pokračuje ve vlastní tvorbě i koncertování po Praze, mimo jiné společně s dalšími dvěma skupinami téměř vyprodávají legendární klub Rock Café.\n\nRok 2013 lze v historii skupiny považovat za jeden ze zlomových. Hned na jaře 2013 se Instinct přihlašuje do soutěže kapel Starter LIVE, kde hladce prochází prvními dvěma koly.\n\n24.4.2013 Instinct vystupuje v rámci Českého pivního festivalu, který se s návštěvností více jak 2.500 lidí stává zatím největší akcí, na které se kdy skupina představila.\n\nV srpnu 2013 se skupina poprvé vydává na Slovensko, kde vystupuje na Dni obce Štrba.\n\nNa podzim se seskupení rozrůstá o klávesy v podání Davida Igaze.\n\n23.11.2013 se Instinct stává absolutním vítězem soutěže Starter LIVE.\n\nZačátek roku 2014 se nese v duchu nahrávání. Ve studiu 3Bees vznikají první profesionální nahrávky - „Valčík s ilúziou“, „Na púšti“ a „Album“.\n\n3.7.2014 Instinct vystupuje na festivalu Rock For People, který toho roku navštívilo více jak 10 500 hudebních fanoušků.\n\n8.11.2014 se skupina účastní finále soutěže Košický zlatý poklad'. Končí těsně pod stupni vítězů a poprvé se objevuje v celostátním rozhlasovém i televizním vysílání. V tento den také začíná spolupráce skupiny s textařem Ľubošem Zemanem, který byl členem odborné poroty soutěže.\n\nDalší ze zlomových roků skupiny Instinct začíná 4.3.2015 premiérou videoklipu k písni „Na púšti“.\n\n30.5.2015 nasazuje Rádio Slovensko Instinct do svého playlistu. Od této chvíle se skupina ve vysílání objevuje pravidelně.\n\nBěhem léta a podzimu 2015 se k Rádiu Slovensko přidávají další rádia, která skupinu nasazují do pravidelného vysílání. Na podzim skupina vydává další videoklip - tentokrát k singlu „Valčík s ilúziou“, a také podepisuje smlouvu s PR a manažerskou agenturou MPP. Z důvodu neshody však tato spolupráce po několika měsících končí.\n\nV prosinci skupina spouští své oficiální webové stránky www.instinct.sk\n\nV lednu 2016 Instinct zahajuje spolupráci se slovenským producentem Randym Gnepou, pod jehož taktovkou vzniká nový singl „Na život a na smrť“. Toho se velmi rychle ujímají slovenská rádia a skladba se tak stává hitem kapely č. 1. Všechny dosud vydané skladby jsou také poprvé k dispozici na sítích, jako jsou iTunes, Google Play a Spotify.\n\n24.3.2016 Instinct k singlu „Na život“ a na smrť přidává i oficiální videklip.\n\nBěhem jara 2016 se skupina poprvé objevuje v éteru Českého rozhlasu a také v tisku - dvojstranou v časopise Život.\n\n27.4.2016 Instinct podepisuje smlouvu s vydavatelstvím Warner Music.\n\n4.5.2016 probíhá první akce z cyklu \"Slovenský večer LIVE\", kterou skupina sama organizuje. V rámci prvního ročníku pozvání do Prahy přijala skupina Nocadeň, se kterou Instinct opět téměř vyprodávají Rock Café.\n\nV létě 2016 Instinct přidává další singl v produkci Randyho Gnepy s videoklipem - Medzitým. Skupina taktéž oznamuje vydání debutového alba na rok 2017.\n\nDebutové album \"Na inzerát\" vychází v září 2017 u Warner Music CZ.\n\n\n"}
{"id": "1053772", "url": "https://cs.wikipedia.org/wiki?curid=1053772", "title": "Richard Pachman", "text": "Richard Pachman\n\nRichard Pachman (* 27. dubna 1966 Olomouc) je český zpěvák, malíř, moderátor a hudební skladatel scénické, filmové, relaxační, duchovní a muzikálové hudby. Rovněž se věnuje psaní knih a olejomalbě.\n\nNarodil se v Olomouci 27. dubna 1966 v rodině Františka Pachmana a Jozefíny Pachmanové. Hudbě a malování se začal věnovat v Lidové škole umění. Do 18 let žil v Olomouci, na dva roky odjel studovat do Banské Bystrice, odkud se přestěhoval do Prahy. V letech 1980–84 studoval na Slovanském gymnáziu v Olomouci, následně v letech 1984–88 na Vysoké škole ekonomické v Praze a v letech 1989–94 na Konzervatoři Jaroslava Ježka.\n\nStudoval zpěv a kompozici na Konzervatoři Jaroslava Ježka, soukromě zpěv u Josefa Rybičky. Svoji kariéru začal v roce 1990, kdy natočil první studiové nahrávky a spolupracoval se skupinou Oliwer. V roce 1992 byl jeho spolupracovníkem Miroslav Moravec. V roce 1993 pracoval na prvním albu a videofilmu \"Dreams\". V následujícím roce spolupracoval s americkým sborem \"MCC\" na přípravě alba \"Sun\" a uspořádal koncerty v Zrcadlovém sále v Klementinu. V roce 1995 byl jeho spolupracovníkem jeho bývalý profesor kompozice Stanislav Jelínek. Pracovali na třech albech projektu \"Relax with Classics\", natočil hudbu k audio-lekcím anglického a německého jazyka. Interpretkou několika jeho písní v roce 1994 až 1996 se stala Eva Pilarová. Richard Pachman v tomto roce uskutečnil sérii multimediálních koncertů u Křižíkovy fontány a v Planetáriu. Uspořádal vánoční turné a napsal scénickou hudbu pro karlovarské divadlo.\n\nV tomto roce vydal videokazetu \"Dreams of Scarabeus\". V tomto roce rovněž napsal scénickou hudbu pro pardubické divadlo. V roce 1997 natočil album \"Universe\" a \"Stará vánoční hudba\". Kromě jiných koncertů, uspořádal i vánoční koncert pro televizní stanici Kabel Plus. V roce 1999 se věnoval natáčení CD k muzikálu \"Babička\" na motivy knihy, kterou napsala Božena Němcová.\n\nV roce 2000 pracoval na hudbě k filmu \"Začátek světa\" a CD \"Centurium\". Premiéra muzikálu \"Babička\" se uskutečnila 10. října 2000 v Divadle Jiřího Grossmanna v Praze. Na podzim 2001 koncertoval ve Vídni. V roce 2002 pracoval na muzikálu \"Baron Prášil\" v Městském divadle Zlín. V roce 2003 uspořádal turné s koncertním pořadem \"Šansongs\" ve kterém kromě něj účinkovali zpěváci Jana Chládková a Filip Sychra a houslista Michael Hejč. Uspořádal výstavy olejomaleb v Hradci Králové, Praze, Slaném, velikonoční turné s pořadem \"Velikonoční příběh\" s Jaroslavem Svěceným, Jiřím Bártou a symfonickým orchestrem. V roce 2005 připravil a realizoval benefiční koncert pro jihovýchodní Asii a premiérově bylo prezentováno scénické oratorium Mistr Jan Hus v režii Ireny Žantovské (v hlavních rolích: Marian Vojtko, Ilona Csáková, Dita Hořínková, Tomáš Petřík, Zdeněk Plech a další).\n\nV roce 2006 pracoval na CD \"Dove Sono\" se sopranistkou Ditou Hořínkovou a na CD \"Wanted\" skupiny PRoject spolu s hudebníkem Patrikem Vojuchem. Jaroslav Svěcený se stal jeho hudebním partnerem na jejich společném albu \"Colours\". Od dubna 2006 se stal čestným členem řádu Blanických rytířů. V květnu 2006 převzali Richard Pachman a režisérka Irena Žantovská z rukou Dagmar a Václava Havlových cenu za oratorium \"Mistr Jan Hus\". V roce 2007 uspořádal výstavu olejomaleb v Parlamentu České republiky. V roce 2008 vystupoval na koncertech v Belgii, společně s Françoisem Glorieuxem a v Rusku. Od září 2008 se stal moderátorem odpoledních bloků na rádiu ETHNO (do roku 2010). \n\nV roce 2010 pracoval na albu Egypt a představení multimediálního pořadu \"Egypt – princ Amun\", jeho CD \"MISSA\" bylo oceněno Cenou Olomouckého kraje, jako nejvýznačnější počin roku 2009 na poli soudobé hudby. V říjnu 2010 měl vystoupení v Moskvě. V roce 2011 odehrál celkem 66 koncertů v šesti zemích. Česká televize natočila pořad \"13. komnata Richarda Pachmana\" o jeho úrazu v roce 2000. Vyšel historický román \"Útes\", spou s ním CD na motivy románu \"Útes\". V roce 2013 vyšel jeho román \"Kdokoliv\" a uspořádal výstavy olejomaleb v Praze, Olomouci, Litovli, Mladé Boleslavi a na hradě Ledeč nad Sázavou. Rok 2014: kniha \"Tyda\" Richard a František Pachmanovi. V roce 2016 byly premiérově předvedeny Pachmanovy \"Pašije - Velikonoční příběh\", vychází v tomtéž roce na 2-CD. Rok 2017: vychází kniha a audiokniha Richarda Pachmana \"Jak chutná Mozart\" prezentovaná na autorských čteních a adventních koncertech v ČR. Rok 2018: \"Vánoční album\" (Richard Pachman a Dita Hořínková) prezentovano na Vánočním turné (listopad - prosinec 2018). V listopadu 2019 vychází DVD - scénické oratorium Mistr Jan Hus (na Staroměstském náměstí), Richard Pachman, Ilona Csáková, Dita Hořínková, Tomáš Petřík, Andrej Beneš, Komorní sbor Mistra Jakoubka ze Stříbra, sbor Resonance.\n\nOd roku 2001 do roku 2019 prezentoval své olejomalby na 105 výstavách v České republice, Belgii, Holandsku a na Slovensku.\n\n\n\n"}
{"id": "1053773", "url": "https://cs.wikipedia.org/wiki?curid=1053773", "title": "Přemysl Martinec", "text": "Přemysl Martinec\n\nPřemysl Martinec (* 7. listopadu 1957) je český výtvarník.\n\nVe Mšeně navštěvoval od roku 1968 do roku 1973 na lidové škole umění výtvarný obor . V roce 1977 začal studovat na pedagogické fakultě Univerzity Karlovy obor český jazyk a výtvarná výchova. Důležitým obdobím, výrazně ovlivňujícím jeho tvorbu, bylo následné působení v roli sanitáře v nemocnici. Od poloviny 80. let začal kreslit svým osobitým a charakteristickým stylem. Hlásí se k českému surrealismu. Publikuje v časopise Analogon. Jedním z představitelů art-brut, syrového umění.\n\n\n\n"}
{"id": "1053776", "url": "https://cs.wikipedia.org/wiki?curid=1053776", "title": "Robert Gill", "text": "Robert Gill\n\nJméno a příjmení Robert Gill nosí více osob:\n\n"}
{"id": "1053790", "url": "https://cs.wikipedia.org/wiki?curid=1053790", "title": "Česká chuťovka", "text": "Česká chuťovka\n\nČeská chuťovka je česká značka kvality potravin, která se uděluje od roku 2009. Výrobek, který je označen touto značkou, musí být vyroben českým výrobcem v České republice, přičemž rozhodujícím kritériem pro udělení značky je vynikající chuť příslušné potraviny.\n\nZnačku Dobrý tuzemský potravinářský výrobek „Česká chuťovka“ uděluje vždy na podzim hodnotitelská komise nezávislých odborníků. Odborným garantem soutěže, který dohlíží na její regulérnost, byl do r. 2015 Výzkumný ústav potravinářský Praha, v.v.i., a od roku 2016 tuto roli převzala Vysoká škola chemicko-technologická v Praze společně  s Vyšší odbornou školou ekonomických studií, Střední průmyslovou školou potravinářských technologií a Střední odbornou školou přírodovědnou a veterinární, Praha 2, Podskalská 10, v jejímž sídle se každoročně v září přihlášené potraviny hodnotí. Odborným patronem soutěže je od r. 2016 prof. Ing. Karel Melzoch CSc., rektor VŠCHT. Senzorické hodnocení jednotlivých potravin se provádí na anonymních vzorcích, což znemožňuje ovlivňování výsledků. Přihlášené potraviny posuzuje komise nezávislých odborníků, kterou do roku 2015 vedla Ing. Slavomíra Vavreinová, CSc., a od r. 2016 je její předsedkyní prof. Ing. Jana Dostálová, CSc. Nezávislost značky Česká chuťovka na veřejných zdrojích, jakož i na případných skrytých partikulárních zájmech, vyjadřuje používaný slogan „Česká chuťovka – značka, která si na nic nehraje“.\n\nSe značkou Česká chuťovka také úzce souvisí značka Dětská chuťovka. O ni se ucházejí české potraviny určené dětem a mládeži ve věku od 6 do 16 let. Hodnotí je pod metodickým vedením odborníků z hodnotitelské komise České chuťovky dětská porota složená z členů Dětské tiskové agentury, žáků Základní školy Londýnská, Praha 2, a studentů 1. ročníku VOŠES, SPŠT a SOŠ Podskalská, Praha 2, na jejíž půdě se také soutěž dětských potravin koná. Dětští porotci rozhodují zcela nezávisle a samostatně, řídí se pouze svými chuťovými preferencemi.\n\nOd r. r. 2012 vyznamenává novinářská porota vlastní Cenou novinářů přímo na slavnostním předávání ocenění pouhé tři výrobky, které na základě ochutnávky vybírá ze všech potravin oceněných v příslušném roce Českou nebo Dětskou chuťovkou.\n\nOd roku 2013 uděluje každoročně hodnotitelská komise České chuťovky také titul Rytíř české chuti, jímž se po pečlivém posuzování a výběru z řady kandidátů z výrobní či odborné praxe stává osobnost, která se mimořádně svou dlouholetou prací v některém z potravinářských oborů zasloužila o výbornou pověst českých potravin. V r. 2013 se jím poprvé stal František Janíček, vyhlášený mistr uzenářský ze Židlochovic, v r. 2014 František Horák, který se zasloužil o slávu svijanského piva, v r. 2015 František Dolejší, jehož davelské Řeznictví a uzenářství si udržuje svou vynikající pověst a rodinnou tradici už celé století, a v r. 2016 Václav Bozděch, který se významně zasloužil o rozvoj české pekařiny. V roce 2017 byl titulem Rytíř české chuti oceněn významný, světově uznávaný sýrařský odborník Ladislav Likler a v roce 2018 se v pořadí již šestým Rytířem české chuti stal cukrářský mistr Jaroslav Nechvátal, spolumajitel vyhlášeného Café Charlotte v Železné Rudě.\n\nSlavnostní předávání ocenění za nejchutnější potraviny vyrobené v příslušném roce v ČR se od roku 2013 uskutečňuje vždy na podzim v Rytířském sále Senátu Parlamentu ČR, od roku 2017 pod patronací Stálé komise Senátu pro rozvoj venkova.\n\nProjekt Česká chuťovka, včetně Dětské chuťovky,  je od samého počátku významně mediálně podporován odbornými potravinářskými tituly Potravinářský zpravodaj, POTRAVINÁŘSKÁ Revue a ŘEZNICKO/UZENÁŘSKÉ noviny, významnými mediálními partnery jsou také tituly vydavatelství RIX (Prosperita, Madam Business, fresh TIME) a regionálnítelevize.cz.\n\nJak značka Česká chuťovka, tak i značka Dětská chuťovka, doplňují portfolio českých značek kvality potravin (např. Klasa, Regionální potravina apod.), neboť každá z nich vypovídá o jiných vlastnostech potraviny, důležitých pro spotřebitele.\n\n"}
{"id": "1053792", "url": "https://cs.wikipedia.org/wiki?curid=1053792", "title": "Markus Zusak", "text": "Markus Zusak\n\nMarkus Frank Zusak (* 23. června 1975 Sydney) je australský spisovatel. Mezi jeho nejznámější díla patří Zlodějka knih a Posel - obě knihy se staly mezinárodními bestsellery. Za svůj přínos v oblasti literatury pro mládež obdržel Zusak v roce 2014 cenu Margaret Edwardsové.\n\nZusak se narodil v australském Sydney. Jeho rodiče tam emigrovali na konci padesátých let - matka Lisa pochází z Německa a otec Helmut z Rakouska. Zusak má dvě sestry a jednoho bratra, ze sourozenců je nejmladší. Na University of New South Wales vystudoval anglický jazyk a dějepis.\n\nZusak napsal pět knih. První tři, Roky pod psa, Smečka rváčů a Když psi pláčou vycházely v letech 1999 až 2001 a byly přeloženy do cizích jazyků včetně češtiny. Všechny získaly řadu ocenění. Roky pod psa se Zusak snažil vydat celých 7 let. Posel, jenž se na trh dostal v roce 2002, získal od CBC cenu za knihu roku 2003, a premiér Nového Jižního Walesu mu dokonce udělil cenu Ethel Turnerové. Kniha se také dostala do užšího výběru při udílení prestižní Printzovy ceny.\n\nZlodějka knih vyšla v roce 2005 a byla přeložena do více než 30 jazyků. Kromě mnoha cen, které vyhrála v Austrálii i ve světě, se kniha dlouho držela na prvním místě žebříčku Amazon.com a na seznamu bestsellerů New York Times; stala se také bestsellerem v Brazílii, v Irsku a na Tchaj-wanu. Mezi prvními 5 nejprodávanějšími knihami se umístila ve Velké Británii, ve Španělsku, v Izraeli a v Jižní Koreji, a plánují se i další překlady. \n\nV současnosti pracuje Zusak na románu nazvaném Bridge of Clay.\n\nZlodějka knih byla v roce 2013 zfilmována (film má stejný název).\n\n\nV roce 2014 získal Zusak od Americké asociace knihoven cenu Margaret Edwardsové. Tato cena je udělována za konkrétní knihu, která představuje zásadní přínos v oblasti literatury pro mládež.\n\nV roce 2006 Zusak obdržel cenu mladého australského romanopisce roku, kterou každoročně uděluje deník Sydney Morning Herald.\n\n\n\n\n\n"}
{"id": "1053793", "url": "https://cs.wikipedia.org/wiki?curid=1053793", "title": "Thomas Helmer", "text": "Thomas Helmer\n\nThomas Helmer (* 21. duben 1965, Herford) je bývalý německý fotbalista. Nastupoval jako defenzivní záložník nebo obránce.\nS německou reprezentací získal zlatou medaili na mistrovství Evropy 1996 a stříbro na Mistrovství Evropy roku 1992. Hrál též na dvou světových šampionátech, v USA roku 1994 a ve Francii 1998. Celkem za národní tým odehrál 68 utkání, v nichž vstřelil 5 gólů.\n\nS Bayernem Mnichov vyhrál v sezóně 1995/96 Pohár UEFA. Třikrát se v dresu Bayernu stal mistrem Německa (1993/94, 1996/97, 1998/99) a jednou vyhrál německý pohár (1997/98). Tuto trofej získal i v dresu Borussie Dortmund (1988/89).\n\nPo skončení hráčské kariéry se stal sportovním novinářem.\n"}
{"id": "1053794", "url": "https://cs.wikipedia.org/wiki?curid=1053794", "title": "FC Steel Trans Ličartovce", "text": "FC Steel Trans Ličartovce\n\nFC Steel Trans Ličartovce (celým názvem: Futbalový club Steel Trans Ličartovce) byl slovenský fotbalový klub, který sídlil v obci Ličartovce v Prešovském kraji.\n\nZaložen byl v roce 1950 pod názvem DŠO Sokol Ličartovce. Výrazný přelom v historii klubu nastal v roce 1992, kdy se klubu povedlo postoupit z III. okresní třídy a následně tím odstartovat i šňůru dalších pěti postupů, která byla zakončena postupem do druhé celostátní ligy. V roce 2004 byl do klubu sloučen úspěšný košický celek 1. FC Košice. O rok později byl klub přesunut právě do Košic, kde vzniklo úplně nové fotbalové sdružení MFK Košice.\n\nSvé domácí zápasy odehrával na stadionu Ličartovce s kapacitou 2 400 diváků.\n\nZdroj: \n\n\n\nZdroj: \n\n\n\nZdroj: \n"}
{"id": "1053796", "url": "https://cs.wikipedia.org/wiki?curid=1053796", "title": "Čínská fotbalová reprezentace do 20 let", "text": "Čínská fotbalová reprezentace do 20 let\n\nČínská fotbalová reprezentace do 20 let reprezentuje Čínu na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1053797", "url": "https://cs.wikipedia.org/wiki?curid=1053797", "title": "Markus Babbel", "text": "Markus Babbel\n\nMarkus Babbel (* 8. září 1972, Mnichov) je bývalý německý fotbalista. Nastupoval na postu obránce.\nS německou reprezentací získal zlatou medaili na mistrovství Evropy 1996. Hrál též na mistrovství světa ve Francii 1998 a Euru 2000. Celkem za národní tým odehrál 51 utkání, v nichž vstřelil 1 gól.\n\nS Bayernem Mnichov vyhrál Pohár UEFA 1995/96 a s FC Liverpool Pohár UEFA 2000/01. S Liverpoolem získal i Superpohár UEFA 2001. Čtyřikrát se stal mistrem Německa, třikrát s Bayernem (1996/97, 1998/99, 1999/00), jednou s VfB Stuttgart (2006/07). S Bayernem dvakrát vyhrál německý pohár (1997/98, 1999/00).\n\nPo skončení hráčské kariéry rozjel i trenérskou dráhu, v současnosti trénuje FC Luzern.\n"}
{"id": "1053799", "url": "https://cs.wikipedia.org/wiki?curid=1053799", "title": "Nizozemská fotbalová reprezentace do 20 let", "text": "Nizozemská fotbalová reprezentace do 20 let\n\nNizozemská fotbalová reprezentace do 20 let reprezentuje Nizozemsko na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1053800", "url": "https://cs.wikipedia.org/wiki?curid=1053800", "title": "FC Družstevník Báč", "text": "FC Družstevník Báč\n\nFC Družstevník Báč (celým názvem: Futbalový club Družstevník Báč) byl slovenský fotbalový klub, který sídlil v obci Báč. Založen byl v roce 1970, letopočet vzniku byl i v klubovém emblému. V roce 2003 se klubu povedlo administrativní cestou postoupit do 2. ligy. V ní setrval až do roku 2006, kdy z finančních důvodů odstoupil a poté následně zanikl. Dle slov majitele držel báčský klub celosvětový primát v tom, že Báč bylo nejmenší sídlo, které kdy reprezentovalo fotbal na jakékoliv druhé nejvyšší fotbalové úrovni.\n\nSvé domácí zápasy odehrával na stadionu Báč s kapacitou 2 200 diváků.\n\n\nZdroj: \n\n\n\nZdroj: \n\n"}
{"id": "1053801", "url": "https://cs.wikipedia.org/wiki?curid=1053801", "title": "RFK Achmat Groznyj", "text": "RFK Achmat Groznyj\n\nAchmat Groznyj (, rusky Республиканский футбольный клуб «Ахмат») je ruský fotbalový klub, pojmenovaný na počest bývalého čečenského vůdce Achmata Kadyrova, z města Groznyj v Čečensku. Byl založen roku 1946. Své domácí zápasy hraje na stadionu Achmat-Arena s kapacitou 30 500 míst.\nKlubové barvy jsou zelená a bílá.\n\nOd sezóny 2008 hraje ruskou nejvyšší ligu.\n\n\"Aktuální k datu: 31. 8. 2017\"\n\n\n"}
{"id": "1053808", "url": "https://cs.wikipedia.org/wiki?curid=1053808", "title": "Československá fotbalová reprezentace do 20 let", "text": "Československá fotbalová reprezentace do 20 let\n\nČeskoslovenská fotbalová reprezentace do 20 let reprezentovalo Československo na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1053810", "url": "https://cs.wikipedia.org/wiki?curid=1053810", "title": "Pekka Hiltunen", "text": "Pekka Hiltunen\n\nPekka Hiltunen (* 1966 Oulu) je finský spisovatel, autor detektivně-psychologických románů, novinář. \n\nNarodil se roku 1966 v Oulu, studoval na univerzitě v Tampere. Pracuje jako novinář a redaktor v \"Helsingin Sanomat, Kuukausiliite, Me Naiset\" nebo \"Kodin kuvalehti\". Byl taktéž redaktorem novin \"Image\" a zajímá se o britské noviny. Od roku 2012 je hlavním redaktorem cestovatelských novin \"Mondo\" (vychází 11 x ročně).\n\n\"Finské pouto\" i \"Černé ticho\" jsou obratně napsané psycho-thrillery odehrávající se v Londýně. Knihy na sebe navazují. Hlavními hrdinkami jsou dvě Finky Lia a Mari, které se z přestěhovaly do Londýna. Mari vlastní Studio, s pomocí kterého se snaží řídit svět kolem sebe dle svých představ a bojovat proti zlu na vlastní pěst. Studio zastavuje zločince nebo pomáhá lidem, kteří se dostali do potíží. Mari má totiž zvláštní schopnost vidět v lidech i to, co se neodvažují říct. I když se to Lie zpočátku nelíbí a brání se tomu, Studio se stává její druhou rodinou. \n\nBěhem práce ve Studiu se z Liy (tiché Finky, která si ostatních lidí moc nevšímá) stává ostražitá žena, která pečlivě sleduje své okolí, snaží se odhalit povahu lidí, se kterými se stýká. Postupně také získáváme její psychologický profil, dozvídáme se o jejích pocitech, trápeních a tajemstvích. Hrdince Mari se Hiltunen věnuje až v druhém pokračování a v prvním díle je až dokonce jakousi tajemnou a záhadnou ženou, která je vždy o krok napřed. \n\nDěj příběhu není tolik důležitý, jako spíše popis myšlenek a pocitů Finek žijících v jiné zemi. Nevidí Finsko jako zemi zaslíbenou a mnohem raději a spokojeněji žijí v Londýně, daleko od všeho finského. I když jsou rády tam, kde jsou a mluví spolu zásadně anglicky (z finštiny používají pouze několik málo slov, která nemají v angličtině přesný ekvivalent), občas podléhají finskému zvyku a opijí se téměř do němoty. Alkohol ale v jejich životě nehraje nijak zásadní roli. Děj získává větší prostor až v druhé polovině, kdy je případ po dlouhých úvahách a přípravách rychle vyřešen. \n\nV \"Černém tichu\", volném pokračování tohoto thrilleru, se hrdinky dostávají k vyšetřování série promyšlených vražd, které jsou spojené s podivnými videi. Čtenář může sledovat, jak kousek po kousku odhalují plán vražd a jak se podílí na odhalení vraha. Během vyšetřování také přijdou o jednoho z členů týmu, což Mari velice zasáhne a Lia se rozhodne se jí dostat více pod kůži a dozvědět se více o jejím dětství, o tom jaká je a důvodech její současné činnosti. V \"Černém tichu\" můžeme taktéž mezi řádky vyčíst varování před sociálními sítěmi, sdílením dat a virtuální realitou. Na druhou stranu mohou všechny tyto věci velice dobře posloužit k dobré věci. Je však třeba užívat je s rozvahou. \n\n\"ISO\" je nejnovější Hiltunenův román, který zatím nebyl přeložen do češtiny. Hlavní hrdinou je Anni, akademicky vzdělaná žena, která zůstane kvůli své přílišné tloušťce bez práce. Hrozí jí operativní podvázání žaludku. Anni se proti tomu vzbouří a začne o svých problémech mluvit. Nejprve na setkání své terapeutické skupiny, později i veřejně pro větší společnost.\n\n\n\n\n"}
{"id": "1053815", "url": "https://cs.wikipedia.org/wiki?curid=1053815", "title": "Real Oviedo", "text": "Real Oviedo\n\nReal Oviedo (celým názvem Real Oviedo S.A.D.) je španělský fotbalový klub z města Oviedo na severu Španělska. Založen byl roku 1926. Domácí zápasy hraje na stadionu Estadio Carlos Tartiere s kapacitou 30 500 míst.\nKlubové barvy jsou modrá a bílá.\n\nV současnosti hraje v Segunda División (druhá španělská liga).\n\n"}
{"id": "1053820", "url": "https://cs.wikipedia.org/wiki?curid=1053820", "title": "Albacete Balompié", "text": "Albacete Balompié\n\nAlbacete Balompié (celým názvem Albacete Balompié S.A.D.) je španělský fotbalový klub z města Albacete ze stejnojmenné provincie. Založen byl roku 1940. Domácí zápasy hraje na stadionu Estadio Carlos Belmonte s kapacitou 17 500 míst.\nKlubové barvy jsou černá a bílá, v klubovém emblému je silueta netopýra.\n\nV současnosti hraje v Segunda División (druhá španělská liga).\n\n\n"}
{"id": "1053823", "url": "https://cs.wikipedia.org/wiki?curid=1053823", "title": "Lanová dráha Schönleiten 6er", "text": "Lanová dráha Schönleiten 6er\n\nSchönleiten 6er je šestimístná sedačková lanovka. Vede na vrchol Wildenkarkogel. Spadá do rozhradní obce Saalbach a Leogang. Pod lanovkou vede částečně červená sjezdovka Schönleiten Talstation.\n"}
{"id": "1053824", "url": "https://cs.wikipedia.org/wiki?curid=1053824", "title": "Arvo Valton", "text": "Arvo Valton\n\nArvo Valton (* 14. dubna 1935 Märjamaa) je estonský prozaik, proslavil se především krátkými povídkami.\n\nNarodil se 14. dubna 1935 v Märjamaa ve středním Estonsku, v roce 1949 byla jeho rodina deportována na Sibiř, ale v roce 1954 jim bylo povoleno vrátit se zpět do vlasti. Valton v Estonsku dostudoval univerzitu a pracoval jako inženýr. Roku 1968 se stal profesionálním spisovatelem. I přesto, že byl považován za tzv. spolehlivého spisovatele, ne vždy mu bylo dovoleno publikovat.\n\nJe považován za jednoho z nejlepší estonských povídkářů. Vidí v povídce analytický žánr. Při psaní dává okázale najevo autorskou svévoli. Ustanovuje si vlastní zákony vedení příběhu a meze jejich platnosti. Často se v jeho díle objevuje paradox. V jeho raných povídkách je obyčejný člověk považován za nejvyšší hodnotu bytí. Později je vztah jako nástroj analýzy a přemítání, laboratorní manipulace se skutečností. Kritizoval absurdní aspekty technologické revoluce.\n\nKromě povídek psal divadelní hry, filmové scénáře, libreta, cestopisy či poezii.\n\nJeho nejznámější sbírka povídek \"Osm Japonek\" je složená z povídkových knížek Kaheksa jaapanlannat (\"Osm Japonek\") a Sõnumitooja (\"Posel\"), jediný překlad tohoto díla do cizího jazyka. Dle slov Vladimíra Macury se v knize objevují „povídky, v nichž se v zásadě „reálný“ příběh odehrává v „reálném“ prostoru a jeho nositelem zůstává výrazný lidský charakter“. Na Valtonových povídkách je specifické to, že buď postava samotná, nebo situace, ve které se osoba vyskytuje, je nějaký způsobem zvláštní, podivná až vadná. Jako příklad uveďme hlavní postavu z povídky Muž se zeleným batohem, který přijde jednoho dne na nádraží a naruší veškerý pořádek tím, že si stoupne na lavici a začne předčítat. Samo o sobě by na tom nebylo nic moc divného, kdyby ovšem kvůli jeho pravidelnému čtení nebyla ustanovena komise, která dostala za úkol vyzkoumat co čte, proč čte a zdali to není nějakým způsobem nebezpečné pro lidi, kteří v čekárně čekají. Valton zde popisuje bezmocnost nefunkční byrokracie. Dalším příkladem může být hrdina povídky Učenec, který veškerý svůj čas tráví pečlivým zkoumáním sama sebe. Jako příklad podivné situace můžeme uvést povídku Vernandský chléb, kdy se muž ocitne v neznámém městě, kde mu místo chleba prodají bombu. Člověk se snaží uniknout z nezvyklých situací, ale nedaří se mu to a je donucen se smířit se svým osudem (např. v povídce Salmonela se musí hrdina smířit s pobytem v nemocnici, i když si nepřipadá nemocný).\n\n\"Ďáblova milenka\" je krátký soubor povídek, který je obsažen ve stejnojmenném sborníku povídek různých estonských autorů. Soubor se skládá ze tří povídek: \"Ďáblova milenka\" (Žena se na jednu noc stane milenkou ďábla, má pocit, že ji povzneslo, udělalo lepší, zajímavější, krásnější a poznamenalo ji to na celý život), \"Nádor\" (Lékař operuje mozek, ve kterém místo národu najde něco podivného, co ještě nikdy neviděl. Je to lidská duše. Zamyšlení lékaře nad tím, jestli vůbec může něco takového jako duše existovat), \"V lese\" (Člověk, se vypraví do lesa, kde se snaží žít, loví zvěř, sbírá bobule, ale vydrží to jen dva dny. Něco ho táhne do civilizace a tak se po dvou dnech vrátí zpět do svého města, do svého světa.)\n\nPovídková kniha \"Dům plný přízraků\" se opět nese ve stejném duchu jako Valtonova předchozí díla. Dokonce je zde znovu uvedena povídka \"Muž se zeleným batohem\".\n\n\n\n\n"}
{"id": "1053825", "url": "https://cs.wikipedia.org/wiki?curid=1053825", "title": "Tribunj", "text": "Tribunj\n\nTribunj je přímořská vesnice a opčina na pobřeží Jaderského moře. Nachází se v Chorvatsku.\n\nNejstarší část se nachází na malém ostrůvku, který je s pevninou spojen kamenným mostem. Na pobřeží se nachází přístav a marína, vrch sv. Nikoly a také místní pláž Zamalin. K Tribunji připadá i vesnička Sovlje se svou vlastní pláží.\n\nMěsto bylo poprvé zmíněno roku 1463 pod názvem Tribohunj. Tribunj byla kvůli své strategické poloze často atakována Turky, z tohoto důvodu byla na vrchu svatého Nikoly postavena středověká pevnost Jurjevgrad. Slovo Tribunj v překladu ze staroslovanštiny znamená „místo, kde se obětuje“. Oficiálně vznikla Tribunj 28. srpna 2006 oddělením od města Vodice.\n\nKaždý srpen se zde odehrávají tradiční oslí závody, které jsou jedním z velkých turistických lákadel celé oblasti. Po celý rok jsou zde pořádány různé akce jako například \"Tribunjske igre\" (Tribunjské hry).\n\nVětšina hospodářství Tribunje je založena na turismu. V Tribunji je 18 apartmánů, to znamená, že na jedny apartmány připadá asi 85 obyvatel. Dalšími významnými složkami jsou rybolov a pěstování oliv.\n\n"}
{"id": "1053826", "url": "https://cs.wikipedia.org/wiki?curid=1053826", "title": "Nozeroy", "text": "Nozeroy\n\nNozeroy je francouzská obec v departementu Jura v regionu Franche-Comté. V roce 2012 zde žilo 412 obyvatel. Je centrem kantonu Nozeroy.\n\nConte, Doye, La Favière, Longcochon, Mièges, Molpré, Rix\n\n\"Počet obyvatel\" \n\n"}
{"id": "1053828", "url": "https://cs.wikipedia.org/wiki?curid=1053828", "title": "Lanová dráha Turm 6er", "text": "Lanová dráha Turm 6er\n\nLanová dráha Turm 6er je šestimístná místní lanovka nedaleko rakouského Schattbergu a Saalbachu. Je pozoruhodná svou délkou. Lanovka má automaticky otevírací bezpečnostní rám. Pod lanovkou se nachází modrá sjezdovka \"Maisabfahrt\". Dolní stanice lanovky je spojena s městem Saalbach.\n"}
{"id": "1053830", "url": "https://cs.wikipedia.org/wiki?curid=1053830", "title": "Leporelo (album)", "text": "Leporelo (album)\n\nLeporelo je čtvrtá česká a celkově jedenáctá deska zpěvačky Ewy Farné. Album vyšlo v roce 2014 a obsahuje 12 skladeb. Deska vyšla v roce 2013 pod názvem \"(W)INNA?\" v polské verzi.\n\n"}
{"id": "1053836", "url": "https://cs.wikipedia.org/wiki?curid=1053836", "title": "Hotel Zlatibor (Užice)", "text": "Hotel Zlatibor (Užice)\n\nHotel Zlatibor (v srbské cyrilici Хотел Златибор) je jedna z dominant centra města Užice v západním Srbsku. \n\nHotel nese název podle nedalekého pohoří Zlatibor, které je v Srbsku velmi populární díky zimním sportům. Již v dobách meziválečné Jugoslávie existoval v Užici hotel s tímto názvem; po jeho zboření došlo k úbytku návštěvníků v Užici a tak padlo rozhodnutí o výstavbě nového, moderního objektu, který by splnil dobové požadavky turistů. Brutalistický hotel byl vybudován podle projektu černohorské architektky Svetlany Radović v centru města, na \"Náměstí Partyzánů\" (srbsky \"Trg partizana\"). Má celkem patnáct pater. Jeho výstavba probíhala na přelomu 70. a 80. let; zahájena byla v roce 1975 a slavnostně byl otevřen dne 24. září 1981. Kvůli jeho šedé barvě je místním obyvatelstvem posměšně nazýván \"Sivonja\" (Šedák). \n\nVe své době se jednalo o unikátní luxusně vybavený objekt, který disponoval 148 pokoji. Díky blízkosti nedaleko nově zbudovaného nádraží v Užici na trati z Bělehradu do Baru měl dobré dopravní spojení. Hotel se stal centrem řady společenských akcí a symbolem toho, co mohlo Užice nabídnout jak domácím, tak i zahraničním návštěvníkům.\n"}
{"id": "1053843", "url": "https://cs.wikipedia.org/wiki?curid=1053843", "title": "Diecéze bayonnská", "text": "Diecéze bayonnská\n\nDiecéze Bayonne (-Lescar e Oloron) (lat. \"Dioecesis Baionensis (-Lascurrensis et Oloronensis)\", franc. \"Diocèse de Bayonne-Lescar et Oloron\") je francouzská římskokatolická diecéze. Leží na území departementu Pyrénées-Atlantiques, jehož hranice přesně kopíruje. Sídlo biskupství a katedrála Sainte-Marie de Bayonne se nachází v Bayonne. Diecéze je součástí církevní provincie Bordeaux.\n\nOd 15. října 2008 je diecézním biskupem Mons. Marc Aillet.\n\nDiecéze Bayonne byla založena v průběhu 4. nebo 6. století. V důsledku konkordátu z roku 1801 29. listopadu 1801 byly zrušeny diecéze Lescar, Lombez, (Saint-Bernard de) Comminges, Aire a Tarbes, a část jejich území byla včleněna do diecéze Bayonne. Diecéze Tarbes a Aire byly 6. října 1822 obnoveny.\n\nDne 22. června 1909 byl změněn název diecéze na \"Bayonne (-Lescar et Oloron)\".\n\nOd 8. prosince 2002 je diecéze Bayonne sufragánní diecézí arcidiecéze Bordeaux (předtím byla sufragánem auchské arcidiecéze).\n\n\n"}
{"id": "1053845", "url": "https://cs.wikipedia.org/wiki?curid=1053845", "title": "Nezávislé divadlo", "text": "Nezávislé divadlo\n\nNezávislé divadlo, bylo české divadlo, které vzniklo v roce 1941 v Praze.\n\nDivadlo vzniklo v březnu roku 1941 v podzemí hotelu Ambassador na Václavském náměstí v Praze, na scéně zrušeného varieté Alhambra. Zakladateli byl Jan Snížek, architekt V. Brychta a Oldřich Rosenberg. Podnětem byla snaha najít místo pro pravidelné uvádění Snížkova pásma \"Rozmarné zrcadlo\". Uměleckým vedoucím se stal Jan Snížek.\n\nDivadlo původně hrálo jen Snížkovo pásmo – parodii soudobých divadelních konvencí – nazvanou \"Rozmarné zrcadlo\". Pásmo bylo úspěšné, Snížek jej uváděl i před vznikem Nezávislého divadla a to od prosince 1940 v Divadle Járy Kohouta. Do dubna 1942 dosáhla hra v Praze 600 repríz.\n\nNa jaře 1942 Snížek z divadla odešel na venkov, kde chtěl pokračovat v komerčním rozšiřování této hry. Po zařazení do zájezdového programu tak hra dosáhla až 1178 repríz. Snížek se se svou skupinou do Prahy vrátil v roce 1943, ale již nikoliv do Nezávislého divadla, ale do Unitárie k Divišovu Stálému divadlu, kde uvedl \"Rozmarné zrcadlo II\", věnované filmu. V roce 1944 pak Snížek založil „Rozmarné divadlo“, které působilo na jevišti Valentova Okružního divadla ve vinohradské Hajnovce.\n\nPo Snížkově odchodu Nezávislé divadlo uvádělo běžná díla činoherní dramaturgie a také konverzační hry, detektivky a veselohry. Divadlo také dělalo pořady pro děti. Od sezóny 1942/1943 divadlo provozoval na svoji koncesi už jen O. Rosenberg.\n\nSe Snížkem odešla z divadla i část souboru. V divadle však zůstal např. Bohuš Záhorský a soubor byl doplněn herci z divadel postižených nacistickou perzekucí – přišli např. Josef Chvalina, Zdeněk Hofbauer a Jarmila Smejkalová. Také přišli absolventi konzervatoře – Felix le Breux, Josef Pehr, Karel Pech, Jaromír Spal, Zdeněk Král a další. Režisérem se stal Miloslav Jareš. Dalšími členy byli Jarmila Holmová, Ludmila Vostrčilová, Taťána Vavřincová, Růžena Lysenková, Božena Helclová, Jaroslav Zrotal a Viktor Očásek. Skladatelem a dirigentem byl Eduard Ingriš, šéfem výpravy akademický malíř Josef Brož. V divadle hrál a režíroval také František Filipovský. Jako host zde vystupoval rovněž Jindřich Plachta.\n\nV říjnu 1942 odešli do Divadélka ve Smetanově muzeu Karel Houska, Josef Pehr a Jaromír Spal. V dubnu roku 1943 se stal uměleckým vedoucím Jan Škoda (odešel v červenci 1944 na místo uměleckého šéfa Intimního divadla). V květnu 1943 přišli noví členové: režisér Karel Palouš, výtvarník J. Sládek a herec Otomar Krejča. V červenci 1944 odešli Bohuš Záhorský a S. Neumannová-Škodová do Intimního divadla, Karel Palouš a Viktor Očásek do Kladna. V srpnu 1944 se stal dramaturgem Antonín Kytka, přišla Běla Jurdová z Beskydského divadla, odešla Růžena Lysenková do Pražského lidového divadla.\n\nPo postupném odchodu mnoha členů souboru a po zákazu divadelní činnosti v Protektorátu k 1. září 1944 činnost divadla skončila.\n\n\n\n"}
{"id": "1053854", "url": "https://cs.wikipedia.org/wiki?curid=1053854", "title": "The Echoing Green (album)", "text": "The Echoing Green (album)\n\nThe Echoing Green je třetím studiovým albem, a zároveň čtvrtým albem celkově, které skupina The Echoing Green vydala. Vydavatelem bylo vydavatelství SaraBellum Records\n\n\nPíseň číslo 4 je převzatá od skupiny Men Without Hats. Původní verzi písně číslo 10 nahrála skupina Figures on a Beach.\n\n"}
{"id": "1053859", "url": "https://cs.wikipedia.org/wiki?curid=1053859", "title": "Ardud", "text": "Ardud\n\nArdud (, ) je rumunské město v župě Satu Mare na severozápadě Rumunska. V roce 2011 zde žilo 6 231 obyvatel. \n\nAdministrativní součástí města jsou i vesnice Mădăras, Baba Novac, Gerăușa, Sărătura a Ardud Vii.\n\nNejstarší archeologickými nálezy v regionu pochází z doby bronzové. První písemná zmínka pochází z roku 1215.\n\nV roce 1378 se obec stala správním centrem. V roce 1481 byl severozápadně od Ardudu postaven hrad. Svůj vojenský význam ale brzy ztratil a od roku 1730 byl přestavován na zámek. Od 19. století chátral a během druhé světové války byl zničen úplně.\n\nV 18. století se v Ardudu stejně jako v dalších oblastech Satumarské župy začali usazovat němečtí osadníci – satmarští Švábové.\n\nDo roku 1918 patřila obec Maďarskému království. Po první světové válce připadla Rumunsku, v letech 1940 až 1944 v důsledku druhé vídeňské arbitráže opět připadlo Maďarsku. V roce 2006 získal Ardud status města.\n\nNejdůležitějšími hospodářskými odvětvími jsou zpracování dřeva, stavební průmysl, zemědělství a obchod.\n\n"}
{"id": "1053860", "url": "https://cs.wikipedia.org/wiki?curid=1053860", "title": "Manuela Di Centaová", "text": "Manuela Di Centaová\n\nManuela Di Centa přechýleně Centaová (* 31. ledna 1963, Paluzza) je bývalá italská běžkyně na lyžích. Je dvojnásobnou olympijskou vítězkou. Má dosažené bakalářské vzdělání v oboru politologie.\n\nV italské reprezentaci debutovala ve věku 17 let, o dva roky později se zúčastnila poprvé mistrovství světa 1982.\n\nPětinásobná účast na Zimních olympijských hrách (1984, 1988, 1992, 1994, 1998).\n\nV roce 1999 byla zvolena členem Mezinárodního olympijského výboru.\n\nManuela Di Centaová se stala první italskou ženou, která zdolala 23. května 2003 nejvyšší horu světa Mt.Everest.\n\nV roce 2006 byla členskou italského parlamentu za stranu Forza Italia. V roce 2008 byla zvolena za stranu PdL.\n\n"}
{"id": "1053865", "url": "https://cs.wikipedia.org/wiki?curid=1053865", "title": "Seznam barcelonských biskupů a arcibiskupů", "text": "Seznam barcelonských biskupů a arcibiskupů\n\n\n\nSeznam biskupů na stránkách arcidiecéze\n"}
{"id": "1053869", "url": "https://cs.wikipedia.org/wiki?curid=1053869", "title": "Mihkel Mutt", "text": "Mihkel Mutt\n\nMihkel Mutt (* 18. února 1953 Tartu) je estonský spisovatel, divadelní kritik a šéfredaktor literárního časopisu \"Loomingin\".\n\nNarodil se roku 1953. Jeho otec byl jazykovědec a překladatel. Svou kariéru začal jako kritik a redaktor, poté přešel k psaní povídek. Taktéž psal a překládal divadelní hry nebo cestopisy o Novém Zélandu, Mongolsku, Švédsku a Anglii. Mezi lety 1997 a 2007 působil jako šéfredaktor kulturního týdeníku \"Sirp\". Od roku 2007 je šéfredaktorem kulturního měsíčníku \"Looming\".\n\nJako autor je konzervativní, ale plný hravosti, spojuje anglický humor a základní texty estonské literatury. V jeho románech, divadelních hrách a povídkách se objevuje snobství, sarkasmus, ironie, arogance. V pozdějších pracích již nejsou tyto rysy tak výrazné. Jeho knihy balancují mezi modernismem a postmodernismem.\n\n\nV češtině od Mihkela Mutta vyšly pouze dvě povídky, a to v souboru nazvaném \"Ďáblova milenka\".\n\n\n"}
{"id": "1053874", "url": "https://cs.wikipedia.org/wiki?curid=1053874", "title": "Wang Ao (ministr)", "text": "Wang Ao (ministr)\n\nWang Ao (​​; 4. března 1384 – 2. prosince 1467) byl politik čínské říše Ming. V letech 1453–1467 vykonával funkci ministra státní správy.\n\nWang Ao používal zdvořilostní jméno Ťiou-kao (). Obdržel posmrtné jméno Čung-su (, volně „Oddaný a vážený“).\n\nWang Ao pocházel z okresu Jen-šan (v moderní prefektuře Cchang-čou) v provincii Che-pej, narodil se 4. března 1384. Ve snaze o úřední kariéru studoval konfucianismus, přihlásil se k úřednickým zkouškám a roku 1415 úspěšně složil nejvyšší z nich – palácové zkoušky. Poté sloužil v nižších srupních státní správy, roku 1426 byl na doporučení Jang Š’-čchiho povýšen a jmenován vyšetřujícím cenzorem \"ťien-čcha jü-š’\". S nástupen císaře Jing-cunga (císař 1435–1449 a 1457–1464) byl opět povýšen (na asistenta ředitele kontrolního úřadu) a vysílán do provincií likvidovat vzpoury, od roku 1441 velel vojskům v Liao-tungu. Roku 1442 povýšil na zástupce ředitele kontrolního úřadu a po pěti letech se stal jeho ředitelem.\n\nRoku 1449 ho nová vláda císaře Ťing-tchaje na nějakou dobu odvolala, roku 1452 ho panovník pověřil správou provincií Kuang-tung a Kuang-si. Následující rok dosáhl vrcholu kariéry, když se s podporou ministra vojenství Jü Čchiena stal ministrem státní správy (ministrem do roku 1457 zůstal i starý Wang Č’). V této funkci odpovídal za jmenování, hodnocení a povyšování všech úředníků civilní větve administrativy. Okolí i panovníci si ho vysoce vážili; po státním převratu začátkem roku 1457, kdy se na trůn vrátil Jing-cung, zůstal ve funkci jako jediný z ministrů. Na svém místě zůstal i po úmrtí Jing-cunga a nástupu jeho syna Čcheng-chuy roku 1464. Jeho čestnost a schopnost rozpoznat kvality podřízených (spolu s obdobnými kvalitami Wang Č’a) přispěla ke kontinuitě a stabilitě mingské státní správy v prostřední třetině 15. století.\n\nZemřel 2. prosince 1467, za své zásluhy od císaře Čcheng-chuy obdržel posmrtné jméno Čung-su, „Oddaný a vážený“.\n"}
{"id": "1053875", "url": "https://cs.wikipedia.org/wiki?curid=1053875", "title": "Naučná stezka Ležáky – Miřetice", "text": "Naučná stezka Ležáky – Miřetice\n\nNaučná stezka Ležáky – Miřetice je turistická trasa otevřená roku 2011 vedoucí po místech odboje za druhé světové války v okolí Ležáků. Celková délka stezky dosahuje 13 kilometrů a je na ní zbudováno úhrnem osm zastavení. Stezku lze absolvovat také na jízdním kole, které je možné si zapůjčit v Ležákách. Po trase naučné stezky se koná orientační běh pojmenovaný „Memoriál Karla Kněze“ (Karel Kněz byl četník z blízkého Vrbatova Kostelce, který za války odbojářům aktivně pomáhal a nakonec zvolil smrt sebevraždou, než by padl do rukou nacistů).\n"}
{"id": "1053876", "url": "https://cs.wikipedia.org/wiki?curid=1053876", "title": "Bědovická plošina", "text": "Bědovická plošina\n\nBědovická plošina je geomorfologický okrsek ve střední části Třebechovické tabule, ležící v okresech Hradec Králové a Rychnov nad Kněžnou v Královéhradeckém kraji\n\nÚzemí okrsku se nachází zhruba mezi sídly Blešno (na severozápadě), Ledce (na severu), Bolehošť (na severovýchodě), Čestice (na jihovýchodě) a Albrechtice nad Orlicí (na středozápadě). Uvnitř okrsku leží města Třebechovice pod Orebem a Týniště nad Orlicí, stejně jako titulní osada Bědovice.\n\nOkrsek Bědovická plošina (dle značení Jaromíra Demka VIC–2B–7) geomorfologicky náleží do celku Orlická tabule a podcelku Třebechovická tabule.\n\nAlternativní členění Balatky a Kalvody okrsek Bědovická plošina nezná, uvádí pouze jiné okrsky Třebechovické tabule: Opočenský hřbet, Rychnovský úval, Českomeziříčská kotlina, Černilovská tabule a Choceňská plošina.\n\nPlošina sousedí s dalšími okrsky Orlické tabule: Černilovská tabule na severu, Opočenský hřbet na východě, Rychnovský úval na jihovýchodě a Orlické nivy na jihu a západě.\n\nVýznamným vrcholem Bědovické plošiny je \"Oreb\" (256 m n. m.).\n\n"}
{"id": "1053878", "url": "https://cs.wikipedia.org/wiki?curid=1053878", "title": "Bulharská fotbalová reprezentace do 20 let", "text": "Bulharská fotbalová reprezentace do 20 let\n\nBulharská fotbalová reprezentace do 20 let reprezentuje Bulharsko na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1053879", "url": "https://cs.wikipedia.org/wiki?curid=1053879", "title": "Vangio a Sido", "text": "Vangio a Sido\n\nVangio a Sido (1. století) byli dva bratři z germánského kmene Kvádů, kteří se kolem roku 50 zmocnili vlády nad Vanniovým královstvím (\"Regnum Vannianum\"), které se rozkládalo na území mezi řekou Moravou a Váhem, Tacitus přímo uvádí \"Danuvium ultra inter flumina Marum et Cusum.\" Jednalo se o území dnešního západního Slovenska a pravděpodobně i příhraničí Moravy a Dolního Rakouska.\n\nVangio a Sido byli synové sestry Vannia, vládce Vanniova království. Vannius byl podle Tacita \"známý a oblíbený u svých krajanů\", ale během dlouhé vlády se změnil v tyrana a nepřítele sousedních germánských kmenů, hlavně kmenové konfederace Lugiů a Hermundurů, kterým vládl Vibilius, a kteří ovládali území dnešní Moravy a Čech. Tyto kmeny se chystali Vannia s pomocí Vangia a Sida sesadit z trůnu. Římský císař Claudius se rozhodl zůstat mimo konflikt, a proto často udílel příkazy římskému pověřenci v Panonii Publiovi Histerovi, aby nezasahoval do sporu barbarských kmenů na severu od Dunaje a pouze v případě svržení Vannia, který byl spojenec Římanů mu mělo být poskytnuto útočiště v Panonii a bude-li třeba na obranu severních hranic Panonie vyslat legii římských vojáků, která by měla odstrašující účinek pro kmeny Lugiů a Hermundurů. K převratu nakonec opravdu došlo kolem roku 50, kdy Vangio a Sido spolu s hermundurským vládcem Vibiliem donutili Vannia prchnout do azylu v Panonii. Římané se poté stáhli na jižní stranu řeky Dunaj, obávali se zasahovat severněji. Území mezi Moravou a Váhem přitahovalo germánské kmeny kvůli bohatství, které se Vanniovi podařilo drancováním nashromáždit. Vlády nad územím rozpadajícího se království se ujali Vangio a Sido, kteří si území rozdělili mezi sebe. Sido byl u moci ještě v roce 69, kdy bojoval po boku Flaviovců spolu s Italikem, náčelníkem Cherusků, který se stal nástupcem Vangia.\n"}
{"id": "1053880", "url": "https://cs.wikipedia.org/wiki?curid=1053880", "title": "Wang Ao (velký sekretář a básník)", "text": "Wang Ao (velký sekretář a básník)\n\nWang Ao (​​; 1450–1524) byl politik, esejista a básník čínské říše Ming. Jako politik dosáhl za vlády císaře Čeng-te místa velkého sekretáře, jako esejista vynikl ve skládání osmidílných esejů.\n\nWang Ao používal zdvořilostní jméno Ťi-č’ () a pseudonym Šou-si (). Obdržel posmrtné jméno Wen-kche (, volně \"Kultivovaný a čestný\").\n\nWang Ao pocházel ze Su-čou, narodil se roku 1450. Pocházel z úřednické rodiny a ve snaze o úřední kariéru studoval konfucianismus, úřednickými zkouškami prošel vynikajícím způsobem – byl první v provinčních (1474) i metropolitních (1475) zkouškách a prvenství v nejvyšším stupni úřednických zkoušek, palácových zkouškách, mu uniklo jen kvůli ovlivnění hodnocení jeho eseje ze strany Šang Lua, předsedy zkouškové komise. Šang Lu totiž „tři prvenství“ získal (jako jediný za tři staletí trvání říše Ming) a nechtěl aby někdo jiný získal stejné prestižní postavení. Proto na první místo prosadil Sie Čchiena. Na Wang Aově úspěchu mělo podíl jeho mistrovství v psaní esejů ve formě osmidílného eseje. Od druhé poloviny 80. let působil Wang Ao ve zkušebních komisích metropolitních zkoušek a jeho eseje se staly vzorem pro studenty, i proto se osmidílný esej rozšířil a začal být od kandidátů vyžadován. Sám Wang Ao přitom považoval osmidílný esej za příliš jednostrannou literární formu, než aby v ní mohli uspět všichni nadaní kandidáti a opakovaně žádal o rozšíření programu zkoušek o poezii a popisné básně fu, případně o mimořádné zkoušky z poezie, historie a filozofie.\n\nPo složení zkoušek sloužil v akademii Chan-lin, v letech 1506–1509 zastával vysokou funkci velkého sekretáře.\n\nRoku 1509 byl odvolán a odešel na odpočinek do rodného Su-čou. Zde psal poezii a těšil se velké vážnosti. Zemřel roku 1524, za své zásluhy od císaře (Ťia-ťinga) obdržel posmrtné jméno Wen-kche, „Kultivovaný a čestný“.\n"}
{"id": "1053883", "url": "https://cs.wikipedia.org/wiki?curid=1053883", "title": "Teplický potok", "text": "Teplický potok\n\nNázev Teplický potok má více vodních toků:\n\n"}
{"id": "1053885", "url": "https://cs.wikipedia.org/wiki?curid=1053885", "title": "Králové ro(c)ku", "text": "Králové ro(c)ku\n\nKrálové ro(c)ku (v anglickém originále \"Tenacious D in The Pick of Destiny\") je německo-americký komediální filmový muzikál z roku 2006 režírovaný Liamem Lynchem. Ústřední role v něm mají Jack Black a Kyle Gass, kteří tvoří hudební duo Tenacious D.\n\nThe Pick of Destiny znamená magické „trsátko osudu“, které svému majiteli propůjčuje nadpozemské hudební schopnosti. Dvojice se jej pokouší vypátrat.\n\n\nMladý Jack Black (JB) z Kickapoo v Missouri chce hrát rockovou hudbu, která dráždí jeho bigotní rodiče. Když mu jednoho dne strhá otec plakáty oblíbených kapel ze zdi, obrátí se o pomoc na Ronnieho Jamese Dia z kapely Dio (poslední nestržený plakát na dveřích). Dio z plakátu mu potvrdí, že pokud se chce stát rockovým muzikantem, musí opustit dům rodičů a hledat parťáka a Hollywood, kde jsou nejlepší kapely.\nO několik let později tam JB dorazí a na pláži potká Kylea Gasse (KG). Obdivuje jeho techniku a společně si zajamují. KG ale nemá zájem o spolupráci a odchází. Později v noci Jacka přepadne na ulici gang darebáků a zmlátí ho. KG jde náhodou kolem a JB na něj udělá dojem, protože darebákům nechtěl dát jeho trsátko. Vezme ho k sobě domů a hodlá ho učit.\n\nJB se učí různým trikům jako je frajerský skluz (skluz po kolenou), péroklik (klik pouze penisem), s KG kouří marijuanu a hraje pro vydělání peněz na ulici. Závěrečným testem je pódiový simulátor, který ale JB neudělá. Během něj však dojde Kylemu vzkaz na záznamník od rodičů, kteří ho informují, že po 15 letech jejich finanční podpory na jeho cíl stát se slavným rockerem mu přestanou posílat peníze, protože je to zbytečné. Na nájem si odteď musí vydělat sám. JB pozná, že ho KG vodil za nos. KG to chce vzdát, ale na Jacka udělá dojem nová kytara, kterou mu Kyle koupil. Věří, že si vydělají na nájem muzikou. Přijímají název Tenacious D.\n\nPřihlásí se do hudební soutěže o finanční prémii v jednom místním klubu. JB si uvědomí, že pokud chtějí vyhrát hlavní cenu, musí přijít s něčím originálním, s něčím, co vytře všem sluch.\n\nPo několika neúspěšných pokusech složit hitovku si JB probírá hudební časopisy s kapelami AC/DC, Van Halen, The Who a rád by věděl, jaký je rozdíl mezi nimi a těmito úspěšnými kapelami. Kyle si všimne, že všechny kapely používají stejné trsátko. Jdou do obchodu Kytarové centrum a ptají se na trsátko prodavače. Ten je vezme do zákulisí a řekne jim, že právě narazili na největší tajemství v historii rocku. Vypráví jim příběh, který sahá až do středověku:\n\nKdyž si všiml vlivu trsátka na svého majitele, začal pátrat po historii. Nechal práce, odjel do Říma a naučil se latinsky, aby získal důvěru nočního knihovníka ve Vatikánu. Získal cenný pergamen, který během 6 let přeložil. Stálo v něm:\nV minulosti temný čaroděj využil černé magie, aby přivolal Satana. Strhla se mezi nimi bitva, v níž se ukáže vládce pekel jako příliš mocný. Čaroději přispěchá na pomoc kovář a podkovou vyrazí Satanovi zub. Čaroděj použije zaklínadlo: \"Tam, odkud jsi přišel zůstaneš, dokud zas celý nebudeš.\" Satan je vtažen zpět do pekel a jáma v zemi se uzavře. Temný čaroděj přežil a odměnil se kováři. Ze Satanova zubu vyrobil trsátko, kterým kovář brnkal na svou loutnu před oknem své vyvolené, dokud nebyla celá vlhká. Takto získal její srdce. Trsátko osudu pak po jeho smrti střídalo majitele, objevilo se na americkém jihu, vedlo ke zrodu blues a rock'n'rollu. V současnosti je v muzeu rock'n'rollové historie, téměř nedobytné pevnosti.\n\nTenacious D si půjčí auto a jedou získat trsátko osudu. V bistru se KG nechá zlákat dívkami na party, zatímco naštvaný JB pokračuje podle svého plánu sám. Dvojice se opět sejde poté, co se Kyle na party ztrapní a Jack prožije po pozření několika hub halucinogenní stav (a několikrát značně riskuje svůj život). Přes nekompetentní ochranku proniknou do muzea a ukradnou trsátko.\n\nPři cestě zpět jim ztíží návrat policie, ale hoši se v pořádku dostanou domů. Před klubem se pohádají, kdo bude mít první trsátko a rozlomí jej na dvě půlky. Promotér akce je utěšuje a vysvětlí jim, že na nějakém satanském trsátku vlastně vůbec nezáleží, jde o to hrát hudbu, které budou věřit. Muzikanti ho poslechnou, nechají rozlomené trsátko na zemi a jdou dovnitř. Promotér obě půlky zvedne a promění se v Satana. Nyní má svou chybějící část těla zpět. KG a JB, kteří se vrátili z baru, teď musí pro záchranu svých životů podstoupit rockový souboj. Když vyhrají, ďábel odtáhne zpět do pekla a zaplatí za ně nájem. Když prohrají, JB navrhne, že si Satan může vzít s sebou KG a udělat si z něj svého sexuálního otroka. I když se snaží, neporazí ho a Satan se pokusí vystřelit po KG blesk. Zachrání ho Jack, který se před něj vrhne i s kytarou, od níž se blesk odrazí zpět a utrhne Satanovi roh. Pohotový Jack jej vezme a použije zaklínadlo. Satan s nadávkami zmizí z povrchu zemského.\n\nTenacious D si pokouší vzpomenout na píseň, kterou hráli při rockovém souboji s ďáblem a která by mohla být „nejlepším songem na světě“, ale nedaří se jim to. Zakouří si z dýmky vyrobené z jeho rohu. V závěrečné scéně chce JB po KG veledílo, které hodlá nahrát na magnetofonovou pásku. Kyle dlouho mlčí a nakonec z něj vyjdou pouze větry.\n\n\n"}
{"id": "1053888", "url": "https://cs.wikipedia.org/wiki?curid=1053888", "title": "Kofilin", "text": "Kofilin\n\nKofiliny (též rodina ADF/kofilin) představují malou skupinu proteinů o velikosti asi 15 kDa, které se váží na monomerický i polymerovaný aktin a ovlivňuje jeho vlastnosti. Jednobuněčné eukaryotické organismy mají obvykle jen jeden kofilinový protein, živočichové jako myš či člověk mají rovnou tři: kofilin-1, kofilin-2 a ADF.\n\nKofilin se váže převážně na takové aktinové podjednotky, které mají navázaný ADP a nikoliv ATP. Po vazbě kofilin urychluje uvolnění fosfátu (P) z takové aktinové podjednotky, čímž vyvolává depolymeraci (rozpad) aktinových mikrofilament. Tomu pomáhá i schopnost kofilinů stimulovat příčné zlomy v aktinových vláknech („severing“). Ze současných výzkumů je ovšem jasné, že pole působnosti kofilinu je mnohem širší. Udává se, že reaguje jako senzor na téměř jakoukoliv fyziologickou změnu v prostředí a vyvolává odpověď na ni. Za určitých okolností dokonce vytváří hyperstabilní aktinové polymery, které jsou příznačné pro některé patologie.\n"}
{"id": "1053893", "url": "https://cs.wikipedia.org/wiki?curid=1053893", "title": "Datovod", "text": "Datovod\n\nDatovod je posloupnost prvků pocházejícího ze zdroje, který podporuje agregační operace. To znamená, že:\nAnglický termín stream je možné přeložit jako proud. Tento termín se již ovšem používá pro jiný druh objektů – objektů sloužících k dopravě dat od zdroje k cíli (datové proudy). Aby se předešlo případným zmatkům v terminologii, v tomto článku se pracuje s termínem datovod.\n\nAutoři osmé verze programovacího jazyka Java se rozhodli vytvořit nový typ objektů (datovody), které umožňují pracovat se skupinou jiných objektů. Datovody jsou v určitém smyslu ekvivalentem kolekcí (seznam, mapa, set), jsou ovšem mnohem sofistikovanější. Kolekce se využívají ve valné většině všech Java programů, protože programy musí nějakým způsobem umět seskupovat a zpracovávat data. Ačkoliv jsou tedy kolekce pro programy nezbytné, jejich dosavadní možnosti jsou omezené a neodpovídají v současnosti potřebám programátorů.\n\nPříkladem může být situace, kdy je potřeba vytvořit kolekci bankovních transakcí klienta k tomu, aby se tyto transakce mohly dále zpracovat a získat z nich další data jako například největší částku peněz, kterou klient jednorázově utratil. Tyto operace prováděné nad kolekcemi jsou velmi podobné SQL dotazům a většina databází je umožňuje provádět deklarativně. Psáno pomocí SQL dotazu, největší částku peněz utracenou jednorázově a identifikační číslo této transakce lze získat jako:\n\nUkázka SQL dotazu na nalezení největší jednorázově utracené částky\n\nProgramátor pouze určí, co očekává za výsledek a SŘBD udělá všechnu práci za něj. Díky tomu se může více věnovat definici výsledku, který potřebuje, aniž by se musel starat i o implementaci vyhledávacího algoritmu. Rovněž je často potřeba umožnit rychlé zpracování velkého množství dat v kolekcích a dosavadní paralelní programování je náročné a velmi náchylné na chyby. Datovody umožňují zpracovávat data deklarativním způsobem a zároveň mají možnost využít více procesorů k jejich práci, aniž by musel programátor vytvářet jakákoli vlákna. Potřebu modernizovat kolekce si programátoři uvědomovali už dlouho, proto se někteří z nich rozhodli vytvořit vlastní knihovny, které by rozšířily a vylepšily jejich funkčnost. Příkladem může být knihovna Guava a Apache Commons Collections. Autoři Java 8 přichází s vlastní oficiální verzí knihovny pro efektivnější manipulování s kolekcemi dat. \n\nDatovod se od kolekcí liší v několika věcech:\n\nKnihovna java.util.stream obsahuje mj. rozhraní Stream<T>, který definuje operace, které se mohou vykonat nad zpracovávanými daty. Tyto operace lze rozdělit do dvou kategorií na průběžné (intermediate) a koncové (terminal).\n\nPrůběžné operace\n\nPrůběžné operace jsou charakteristické tím, že vracejí jako výslednou hodnotu datovod, což umožňuje řetězení operací nad zpracovávanými daty. Tyto operace vždy vracejí nově vytvořený datovod a navíc neprovádí žádné zpracování dat, dokud není nad datovodem zavolána koncová operace. Tato strategie vyhodnocování je označována jako „odložená“ (lazy). Níže se nachází tabulka s výčtem některých průběžných operací. \nKoncové operace\n\nTyto operace produkují výsledek z proudu datovodů a zakončují jejich činnost. Níže uvedená tabulka obsahuje výčet několika nejpoužívanějších koncových operací. Níže se nachází tabulka s výčtem některých koncových operací.\nNíže uvedený kód znázorňuje zřetězení datovodů, na kterém je možné vidět průběžné a koncové operace. Cílem tohoto kódu je vyfiltrovat nanejvýš 2 studenty, kteří jsou starší 18 let, a uložit si jejich jména.\n\nAby bylo možné procházet prvky v kolekci, musí být iterace nadefinovaná programátorem použitím například for each cyklu. Tento způsob iterace se nazývá externí. V níže uvedeném kódu je seznam studentů procházen sekvenčně pomocí for each cyklu a jména studentů jsou ukládána do seznamu names.\n\nUkázka kódu znázorňující procházení seznamu studentů pomocí externího iterátoru\n\nDatovody ovšem umožňují tzv. interní iteraci, což znamená, že kód k procházení kolekce je nadefinovaný v samotné knihovně datovodů. Programátor tedy pouze určí, která kolekce se má procházet, a JDK následně rozhodne, jak se bude daná kolekce procházet. Níže uvedená ukázka kódu znázorňuje procházení seznamu pomocí interního iterátoru.\n\nUkázka kódu znázorňující procházení seznamu studentů pomocí interního iterátoru\n\nZdrojem vstupních dat pro datovod je seznam studentů. Metoda map poslouží k získání jmén studentů a metoda collect vrátí seznam obsahující výsledné prvky.\n\nNa tomto příkladu je znázorněno procházení kolekcí a filtrování prvků pomocí datovodů. Cílem kódu je vyfiltrovat všechny zaměstnance starší 40 let. \n\nMetoda stream vytváří datovod obsahující jednotlivé prvky seznamu zaměstnanců a vrací na výstupu tento datovod. Tato metoda využívá interního iterátoru k procházení jednotlivých prvků seznamu. Zdrojem dat pro metodu filter jsou prvky datovodu, který byl vytvořen v předchozí operaci. Metoda filter následně vytváří nový datovod, který obsahuje prvky splňující podmínku, která byla metodě předána jako parametr. Metoda collect nakonec vloží vyfiltrované prvky do měnitelného kontejneru. Ve výše uvedeném příkladu je použita metoda toList, která vrátí seznam obsahující výsledné prvky. \n\nMetoda filter dostává jako parametr instanci funkčního rozhraní Predicate<T> deklarující metodu test, která jako parametr dostává objekt typu T a vrací boolean. Tato metoda slouží k vyhodnocení pravdivosti predikátu nad zadanou hodnotu. V tomto příkladě je metodě filter předán lambda-výraz e -> e.getAge() > 40, který vyhodnocuje, zda je zaměstnanci více než 40 let. Jak bylo řečeno výše, metoda toList vrací seznam (java.util.List<E>) obsahující výsledné prvky agregačních operací. \n\nPoužívání API, které je nadefinované v knihovně java.util.stream umožňuje programátorovi psát kód, který je stručný, přehledný a deklarativní. Tím, že vlastní implementace funkčnosti je ponechána knihovně, je umožněno vykonávání kódu hned na několika procesorech. Rychlost programu se tím zrychluje a práce programátora značně usnadňuje.\n\n\n\n"}
{"id": "1053894", "url": "https://cs.wikipedia.org/wiki?curid=1053894", "title": "Jedle sicilská", "text": "Jedle sicilská\n\nJedle sicilská (\"Abies nebrodensis\") je jehličnatý strom z čeledi borovicovité, z rodu jedlí, přirozeně rostoucí na Sicílii, a blízký příbuzný jedle bělokoré.\n\n\nStálezelený, jehličnatý strom, dorůstající 15-25 m. Kmen dosahuje průměru 1 m. Koruna je široká a zaoblená nebo zploštělá. Borka je mělce rozbrázděná a vločkovitá, oranžová. Pupeny jsou vejčitě kuželovité a hladké, červenohnědé. Letorosty jsou šedozelenožluté, rýhované. Jehlice jsou 1,5-2,5 cm dlouhé a 2 mm široké a 0,5 mm vysoké, seshora leskle tmavozelené, vespod se dvěma zelenobílými stomatárními proužky, na koncích zaoblené, vroubkované a někdy i (vysoko u starých stromů) také špičaté, umístěné v přeslenu (\"verticillus\"), čímž se tato jedle odlišuje od ostatních jedlí, vyskytujících se v této oblasti. Samčí šištice jsou 15-20 mm dlouhé, zelenožluté. Samičí šištice (šišky) jsou válcovité, na vrcholu zaoblené, 13-20 cm dlouhé a 4 cm široké, zpočátku zelené či červenohnědé, později dozráváním tmavohnědé. Semena jsou 7 mm dlouhá, se dvěma křídly.\n\nJedle sicilská (\"Abies nebrodensis\") je blízce příbuzná jedli bělokoré (\"Abies alba\") (jedle bělokorá ji nahrazuje v pohoří Apeniny v Itálii a jinde dále směrem na sever v Evropě). Někteří botanici považují jedli sicilskou za varietu jedle bělokoré – \"Abies alba\" varieta \"nebrodensis\".\n\nDomovinou stromu je Sicílie, zde se vyskytuje endemicky v pohoří Madonie a v minulosti též v pohoří Nebrodi, kde se dnes již nevyskytuje (obě pohoří jsou součásti sicilských Apenin).\n\nHorský strom, roste v nadmořských výškách kolem 1500 m ve vápencových půdách.\nJedle sicilská má ráda přímé slunce, dobře snáší sucho, stačí jí jen minimum vody, je dobře použitelná pro takzvaný Xeriscaping (z řeckého xeros=suchý a anglického scape=escape=utéct), to znamená pěstování rostlin bez dodatečného zalévání či jen s minimálním nutným zaléváním v oblastech s nedostatkem vody.\nMrazuvzdorný do −17 °C. Dříve v sicilských lesích převládala jedle sicilská spolu s bukem lesním \"Fagus sylvatica\", nyní vzácná jedle sicilská roste hlavně s hlohem jednosemenným \"Crataegus monogyna\", cesmínou ostrolistou \"Ilex aquifolium\", trnkou obecnou \"Prunus spinosa\" a dalšími.\n\nV minulosti využíván pro dřevo ve stavebnictví a jako palivo, dnes je již pro tohle využití příliš vzácný.\n\nKriticky ohrožený strom – současná populace čítá 30 dospělých jedinců (vzrostla z 24 díky záchrannému programu financovanému z finančního nástroje Evropské unie LIFE, který probíhal na Sicílii v letech 2001-2005). Stav populace je stabilní. Od začátku 19. století byl strom silně kácen pro dřevo, další škody na jeho populaci způsobila eroze. V současnosti představuje hlavní nebezpečí pro populaci tohoto stromu extrémně nízký počet dospělých jedinců a lesní požáry. Pokusy o znovuvysazování mají jen částečný úspěch, hlavně pro přílišné spásání hospodářskými zvířaty místních farmářů. Probíhají In situ programy financované nástroji EU. Jejich cílem je stabilizovat existující dospělou populaci stromu a zvýšit šanci na přežití přirozeně se vyskytujících semenáčů a stromů vysazených prostřednictvím ex situ programů, obnovení původních druhů eliminací konkurenčních cizích druhů a obnovení původního ekosystému. Ex situ programy se zaměřují na pěstování jedle sicilské v Botanické zahradě v Palermu a letních vilách po okolí, dále na pěstování v botanických zahradách a arboretech jinde v Evropě.\n\n"}
{"id": "1053896", "url": "https://cs.wikipedia.org/wiki?curid=1053896", "title": "ManPower 4", "text": "ManPower 4\n\nManPower 4 je estonský hudební kvartet, který spolu s Malcolmem Lincolnem reprezentoval svou zemi na Eurovision Song Contest 2010. Současnými členy jsou Jaanus Saago, Andrei Ozdoba, Mick Pedaja a Kristjan Knight.\n\nSpolu s duem Malcolm Lincoln se ManPower 4 přihlásili do estonského národního kola \"Eesti Laul 2010\" s písní \"\"Siren\"\". Skladba národní kolo vyhrála a následně reprezentovala spolu s kvartetem \"ManPower 4\" Estonsko na Eurovision Song Contest 2010. \n\nVystoupili prvním semifinále Eurovision Song Contest 2010 dne 25. května 2010 v Oslu, ze kterého se ale nedokázali kvalifikovat.\n\n\n\n\n"}
{"id": "1053900", "url": "https://cs.wikipedia.org/wiki?curid=1053900", "title": "LGBT práva ve Švédsku", "text": "LGBT práva ve Švédsku\n\nPráva leseb, gayů, bisexuálů a translidí (LGBT) ve Švédsku jsou považována za jedny z nejprogresivnějších v Evropě a ve světě. Stejnopohlavní sexuální aktivita byla legalizována r. 1944 a legální věk způsobilosti k pohlavnímu styku sjednocen v r. 1972. Homosexualita se vyškrtla ze seznamu nemocí v r. 1979. Švédsko se také stalo první zemí na světě, která umožnila transsexuálům podstupovat chirurgickou změnu pohlaví v r. 1972 a spolu s tím vyřadila transvestitismus jako nemoc. Transsexualita byla ze seznamu nemocí vyřazená v r. 2008. Od r. 2013 můžou transsexuálové podstupovat změnu pohlaví bez nutnosti chirurgické změny. Po legalizaci registrovaného partnerství r. 1995 se Švédsko stalo sedmou zemí na světě, která legalizovala celostátně stejnopohlavní manželství r. 2009. Diskriminace na základě sexuální orientace a genderové identity je zde zakázána od r. 1987 a od r. 2003 si můžou homosexuální páry osvojovat děti. Lesbické páry dostaly rovný přístup k asistované reprodukci r. 2005. Švédsko je považováno za jednu za jednu z nejliberálnějších zemí v Evropě a ve světě s velkou většinou populace podporující LGBT práva.\n\nŠvédsko dekriminalizovalo stejnopohlavní sexuální aktivitu r. 1944 a v tom samém roce stanovilo věk způsobilosti k pohlavnímu styku na 18 let. V r. 1987 se z důvodu šíření HIV přijaly zákony proti sexu v gay saunách a proti homosexuální prostituci. Ty se posléze zrušily r. 2004. V r. 1972 Švédsko jako první na světě umožnilo transsexuálům podstupovat změnu pohlaví a věk způsobilosti k pohlavnímu styku pro homosexuály byl snížen na 15 let. Do několika měsíců se Švédsko zařadilo mezi několik dalších zemí vyřazujících homosexualitu ze seznamu nemocí. Transvestitismus přestal být považován za nemoc r. 2008.\n\nHomosexuální páry získaly možnost uzavírat registrované partnerství r. 1995. Tento institut jim dával stejná práva a povinnosti přístupná manželským párům mimo výjimky uvedené v § 3 a § 4. Čili zákon o registrovaném partnerství přímo přebíral veškerá ustanovení ze zákona o manželství kromě výjimek dle § 3 a § 4.\n\nOd r. 2009 přestaly být uznávány nově uzavřená registrovaná partnerství z důvodu uzákonění manželství pro všechny. Přijetí nového zákona nemělo vliv na již existující partnerství. Ta můžou být změněná na manželství, pokud se k tomu registrované páry samy rozhodnou.\n\nS účinností od 1. května 2009 se manželství mezi osobami téhož pohlaví stalo legálním dle stanoviska vlády publikovaného v březnu 2007 a podepsáno justičním kancléřem justice Hansem Regnerem, který se na tvorbě genderově-neutrálního manželství sám podílel.\n\nBývalá vláda tvořená převážně členy Sociálních demokratů ustanovila komisi, která se měla zabývat otázkou stejnopohlavního manželství ve Švédsku. V r. 2008 švédský parlament hlasoval pro novelu manželského zákona. Od r. 2008 mají politické strany zastoupené v parlamentu následující postoj ke stejnopohlavnímu manželství:\n\nAktuální kabinet švédské vlády, pod jehož záštitou byla novela provedená, se skládá z Umírněné strany, Střední strany, Liberální strany lidové a Křesťanských demokratů.\n\n\nŠvédsko oficiálně uzákonilo stejnopohlavní manželství 1. května 2009 následující přijetí tohoto nového genderově-neutrálního zákona o manželství parlamentem 1. dubna 2009.\n\n\n22. října 2009 Švédské církevní zasedání hlasovalo jednomyslně pro žehnání homosexuálním párům včetně nazývání jejich svazku manželstvím a umožnění jim uzavírat církevní sňatky. Nová církevní pravidla začala platit 1. listopadu 2009.\n\nOd 1. února 2003 získali homosexuální páry žijící v registrovaném partnerství/manželství plná adopční práva jako heterosexuální manželské páry. Co se týče zahraniční adopce, vyjádřil se ministr vnitra takto: „Co se týče adopcí ze zahraničí, je důležité, aby se přistupovalo citlivě a ohleduplně k zemím, které mají odlišné názory na homosexuální osoby a jejich rodičovství. Spolupráce v otázce zahraničních adopcí musí být založená na důvěře a to znamená, že pravidla a limity těchto zemí musí být zohledňovány.“\n\nV r. 2005 byl přijat nový zákon umožňující lesbickým párům podstupovat umělé oplodnění ve zdravotnických zařízeních.\n\nLGBT minoritě není odepřena možnost sloužit v ozbrojených složkách. Spolu s Austrálií, Kanadou a Spojeným královstvím patří Švédsko mezi několik málo zemí na světa, které mají právo LGBT otevřeně působit v armádě explicitně zmíněné v zákonech. Švédské ozbrojené síly aktivně pracují na utváření příznivého prostředí pro LGBT tak, aby se v jejích řadách cítila dobře.\n\nMožnost úřední změny pohlaví je ve Švédsku legální od r. 1972 jako v první zemi na světě. Nicméně jedinec podstoupivší ji musel splňovat několik kritérií – švédské občanství, dovršení věku 18 let, rodinný stav svobodný (případně rozvedený) a 2 roky trvající život v roli opačného pohlaví. V r. 2007 se zákon stal předmět několika změn, mezi něž patřilo odstranění nutnosti švédského občanství, svobodného nebo rozvedeného rodinného stavu a sterilizace, které pak byly následně prezentovány křesťanskodemokratickému ministru Národního výboru pro zdraví a péči. Kancelář ombudsmana a Federace za práva leseb, gayů, bisexuálů a translidí trvaly na přijetí nového zákona v dohledné době. V r. 2013 byl požadavek sterilizace vyňat ze zákona a již není dále podmínkou pro vydání nových úředních dokladů. Podle statistik se podle zákona z r. 1972 nechalo změnit až 500 translidí.\n\nV únoru 2015 zpracovala vláda dva návrhy zákonů. Jedním z nich byla přípustnost změny pohlaví bez nutnosti lékařského vyjádření. Dalším byla přípustnost chirurgické změny pohlaví pouze za souhlasu psychiatra.\n\nV březnu 2017 oznámila vláda, že odškodní 800 translidí, kteří byli nuceni podstupovat chirurgickou změnu pohlaví jako podmínku pro vydání nových úředních dokumentů.\n\nŠvédská ústava přímo zakazuje diskriminaci na základě sexuální orientace. V r. 1987 byla diskriminace homosexuálních mužů a žen začleněná do sekce trestního zákoníku kriminalizující diskriminaci na základě jiné rasy apod. V r. 2008 byla transgender identita začleněná do nového zákona proti diskriminaci, který nabyl účinnosti k 1. lednu 2009.\n\nAž do roku 2009 působil švédský Ombudsman proti diskriminaci jiných sexuálních orientací (\"Omdusmannen mot diskriminering på grund av sexuell läggning\"), zkráceně \"'HomO\", při kanceláři švédského ombudsmana proti diskriminaci jiných sexuálních orientací. Tento ombudsman přestal existovat k 1. lednu 2009 a sloučil se s Kanceláří ombudsmana pod novým názvem „Kancelář ombudsmana proti diskriminaci“. Předchozí existující anti-diskriminační zákony nahradil jeden nový Zákon proti diskriminaci.\n\nTermín HomO se používal jak na kancelář, tak i na samotnou osobu ombudsmana jmenovanou vládou. Posledním HomO byl Hans Ytterberg. K práci HomO patřil přezkum různých stížností od jednotlivců a následné zastupování u soudu. Jedním z takových případů byla kauza majitele restaurace ve Stockholmu, který měl obtěžovat lesbický pár. Kancelář HomO byla jedním ze strategických míst rozvoje švédského LGBT hnutí, neboť se sama podílela na tvorbě několika parlamentních návrhů, včetně zákona legalizujícího stejnopohlavní sňatky.\n\nNa podzim r. 2008 navrhl Národní výbor pro zdravotní péči umožnit mužům majícím sex s muži darovat krev po uplynutí 6měsíční zkušební lhůty od posledního pohlavního styku. Dřívější návrh, který měl umožnit MSM dárcovství krve bez výhrad, neprošel. Od 1. března 2010 se zkušební doba u mužů majících sex s muži měla navýšit na jeden rok , ale krevní banky tento zákon odmítly, čímž se projednání nového zákona odložilo až na 1. října 2011. Tato prodleva jim umožnila přijmout nové předpisy. V listopadu 2011 začaly všechny krevní banky ve Švédsku přijímat dárce, nicméně u MSM trvají na 1-roční zkušební lhůtě.\n\nPodle měřítek Mezinárodní gay a lesbické asociace (ILGA) se Švédsko řadí mezi nejvíc gay friendly evropské země s rozsáhlou legislativou chránící gay a lesbická práva, včetně anti-diskriminačních zákonů a práva gay a lesbických párů vstupovat do manželství. Podle výzkumu EU z r. 2006 podporovalo stejnopohlavní manželství 71 % Švédů. Eurobarometr z r. 2015 shledal, že 90 % Švédů souhlasí s myšlenkou legalizace stejnopohlavního manželství v celé Evropě, 7 % bylo proti.\n\nV květnu 2015 publikoval PlanetRomeo, LGBT sociální síť, první index gay spokojenosti (\"Gay Happiness Index GHI\"). Gayové ze 120 zemí byli tázáni na to, zda se cítí dobře ve společnosti, jaké mají zkušenosti ve vztahu s jinými lidmi, a jak hodnotí kvalitu svého života. Švédsko se umístilo na čtvrtém místě s výsledkem 73.\n\nŠvédská federace za práva leseb, gayů, bisexuálů a translidí (RFSL) je jednou z nejstarších LGBT organizací na světě. Založená byla v říjnu 1950 jako švédská pobočka Dánské federace z r. 1948. V dubnu 1952 získala RFSL svůj současný název a deklarovala nezávislost na dánské organizaci. Momentálně má až 28 poboček rozprostřených napříč celým Švédskem od Piteå na severu po Malmö na jihu a více než 6 000 členů.\n\nPředmětem činnosti RFSL je zlepšování životní úrovně LGBT minority, politický lobbing, poradenství a organizace sociálních a podpůrných aktivit. Na mezinárodním poli spolupracuje RFSL s Mezinárodní gay a lesbickou organizací (ILGA) a dalšími LGBT organizacemi v sousedních zemích.\n\nFederace má celkem tři poradenská centra pro muže a ženy ve Stockholmu, Göteborgu a Malmö. Poradenství se týká zejména otázek coming outu, pohlavní identifikace, HIV/AIDS a jiných sociálních a zdravotních otázek, jakož i zastupování ve věcech kontaktu se státními orgány a zdravotnickými zařízeními, a to i pro u žadatelů o azyl, či trvalý pobyt.\n\nŠvédsko každoročně hostí několik festivalů gay pride. Stockholm Pride patří mezi největší a nejstarší festivaly tohoto typu a koná se každoročně od r. 1998. V poslední době se konají další festivaly také v Göteborgu, Malmö a Uppsale. Akorát nemají tak hojnou účast a odehrávají se zpravidla v úzkém kruhu zdejších malých komunit.\n\n\n"}
{"id": "1053916", "url": "https://cs.wikipedia.org/wiki?curid=1053916", "title": "Gabriela Pantůčková", "text": "Gabriela Pantůčková\n\nGabriela Pantůčková (* 10. února 1995 Brno) je česká profesionální tenistka. Studovala na základní škole Bakalovo nábřeží 8 (též známé jako \"Bakalka\") v Brně.\n\nVe své dosavadní kariéře na okruhu WTA Tour zatím nehrála žádný turnaj. V rámci okruhu ITF získala ke květnu 2019 13 titulů ve dvouhře a 2 ve čtyřhře.\n\nNa žebříčku WTA byla nejvýše ve dvouhře klasifikována v březnu 2017 na 268. místě a ve čtyřhře pak v červenci 2014 na 502. místě.\n\nV roce 2014 byla součástí vítězného týmu České tenisové extraligy.\nNa juniorském mezinárodním žebříčku ITF byla ve dvouhře nejvýše postavena v květnu 2013 na 40. příčce.\n\nV roce 2013 se stala vítězkou Pardubické juniorky. Jejími trenéry jsou Libor Němeček a její otec Tomáš Pantůček. Její sestra Magdaléna Pantůčková (*1999) je taktéž nadějná tenistka.\n\nDomovským oddílem je TK Agrofert Prostějov.\n\n"}
{"id": "1053918", "url": "https://cs.wikipedia.org/wiki?curid=1053918", "title": "Australian Open 2015 – kvalifikace ženské dvouhry", "text": "Australian Open 2015 – kvalifikace ženské dvouhry\n\nKvalifikace ženské dvouhry na Australian Open 2015 probíhala před zahájením hlavní soutěže. Rozlosování se uskutečnilo 14. ledna 2015 a další den byla rozehrána kvalifikační soutěž. Postoupilo z ní třináct tenistek, z toho dvanáct řádně po výhrách ve třech kvalifikačních kolech a jedna hráčka jako šťastná poražená.\n"}
{"id": "1053923", "url": "https://cs.wikipedia.org/wiki?curid=1053923", "title": "LGBT práva v Severní Makedonii", "text": "LGBT práva v Severní Makedonii\n\nLesby, gayové, bisexuálové a transsexuálové (LGBT) se v Severní Makedonii můžou setkávat s právním problémy neznámými pro ostatní spoluobčany. Mužská i ženská homosexuální aktivita je zde legální, ale domácnosti tvořené stejnopohlavními páry nemají rovný přístup ke stejné právní protekci jako páry různopohlavní.\n\nStejnopohlavní sexuální aktivita byla na tomto území trestná až do r. 1996, kdy Severní Makedonie zrušila zákony proti sodomii jako podmínku pro členství v Radě Evropy. Severní Makedonie současně uvažuje o ústavní novele zakazující stejnopohlavní manželství, pro jejíž přijetí je zapotřebí souhlasu 2/3 členů parlamentu.\n\nMezi lety 2008 až 2010 byli severomakedonští LGBT lidé chráněni před diskriminací v zaměstnání. Nicméně počátkem r. 2010 v době novely antidiskriminačního zákona vymazal z něj parlament Severní Makedonie termín \"sexuální orientace\" . V současné době tu nejsou žádné zákony chránící LGBT občany před diskriminací a zločiny z nenávisti páchaných z důvodu jejich sexuální orientace nebo genderové identity.\n\nNeexistuje zde žádný právní institut upravující soužití osob stejného pohlaví. Zákon definuje manželství jako \"svazek muže a ženy\".\n\nV září 2013 neprošla ústavní novela nepřipouštějící stejnopohlavní manželství, neboť nezískala kladné stanovisko 2/3 většiny Shromáždění Republiky Makedonie. Koncem června 2014 nově zvolená politická strana opět předložila takový návrh s nadějí, že konzervativní opoziční strana DPA jí v takovém kroku podpoří.\n\nZměna Ústavy byla nakonec 22. ledna 2015 zákonodárným sborem schválená a manželství je v Severní Makedonii ústavně zakotvené jako životní svazek výhradně mezi mužem a ženou.\n\nGay scéna je v Severní Makedonii velmi málo rozvinutá. Ve Skopji existuje jen hodně málo gay-friendly podniků a barů pořádajících \"gay diskotéky\". Země jako taková je homofobní. Jsou známy četné případy ponižování, vyhazovů ze zaměstnání a vykazování homosexuální mládeže z domovů.\n\nPrůzkum zveřejněný v r. 2002 Centrem pro občanská a lidská práva ukázal, že více než 80 % Makedonců vidí homosexulitu jako \"psychatrickou poruchu ohrožující rodinu\". 65 % odpovědělo, že být gay je trestný čin, za nějž by se mělo zavírat do vězení. Mladí muži a obyvatelé větších měst vyšli jako obecně liberálnějších ve svých postojích k homosexualitě než starší lidé, ženy a venkovské obyvatelstvo.\n\nV zemi působí tři hlavní organizace a centra podporující činnost v oblasti LGBT práv:\n\nLGBT Sdružení (makedonsky: \"ЛГБТ Јунајтед\") je nejnovější organizace, která se exkluzivně zabývá ochranou LGBT práv v zemi. Zorganizovala konání prvního festivalu gay pride ve Skopji koncem června 2013 spolu s \"Koalicí \"Sexuálních a zdravotnických práv marginalizovaných komunit\"\". Program zahrnoval především promítání filmů s LGBT tematikou.\n\nEGAL (makedonsky: \"ЕГАЛ\") je nejstarší organizace pracující v problematice zdraví gayů a leseb. Je také jedním z hlavním sponzorů filmového festivalu Dzunitsa.\n\nKoalice \"Sexuálních a zdravotnických práv marginalizovaných komunit\" (makedonsky: \"Коалиција „Сексуални и здравствени права на маргинализираните заедници“\") se zčásti podílí v agendě LGBT práv a organizuje různé akce na podporu sociální rovnosti. Podílela se rovněž na organizování festivalu Skopje Pride v r. 2013.\n\nCentrum na podporu LGBTI – (makedonsky: \"ЛГБТИ Центар за поддршка\") je dceřinou organizací Helsinského výboru pro lidská práva Republiky Makedonie se sídlem ve Skopji pracující na změně právního a sociálního statu LGBT a intersexuálních lidí v Severní Makedonii.\n\nPodle zprávy Spojených států amerických ohledně dodržování lidských práv v Severní Makedonii z r. 2012 zdejší LGBT komunita čelí předsudkům a harašmentu ze strany společnosti, médií a vlády.\nVýsledky šetření:\n\n\n"}
{"id": "1053924", "url": "https://cs.wikipedia.org/wiki?curid=1053924", "title": "Australian Open 2015 – kvalifikace mužské dvouhry", "text": "Australian Open 2015 – kvalifikace mužské dvouhry\n\nKvalifikace mužské dvouhry na Australian Open 2015 probíhala před zahájením hlavní soutěže. Rozlosování se uskutečnilo 13. ledna 2015 a další den byla rozehrána kvalifikační soutěž. Postoupilo z ní sedmnáct tenistů, z toho šestnáct řádně po výhrách ve třech kvalifikačních kolech a jeden hráč jako šťastný poražený.\n"}
{"id": "1053929", "url": "https://cs.wikipedia.org/wiki?curid=1053929", "title": "Lung-nan", "text": "Lung-nan\n\nLung-nan () je městská prefektura v provincii Kan-su v Čínské lidové republice. Má rozlohu 27 923 čtverečních kilometrů a v roce 2010 měla přes dva a půl milionu obyvatel.\n\nLung-nan leží na jihovýchodním konci provincii Kan-su. V rámci Kan-su hraničí na západě s Paj-jinem, na severozápadě s Ting-si a na severu s Tchien-šuejem. Na východě hraničí s provincií S’-čchuan a na jihu s provincií Šen-si.\n"}
{"id": "1053931", "url": "https://cs.wikipedia.org/wiki?curid=1053931", "title": "Koluchové z Vesce", "text": "Koluchové z Vesce\n\nKoluchové z Vesce (v pramenech též Kolluch, Kolloch někdy i Kolúch) jsou původem česko-moravský nižší šlechtický rod. V období pozdního středověku patřili k vladyckému stavu, později k rytířskému.\n\nRod Koluchů má české kořeny a je doložena jeho aktivní účast na husitském hnutí. Z Rožmberské popravčí knihy přelomu 14. a 15. století se dozvídáme o působnosti Jana Kolucha z Pňové Lohoty a jeho syna Janka v lapkovské skupině Matěje vůdce. Jednalo se o skupinu zchudlých zemanů, kteří škodili Rožmberkům. Jan Koluch z Vesce se stal za velení vojevůdce Žižky z Trocnova husitským hejtmanem a jeho činnost je doložena převážně v severních Čechách. Roku 1429 koupil strážný hrad Falkenburg (ve středověkých pramenech uváděný jako Falkenberg) ležící v Lužických horách, který společně s dalším hradem Krutzenburg tvořil oporu jeho kořistnickým výpravám do Horní Lužice. Do jeho vlastnictví se počítalo držení dnes zaniklé obce Křída (\"Kridai\") a domu na Starém Městě pražském. V září 1432 zpustošil okolí hornolužické Žitavy, samotné město se muselo vykoupit. Po bitvě u Lipan Jan Koluch z Vesce odmítl přijmout posly císaře Zikmunda na svém hradě Falkenburg, který proto hrad přikázal dobýt. Výprava se ovšem nikdy neuskutečnila, neboť roku 1437 hrad vyhořel - je to považováno za Janův trik pro odvrácení boje. \n\nV průběhu přesunů obyvatelstva z důvodu sociálních, hospodářských, kulturních a náboženských přeměn se rod v 16. století dostal na Moravu. 20. ledna 1769 byl povýšen Sebastian Michael, jenž byl brněnským Ringsmannem, do rytířského stavu. Rod byl doložen na jihovýchodní Moravě.\n\nByli v příbuzenském vztahu s patricijským rodem Olbramovců a pány z Vlašimi a Jenštejna. \n\nŠtít skrz břevno rozdělen na dvě poloviny. Na vrchním červeném poli stojí ostražitý jeřáb na zelené zemi, na spodním modrém poli stříbrný hrad na stříbrném pahorku, doplněný o dvě šestiúhelníkovité zlaté hvězdy. Dvě turnajské přilby se zlatými korunami a doplněné o dva klenoty. Na první se nachází moravská orlice se stříbro-červenými přikryvadly. Na druhé jeřáb uprostřed červeno-zlatě-modře členěných parohů s modro-zlatými přikryvadly.\n\n"}
{"id": "1053935", "url": "https://cs.wikipedia.org/wiki?curid=1053935", "title": "Jan Pospíšil (kněz)", "text": "Jan Pospíšil (kněz)\n\nJan Pospíšil (2. května 1837 Vojnice – 24. května 1918 Olomouc), byl český římsko-katolický kněz, infulovaný prelát, sídelní kanovník a scholastik při olomoucké metropolitní kapitule.\n\nNarodil se 2. května 1837 v Ohnicích č. 17 (nyní Vojnice, místní část obce Těšetice u Olomouce), jako jedno z 8 dětí Šimona Pospíšila (1810–1898) a Josefy (1810–1866), rozené Gruntové z Lutína č. 7. Vystudoval Státní gymnasium v Olomouci. V letech 1858 – 1862 studoval bohosloví v Olomouci,  6. 7.  1862 byl vysvěcen na kněze. Od 1862 kooperátor v Bzenci, 1865 promován doktorem teologie (ThDr.), 1866 -  farář v Bzenci, 1871 – děkan v Bzenci, jmenován školním inspektorem děkanátu bzeneckého a kyjovského, 1873 jmenován arcibiskupským komisařem při gymnáziu v Kyjově, 1884 assesorem konzistoře, 1884 – arcikněz v Bzenci, 1895 jmenován papežským komořím.  Stál v čele veškerého kulturního života ve městě Bzenci i na celém okresu. Dne 22. 12. 1900 jmenován nesídelním kanovníkem v Olomouci, 10. 2. 1901 přijat za sídelního kanovníka v Olomouci, 8. 1. 1914 se stal prelátem a scholastikem při olomouckém metropolitním chrámu Páně (scholastikus byla  4. nejvyšší kapitulní dignita), stál v čele apoštolátního života jako jeho místopředseda. Působil jako předseda ústředního výboru Apoštolátu sv. Cyrila a Metoděje.\n\nMěstu Bzenci věnoval Mariánský sloup na náměstí a dvě votivní okna ve farním kostele (vedle oltáře). Posléze byl jmenován čestným občanem města Bzence, ale také čestným občanem města Moravského Písku a Mistřína. Olomouci věnoval dvě votivní okna v kostele sv. Mořice s českými nápisy (sv. Cyril a Metoděj a sv. Jan Nepomucký). Dle záznamů metropolitní kapituly finančně podporoval studia seminaristů. Dne 15. srpna 2015 při příležitosti oslav 1000 let města Bzence a ve výroční den 100 let vysvěcení mariánského sloupu v Bzenci (15. srpna 1915) udělen starostou města Bzence Pavlem Čejkou pamětní list in memoriam.\n\nPapež ocenil jeho práci titulem papežský domácí prelát a posléze apoštolský protonotář. V roce 1884 se sal konsistoriálním radou a assessorem. Získal i titul komtura c. k. řádu Františka Josefa.\n\nZemřel v pátek 24. května 1918 v 19 hodin večer v kanovnickém domě v Rezidenční ulici č. 4 (nyní Křížkovského 4) v Olomouci zaopatřen svátostmi umírajících v 82 letech po krátké nemoci. Jeho tělesné pozůstatky byly uloženy za přítomnosti generálního vikáře preláta Geislera 28. května 1918 na hřbitově v Bzenci k poslednímu odpočinku. Jeho hrob je ve 21. století hrobkou bzeneckých farářů.\n\n\n\n"}
{"id": "1053938", "url": "https://cs.wikipedia.org/wiki?curid=1053938", "title": "Kručinka chlupatá", "text": "Kručinka chlupatá\n\nKručinka chlupatá (\"Genista pilosa\") je rostlina, dřevina z čeledi bobovité (\"Fabaceae\"). Je to keř s jednoduchými listy a žlutými květy. Někdy je používána jako dekorativní keř ozdobný květy.\n\nPro druh označovaný \"Genista pilosa\" používáno vědecké synonymum \"Genista repens\", \"Cytisus pilosus\", \"Telinaria pilosa\", \"Genistoides tuberculata\".\n\nJe původní v Evropě, na východní hranici rozšíření po Polsko, na severu po Švédsko.\n\nV ČR je původní v teplých oblastech, na jižní a jihozápadní Moravě.\n\nKvete v květnu a červnu. Plod je lusk.\n\nDruh lze najít ve společenstvích \"Genisto pilosae-Quercetum petraeae, Erico-Pinetea, Erico carneae-Pinion, Thlaspio montani-Pinetum sylvestris, Notholaeno marantae-Sempervivetum hirti, Helichryso arenariae-Festucetum pallentis, Saxifrago paniculatae-Seslerietum caeruleae, Asplenio cuneifolii-Seslerietum caeruleae, Potentillo heptaphyllae-Festucetum rupicolae\".\n\nPreferuje slunečné polohy, propustné půdy. Kručinky prospívají v chudé, suché, písčité nebo kamenité půdě. Dobře snáší krátkodobé sucho a málo dusíku. Ve výživné, živinami bohaté půdě se rostlině nedaří a jsou přerůstány plevelem. Množí se semeny a řízkováním. Je pěstováno několik kultivarů.\n\nPěstuje se jako okrasná rostlina, je vhodná pro nízký kobercovitý vzrůst jako půdokryvná (při použití netkané textilie jako mulče), na skalky a i do skupin v sadovnických úpravách, záhonů. Keře jsou ceněny zejména pro bohaté kvetení, v zimě jsou pak nápadné zelenými větvičkami.\n\n"}
{"id": "1053944", "url": "https://cs.wikipedia.org/wiki?curid=1053944", "title": "Saúdskoarabská fotbalová reprezentace do 20 let", "text": "Saúdskoarabská fotbalová reprezentace do 20 let\n\nSaúdskoarabská fotbalová reprezentace do 20 let reprezentuje Saúdskou Arábii na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1053947", "url": "https://cs.wikipedia.org/wiki?curid=1053947", "title": "Fotbalová reprezentace Toga do 20 let", "text": "Fotbalová reprezentace Toga do 20 let\n\nFotbalová reprezentace Toga do 20 let reprezentuje Togo na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1053951", "url": "https://cs.wikipedia.org/wiki?curid=1053951", "title": "Bahrajnská fotbalová reprezentace do 20 let", "text": "Bahrajnská fotbalová reprezentace do 20 let\n\nBahrajnská fotbalová reprezentace do 20 let reprezentuje Bahrajn na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1053952", "url": "https://cs.wikipedia.org/wiki?curid=1053952", "title": "Bombový útok v Buenos Aires 1994", "text": "Bombový útok v Buenos Aires 1994\n\nBombový útok v Buenos Aires byl proveden 18. července 1994 a zahynulo při něm 85 obětí, většinou židovského původu. Při útoku bylo zničeno židovské centrum \"Asociación Mutual Israelita Argentina\" (AMIA). Atentát byl nejhorším teroristickým útokem v historii Argentiny. Nikdo za něj nebyl odsouzen.\n\nK útoku došlo 18. července 1994 v 9:53 místního času. V dodávce Renault Trafic bylo odpáleno asi 275 kg výbušné směsi obsahující dusičnan amonný. Detonace změnila sedmipatrovou budovu v sutiny. Izrael v následujících dnech do Argentiny vyslal agenty Mosadu a tým forenzních specialistů.\n\nMotivem atentátu bylo podle žalobce Alberta Nismana rozhodnutí Argentiny o zrušení kontraktu, na jehož základě od ní měl Írán získat jaderné technologie a zbraně.\n\nVyšetřováním zločinu se zabýval argentinský žalobce Alberto Nisman (1963–2015). Dne 25. října 2006 formálně obvinil íránskou vládu z organizace útoku a libanonskou milici Hizballáh z jeho provedení. Jak představitelé Íránu, tak Hizballáhu jakýkoli podíl na atentátu odmítli. V roce 2007 byla zveřejněna jména šesti podezřelých z atentátu, mezi něž patří bývalý íránský ministr obrany Ahmad Vahídí, dále vojenský šéf Hizballáhu Imád Mugníja nebo íránský politik a r. 2009 kandidát na prezidenta Mohsen Rezáí.\n\nPočátkem roku 2015 Nisman obvinil argentinskou prezidentku Cristinu Fernández de Kirchner z krytí pachatelů zločinu. Dne 14. ledna uvedl, že požádal soudce, aby zahájil vyšetřování prezidentky a také ministra zahraničí Héctora Timermana.\n\nTito politici podle něj s Íránem v roce 2013 uzavřeli tajnou dohodu. Jejím smyslem bylo očistit sedm podezřelých a ututlat podíl íránské vlády. Pak by se mezi oběma zeměmi mohla rozjet jednání o dodávkách ropy za obilí. \"„Prezidentka a ministr zahraničí učinili zločinná rozhodnutí, aby vykonstruovali nevinu Íránu, a mohli tak ukojit obchodní, politické a geopolitické zájmy,“\" uvedl Nisman. Vláda jeho tvrzení označila za absurdní a směšné. Dne 18. ledna 2015 – tedy den předtím, než měl vysvětlit svá obvinění a předložit důkazy – byl nalezen mrtev.\n\nK útoku na židovské centrum AMIA došlo zhruba dva roky po sebevražedném atentátu na izraelskou ambasádu v Buenos Aires. Tehdy – 17. března 1992 – útočník najel do budovy ambasády automobilem naloženým výbušninami. Zahynulo 29 civilistů, z toho 25 Argentinců a čtyři Izraelci. Dalších 242 lidí bylo zraněno. K atentátu se přihlásila proíránská Organizace islámské svaté války, podle níž šlo o odplatu za vraždu spoluzakladatele Hizballáhu, šajcha Músávího.\n"}
{"id": "1053953", "url": "https://cs.wikipedia.org/wiki?curid=1053953", "title": "Ouvrouer-les-Champs", "text": "Ouvrouer-les-Champs\n\nOuvrouer-les-Champs je francouzská obec v departementu Loiret v regionu Centre-Val de Loire. V roce 2012 zde žilo 556 obyvatel.\n\nFérolles, Châteauneuf-sur-Loire, Jargeau, Saint-Denis-de-l'Hôtel, Sigloy, Tigy, Vienne-en-Val\n\n\"Počet obyvatel\"\n"}
{"id": "1053962", "url": "https://cs.wikipedia.org/wiki?curid=1053962", "title": "Školní jídelna", "text": "Školní jídelna\n\nŠkolní jídelna je stravovací zařízení sloužící ke společnému stravování žáků a zaměstnanců škol.\n\nZařízení školního stravování je stravovací zařízení na mateřských, základních, středních, vyšší odborných školách a konzervatořích. Slouží ke společnému stravování žáků, studentů, učitelů a nepedagogických pracovníků, někdy také cizích strávníků, např. důchodců, zaměstnanců firem apod. Obědy se vydávají výměnou za jídelnou vydávané stravenky, které se v závislosti na škole platí zpětně nebo předem. Původní papírové jednorázové stravenky jsou stále více nahrazovány optickými či bezkontaktními stravovacími kartami. Částka placená za obědy (či další jídla, např. v domovech mládeže), se nazývá stravné. Zařízení školního stravování se dle druhu provozu dělí na školní jídelny (vaří a zároveň vydávají stravu), školní jídelny – vývařovny (pouze vaří a stravu vyvážejí) a školní jídelny – výdejny (pouze vydávají dovezenou stravu).\n\nPřed druhou světovou válkou byly v Československu různé formy školního stravování poskytované především charitativními organizacemi. O možnosti systematizovat přístup ke školnímu stravování se začalo hovořit v období protektorátu. Tradice školních jídelen v Česku v dnešním podání začala po roce 1945 díky snaze, aby školní stravování bylo zdravé a dostupné každému. Organizačně vznik jídelen řídilo tehdejší ministerstvo školství. Pro kuchaře byly závazné při vaření normy, podle kterých pokrmy připravovali. Počáteční podobu přitom ovlivňovaly tehdejší ztížené podmínky. Některé potraviny byly v 50. letech ještě stále nedostatkové a stále fungoval lístkový přídělový systém. Po celou dobu historie školních jídelen byl značně limitující pro výběr vařených pokrmů finanční limit na porci, který byl vždy nízký. Nízká byla obvykle i kvalifikace kuchařek a kvalita kuchyně se výrazně měnila jak s dobou, tak školu od školy. V 80. letech existovalo 10 tisíc jídelen, v kterých se stravovalo 100 procent dětí z mateřských a téměř 90 procent ze základních škol. Po roce 1989 do školního stravování pronikly nové trendy. V některých školách se tak začal klást důraz na větší výběr, v jiných ale změny postupují velmi pomalu a na stravování se toho mnoho nemění.\n\nUrčujícím faktorem pro obědy je výše finančního normativu, který byl v nejvyšší cenové skupině na konci roku 2014 stanoven na 34 Kč za kompletní oběd, tj. polévku či předkrm, hlavní chod, nápoj a volitelný doplněk (salát, dezert či ovoce). Na začátku roku 2015 stoupl na 37 Kč. Finanční normativy jsou různě vysoké podle věkových skupin strávníků a druhu jídla. Většina škol se do něho vešla. Zároveň se kuchyně musejí řídit spotřebním košem, kde je určeno, kolik musí dítě spotřebovat měsíčně masa, zeleniny, mléka, vajec a jiných složek potravy. Jedno kompletní jídlo stojí ke konci roku 2014 nejčastěji 25 až 30 Kč, z toho zaplatí rodiče (zákonní zástupci) finanční normativ za potraviny (suroviny), tj. asi třetinu ceny. Zřizovatel, tj. většinou obec či kraj zaplatí režijní náklady a platy personálu ministerstvo školství.\n\nOd roku 1975 se kvalita i chutnost jídel velmi zlepšila. Zlepšily se suroviny, kvalita kuchyní i personálu. Změnila se i skladba jídel a jídelny se snaží vařit i atraktivnější pokrmy. Zatímco dříve vévodila klasická česká kuchyně, např. rajská omáčka nebo buchtičky se šodó, v novém tisíciletí se objevují i dosud nezvyklé recepty, např. panenka s bramborovým pyré s mrkví, rozmarýnem a smetanovými žampiony. Probíhají také soutěže o nejlepší školní jídelnu. Do jídelníčku se dostává více zeleniny a ovoce, například ve formě salátů, nebo také nové nebo dosud v jídelnách neobvyklé druhy potravin, jako je cizrna, bulgur, treska nebo losos. Nové přístupy se někdy odráží i ve větší návštěvnosti jídelen.\n\nÚroveň stravování ve školách je ale někdy přesto terčem kritiky. Kritizováno je například složení spotřebního koše a jeho zastaralost. Objevují se koncepty alternativního stravování, ale odborné organizace tvrdí, že léty prověřený systém spotřebního koše je vhodný a má oporu ve výzkumu, vědě a legislativě.\n\nKvůli tomu, že přibývá dětí s alergiemi, přibývá i jídelen, které jsou ochotny vařit dietně. Tuto stravu však mohou připravovat pouze jídelny, ve kterých pracuje nutriční terapeut. Od ledna 2015 mají jídelny (stejně jako všechna ostatní stravovací zařízení) navíc povinnost v jídle obsažené alergeny uvádět. Jídelny někdy upravují recepty na míru tak, aby např. neobsahovaly lepek, mléko, apod. To jim ale přináší víc práce a víc špinavého nádobí, ale příjmy jídelen a úvazky personálu zůstávají stejné. Situaci by měl zlepšit připravovaný zákon v roce 2015. Dosud zvýšené náklady dietního stravování neupravuje žádný zákon a záleží na vůli ředitelů a kuchařů. Pro dietní vaření existují pro kuchaře kurzy a školení.\n\nPřibývá také dětí s náběhem na obezitu. V roce 2014 jich bylo 20 procent v české populaci a 3 miliony v Evropské unii. Některé jídelny tak mění jídelníčky směrem ke zdravějším pokrmům. Ubírají tradiční pokrmy jako buchtičky se šodó nebo rajská s knedlíky, místo toho více zařazují zdravější luštěniny, pohanku nebo kuskus. Další roli hraje také špatný pitný režim nebo příliš sladkostí. Častým terčem stížností byly také nápojové automaty a automaty na sladkosti a jiné potraviny ve školách. Školy měly snahu kontrolovat a regulovat jejich množství a obsah a existovala snaha ministerstva automaty úplně ve školách zakázat. 30. září 2016 pak vešla v platnost vyhláška ministerstev školství a zdravotnictví, tzv. „pamlsková vyhláška“, která zakázala sladkosti a sladké nápoje a další nezdravé potraviny ve školních bufetech i automatech. Součástí vyhlášky je velmi přísný seznam požadavků na obsah soli, tuku a cukru v potravinách. Kritici ale namítají, že si děti nezdravé potraviny opatří jinde, kdežto opatření pouze ohrozí životaschopnost školních bufetů.\n\nNěkteré jídelny nemají tolik strávníků, aby se jim vyplatilo připravit jídlo pro speciální dietu, např. bez lepku. V takovém případě dětem umožňují přinést si jídlo z domova, které se uloží v jídelně v lednici a v době obědu je vydáno ohřáté na talíři.\n\nNěkteří rodiče za obědy ve škole dluží až tisíce Kč měsíčně, někdy jsou platby opožděné, jindy se musí vymáhat. Některé školy proto přistupují k platbám předem. Rodiče sociálně slabých dětí někdy nemají dost peněz, aby svým dětem obědy vůbec zařídili. Děti tak ve škole obědvají například suché rohlíky, namazaný chleba, ale někdy také nic.\n\nAbsence obědů ve škole přitom může mít fatální následky na psychický a sociální vývoj dítěte. Může ovlivnit studijní výsledky i celkový prospěch. Řešením může být v některých případech charita. Např. v roce 2014 některým takto ohroženým školákům obědy platila obecně prospěšná společnost Světýlko z Brna v rámci projektu Obědy pro školáky. V tomto roce zaplatila 71 školákům roční obědy v hodnotě 355 tisíc Kč. Peníze získala pomocí veřejné sbírky a charitativních aukcí. Podobný projekt Obědy pro děti měla např. také obecně prospěšná společnost WOMEN FOR WOMEN. Nad ním převzala záštitu ministryně práce a sociálních věcí Michaela Marksová.\n\n"}
{"id": "1053967", "url": "https://cs.wikipedia.org/wiki?curid=1053967", "title": "Syrská fotbalová reprezentace do 20 let", "text": "Syrská fotbalová reprezentace do 20 let\n\nSyrská fotbalová reprezentace do 20 let reprezentuje Sýrii na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1053968", "url": "https://cs.wikipedia.org/wiki?curid=1053968", "title": "Spaghetti aglio e olio", "text": "Spaghetti aglio e olio\n\nSpaghetti aglio e olio („špagety s česnekem a olivovým olejem“) je tradiční italský těstovinový pokrm původem z Neapole.\n\nČesnek se dle receptu nechá zpěnit na olivovém oleji, někdy s přídavkem sušeného čili. Tento ochucený olivový olej se promíchá se špagetami. Může se přidat i krájená petržel nebo se špagety sypou strouhaným parmezánem či sýrem pecorino, ačkoliv podle tradičních receptů se sýr nepřidává.\n\n"}
{"id": "1053969", "url": "https://cs.wikipedia.org/wiki?curid=1053969", "title": "Bononcini", "text": "Bononcini\n\nBononcini je italské příjmení, které se může vztahovat k následujícím osobnostem:\n\n"}
{"id": "1053975", "url": "https://cs.wikipedia.org/wiki?curid=1053975", "title": "Norská fotbalová reprezentace do 20 let", "text": "Norská fotbalová reprezentace do 20 let\n\nNorská fotbalová reprezentace do 20 let reprezentuje Norsko na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1053977", "url": "https://cs.wikipedia.org/wiki?curid=1053977", "title": "Švédská fotbalová reprezentace do 20 let", "text": "Švédská fotbalová reprezentace do 20 let\n\nŠvédská fotbalová reprezentace do 20 let reprezentuje Švédsko na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1053985", "url": "https://cs.wikipedia.org/wiki?curid=1053985", "title": "Fotbalová reprezentace Trinidadu a Tobaga do 20 let", "text": "Fotbalová reprezentace Trinidadu a Tobaga do 20 let\n\nFotbalová reprezentace Trinidadu a Tobaga do 20 let reprezentuje Trinidad a Tobago na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1053987", "url": "https://cs.wikipedia.org/wiki?curid=1053987", "title": "Vzduchový filtr", "text": "Vzduchový filtr\n\nVzduchový filtr - vzduchový filtr pevných částic (nebo také k filtraci prachu) je zařízení, které v procesu filtrace (čištění) vzduchu (plynu) separuje pevné částice (např. prach) z proudu protékajícího vzduchu (plynu) a dále je zadržuje na povrchu nebo mezi filtračními prvky (např. vlákny) prostřednictvím mechanismů filtrace.\n\nMechanismy filtrace\n\nJevy způsobující separaci částic prachu z proudu vzduchu (plynu) a jejich zadržení na povrchu nebo mezi filtračními elementy (např. vlákny). K základním mechanismům filtrace patří:\nProces čištění plynu (vzduchu) je výsledkem složité soustavy jevů (působících v prostoru filtračního zařízení), jež jsou příznivé vůči odstranění částic z plynu a jejich usazení na povrchu kolektoru (vlákna). Během dostatečně dlouhého pobytu částic v oblasti působení různých sil a jevů se mohou částice v důsledku přímého nárazu usazovat na povrchu kolektoru nebo mohou být k němu působením filtračních mechanismů nasměrovány. Tyto mechanismy mohou působit odděleně nebo v určité kombinaci, přičemž působení jednoho z těchto faktorů je vždy dominantní.\n\nV České republice pro klasifikaci vzduchových filtrů platí tyto české technické normy: \n\nVstupní filtr\n\nVzduchový filtr zařazený do jedné ze tříd - G1,G2,G3,G4.\n\nPro použití jako:\nFiltr medium (střední)\n\nVzduchový filtr zařazený do jedné ze tříd – M5, M6. \n\nPro použití jako:\n\nJemný filtr\n\nVzduchový filtr zařazený do jedné ze tříd – F7, F8, F9.\n\nPro použití jako:\n\nFiltr EPA\n\nVzduchový filtr (Efficient Particulate Air filtr – efektivní vzduchový filtr) zařazený do jedné ze tříd – E10, E11, E12.\n\nPro použití v instalacích:\n\nFiltr HEPA\n\nVzduchový filtr (High Efficient Particulate Air filter – velmi účinný vzduchový filtr) zařazený do jedné ze tříd – H13, H14.\n\nPro použití v instalacích:\n\nFiltr ULPA\n\nVzduchový filtr (Ultra Low Penetration Air filter – vzduchový filtr s velmi nízkou penetrací) zařazený do jedné ze tříd – U15, U16, U17.\n\nPro použití v instalacích:\n\nVzduchový filtr vyráběný v podobě filtrační vložky nepropustně uzavřené v odpovídajícím rámu (papír, kov, plast, polyuretanová pěna) o tloušťce větší než 150mm. Jako filtrační vložka jsou používány netkané textilie nebo papíry (vlákno skleněné nebo syntetické) ve formě ploché nebo plisované technikami minipleat (novější) a deepleat (technika hliníkových separátorů, starší). Kompaktní filtry jsou klasifikovány v souladu s normou EN 779: 2012 a EN 1822: 2009 a jsou vyráběny v rozmezí tříd filtrace G2 – U17.\nVzduchový filtr vyráběný v podobě filtrační vložky nepropustně uzavřené v odpovídajícím rámu (papír, kov, plast, polyuretanová pěna) do tloušťky 149mm. Jako filtrační vložka jsou používány netkané textilie nebo papíry (vlákno skleněné nebo syntetické) ve formě ploché nebo plisované technikami minipleat (novější) a deepleat (technika hliníkových separátorů, starší). Filtry rámečkové jsou klasifikovány v souladu s normou EN 779: 2012 a také EN 1822: 2009 a jsou vyráběny v rozmezí tříd filtrace G2 – U17.\nVzduchový filtr vyráběný v podobě filtrační vložky nepropustně uzavřené v odpovídajícím rámu (papír, kov, plast, polyuretanová pěna) o tloušťce větší než 150mm. Jako filtrační vložka jsou používány netkané textilie nebo papíry (vlákno skleněné nebo syntetické) ve formě ploché nebo plisované technikami minipleat (novější) a deepleat (technika hliníkových separátorů, starší). Kompaktní filtry jsou klasifikovány v souladu s normou EN 779: 2012 a EN 1822: 2009 a jsou vyráběny v rozmezí tříd filtrace G2 – U17.\nTyto filtry se skládají z několika filtračních paketů pracujících v systému V nepropustně upevněných ke konstrukci filtru polyuretanovou nebo silikonovou (odolnou proti vyšší teplotě) směsí. Filtrační paket je filtrační papír vyrobený ze slisovaného rouna skleněných mikrovláken plisovaný technikou minipleat. Velmi odolná a pevná konstrukce těchto filtrů umožňuje práci v systémech s proměnlivým a turbulentním proudem vzduchu. Filtry typu V jsou klasifikovány v souladu s normou EN 779: 2012 a EN 1822: 2009 a jsou vyráběny v rozmezí tříd filtrace M6 – H13.\n\nMinimální účinnost je zde nejnižší hodnotou účinnosti filtrace mezi počáteční úrovní účinnosti filtrace, účinnosti filtrace při elektrostaticky vybitém stavu filtrační tkaniny, nejnižší úrovní účinnosti filtrace vypozorované během zkušebních postupů.\n\nviz bod 7.5.2 a EN 1822-4\n\nlokální hodnoty nižší než uvedené v tabulce mohou být dohodnuty mezi dodavatelem a kupujícím\n\nfiltry ze skupiny E nesmí a neměly by být zkoušeny zkouškou na protékání pro klasifikační účely\n\nformula_1\n\nS1 - koncentrace prachu na vstupu do filtru (mg/m) nebo (počet částic/m)\n\nS2 - koncentrace prachu na výstupu z filtru (mg/m) nebo (počet částic/m)\n1. účinnost zadržení celkové hmoty prachu bez zohlednění rozdělení na frakce (-) nebo (%)\n\n2. průměrná účinnost pro celý povrch filtru v daných provozních podmínkách (-) nebo (%)\n\n\n"}
{"id": "1053991", "url": "https://cs.wikipedia.org/wiki?curid=1053991", "title": "Giovanni Maria Bononcini", "text": "Giovanni Maria Bononcini\n\nGiovanni Maria Bononcini (pokřtěn 23. září 1642 Montecorone, Modena – 18. listopadu 1678 Modena) byl italský houslista a hudební skladatel.\n\nZákladní hudební vzdělání získal s největší pravděpodobností u skladatele Marca Uccelliniho. V předmluvě ke své učebnici „Musico Prattico“ uvedl, že kontrapunkt studoval u Padre Agostina Bendinelliho (1635–1702). Zpočátku působil jako kapelník v kostelech \"San Giovanni in Monte\" a \"San Petronio\" v Bologni a byl členem prestižní \"Accademie Filarmonica\". V roce 1671 odešel do Modeny, kde působil až do své smrti v roce 1678. Nejprve byl dvorním houslistou u vévodkyně Laury d'Este a od roku 1674 byl kapelníkem v modenské katedrále (Duomo San Geminiano). \n\nJeho synové Giovanni Battista Bononcini (1670–1747), Antonio Maria Bononcini (1677–1726) a Giovanni Maria Angelo Bononcini (1678–1753) byli rovněž hudebními skladateli.\n\nKomponoval instrumentální i vokální hudbu pro nejrůznější soubory. Je znám zejména svými komorními i chrámovými sonátami. Byl rovněž významným hudebním teoretikem. Jeho učebnice kontrapunktu \"Musico prattico\" byla používána i za hranicemi Itálie. Známa je pouze jediná Bononciniho opera: \"I primi voli dell’aquila Austriaca del soglio imperiale alla gloria\" uvedená v Modeně v roce 1667. Její partitura je však ztracena.\n\n\n\n\n"}
{"id": "1053995", "url": "https://cs.wikipedia.org/wiki?curid=1053995", "title": "Jargeau", "text": "Jargeau\n\nJargeau je francouzská obec v departementu Loiret v regionu Centre-Val de Loire. V roce 2012 zde žilo 4 479 obyvatel. Leží na levém břehu řeky Loiry. Je centrem kantonu Jargeau.\n\nBou, Darvoy, Férolles, Ouvrouer-les-Champs, Mardié, Saint-Denis-de-l'Hôtel, Sandillon\n\n\"Počet obyvatel\"\n\n"}
{"id": "1054003", "url": "https://cs.wikipedia.org/wiki?curid=1054003", "title": "Paprika křovitá", "text": "Paprika křovitá\n\nPaprika křovitá (\"Capsicum frutescens\") je druh chilli papričky, jež bývá někdy považována za příslušníka druhu paprika setá. Kultivary papriky křovité mohou být jednoleté nebo po kratší dobu žijící trvalky. Mají bílé květy se zelenobílou či zelenožlutou korunou a jsou opylovány buď hmyzem, nebo jsou samosprašné. Plody rostou vzpřímeně a mají kuželovitý až kopinatý tvar. Obvykle jsou velmi drobné a štiplavé. Dorůstají délky 10–20 mm a průměru mívají mezi 3–7 mm. Papričky jsou během růstu obvykle světle zelené a jak dozrávají, získávají jasně rudou barvu. Mohou se však zbarvit i jinak. V porovnání s jinými druhy paprik se paprika křovitá vyznačuje menší paletou tvarů. Možná je to dáno nedostatkem šlechtitelského zájmu pěstitelů v minulosti. Nedávno se však tento druh začal díky značnému množství vzpřímených barevných papriček na keřících pěstovat pro okrasné účely.\n\nPaprika křovitá pochází pravděpodobně z Jižní nebo Střední Ameriky. Rychle se v tamějších tropických a subtropických oblastech rozšířila a stále tam divoce roste. V současné době se přirozeně vyskytuje ve většině Střední Ameriky i v severní a západní části Ameriky Jižní. Paprika křovitá je považována předka druhu paprika čínská (\"Capsicum chinense) \".\n\nDruh paprika křovitá zahrnuje následující kultivary a/nebo variety čili odrůdy:\n\n\n\n"}
{"id": "1054004", "url": "https://cs.wikipedia.org/wiki?curid=1054004", "title": "Turecká fotbalová reprezentace do 20 let", "text": "Turecká fotbalová reprezentace do 20 let\n\nTurecká fotbalová reprezentace do 20 let reprezentuje Turecko na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1054006", "url": "https://cs.wikipedia.org/wiki?curid=1054006", "title": "Paprika čínská", "text": "Paprika čínská\n\nPaprika čínská (\"Capsicum chinense\") je druh chilli papričky původem z Ameriky. Její odrůdy jsou pověstné svojí výjimečnou pálivostí. Někteří taxonomové ji považují za příslušníka druhu paprika setá. \n\nJméno tohoto druhu je zavádějící, protože jeho vlastí je Střední Amerika, poloostrov Yucatán a oblast Karibiku. Název „paprika čínská“ pochází od nizozemského botanika Nikolause Josepha von Jacquina (1727–1817), který se mylně domníval, že pochází z Číny.\n\nV teplém klimatu, jímž se oblast původu papriky vyznačuje, jde o trvalku, která vydrží několik let. V chladnějším podnebí však obvykle nepřežije zimu. Bez problémů však vyklíčí ze semene z předchozího roku.\n\nPaprika čínská se ve své přirozené vlasti pěstuje již stovky let, avšak do asijských oblastí, kde se nyní také pěstuje, byla dovezena teprve nedávno. Mají ji v oblibě také mnozí zahradníci, kteří ji pěstují buď pro její veselou barevnost, nebo v zeleninových zahradách pro pálivé papričky.\n\nPaprika čínská a její odrůdy se na Yucatánu a v Karibiku již po staletí používají, aby dodaly tradičním pokrmům zdejší kuchyně patřičný říz. Koření se jimi zejména pokrmy z dušeného masa, omáčky a také marinády pro nakládání masa a kuřat.\n\nTaké v evropské a severoamerické kuchyni se některé z těchto chilli papriček občas používají, například habanero, které slouží k přípravě velice pálivých salátů. Děje se tak díky popularitě Tex-Mex a mexické kuchyně v západní kultuře.\n\nPodobně jako paprika setá (\"C. annuum\") má i paprika čínská mnoho rozličných variet neboli odrůd, k nimž patří:\n\n\n\n"}
{"id": "1054007", "url": "https://cs.wikipedia.org/wiki?curid=1054007", "title": "Symphyotrichum dumosum", "text": "Symphyotrichum dumosum\n\nSymphyotrichum dumosum je bylina z čeledi hvězdnicovité (\"Asteraceae\"). Kvete v červenci do konce září modrofialovými úbory se žlutým středem. Květ u této rostliny je považován za dekorativní a jako okrasná rostlina je druh široce pěstován.\n\nPodle biolib.cz je pro rostlinu s označením \"Symphyotrichum dumosum\" používáno více rozdílných názvů, například \"Aster dumosus\".\n\nPodle biolib.cz je pro rostlinu s označením \"Symphyotrichum dumosum\" používáno více rozdílných názvů, například hvězdnice hustokvětá\nnebo hvězdnice nízká. S ohledem na probíhající taxonomické změny latinského názvu není názor odborných pracovníků na případný očekávaný nový český název uváděn ani znám, taxon je v druhé dekádě 21. století označen názvem \"Symphyotrichum dumosum\".\n\nAstra křovitá, astra. \n\n\"Symphyotrichum dumosum\" se přirozeně vyskytuje v Severní Americe, V USA.\n\nVytrvalá trsnatá rostlina s přitiskle ochlupenou lodyhou obvykle přímou, vyrůstající z krátkého dřevnatějícího oddenku. Tuhá lodyha, teprve v horní části se větvící, dorůstá do výšky 20 až 50 cm a je řídce olistěná střídavě postavenými listy. Rostlina má obnovovací pupeny u země (hemikryptofyt). Přízemní listy jsou zeleně zbarvené, kopisťovité až eliptické, pilovité, pýřité. Květy tvoří úbory s jazykovitými fialově modrými jazykovitými květy. Plodem jsou podlouhlé nažky s chmýrem.\n\nPro své výrazné květenství se \"Symphyotrichum dumosum\" vysazuje do ozdobných skalek, suchých zídek, nádob a sušších záhonů s dalšími trvalkami na slunných stanovištích, kde vynikne.\n\nVyžaduje slunné stanoviště, vyhovuje jí nejlépe, hlinitopísčitá, mírně vlhká, propustná půda. Snáší i polostín. Je pěstována v odrůdách lišících se velikostí nebo barvou květů. Jsou množeny kultivary s květy různých barev, od bílé a růžové po modrofialovou.\n\nLze jej rozmnožovat semenem, ve velkovýrobě se množí řízkováním ze zahradnických kultur, v malém množství je také možné množení dělením trsů v předjaří.\n\nDruh trpí na padlí, plíseň šedou (botrytidu), a listy mohou poškozovat plži.\n\n"}
{"id": "1054012", "url": "https://cs.wikipedia.org/wiki?curid=1054012", "title": "Kostel svatého Stanislava (Jemnice)", "text": "Kostel svatého Stanislava (Jemnice)\n\nKostel svatého Stanislava v Jemnici je římskokatolický farní kostel zasvěcený svatému Stanislavovi. Nejstarší část kostela pochází z poslední čtvrtiny 14. století. Stojí uprostřed náměstí Svobody v centru obce Jemnice na Třebíčsku. Kostel byl v dalších staletích několikrát stavebně upraven a rozšířen. Od roku 1958 je chráněn jako kulturní památka.\n\nNa místě kostela původně stávala gotická hradní kaple ze 4. čtvrtiny 14. století. Ty byla následně pozdně goticky přebudována. Další úpravy byly provedeny po roce 1580, kdy byla kaple přestavěna na trojlodní kostel s vestavěnými tribunami.\n\nVětší úpravy byly provedeny v roce 1725, kdy byla ke kostelu přistavěna kaple svatého Josefa, která tvoří vedlejší loď kostela. Má přitom vlastní vstup s barokním portálem. Roku 1846 získaly fasády téměř dnešní podobu, věž byla zvýšena a nově zastřešena.\n\nKostel je trojlodní, orientovaný, s odsazeným polygonálním kněžištěm. Poměrně členitá fasáda je vyzdobena jednoduchým sgrafitem.\n\nHlavní oltář s obrazem \"Umučení sv. Stanislava\" nechal zhotovit svobodný pán Maxmilián Arnošt z Vlašimi na přelomu 17. a 18. století. Ze stejného období pochází i kazatelna a křtitelnice.\n\nNa levé straně presbytáře je umístěna socha Krista na kříži od jemnického sochaře Jaroslava Šlezingera, která byla vysvěcena 18. září 1938. \n\nZe severu ke kostelu přiléhá hranolová věž, v níž se nacházejí tři zvony, nesoucí jména patronů jemnických kostelů: Stanislav, Jakub a Vít.\n"}
{"id": "1054017", "url": "https://cs.wikipedia.org/wiki?curid=1054017", "title": "Včelí matka", "text": "Včelí matka\n\nVčelí matka čili královna je pohlavně dospělá samice včely medonosné. Její tělo je výrazně delší než u ostatních dvou fenotypů – trubců a dělnic. V průběhu života se navíc mírně zvětšuje. Funkcí matky je kladení vajíček a také feromonové řízení zásob nutných pro přežití včelstva. V jednom včelstvu je obvykle jen jedna matka. \n\nV přírodě matka žije maximálně 5 let, obvykle ale jen 2 až 3 roky. \n\nNázev včelí matka se ustálil u včelařů a vystihuje tak samou podstatu její existence. Jiný název \"královna\" pak vychází z chápání včelstva jako společenství vládkyně a poddaných. Včelí matka má pro existenci včelstva rozhodující a zásadní roli. Toto může být charakterizováno následovně:\n\nMatky se značí malou kapkou barvy na hrudník, nebo barevnou opalitovou značkou s pořadovým číslem. Označením si včelaři usnadňují její hledání mezi ostatními včelami a také pro určení jejího stáří. Barevné značení má mezinárodní platnost.\n\n"}
{"id": "1054029", "url": "https://cs.wikipedia.org/wiki?curid=1054029", "title": "Záda", "text": "Záda\n\nZáda jsou zadní část trupu obratlovců ohraničená nahoře šíjí a rameny a dole hýžděmi (nebo odpovídajícími částmi těla u zvířat). V oblasti zad se nachází páteř a zádové svalstvo. Často se objevují bolesti zad způsobené různými příčinami. Na druhé, přední (u zvířat spodní) části trupu se nachází břicho.\n"}
{"id": "1054030", "url": "https://cs.wikipedia.org/wiki?curid=1054030", "title": "Geymüllerové", "text": "Geymüllerové\n\nGeymüllerové je šlechtický rod pocházející ze Švýcarska. Zde byl úspěšný v obchodě se šafránem. \n\nPro Habsburky byl významným členem rodu Johann Heinrich Geymüller (1751–1824), který se zasloužil o splácení rakouských reparací vúči Francii. Byl spoluzakladatelem Rakouské národní banky.\n\nRoku 1804 povýšen do rytířského stavu a roku 1824 svobodný pán.\n\n\n\n"}
{"id": "1054034", "url": "https://cs.wikipedia.org/wiki?curid=1054034", "title": "Matouš Děpolt Popel z Lobkovic", "text": "Matouš Děpolt Popel z Lobkovic\n\nMatouš Děpolt Popel z Lobkovic (21. září 1564 – 11. října 1619 Praha) byl místodržícím Českého království, hejtmanem prácheňského kraje a velkopřevorem johanitského řádu. Pocházel z duchcovské větve šlechtického rodu Popelů z Lobkovic.\n\nJeho rodiče byli Václav Popel z Lobkovic († 1574) a Bonuše z Veitmile. Do řádu johanitů vstoupil v roce 1586, díky svým schopnostem se později stal komturem. Po smrti velkopřevora Kryštofa staršího z Vartenberka byl zvolen bratry převorství a následně císařem Rudolfem II. jmenován novým velkopřevorem (27. května 1591).\n\nZa jeho působení došlo k ekonomickému pozvednutí celého převorátu. Začal také s renesanční obnovou řádového konventu na pražské Malé Straně, který byl dosud poškozen následkem husitských válek. Povedlo se mu také uzavřít konkordát s císařem Rudolfem II., který johanitům zajišťoval svobodné volby velkopřevora bez zásahu císaře (9. června 1598).\n\nByl pohřben v katedrále sv. Víta na Pražském hradě.\n\n"}
{"id": "1054046", "url": "https://cs.wikipedia.org/wiki?curid=1054046", "title": "Kawasaki Estrella 250", "text": "Kawasaki Estrella 250\n\nKawasaki Estrella 250 je retro motocykl kategorie nakedbike, vyvinutý firmou Kawasaki, vyráběný od roku 1992.\n\nKonstrukce modelu je podobná typu Kawasaki SG 250 z roku 1964, který používal motor Meguro 250 cm³ a byl kopií britských motocyklů BSA. Dvoumístný model připomíná BSA Goldstar Clubman DBD 34 z šedesátých let 20. století. Přes klasický vzhled je model vybaven současnou technologií - mj. elektrickým startérem a kotoučovými brzdami.\n\nDalším pokračovatelem řady retro motocyklů Kawasaki jsou Kawasaki W650, který byl vyráběn v letech 1999 až 2007 a Kawasaki W800 s vysokozdvihým řadovým dvouválcem s královskou hřídelí.\n\n\n\n"}
{"id": "1054047", "url": "https://cs.wikipedia.org/wiki?curid=1054047", "title": "Americký sniper", "text": "Americký sniper\n\nAmerický sniper (v anglickém originále \"American Sniper\", česky \"Americký odstřelovač\") je americký životopisný film z roku 2014. Natočil jej režisér Clint Eastwood. Scénář napsal podle stejnojmenné knihy Chrise Kyla scenárista Jason Hall. V hlavních rolích se zde představili Bradley Cooper a Sienna Miller, ve filmu dále hráli například Luke Grimes, Jake McDorman nebo Eric Close. Hlavním hrdinou filmu je americký voják Chris Kyle bojující v Iráku. Cooper za svou roli získal cenu Critics' Choice Movie Awards. Film byl dále nominován v několika kategoriích na Oscara.\n\nFilm vydělal 350,1 milionů dolarů v Severní Americe a 197 milionů dolarů v ostatních oblastech, celkově tak vydělal 547,1 milionů dolarů po celém světě. Rozpočet filmu činil 58 milionů dolarů. Za první víkend docílil druhé nejvyšší návštěvnosti, kdy vydělal 89,2 milionů dolarů a stal se tak nejvýdělečnějším filmem měsíce leden a období zimy. Druhý víkend vydělal 64,6 milionů dolarů.\n\nFilm získal pozitivní kritiku. Na recenzní stránce Rotten Tomatoes získal z 243 započtených recenzí 72 procent s průměrným ratingem 6.9 bodů z deseti. Na serveru Metacritic snímek získal z 48 recenzí 72 bodů ze sta. Na Česko-Slovenské filmové databázi snímek získal 76%. \n\n"}
{"id": "1054052", "url": "https://cs.wikipedia.org/wiki?curid=1054052", "title": "Kostel svatého Mikuláše (Světlá pod Ještědem)", "text": "Kostel svatého Mikuláše (Světlá pod Ještědem)\n\nKostel svatého Mikuláše ve Světlé pod Ještědem je barokní sakrální stavbou, která stojí na románských základech. Je chráněn jako kulturní památka České republiky.\n\nKostel pochází z roku 1643. V letech 1725-1730 barokně přestavěn stavitelem \"T. Brettschneiderem\" a přistavěna cibulovitá věž. Kostel vyhořel roku 1899. Během požáru se mimo jiné roztavil středověký kostelní zvon.\n\nKostel je obdélný. Má obdélně polokruhově zakončený presbytář a západní hranolovou věží. Fasády jsou členěny pilastry a vysokými okny. Ve věži je portál, nad nímž se nachází kamenný znak \"Lamotta z Frintropu\" (1730), a tři niky se sochami sv. Mikuláše, sv. Floriána a sv. Jana Nepomuckého pocházející z období barokní přestavby. Věž je kryta oplechovaným jehlancem. Po bocích věže se nachází stěna, která je prolomená brankou s pilířem na okraji. Na levé straně je opatřena sochou sv. Václava a na pravém sochou sv. Víta z roku 1728.\n\nVnitřek kostela má valenou klenbu s lunetami. Kruchta spočívá na dvou pilířích.\n\nUvnitř je převážně pseudogoticky zařízen z doby po roku 1900, výjimkou je pozoruhodný barokní krucifix.\n\nPřed kostelem se nachází památná lípa a pomník spisovatelky Karoliny Světlé.\n\n\n"}
{"id": "1054067", "url": "https://cs.wikipedia.org/wiki?curid=1054067", "title": "Diecéze agenská", "text": "Diecéze agenská\n\nDiecéze Agen (lat. \"Dioecesis Agennensis\", franc. \"Diocèse d'Agen\") je francouzská římskokatolická diecéze. Leží na území departementu Lot-et-Garonne, jehož hranice přesně kopíruje. Sídlo biskupství a katedrála Saint-Caprais d'Agen se nachází v Agen. Diecéze je součástí církevní provincie Bordeaux.\n\nOd 17. ledna 2005 je diecézním biskupem Mons. Hubert Herbreteau.\n\nDiecéze Agen byla zřízena v průběhu 4. století. Dne 11. července 1317 byla část území vyčleněna do nově vzniklé diecéze Condom. Tato diecéze byla spolu s diecézemi Auch, Lescar, Diecéze Lectoure a Tarbes v důsledku konkordátu z roku 1801 zrušena a území těchto diecézí bylo z části (v některých případech zcela) včleněno do diecéze Agen. Diecéze Tarbes byla 6. října 1822 obnovena. Obnovena byla i diecéze Auch, pod názvem Auch-Condom-Lectoure-Lombez (nesoucí název i dalších již neobnovených diecézí).\n\nDiecéze Agen je sufragánní diecézí arcidiecéze Bordeaux.\n\n\n"}
{"id": "1054069", "url": "https://cs.wikipedia.org/wiki?curid=1054069", "title": "Jedle makedonská", "text": "Jedle makedonská\n\nJedle makedonská (\"Abies borisii-regis\") je jehličnatý strom z čeledi borovicovité, rostoucí v horách jihovýchodní Evropy.\n\nStálezelený, jehličnatý strom, dorůstající 60 m. Koruna je široce kuželovitá, seshora nerovná a s klenutým vrcholem. Borka je hrubá a šedá. Pupeny jsou vejčitě kuželovité, hnědé. Letorosty jsou v mládí světle žluté, chlupaté. Jehlice jsou 2-3 cm dlouhé a 2-3 mm široké, hustě uspořádané, seshora rýhované a zelené, vespod se dvěma bílými proužky, na koncích ostré, někdy zaoblené či vroubkované. Šišky jsou válcovité až úzce kuželovité, 11-21 cm dlouhé a 3-4 cm široké, zpočátku zelené, později dozráváním červenohnědé. Semena jsou 12 mm dlouhá, s 20 mm dlouhým křídlem.\n\nDomovinou stromu je Bulharsko (pohoří Rodopy, pohoří Pirin), severní Řecko (poloostrov Peloponés), jižní Albánie, Severní Makedonie a Srbsko.\n\nHorský strom, rostoucí v nadmořských výškách 700-1700 m.\nJedle makedonská je nenáročná na světlo (dokáže růst na slunci, v polostínu i ve stínu) i na vodu, vyžaduje dobře odvodňované půdy a je mrazuvzdorná do −23 °C. S oblibou roste a tvoří smíšené lesy s borovicí rumelskou (\"Pinus peuce\") a smrkem ztepilým (\"Picea abies\").\n\n\n"}
{"id": "1054077", "url": "https://cs.wikipedia.org/wiki?curid=1054077", "title": "Koptská vazba", "text": "Koptská vazba\n\nKoptská vazba je druh knižní vazby pocházející ze severní Afriky. Díky svému technickému provedení bývá také uváděn jako vazba bez výztuže, na rozdíl od evropského způsobu vazby na tkaloun či jiné vazy, je šito bez tohoto pomocného materiálu.\n\nPravděpodobným počátkem vazby knih do této podoby bylo 1. století našeho letopočtu, ale nejstarší doložené informace najdeme až u knih z doby kolem 4. století, nalezených při archeologických vykopávkách v Egyptě. Tyto první nálezy pocházejí ze 4. století našeho letopočtu, jsou to kodexy koptských křesťanů žijících v Egyptě. Tato forma knihy nese po celou dobu svého vývoje až na drobné výjimky téměř shodné znaky – knižní blok je tvořen sešitím za sebou řazených složek, ochranu tvoří připojené dřevěné, později papírové (lepenkové) desky s usňovým, pergamenovým, textilním nebo papírovým pokryvem.\n\nKoptský způsob vazby se po staletí se uplatňoval v oblastech kolem středozemního moře, severní Africe a v islámských zemí blízkého východu. Větší knihy byly vždy vázány do pevných desek, menší i do měkké vazby. Zde je pak místo přední a zadní desky použito tenčího materiálu, který obklopuje celý blok a je prošit přímo samotnou vazbou.\n\nV současnosti je asi nejvýznamnější umělcem, který se touto technologií zabývá je Keith Smith. Je autorem řady knih zabývajících se knižní vazbou, se specializací na vazby bez použití lepidla. Pro zajímavost je zde možno uvést, že Univerzitní knihovna Západočeské univerzity v Plzni má k dispozici řadu z nich.\n\nKoptové (arab. Kubtí = Egypťan), příslušníci nejpočetnější blízkovýchodní křesťanské minority, jsou christianizovanými potomky starověkých Egypťanů. V 5. století našeho letopočtu přijali monofyzitskou větev křesťanství, směr, jenž hlásá, že v Ježíši Kristu existuje pouze božská přirozenost. Byla založena Koptská pravoslavná církev a její alexandrijský patriarchát. Jako vyznavači heretického učení byli Koptové pronásledovaní byzantskou státní mocí, pod níž Egypt do doby arabské expanze spadal. U koptských věřících bývá často prováděna obřízka jako jeden z prvků, jež pronikly do náboženství z judaismu. Dalším specifikem je tetování, kříž jako symbol mučednictví v oblasti zápěstí (Nisan 2002: 135). Důraz je kladen na klášterní život, koptská religiozita je dodnes jiná než na Západě. Ateistů je minimum a pokud se vyskytují, nezbývá jim nic jiného než být zapojeni do života komunity, do níž se narodili a jež je determinována zejména náboženstvím. Koptové hovořili vlastním semitským jazykem, který se udržel v liturgii. Mají svůj specifický kalendář.\n"}
{"id": "1054085", "url": "https://cs.wikipedia.org/wiki?curid=1054085", "title": "Karel Lewit", "text": "Karel Lewit\n\nKarel Lewit (25. dubna 1916, Lublaň – 2. října 2014, Praha) byl neurolog, zakladatel moderní funkční diagnostiky a léčby vertebrogenních onemocnění a manuální a reflexní terapie v bývalém Československu.\n\nOtec Karla Lewita - MUDr. Egon Lewit pracoval v Lublani ve vojenské nemocnici na infekčním oddělení. Od konce 1. světové války získal místo v Praze a tak se sem rodina přestěhovala. Karel Lewit tak od mala vyrůstal v ryze českém prostředí. V roce 1934 absolvoval německé gymnázium ve Štěpánské ulici v Praze a následně se zapsal ke studiu na lékařské fakultě. Jeho židovský původ a poměry v tehdejším pomnichovském Československu v roce 1939 jej přinutily přerušit studium na medicíně . Prahu opustil 13. března 1939 kdy odjel do Paříže, kde mohl i jako lékař s nedokončeným studiem pracovat v nemocnici Bichat (chirurgické oddělení, prof. Mondor ).\n\nIhned po vypuknutí války se přihlásil do zahraničního odboje. V říjnu 1939 nastoupil v Agde do 1. pěšího pluku jako zdravotník. V této funkci se účastnil ústupových \"bojů\" na Seině a Loiře. V červnu 1939 byl převelen do Anglie. V Anglii působil až do roku 1944. V září 1944 byl převelen do Normandie jako příslušník Československé obrněné brigády. Od října 1944 až do konce války byl přítomen obléhání Dunkerku, kde bojoval v průzkumné četě. V Británii se seznámil se svou budoucí manželkou Iris. Za svou odbojovou činnost později získal prestižní vojenské vyznamenání \"Zlatý kříž ČSR\". \n\nPo skončení války byl Karel Lewit v červenci 1945 demobilizován a vrátil se do Československa. Studium na lékařské fakultě v Praze dokončil doktorátem v červenci 1946. Prakticky od roku 1946 se pak začal věnovat neurologii. Nastoupil na neurologickou kliniku významného neurologa profesora akademika Kamila Hennera. Za vedení asistenta Černého se Karel Lewit zaměřil na do té doby podceňovanou problematiku onemocnění páteře a plotének. Za vydatné pomoci profesora Jana Jirouta se zajímal o vyšetřovací techniky s využitím RTG záření (neuroradiologii). Tyto dva směry měly rozhodující vliv na jeho další profesní vývoj. \n\nJiž od roku 1948 jej začaly zajímat tzv. manuální terapeutické techniky (manipulační a mobilizační léčba, experimenty s tzv. manuální trakcí). Tyto techniky byly do té doby doménou vesměs nelékařských profesí (chiropraktici, osteopati, lidoví léčitelé). Od roku 1951 začal s manipulační léčbou pod vlivem chiropraktických technik. Když poznal význam těchto technik v rámci rehabilitace, rozhodl se pro jejich vyučování. Svou činnost rozvíjel a zároveň od roku 1960 vyučoval na Neurologické klinice na Praze 10 (na bázi doškolovacího ústavu) pod vedením profesora Macka. V roce 1954 společně s docentem Karlem Obrdou založil Rehabilitační společnost, později nazývanou Sekce pro Manuální medicínu, nyní Myoskeletální společnost. V roce 1956 dosáhl vědecké hodnosti kandidáta věd.\n\nOd té doby Karel Lewit soustavně vyučoval a na základě svých zkušeností obohacoval techniky diagnostiky a léčby poruch pohybové soustavy (zpočátku manipulační techniky, posléze manuální medicínu a nakonec myoskeletální medicínu). Svůj původně \"chiropraktický přístup\" k poruchám pohybové soustavy postupně měnil přes osteopatický až po neuromuskulární techniku a techniku měkkých tkání. \n\nKarel Lewit postupem času dokázal zanalyzovat a prakticky prověřit metody \"ne-lékařů\" a vybudovat na jejich základech nový obor lékařské vědy ukotvený na jasných vědeckých základech. Spolu s prof. Vladimírem Jandou, doc. Františkem Vélem a prof. Janem Jiroutem založili tzv. \"Pražskou školu\". Unikátní metodologii léčby (manipulační terapii) začal Karel Lewit propagovat především přednáškami a školeními lékařů, mimo ČSR také v Německu, Francii, Anglii, Americe, Austrálii, Bulharsku, Polsku a posléze i v Rusku. Sepsal také první uznávanou učebnici manipulační terapie. Ta se stala mezinárodní učebnicí a od té doby vyšla v mnoha vydáních a jazycích, mimo jiné v němčině (7 vydání), angličtině (3 vydání), španělštině (2001), japonštině.\n\nV roce 1968 byl navržen lékařskou fakultou hygieny na profesuru. Díky jeho politickým postojům k událostem v srpnu 1968 mu byl ale tento titul \"pozdržen\", takže profesorem byl jmenován až po \"sametové revoluci\" v roce 1990. Po srpnových událostech v roce 1968 byl Karel Lewit donucen opustit svoji práci na neurologické klinice v Praze na Vinohradech. Našel přechodné útočiště ve Výzkumném ústavu chorob revmatických, kde v roce 1974 za velmi obtížných podmínek uskutečnil Pražský kongres FIMM. V roce 1976 se rozhodl odejít jako penzista do ústraní. V Ústředním ústavu železničního zdravotnictví pak pracoval do roku 1992. \n\nV roce 1994 se Karel Lewit vrátil na neurologickou kliniku v Praze na Vinohradech. Od roku 1996 do roku 2012 pracoval na rehabilitační klinice Univerzity Karlovy v Praze v Motole, od roku 2008 v Centru komplexní péče (CKP) Dobřichovice. Působil i v Rehabilitačním ústavu Malvazinky a Centru fyzioterapie s.r.o v Praze na Zličíně.\n\nV roce 2006 profesor Karel Lewit obdržel čestný titul (honoris causa) na lékařské univerzitě v Lodži (Polsko).\n\nV létě 2012 definitivně ukončil svou ordinaci \"neurologie a myoskeletální medicíny\" v CKP Dobřichovice a odešel do důchodu. Naposledy vydechl ve věku 98 let, 2. října 2014 v klidu svého domova.\n\nProf. Karel Lewit publikoval až do pozdního stáří. Je autorem celkem asi 200 publikací. Jeho nejznámější knihou je souhrnné pojednání nazvané \"Manipulační léčba v myoskeletální medicíně\", které vyšlo v roce 2003 již v pátém zcela přepracovaném vydání. (U nás ji vydalo nakladatelství Sdělovací technika s.r.o.)\n\nKonference k nedožitým 100. narozeninám prof. Karla Lewita se uskutečnila v sobotu 23. dubna 2016 v Centru komplexní péče Dobřichovice. Jejími cíli bylo:\n\nPosláním Nadačního fondu Karla Lewita je:\n\nPři stejné příležitosti byla 23. dubna 2016 v Dobřichovicích slavnostně pojmenována (do té doby bezejmenná) lávka přes Berounku na lávku profesora Karla Lewita.\n\n\n"}
{"id": "1054086", "url": "https://cs.wikipedia.org/wiki?curid=1054086", "title": "Ruská fotbalová reprezentace do 20 let", "text": "Ruská fotbalová reprezentace do 20 let\n\nRuská fotbalová reprezentace do 20 let reprezentuje Rusko na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1054088", "url": "https://cs.wikipedia.org/wiki?curid=1054088", "title": "Ohniváček černoskvrnný", "text": "Ohniváček černoskvrnný\n\nOhniváček černoskvrnný (\"Lycaena tityrus\", Poda 1761) je druh denního motýla z čeledi Modráskovitých (\"Lyceanaidae\"). Jmenuje se podle černých skvrnek na vrchní straně křídel, kterými se odlišuje od ostatních druhů této čeledi.\n\nJeho přirozeným prostředím jsou jak suché křovinaté stráně, tak i vlhké louky či lesní paseky. Je tedy hojně rozšířen na území celé jižní poloviny Evropy, od Španělska přes střední a jižní Evropu až po pohoří Altaj.\nV České republice je hojně rozšířen prakticky ve všech oblastech, s výjimkou nejvyšších poloh.\n\nOhniváček černoskvrnný je tzv. dvougeneračním motýlem - první generace žije v období květen až červen, druhá v období červenec až září. V horách a vyšších polohách obvykle jen jedna generace, v teplých oblastech lze naopak v posledních letech vzácně pozorovat i třetí generaci.\nSamice kladou vajíčka jednotlivě na živnou rostlinu, kterou je šťovík kyselý \"(Rumex acetosa)\" a šťovík menší \"(Rumex acetosella)\". Housenky jsou zelené bez výraznější kresby, kukly pak okrové s tmavými skvrnami.\nSamci jsou teritoriální povahy, před kopulací se samicemi probíhají krátké zásnuby.\n\nOhniváček černoskvrnný nepatří mezi ohrožené druhy.\n\n"}
{"id": "1054093", "url": "https://cs.wikipedia.org/wiki?curid=1054093", "title": "Josef Herscher", "text": "Josef Herscher\n\nJosef Herscher (1688, ? – 1756 Manětín) byl významným sochařem a řezbářem pozdního baroka. Jeho činnost je spjata s rodem Lažanských a jejich panstvím Manětín v západních Čechách.\n\nPodle matričních zápisů se tento umělec objevuje v Manětíně na počátku 20. let 18. století. O jeho původu ani školení nemáme žádné informace. Přesto, že byl vrstevníkem Matyáše Bernarda Brauna a Ferdinanda Maxmiliána Brokoffa, se jeho tvorba rozvíjela až v druhé čtvrtině 18. století. Zemřel v Manětíně roku 1756 jako uznávaný umělec. Vysoký počet a charakter jeho prací dochovaných na zámku v Manětíně mohou vést k posílení teorie, že Herscher zde byl vrchnostenským sochařem. Měl celkem devět potomků. Jen jeden z jeho synů, Václav Ondřej, pokračoval v jeho sochařském odkazu, některé jeho kamenné práce se dochovaly v Manětíně, v letech 1783 – 1804 se živil v Plzni jako truhlář.\n\nMezi osobnosti, které se velmi zasloužily o rozkvět města Manětín, patří hrabě Václav Josef Lažanský a zejména jeho manželka Marie Gabriela Lažanská, vnučka Humprechta Černína z Chudenic. Po velkém požáru na manětínském panství v roce 1712 vrchnost započala vrcholně barokní přestavbu zámku a okolí. Charakter náměstí se barokní přestavbou zcela změnil. Dosavadní svah byl uměle vyrovnán trojicí vysokých teras, ozdobených kašnami, galerií barokních soch, sousoší a váz z ruky Josefa Hershera a jeho dílny.\n\nJeho dílo se bohatě dochovalo. Na tak vysokém počtu soch lze dobře pozorovat Herscherův styl. Vyznačuje se měkkými, ale důraznými postoji postav, které svými gesty expandují do prostoru. Typické jsou výrazně kulaté hlavy zobrazovaných, vysedlé lícní kosti a velké oči s naběhlými víčky. Přesto, že se tato charakteristika pravidelně opakuje, jsou Herscherovy sochy velmi realistické. Jeho tvorba se postupně vyvíjela směrem k větší expresivitě až patetičnosti. Všechny sochy byly vytesány z místního kamene, těženého v lomech Kamenná Myť u Libenova a Ovčín nad sv. Barborou. Tento kámen je charakteristický vysokou zrnitostí a obsahem křemene, který se vydroluje. Sochy byly opatřeny polychromií, na některých jsou její zbytky stále patrné.\n\nVýchodně od náměstí nad Manětínským potokem lemuje cestu k hřbitovnímu kostelu tzv. Vysoká cesta se čtrnácti sochami Josefa Herschera a jeho dílny z období 1728 – 1734. Dříve propojovala město a osadu v okolí kostela sv. Barbory, dnes je zde silniční komunikace. Jednotlivé sochy byly objednány Lažanskými a jejich příbuznými dvořany i manětínskými měšťany. Již v roce 1928 byla celá skupina soch kompozičně rozvržena a ikonograficky koncipována jako celek. Každá ze soch má svůj protějšek, některé jsou opatřeny erby objednavatelů a doplňujícími texty v latině, většinou i s chronogramy. Všechny postavy jsou zachyceny v nadživotní velikosti.\nSochy od města ke hřbitovu:\nNechal zhotovit František Josef Černín (bratranec Marie Gabriely Lažanské), majitel nedalekých panství Rabštejn a Petrohrad. Postava sv. Josefa přidržuje Ježíška v košilce na pokrčené noze, obě figury mají vsazeny do temene hlavy kovové svatozáře.\nPatronka rodinného života a lásky byla objednána Isabelou, rozenou markýzou z Westerloo a Merode, manželkou Františka Josefa Černína. Světice v levé ruce drží knihu, pravou objímá PM, která ji podává kytičku růží. Bohatá draperie splývá v tuhých záhybech. Sokl je označen černínsko-westerlooským znakem, můžeme zde nalézt i kamenickou značku.\nJedná se o objednávku měšťanů, dochovala se i smlouva, není zde osazen žádný erb. Majestátní postava sv. Fabiána, papeže ze 3. století, je zachycena v klidné kompozici, jeho ruka lpí na prsou ve zbožném gestu. U nohou andílek mu stojí s palmovou ratolestí, opírá se o trojitou papežskou korunu, tiáru, odznak papežské moci. Draperie je zde důkladně modelovaná řezbářským způsobem s vyznačením krajek a výšivek.\nVzniklo podobně jako sv. Fabián na objednávku měšťanů. Důstojník Diokleciánovy císařské gardy je v této kompozici připoután ke stromu, u kořene stromu leží přilba. Světec je oděn jen v bederní roušce, probodnutý šípy, hlavu sklání k pravému rameni, jeho vlasy spadají do čela, má bolestně otevřená ústa. Na podstavci můžeme spatřit signaturu JH. Toto vynikající dílo patří k Hersherovým nejvíce ceněným pracím hlavně pro originální kompozici a výrazně modelované tělo.\nŠlo o objednávku manželů Marie Josefy (Lažanské) a Václava Pöttinga, což dokazuje alianční erb jejich rodů na soklu. Morový patron je oděv v poutnickém plášti a obnaženou nohou, na které je patrna morová rána, stojí v důrazném kontrapostu. U jeho nohy je vytesán pes s krajícem chleba v tlamě. Originál sochy byl sražen povozem, nyní je v kostele sv. Barbory a na Vysoké cestě je osazen výdusek.\nSocha vznikla z podnětu Marie Josefy Lažanské, dcery Marie Gabriely Lažanské před jejím sňatkem s hrabětem Pöttingem. Světice drží v pravé ruce krucifix a v levé lebku. Na hlavě má věnec s růžemi, její nejčastější atribut.\nVelmi kvalitní skulptura ve středu Cesty vznikla z popudu Marie Gabriely Lažanské, majitelky panství Manětín. Kristus korunovaný trním má bolestný výraz, propadlé tváře, lehce pootevřená ústa. Jeho ruce jsou svázané do kříže. Dílo vyniká měkkou modulací a výraznou expresivitou.\nFundátorkou této figury je rovněž Marie Gabriela Lažanská. Postava panny Marie je utvářena v esovitě prohnuté ose, vzhlíží vzhůru bolestným pohledem. Důrazná draperie podtrhuje její postoj. Stejně jako Ecce Homo převyšuje kvalitou ostatní sochy ze skupiny. Na Hersherově soše lze pozorovat vliv panny Marie Bolestné z Kalvárie Matyáše Bernarda Brauna z plaského kláštera, zvláště na draperii.\nTento světec i protějšková socha sv. Benna byly objednány vrchnostenskými úředníky – zámeckým hejtmanem Františkem Ferdinandem z Michalovic a inspektorem panství Janem Kryštofem Hossnerem. Biskup, ochránce proti nečasu a vodě stojí v plášti s mitrou, ve zdvižené pravé ruce má svazek blesků, v levici palmovou ratolest, biskupskou berlu a knihu. Na soklu je v reliéfu znázorněno opevněné město Euskirchen, před nímž poutník Donát zažehnává modlitbou mraky. Tato legenda vypráví o světci, který se tímto zachráněním města stal ochráncem proti krupobití a bouři.\nPolabský světec je znázorněn v biskupském oděvu, u nohou má rozvázané okovy a rybu, z níž ční klíč. Hranolový sokl je doplněn reliéfem s výjevem Bennova příběhu, ve kterém nechal vhodit klíče od míšenské katedrály do Labe, aby je nedostal král Jindřich, bojující s papežem o investituru.\n\nTato socha a socha Archanděla Michaela byly fundací synů Marie Gabriely Lažanské. Anděl strážce je zde zachycen s malým chlapcem, kterého objímá, ten k němu s důvěrným gestem vzhlíží. Anděl ukazuje k nebi a zašlapává poraženého ďábla.\n\nArchanděl je oděn v plné zbroji s plamenným mečem, zašlapává ďábla. V katolické prostředí v 17. a 18. století zosobňoval i boj proti reformaci. V tomto regionu byl jeho kult poměrně dost rozšířený.\nNejvýznamnější český barokní světec byl objednán manětínskou vrchností. Stojí u mostu přes Manětínský potok. Je zde znázorněn prostovlasý, v pravici drží kříž, v levé ruce biret. U nohou sv. Jana Nepomuckého dlí andílek s prstem na rtech, palmovou ratolestí a korunou. Na reliéfech na soklu jsou zachyceny výjevy Zpověď královny Johany a Shození Jana z mostu. Socha byla poškozena dopravním provozem, byla poražena ve 30. letech minulého století, ruka světce byla rozlomena a následně prošla řadou oprav.\nByla vytvořena z podnětu Marie Anny Lažanské, nejstarší dcery Marie Gabriely Lažanské. Práce patří k Hersherovým prvním pracím, přesto je mimořádně kvalitní. Sv. Ludmila v pravici pozvedá kříž. Na reliéfech na soklu nalezneme výjevy ze života světice – Ludmila při modlitbě a Výuka sv. Václava.\n\nSedm dvojic soch nás dovede k areálu hřbitova, kde je skupina figur zakončena sv. Barborou. Socha není datována, máme ale informace o jejím svěcení v roce 1744. Socha patronky horníků, ochránkyně před náhlou smrtí a patronky dobré smrti byla objednána jako dílo votivního charakteru, když byla venkova Anežka Petrlíková zázračně zachráněna sv. Barborou. Bohatý plášť figury s podkasanými rukávy splývá v měkkých záhybech. Spodní šat je stažen živůtkem, což je obvyklé u všech Herscherových ženských postav. Světice drží eucharistický kalich a palmovou ratolest, na dozadu svázaných vlasech má korunku, u nohy věž.\n\nDruhým Herscherovým velmi významným počinem jsou sochy na náměstí před zámkem vzniklé mezi lety 1730 – 1740. Dodnes zde stojí dvě kašny trojlistého půdorysu umístěné symetricky na obou koncích náměstí. Na západním okraji terasy je kašna se sv. Floriánem v římském vojenském oděvu, jenž vylévá z vědra vodu na hořící domek u jeho nohou. Údajně stojí před místem kde stával dům, ze kterého vzešel požár roku 1712. Východní okraj terasy zdobí kašna se sv. Václavem v brnění krytém pláštěm a knížecí čapce, v pravé ruce drží prapor, levá ruka se opírá o štít s orlicí. Na terasové rampě tváří k zámku jsou umístěny ženské personifikace čtyř kardinálních a tří křesťanských ctností v nadživotní velikosti. Jedná se o zralé dílo Josefa Hercshera, které se vyznačuje realismem, plastičností brokoffovského pojetí, mohutnější draperií, kulatými siluetami obličeje, plnými rty a rovným nosem.\n\nOd kostela doleva:\n\nSkupinu personifikací doplnila o něco později taktéž Herscherova figura Štěstěny. Mladá dívka oděna v lehkém šatě stojící na okřídleném globu má v levé ruce okřídlenou hůlku, pravici má v bok. Bývá označována také jako personifikace \"Obchodu\".\n\nV děkanském kostele sv. Jana Křtitele je Herscherovo dílo zastoupeno dvěma krucifixy v životní velikosti zavěšenými na pilíři vítězného oblouku. Třetí podobný krucifix se dnes nachází v manětínské radnici a ještě jeden na schodišti v zámku.\n\nPro hřbitovní kostel sv. Barbory na východním okraji města vytvořil Josef Herscher ve 30. a 40. letech 18. století výzdobu hlavního a šesti bočních oltářů. Kvalitou vynikají figury \"Sv. Kateřiny a Markéty\" nad brankami při hlavním oltáři. Pro boční oltář byly vytvořeny nadživotní polychromované řezby \"sv. Lazara a sv. Marty\", dále \"sv. Jáchym a Zachariáš\" a \"andělé\" nesoucí obrazy. Na stříšce kazatelny se nachází statue \"Boha Otce s andílky\". Od Herschera jsou i vázy před kostelem vzniklé v roce 1736.\n\nU silnice na Plzeň stojí osamocená socha \"sv. Raymunda\" na jihovýchodním okraji města, kterou vytvořil Josef Herscher po roce 1738. Světec zašlapává okovy v lehkém kontrapostu, žehná, v levé drží měšec s penězi na vykupování otroků, jejichž osvobození ostatně symbolizují i pošlapaná pouta. Je oděn v dlouhý splývavý plášť, na hlavně má mitru. Na soklu je vytesán erb Marie Gabriely Lažanské.\n\nJako protějšek sv. Raymunda byla objednána socha \"panny Marie Imacculaty\" u silnice na Stvolny. Panna Marie stojí se sepnutýma rukama na půlměsíci, zemské kouli a na hadovi. Její vlasy sčesané dozadu akcentují hebkou modelace tváře.\n\n\n"}
{"id": "1054095", "url": "https://cs.wikipedia.org/wiki?curid=1054095", "title": "Kondoři", "text": "Kondoři\n\nKondoři jsou skupina velkých novosvětských mrchožravých ptáků podobných supům tradičně řazených k dravcům. Podobnost se supy je ale konvergentní, kondoři jsou patrně na bázi dravců či mohou být klasifikováni jako jejich sesterská skupina, pak jsou vyčleňováni do samostatného řádu Cathartiformes. Je také možné, že jsou příbuzní čápům, společné znaky mají převážně s mrchožravými marabu. Je známo sedm druhů řazených do pěti rodů. Žijí v různých biotopech včetně lesů.\n\nKondoři mají holou kůži na hlavě a na krku, což může být adaptace k mrchožravosti, také to pomáhá při termoregulaci a u některých druhů to plní roli i při námluvách. Přímo do mršin se ponořují jen kondor havranovitý, kalifornský a andský. Nohy mají silné, ale ne tak jako supi, zadní prst chybí.\n\nKondoři se živí mršinami. Objevení potravy je nejisté, mohou proto sežrat velké množství masa najednou. Druhy rodu \"Cathartes\" hledají mršiny čichem, mohou tedy létat nízko nad lesem. Ostatní druhy létají vysoko, využívají při tom vzestupné proudy teplého vzduchu (termika). Menší druhy se mohou přiživovat menšími obratlovci a hmyzem.\n\n"}
{"id": "1054112", "url": "https://cs.wikipedia.org/wiki?curid=1054112", "title": "Consolation", "text": "Consolation\n\nConsolation (v překladu \"útěcha\") byla nizozemská grindcore/death metalová kapela založená v roce 1989 ve městě Zaanstreek. \nTři z členů Consolation (Toep Duin, Dennis Jak a Manoloxx) byli aktivní ještě v black metalové kapele Unlord.\n\nDebutní studiové album \"Brave Melvin from the Southern Point\" vyšlo v roce 1995. V roce 1999 se Consolation rozpadli.\nV roce 2002 došlo ke vzkřísení kapely pod názvem Cardinal, v roce 2005 definitivně zanikla. Celkem vydala dvě studiová alba.\n\n\n\n\n\n"}
{"id": "1054145", "url": "https://cs.wikipedia.org/wiki?curid=1054145", "title": "Nembrionic", "text": "Nembrionic\n\nNembrionic byla nizozemská grindcore/death metalová kapela založená v roce 1988 ve městě Zaanstad původně pod názvem Nembrionic Hammerdeath. Šlo o jednu z prvních nizozemských deathmetalových skupin, ve stejném roce vznikli např. známější Sinister. K přejmenování na Nembrionic došlo v roce 1994.\n\nDebutní studiové album \"Psycho One Hundred\" vyšlo v roce 1995. V roce 1999 kapela definitivně zanikla. Celkem vydala tři studiová alba.\n\n\n\n\n\n"}
{"id": "1054148", "url": "https://cs.wikipedia.org/wiki?curid=1054148", "title": "Myoskeletální medicína", "text": "Myoskeletální medicína\n\nMyoskeletální medicína (lat. \"myos\" = sval, \"skeleton\" = kostra) se zabývá diagnostikou a neoperační léčbou páteře, kloubů a měkkých tkání, které mají souvislost s pohybovým aparátem člověka. Svými vyšetřovacími postupy myoskeletální medicína odhaluje různé příčiny bolestí či problémů hybnosti v oblasti páteře, kloubů, svalů, šlach, fascií aj. Je metodou volby např. v raných stádiích kloubních artróz, blokád, svalové ztuhlosti a dysbalance, adheze měkkých struktur aj. Poruchy a bolesti často efektivně odstraňuje. Nepopírá své profesní meze a potřebu operačních zákroků, např. při indikaci kloubních náhrad (aloplastik).\n\nVýznamné místo v myoskeletální medicíně si získala tzv. Pražská myoskeletální škola, zejména neurolog a fyzioterapeut Karel Lewit. Ten, spolu s Jandou, Jiroutem a Vélem, stanovil funkční diagnostiku a navrhl ucelený přístup, jímž se myoskeletální medicína odlišuje např. od klasických masáží.\n\nZa účelem stanovení diagnózy myoskeletální medicína používá pohovor s pacientem, aspekci, palpační vyhmatávání a erudované, funkční myšlení terapeuta. Ten by měl být vysokoškolsky vzdělán a dobře obeznámen s anatomickými, kineziologickými, neurologickými a jinými složkami pohybového aparátu. Zobrazovacím metodám (RTG, CT, MRI) myoskeletální medicína přisuzuje jejich význam, nicméně vidí i jejich omezení, nezřídka totiž nekorelují s popisem pacientových problémů a pacienti bývají léčeni neúspěšně a neúčelně.\n\nLékaři a fyzioterapeuti si vedou záznamy o postupu léčby, která bývá často kontinuální. Při svých kineziologických vyšetřeních by měli věnovat pozornost pacientovu popisu problému, zjišťovat, zda jejich nálezy tomuto popisu odpovídají, určují, zda problémy jsou rázu funkčního (špatná postura, nesprávné pohyby) či strukturálního (blokády kloubu, svalové dysbalance, spazmy, \"trigger pointy\") a průběžně posuzují, zda jsou jimi volené terapie úspěšné. Pro léčbu používají širokou paletu terapií: jemné trakce, postizometrickou relaxaci svalů, měkké techniky, manipulaci a mobilizaci kloubů, protažení fascií, posun hlubokých tkání, masáž, léčebná cvičení aj. Na rozdíl od plošně působících léků tak myoskeletální medicína odstraňuje strukturální příčiny bolestí. Za důležitou podmínku úspěchu považuje pacientovu spolupráci, doporučuje cvičení na daný problém a vede pacienta k osvojení si správných pohybových vzorců. Cílem je pacientův bezbolestný a hladký pohyb nebo alespoň minimalizace bolesti.\n\n"}
{"id": "1054150", "url": "https://cs.wikipedia.org/wiki?curid=1054150", "title": "Líbánkové volby", "text": "Líbánkové volby\n\nTzv. Líbánkové volby (honeymoon election) jsou jakékoliv nesouběžné volby druhého řádu, které nastanou do jednoho roku od voleb prvního řádu (prezidentské či parlamentní volby). V tomto období jsou voliči stále nadšeni z vítěze, projevují mu stále značnou podporu, a proto nazýváme volby v tomto období líbánkové, což popisuje vztah mezi voliči a vítězem voleb. \n\nLíbánkové volby jsou volbami tzv. druhého řádu, volby, které jsou de facto pro voliče méně důležité než volby řádu prvního. Volby prvního a druhé řádu vycházejí z \"Teorie voleb prvního a druhého řádu\" od Karlheinze Reifa a Hermanna Schmitta , která vznikla v roce 1980 v souvislosti s historicky prvními volbami do Evropského parlamentu.\nHlavními charakteristikami voleb druhého řádu je nižší volební účast než ve volbách předchozích (volby prvního řádu), vyšší podpora pro nové a malé politické strany a hnutí, pokles volební podpory pro vládní strany, větší podpora voličů známým osobnostem na kandidátních listinách. Důležitým aspektem voleb druhého řádu jsou volební cykly, z nichž je jeden tzv. \"období líbánek\" (honeymoon), v němž probíhají líbánkové volby. Dalšími cykly jsou \"střední období\" (mid-term) a \"pozdní období\" (later-term).\n\nJedná se o volby probíhající v zemi, kde prezidentské volby jsou volbami prvního řádu, tedy důležitější než volby do národního parlamentu, v tomto případě volby druhého řádu. Vyskytují se tedy zejména v prezidentských režimech. Jakékoli volby, které nastanou do jednoho roku od prezidentovy inaugurace, se definují jako líbánkové volby. Tyto volby bývají zvláště výhodné volebně pro stranu nově zvoleného prezidenta, jelikož samotný prezident získal na popularitě a panuje povolební euforie trvající zhruba první rok po volbách. Některé režimy, zahrnující především premiérsko prezidentský režim, umožňují, aby tyto volby vypsal prezident.\n\nPrezidentské volby v Chile se před příchodem roku 1973 konaly každých šest let. Volby do parlamentu se konaly každé čtyři roky. Komunální volby probíhaly v samostatném cyklu, původně jednou za tři roky, později ve čtyřletých intervalech. Nikdy neproběhly volby do dvou nebo více úřadů současně.\nVe většině obdobích prezidentských mandátů proběhly líbánkové volby, ale ne vždy se jednalo o líbánkové volby do parlamentu. Některé byly volbami do městských rad (komunální volby).\nO líbánkových volbách můžeme hovořit např. v případě parlamentních voleb v roce 1965, které se konaly v líbánkovém období po prezidentských volbách 1964, ve kterých vyhrál Eduardo Frei s 56,6 %. V těchto parlamentních volbách získala jeho křesťansko-demokratická strana (Partido Demócrata Cristiano) významně větší podíl hlasů oproti předchozím parlamentním volbám.\nDalším příkladem líbánkových voleb mohou být komunální volby v roce 1971, které se konaly v líbánkovém období po prezidentských volbách 1970, ve kterých kvůli ústavě nemohl kandidovat Eduardo Frei a vítězem se stal Salvador Allende s 36,6 %. Přestože druhý ve volbách skončil pravicový Jorge Alessandri s 35,2 %, v těchto komunálních volbách zažili Allendeovi levicoví stoupenci líbánkový vzestup na téměř polovinu hlasů.\n\nOd roku 1958 do roku 1973 venezuelské komunální volby, stejně jako parlamentní volby, byly organizovány souběžně s prezidentskými volbami. Avšak v následných volebních obdobích se komunální volby konaly v prezidentském líbánkovém období.\nV prezidentských volbách v roce 1978 zvítězila křesťansko-demokratická strana (Comité de Organización Política Electoral Independiente) s 45,3 % hlasů, v souběžných parlamentních volbách 38,6 %. V následujících líbánkových komunálních volbách získala 49,1 % hlasů. Tento svůj podíl získala na úkor demokratů a socialistů z předchozích voleb.\nV následujících prezidentských volbách v roce 1983 získala vítězství sociálnědemokratická strana (Acción Democrática) s 55,3 % hlasů, v souběžných parlamentních volbách 50 %. V následujících líbánkových komunálních volbách získala 52,6 % hlasů, kdy si udržela nadpoloviční počet hlasů.\n\nVe francouzském poloprezidentském režimu v prezidentských volbách v roce 1981 zvítězil François Mitterrand. V prvním kole voleb získal 25,9 % hlasů, v druhém kole vyhrál s 51,8 %. V nadcházejících líbánkových parlamentních volbách získaly jeho podporovatelé, socialisté a komunisté, dohromady 53,7 % hlasů.\nV dalších prezidentských volbách v roce 1988 obhájil François Mitterrand prezidentský post. V prvním kole voleb získal 34,1 % hlasů, v druhém kole vyhrál s 54 %. V nadcházejících líbánkových parlamentních volbách získali jeho podporovatelé, tentokrát pouze socialisté, 37,5 %.\n\nTyto volby probíhají v zemi, kde volby do národního parlamentu jsou volbami prvního řádu, jsou tedy populárnější než kterékoliv jiné volby. Jedná se o volby, které nastanou do jednoho roku po volbách do národního parlamentu, v tomto případě volbami druhého řádu jsou např. volby komunální, volby do senátu nebo volby do Evropského parlamentu. Tyto volby bývají zvláště výhodné volebně pro stranu, jež zvítězila v předchozích volbách do národního parlamentu. Výherní strana získává zpravidla stejný či vyšší podíl hlasů oproti předchozím volbám.\n\nV národních volbách konaných ke konci roku 2008 získala koalice sociálních demokratů (Partidul Social Democrat) a konzervativců (Partidul Conservator) 33,1 % hlasů. V nadcházejících líbánkových volbách do Evropského parlamentu o půl roku později získala tato koalice 31,1 %. Relativně nízkou ztrátu vládních stran je možno připisovat skutečnosti, že se jedná o koalici dvou největších politických stran a samozřejmě také nízké volební účasti.\n\nCo se týče případů Litvy a Slovinska, evropské volby nepotvrdily líbánkový efekt, protože vládní strany výrazně ztrácely podporu. V Litvě největší pád pozorujeme u Strany národní obnovy (TPP),\nkterá vznikla v roce 2008, ale ve volbách do EP zcela propadla, podobně jako Liberální unie středu (LiCS). Nejvýraznější odklon od předpokladu teorie voleb druhého řádu s ohledem na „líbánky“ pozorujeme ve Slovinsku, kde Sociální demokraté (SD) v národních volbách v roce 2008 získali 30,4 % hlasů, v eurovolbách o půl roku později ale pouze 18,4 %.\n\nVolby, které se konají během posledního roku před prezidentskými volbami, se označují jako protilíbánkové. Tento druh voleb může stranám sloužit jako ukazatel volebních trendů ve společnosti, kterých pak mohou strany před prezidentskou volbou využít k předvolebním vyjednáváním o případných koalicích. Sami autoři tohoto pojmu (Shugart a Carey) přiznávají, že v případě tohoto konkrétního načasování voleb neexistuje dostatek empirických dat k jasnému generalizování očekávaných výsledků, jako to je možné u líbánkových voleb. Ovšem vzhledem k tomu, že tyto volby se konají de facto těšně před prezidentskými volbami, mohou fungovat jako „primárky“ pro nadcházející volby prezidentské. To znamená, že v takto načasovaných parlamentních volbách se dokonce mohou vytvářet dva velké stranické bloky takřka kopírující následné uspořádání v případě volby prezidenta.\n\nPrezidentské a parlamentní volby se konají v Kolumbii ve stejný rok. Ovšem nejedná se o souběžný volební cyklus, parlamentní volby jsou vždy o něco dříve v tomtéž roce nežli volby prezidentské, a to konkrétně o dva měsíce. Takové časové rozvržení voleb lze zařadit do kategorie protilíbánkových voleb.\n"}
{"id": "1054151", "url": "https://cs.wikipedia.org/wiki?curid=1054151", "title": "Tylovo divadlo (Lomnice nad Popelkou)", "text": "Tylovo divadlo (Lomnice nad Popelkou)\n\nTylovo divadlo v Lomnici nad Popelkou je stavba, stojící mezi ulicemi Plk. Truhláře 2 a nárožím ulice 5. května v Lomnici nad Popelkou. Byla vybudována v roce 1930 podle návrhu architekta Oldřicha Lisky. Stavba je zapsána v seznamu kulturních památek ČR a chráněna jako nemovitá památka.\n\nBudova Tylova divadla vznikla z iniciativy Spolku divadelních ochotníků, která má ve městě dlouholetou tradici. O vypracování projektu byl požádán architekt převážně funkcionalistických staveb Oldřich Liska. V době příprav výstavby divadla se připravovala i výstavba spořitelny na sousedním pozemku a architekt tak spojil oba projekty v urbanistický celek a navrhl i budovy spořitelny.\n\nStavba byla založena na zdvojených dřevěných pilotách na zavezené části pivovarského rybníka. Stavební práce zahájené v 23. září 1929, provedly místní firmy Ing. Václava Slaby a Františka Kováře. Stavba byla dokončena 27. září 1930. Technické zařízení a jevištní dekorace dodala firma Fert z Brna-Husovic, světelnou techniku firma Vohralík z Prahy.\n\nFunkcionalistický základ budovy doplnil architekt Liska konstruktivistickými detaily (režné zdivo) a puristickými prvky (průčelí). Samotnou stavbu tvoří několik hranolů vzájemně k sobě přiléhajících a částečně se prostupujících. Průčelí hlavního kubusu je architektonicky ztvárněno kombinací režného zdiva, hladkých, světle omítnutých rámů a stěny z vertikálních skleněných tabulí. Římsa se nad vchodem rozšiřuje a kryje vstup do budovy. Vstup, ke kterému vede pětistupňové kamenné schodiště, je tvořen trojicí prosklených dveří doplněných z každé strany dvoukřídlým oknem. K vyšší hlavní části přiléhá z každé strany nižší postranní blok doplněný úzkou zídkou a pásem horizontálních oken. Bloky i zídky jsou opatřeny světlou, hladkou omítkou. Později byla zadní část budovy rozšířena o jednopatrový přístavek s rovnou střechou, který slouží jako zázemí divadla. Dvojice dvoukřídlých dveří přístavku je obrácena do ulice 5. května.\n\nV zádveří jsou proti sobě umístěny pokladny a za nimi je vestibul se šatnami. Po levé straně vestibulu se nachází schodiště, vedoucí k prostornému balkonu, v jehož čele je 5 otevřených lóží a za nimi sedm řad sedadel rozdělených středovou uličkou. Osmou řadu tvoří volně postavené židle. Obdélný divadelní sál s mírně stoupající podlahou má 15 řad sedadel. Za poslední řadou sedadel je ve stěně pod balkonem zapuštěna promítací kabina se dvěma horizontálními okénky. Jeviště lemuje původní štukový portál. Kapacita divadla je celkem 444 míst (270 v přízemí a 174 na balkoně).\n\nTylovo divadlo je od roku 2002 ve správě Kulturního a informačního střediska Města Lomnice nad Popelkou. Využívá ho místní Divadelní spolek J. K. Tyl, jeden z nejstarších divadelních souborů, založený roku 1827. Kromě divadelních představení ochotníků i profesionálních herců se zde pořádají i kulturní akce (Lomnické hudební jaro, Lomnické kulturní léto, přehlídka ochotnických souborů z regionu, koncerty, představení pro školy ap.).\n\n\n"}
{"id": "1054152", "url": "https://cs.wikipedia.org/wiki?curid=1054152", "title": "Gorefest", "text": "Gorefest\n\nGorefest (v překladu \"slavnost krve\") byla nizozemská death metalová kapela založená roku 1989 ve městě Goes zpěvákem a baskytaristou Jan-Chrisem De Koeyerem a kytaristou Frankem Harthoornem. Náležela nejen mezi první nizozemské death metalové skupiny vedle např. Sinister, Pestilence, Asphyx a Phlebotomized, ale i mezi kapely určující deathmetalovou linii v Nizozemsku.\n\nDebutní studiové album \"Mindloss\" vyšlo v roce 1991.\n\nKapela se v roce 2009 rozpadla, celkem měla na kontě 7 studiových dlouhohrajících desek.\n\n\n\n\n\n\n\n\n"}
{"id": "1054153", "url": "https://cs.wikipedia.org/wiki?curid=1054153", "title": "Mistrovství světa v hokejbalu 1999", "text": "Mistrovství světa v hokejbalu 1999\n\nMistrovství světa v hokejbalu 1999 bylo v pořadí 3. mistrovství světa v hokejbalu mužů. Konalo se podruhé na Slovensku, ve Zvoleně. Zvítězili Slováci, kteří vyhráli nad Kanadou 3:2 a oslavili tak první titul.\n\nKonečná tabulka\nZápasy\n\nKonečná tabulka\nZápasy\n"}
{"id": "1054154", "url": "https://cs.wikipedia.org/wiki?curid=1054154", "title": "Geum × heldreichii", "text": "Geum × heldreichii\n\nGeum × heldreichii je rostlina, bylina z rodu kuklík, patřícího do čeledi růžovité (\"Rosaceae\"). Kvete od dubna do září oranžovými květy se žlutým středem. Květ tohoto kuklíku je považován za dekorativní a jako okrasná rostlina je proto druh široce pěstován. Jde o křížence druhů kuklík šarlatový (\"Geum coccineum\") a kuklík městský (\"Geum urbanum\").\n\nPodle některých zdrojů je označení \"Geum\" × \"heldreichii\" synonymem pro označení\"Geum coccineum\" Sibth. & Sm. Kódy EPPO pro druh \"Geum\" × \"heldreichii\" v druhé dekádě 21. století neuvádí samostatné označení a zřejmě není v rámci tohoto značení považován za samostatný druh. Někteří pěstitelé a zdroje uvádějí kultivar \"Geum × heldreichii\" 'Georgenberg' jako \"Geum coccineum\" 'Georgenberg' , avšak zřejmě jde o omyl.\n\nDruh je možné zaměnit s druhem kuklík šarlatový a jeho kultivary.\n\nVytrvalá rostlina s tuhým, až 2 cm tlustým válcovitým oddenkem, z kterého vyrůstá růžice krátce řapíkatých přízemních listů. Z růžice vyrůstá jemně chlupatá, hranatá, větvená lodyha vysoká 20 až 50 cm.\n\nKvětenství je tvořeno jednotlivými drobnými květy vyrůstajícími na koncích větví lodyhy. Květy s plochou číškou mají po okrajích 5 drobných lístků kalíšku střídajících se s 5 kopinatými lístky kalichu a uvnitř 5 jasně zbarvených oranžových, obvejčitých plátků koruny. U okrajů květů jsou četné tyčinky s prašníky a uprostřed květů mnohé pestíky s vytrvalými, prohnutými čnělkami nesoucími blizny. \"Geum × heldreichii\" kvete od dubna do září, je opylováno hmyzem.\n\nVyžaduje slunné stanoviště, ale snáší i polostín. Druhu vyhovuje nejlépe hlinitopísčitá, mírně vlhká, propustná půda. Je pěstováno více kultivarů lišících se velikostí, ale i dobou kvetení nebo barvou květů. Šířeji je v ČR pěstován například kultivar \"Geum × heldreichii\" 'Georgenberg'.\n\nLze jej rozmnožovat v malém množství i dělením trsů v předjaří.\n\nDruh trpí na padlí, listy mohou poškozovat plži.\n\n"}
{"id": "1054155", "url": "https://cs.wikipedia.org/wiki?curid=1054155", "title": "Glukosidáza", "text": "Glukosidáza\n\nGlukosidáza může být:\n\n"}
{"id": "1054156", "url": "https://cs.wikipedia.org/wiki?curid=1054156", "title": "Rybička (příjmení)", "text": "Rybička (příjmení)\n\nRybička je české příjmení, které se může vztahovat k následujícím osobnostem:\n\n"}
{"id": "1054157", "url": "https://cs.wikipedia.org/wiki?curid=1054157", "title": "Kosina (příjmení)", "text": "Kosina (příjmení)\n\nKosina je české příjmení, které se může vztahovat k následujícím osobnostem:\n\n\n"}
{"id": "1054159", "url": "https://cs.wikipedia.org/wiki?curid=1054159", "title": "Trist (příjmení)", "text": "Trist (příjmení)\n\nTrist je příjmení, které se může vztahovat k následujícím osobnostem:\n\n"}
{"id": "1054160", "url": "https://cs.wikipedia.org/wiki?curid=1054160", "title": "Marius Corbett", "text": "Marius Corbett\n\nMarius Corbett (* 26. září 1975, Potchefstroom) je bývalý jihoafrický atlet, jehož specializací byl hod oštěpem.\n\nJeho životním úspěchem byl nečekaný titul mistra světa v hodu oštěpem v roce 1997 v Athénách. O rok později si vytvořil osobní rekord výkonem 88,75 metru.\n"}
{"id": "1054162", "url": "https://cs.wikipedia.org/wiki?curid=1054162", "title": "Hubová", "text": "Hubová\n\nHubová (před rokem 1948 \"Gombáš\") je obec na Slovensku v okrese Ružomberok. V roce 2013 zde žilo 1 079 obyvatel. První písemná zmínka o obci pochází z roku 1425.\n\nV obci se nachází pozdně barokní kostel Povýšení svatého Kříže z 19. století.\n\nObec Hubová se nachází na levém břehu Váhu při silnici I/18 z Ružomberka do Kraľovian, v Liptovské kotlině nedaleko města Ružomberku. Na území obce jsou dvě doliny – Hubovská (nebo také Gombášska) dolina a Bystrá dolina. Hubovská dolina je širší a rozlehlejší a zabírá většinu území obce. Naproti tomu Bystrá dolina je delší a užší. Protéká jí Bystrý potok, který zároveň tvoří hranici s ružomberskou městskou částí Černová.\n\nPrvní písemná zmínka o obci je z roku 1425 v souvislosti s panstvím hradu Likava. První osadníci byli pastýři ovcí, který zde zakládali první salaše. Vhodné podmínky prostorné Hubovské doliny lidem umožnily pěstovat obilí. V obci stál i mlýn, který se ovšem nezachoval. Ze staršího období se dochovaly dvě dřevěnice, které sloužily jako sýpky na obilí. V Bystré dolině se nachází zřícenina železářské huti.\n\nDřívější název obce Gombáš pochází z maďarského slova gombak (v překladu houba) a byl změněn v roce 1948. V roce 1951 se od Hubové osamostatnila obec Ľubochňa.\n"}
{"id": "1054168", "url": "https://cs.wikipedia.org/wiki?curid=1054168", "title": "Ultraviolet (EP)", "text": "Ultraviolet (EP)\n\n„\"Ultraviolet“\" je EP od americké synthpopové skupiny Owl City. Vyšlo 27. června 2014 a obsahuje čtyři skladby.\n\n21. února 2014 Adam Young na svém Tumblr blogu oznámil, že jeho několika měsíční práce se blíží do finále a už se těší až se o to bude moct podělit se svými fanoušky. „\"Celý cyklus je podivný: pronásleduješ inspiraci, cele se ponoříš do vize, ale nakonec to vše musíš rozložit, zapomenout na všechno, co už znáš, abys mohl začít znovu od začátku. V tomto smyslu je pro mě muzika zábavná. Čím víc ji studuju, tím méně jí rozumím.“\" Řekl, že nová kapitola Owl City bude naplněna planou honbou za přeludem a neobyčejnými zvraty - přes staré známé rozmary a skrz nové hranice. „\"Podařilo se mi zachytit pár kouzelných myšlenek, některé jsou tak výstřední, že jsou na pomezí zvláštnosti - temné a nádherné.“\" Adam se rozhodl, že rok 2014 pro něj bude sólo rokem. Ne, že by ho nebavilo spolupracovat, ale protože „\"se jeho svět točí tak příjemným tempem, že je inspirovaný, aby prozkoumával nekonečné, neprobádané oblasti představivosti, které zůstávají nezmapované v jeho hlavě bez vnějšího přispění. Proto v časných ranních hodinách, kdy město odpočívá a celý svět tvrdě spí, bloumá po venku úplně sám“\". Na závěr napsal: „\"Hodně přemýšlím, ale nemluvím moc, tak píšu.“\"\n\nTaké oznámil, že nová hudba bude návrat ke kořenům původního Owl City, do doby \"Ocean Eyes\", ale s novými technikami, s triky, které se od té doby naučil.\n\nAdam se rozhodl, že nevydá jedno album, ale že bude v průběhu roku vydávat „sérii EP“.\n\n8. dubna 2014 byl vydán singl „Beautiful Times“, kde Adama doprovází hrou na housle Lindsey Stirling. Skladba byla k dispozici zdarma ke stáhnutí na speciálně vytvořené stránce beautifultimes.owlcitymusic.com. Adam zde v dopise mimo jiné píše: „\"(Skladba) má v sobě temnou krásu, která je působivá, a podstata písně nabízí ideu, že život je báječný navzdory břemenům a útrapám, které nás potkávají. Je to hymna pro ty, kteří hledají sílu povznést se nad těžkosti.“\"\n\nUž 15. listopadu 2013 na instagramu píše: „\"Ukázal jsem nějaké nové texty své kamarádce a ona řekla: 'Jsou krásné a éterické a barevné a smutné a temné a poetické a hořce sladké a jsi to celý ty, všecko najednou. Připomínají mi tu scénu z VALL-I, když roboti tančí.“\"\n\n2. června Adam oznamuje, že nové album bude vydáno 27. června. Na Instagramu píše: „\"Lidi! Mé další dílo bude k dispozici 27.6., je to už za rohem! Jak jste mohli vidět na Facebooku nebo Twitteru, nezveřejňuju moc detailů o novém albu, ale místo toho VÁM, mým úžasným Hoot Owls, umožním, abyste je společně odhalili. Všecko, od obrázku alba a názvu, seznamu skladeb a klipů, je na dosah vaší ruky. Aby se to uskutečnilo, stačí jen zajít na stránku hootowls.owlcitymusic.com“\" Instrukce na této stránce byly, že šířením hashtagu #owlcityjune27 odhalí název a obal nového EP. Musí dosáhnout 100% před půlnocí 8. června. Hoot Owls se to podařilo už 5.6. Jméno nového EP bylo \"Ultraviolet\". Na druhý den dostali od Adama novou misi: k odemknutí krátkého klipu jedné písně a seznamu skladeb mají sdílet hashtag #UltravioletJune27, což se zdařilo 10.6. - Hoot Owls si mohli poslechnout kousek písně „Wolf Bite“. Posledním úkolem bylo sdílení stejného hashtagu a za Adamova nadšeného povzbuzování fanoušci 17.6. za odměnu získali oficiální audio video písně „Wolf Bite“. 17.6. bylo \"Ultraviolet\" k dispozici k předobjednání na iTunes, a tak se po internetu začaly šířit zvukové ochutnávky i k ostatním písním z EP.\"\n\nNěkteří se domnívali, že v EP \"Ultraviolet\" bude i píseň, jejíž část Adam kdysi zveřejnil, nazvaná Floppy Fish či Trust Me. A po zveřejnění playlistu čekali, jestli skladba Up All Night bude ta samá, kterou Adam vytvořil jako demo pro Dereka Fuhrmanna pojmenovaná Sleepwalker či Up All Night.\n\n25.6. Adam na Instagramu zveřejnil ukázku z videoklipu k „Beautiful Times“. Na druhý den byl videoklip zveřejněn na stránkách Rolling Stone a 27.6. vyšel i na YouTube. Rovněž byla premiéra nového EP „\"Ultraviolet“\". Na albu bylo již vydané \"Beautiful Times\" a pak ještě další tři skladby.\n\nV den vydání \"Ultraviolet\" Adam na Twitteru děkuje všem svým fanouškům za podporu a uvádí, že nové EP se aktuálně umístilo na druhé příčce US iTunesMusic chart. 10.7. se EP vyšplhalo na 38. pozici na SpotifyUSA's Viral Chart. A na \"Billboard\" 200 chart se objevilo na 30. místě.\n\nPo vydání \"Ultraviolet\" Adam na sociálních sítích zveřejňuje sérii různých historických, černobílých fotek, kde je vždy nějaká část duhově vybarvena, což má připomínat motiv EP. Adam se také baví tím, že srovnává cenu \"Ultraviolet\" s nejrůznějšími věcmi jako cappuccino, voskovky či furby.\n\nV srpnu Adam fanoušky žádá, aby mu na Spotify vytvořili playlisty pojmenované #UpAllNight, které budou obsahovat právě skladbu Up All Night a pak několik dalších skladeb. On že je bude za bezesných nocí poslouchat a třeba mu pomůžou usnout.\n\n8.7. vychází oficiální audio videa k písním „Up All Night\"“ a „This Isn't The End“\n\n11.7. se na sociálních sítích objevuje obrázek úplňku s první větou z „Wolf Bite“ a zprávou: „\"Příští čtvrtek si vlci vyjdou hrát ven. Kdo je připravený?“\" Později Adam zveřejňuje ještě další fotky z blížícího se videoklipu. 17.7. tedy vychází přes Vevo \"official visualizer\". Na stránce MetroLyrics je navíc i text písně vlastnoručně napsaný Adamem. Po internetu se však rozšířila vlna otázek, co to vlastně visualizer je, a proto Adam na Tumblr reaguje: „\"Vidím TAK strašně moc komentářů jako: 'Adame, ty jsi praštěný. Co je to visualizer?' Dobře dámy a pánové, není to tak docela lyric video, ale není to ani plnohodnotné music video, které byste viděli na MTV, VH1, MuchMusic a tak. Jednoduše řečeno je to vizuální doprovod k samotné skladbě. Tak doufám, že to chápete!!!“\" Visualizer vychází 19.7. na Youtube, neboť přes stránky Vevo nebylo video v některých zemích dostupné (Česko nevyjímaje).\n\n31. července ve dvě hodiny ráno (čas v Owatonně) probíhal #UpAllNight Twitter chat, po jejímž konci Adam oznámil, že na druhý den má pro fanoušky novinku. 1. srpna tedy překvapí zveřejněním Up All Night visualizeru.\n\nPoslední píseň „This Isn't The End“ se dočkala svého visualizeru 29. srpna.\n\nNa počest „Beautiful Times“ a později i celého \"Ultraviolet\" pořádal Adam chaty. Na Facebooku 16.4.2014 zaměřený na „Beautiful Times“ a 26.6., tedy den před vydáním \"Ultraviolet\". Na Twitteru pak Up All Night chat 16.8..\nBeautiful Times byla první píseň z nového EP. Adam uvedl, že vznikla již v lednu, kdy se vrátil z tour, a že složit ji mu trvalo asi týden. „\"Je to vlastně první píseň, kterou jsem napsal po návratu z tour. Dobíjel jsem baterie, abych tak řekl, díval jsem se znovu na své původní inspirace. Nechal jsem se svým sněním unést a dosáhl jsem písně tím, že jsem psal jen z představivosti místo z nějaké konkrétní situace. Byl to nádherný moment pokroku jak mé osobnosti, tak mé muziky.“\"\n\nAdam 18.8.2014 v rozhovoru o videoklipu Beautiful Times řekl: „\"Videoklip není jako většina videí, které jsem vytvořil. Je to takové ohlédnutí se na to, odkud jsem přišel jako umělec ve své kariéře. Je to taková nostalgie. Jo, jsem spokojený s tím, jak se vyvinulo.“\"\n\nVideoklip nás uvádí do dětského pokoje plného hraček, podobného tomu z videoklipu k „Fireflies“, kde malá holčička objeví v domečku pro panenky v jednom pokojíku Adama hrajícího na klávesy a v druhém Lindsey s houslemi. Vše začíná poletujícím světýlkem, které přiletí otevřeným oknem, probudí spící holčičku a oživí ostatní hračky v pokoji, tak že se začnou vznášet ve vzduchu. Holčička se udiveně rozhlíží po svém pokoji, pak vezme lupu a sleduje Adama a Lindsey v domečku. Z ničeho nic kouzlo zmizí a vznášející se hračky spadnou na zem. Dívka s úsměvem na tváři odchází z pokoje, jiskra vletí do majáku a domeček se opět zavře.\n\nAdam zveřejnil část písně Wolf Bite už 3.4.2014 na Vine. Že se jednalo o tuto píseň, bylo ale jasné až po vydání \"Ultraviolet\". K tomu napsal: „\"Abych byl upřímný, nápad k nové písni vypadá jako ledovec.“\" A pak na druhý den další část, kde upravil svůj hlas, ale slova lze rozpoznat: „\"The sky falls down, despite my fear, will you appear?“ \"A to okomentoval slovy: „\"Někdy si měním výšku hlas a pak je veselo.“\"\n\nAdam napsal, že inspirací pro tuto píseň byl film \"Vlkodlak\": „\"Prostě se to ze mně vychrlilo. Sledoval jsem remake filmu Vlkodlak s Benicio Del Torem a Anthony Hopkinsem, tak myšlenka vlkodlaků byla čerstvá. Idea písně je o tom, jak se stát lepším člověkem a jak zkoušky a složitá životní trápení ti pomohou dospět. Jdeš přes všechny ty temné noci, aby se z tebe stal lepší člověk.“\"\n\nVe visualizeru pro „Wolf Bite“ vystupují lidé v kostýmech vlků. Jezdí na kole po městě, tančí na ulicích New Yorku. Vše při úplňku. Video měli na starosti Director of Photography Tim Buttner a režisér Andrew William Ralph. Video obsahuje různé dramatické umělecké prvky. Se záběry skupinky mladých lidí se prolínají žluté kresby vlků, vlčích očí, tesáků, fází měsíce, různých znaků a dokonce lze zahlédnout i problikávající Adamovu tvář.\n\nTato skladba se stala nejoblíbenější z celého \"Utraviolet\". Asi také proto, že k názvu má Adam velmi blízko, jelikož trpí již od dětství nespavostí.\n\nVe visualizeru se prolínají dva samostatné motivy, které se na konci spojí. Mladý muž s batohem na zádech putuje krajinou, přes louku se dostane do lesa, objeví i jezero. Jelikož se blíží noc, tak se utáboří. V noci ho vzbudí světlo. Vydá se za ním a objeví tančící dívku, která drží v ruce prskavky a za níž můžeme vidět další ohňostroje. Vše končí tím, že muž stojí před mladou ženou a vzájemně se na sebe dívají. Dívka byla právě oním druhým motivem; její záběry se prolínaly s příběhem muže.\n\nNa chatu na Facebooku jeden fanoušek Adamovi napsal: „\"This Isn't The End je jedna z nejtemnějších skladeb, jakou jsi kdy napsal. Co ti bylo inspirací?“\" Adam na to reagoval: „\"Má temný obsah, to jo, ale má optimistickou zprávu. Je to příběh někoho, koho znám\".“\n\nNa Twitteru „veřejně oznamuje“, že píseň „This Isn't The End“\" \"má dvě transpozice, co není tak úplně obvyklé.\n\n27. března 2015 Adam na Facebooku uvádí, že nejvíce hrdý ze všech svých písní je na „This Isn't The End“, neboť je to srdcelomná, ale ve své vlastní temné podstatě je to asi ta nejpozitivnější a nejpovznášející Adamova skladba. Je to malý pokus říci světu: „tam kdesi na konci tunelu je vždycky světlo“. Adam věří, že písně, které pomáhají lidem, mají cenu zlata. „This Isn't The End je píseň, která je asi nejbližší mému srdci, protože je to krátký odklon od dobrých časů a svitu hvězd a světélkujících brouků a místo toho je to přijmutí skutečných lidských otázek, ryzích a upřímných.“\n\nVideoklip ukazuje archivní záběry osmiletého děvčete s jejím již zesnulým otcem a současně přechází do současnosti, kde dívka jako už dospělá žena trpěla depresemi kvůli ztrátě svého otce. Důvod jeho zmizení není z videa znám. V písni je ale řečeno, že se otec zastřelil, protože se nemohl vypořádat se svým trápením.\n"}
{"id": "1054170", "url": "https://cs.wikipedia.org/wiki?curid=1054170", "title": "Igor Vsevoložskij", "text": "Igor Vsevoložskij\n\nIgor Jevgeněvič Vsevoložskij ( ) (5. srpna 1903, Petrohrad, Ruské impérium - 9. září 1967, Käsmu, Estonská SSR) byl ruský sovětský spisovatel známý především svými knihami pro mládež odehrávajícími se na moři.\n\nIgor Vsevoložskij se narodil v Petrohradě, Jako dospívající chlapec se zúčastnil ruské občanské války, během druhé světové války sloužil v Černomořské flotile. Zemřel v estonské vesnici Käsmu, kde je také pochován.\n\nVe své tvorbě se zaměřil především na život námořnictva, který osobně poznal. Kromě toho je také autorem několika divadelních her, knih o maršálovi Buďonném a o boji proti nacistům za druhé světové války.\n\n"}
{"id": "1054172", "url": "https://cs.wikipedia.org/wiki?curid=1054172", "title": "Torsten Voss", "text": "Torsten Voss\n\nTorsten Voss (* 23. května 1963) je bývalý atlet – desetibojař, reprezentující NDR.\n\nJeho prvním úspěchem bylo druhé místo na mistrovství Evropy juniorů v desetiboji v roce 1981. Mezi dospělými desetibojaři skončil při premiéře světového šampionátu v Helsinkách v roce 1983 sedmý. Na následujícím mistrovství světa v Římě o čtyři roky později v této disciplíně zvítězil. V roce 1988 získal stříbrnou medaili v desetiboji na olympiádě v Soulu.\n\nPo skončení atletické kariéry se věnoval bobům, získal celkem tři medaile na mistrovství světa, na olympiádě v Naganu v roce 1998 skončil s německým čtyřbobem sedmý.\n\n\n"}
{"id": "1054173", "url": "https://cs.wikipedia.org/wiki?curid=1054173", "title": "Satanic Slaughter", "text": "Satanic Slaughter\n\nSatanic Slaughter (v překladu znamená \"satanský vrah\") byla švédská metalová kapela z Linköpingu. Zformovala se v roce 1985 pod názvem Evil Cunt, mezi zakládající členy patřili zpěvák Toxine, baskytarista Ztephan Dark, bubeník Mique a kytaristé Patrik Jensen (ex-Seance) a Richard Corpse. Hrála mix death metalu, black metalu a thrash metalu.\n\nDebutní studiové album s názvem \"Satanic Slaughter\" vyšlo v roce 1995. Roku 1997 čtyři členové kapely založili skupinu Witchery. V roce 2006 Satanic Slaughter zanikli, celkem měli na kontě 4 studiová dlouhohrající alba.\n\n\n\n\n"}
{"id": "1054174", "url": "https://cs.wikipedia.org/wiki?curid=1054174", "title": "James Dashner", "text": "James Dashner\n\nJames Smith Dashner (* 26. listopadu 1972) je americký spisovatel spekulativní beletrie, především pro děti nebo mládež.\n\nDashner se narodil 26. listopadu 1972 ve městě Austell v Georgii v USA. Je jedním ze šesti dětí, absolventem Duluth High School a Brigham Young University v Utahu, kde získal magisterský titul v účetnictví. Dashner a jeho manželka Lynette mají čtyři děti.\n\nDashnerovy knihy jsou psány převážně pro mládež. Jeho práce jsou obvykle o dobrodružství, přežití a obsahují prvky sci-fi. Nejprodávanější knihou je \"Labyrint: útěk\", kterou deník \"The New York Times\" zařadil mezi bestsellery pro děti.\n\nSága Jimmyho Finchera:\n\nSérie The 13th Reality:\n\nSérie Labyrint:\n\nSérie The Infinity Ring:\n\nThe Mortality Doctrine:\n\n"}
{"id": "1054179", "url": "https://cs.wikipedia.org/wiki?curid=1054179", "title": "Dziady", "text": "Dziady\n\nDziady jsou ve slovanské lidové kultuře svátky mrtvých, jejichž kořeny sahají do předkřesťanské doby.\n\nKonají se zpravidla čtyřikrát do roka, na jaře, v létě, na podzim a v zimě. Jinde se slavily až šestkrát ročně. Nejstarší zmínka o těchto svátcích, konkrétní o jejich letní podobě, pochází z ruského Stoglavu z roku 1551. Tyto zvyky, jako pálení ohňů na hrobech u katolických Slovanů zanikly, zatímco pravoslavná církev povolila pohřební hostiny i při chrámech. V Polsku se jako dziad označuje i duch domu. Nazývají se také \"djady\" nebo \"dědy\", což je slovo které označuje mrtvé předky bez ohledu na jejich pohlaví a stáří. Mezi další názvy patří \"navský\", \"rusalčin\" nebo \"mavskij velikden\".\n\nPodzimní dziady se konají 26. října pravoslavného kalendáře na svátek svatého Demetria Soluňského, podle toho se také nazývají dmitrovské dziady. Provází je velký úklid a příprava množství jídla, aby byly duchové předků přilákáni do domu. Pokrmy které byly zanechány předkům se druhý den ráno rozdávaly chudým. Zimní dziady se slaví podobný způsobem a to v sobotu před masopustní nedělí. Jarní dziady, nazývané též \"radunica\", se slaví úterý po první velikonoční neděli. Uklízí se hroby, ženy u nich odříkávají žalozpěvy a muži koulejí svěcená vejce po hrobech. Pokud je přítomen kněz slouží panychidu. Poté je rozprostřen po stole ubrus a jídlo rozděleno mezi živé a předky. Podobně se slaví i letní dziady sobotu před letnicemi.\n\nV Bulharsku slavnosti mrtvých probíhají podobným způsobem a nazývají se \"zadušnice\" nebo \"spomeni\". Nejvýznamnější je jejich letní datum, významné je ale i podzimní, nazývané \"stopanova gozba\" „hospodářovy hody“. Stopan či stopanin je duch předka, který chrání dům kde přebývá.\n\n\n"}
{"id": "1054182", "url": "https://cs.wikipedia.org/wiki?curid=1054182", "title": "Mečík bahenní", "text": "Mečík bahenní\n\nMečík bahenní (\"Gladiolus palustris\") je vyhynutím ohrožená, fialově kvetoucí bylina která ve volné přírodě České republiky vyrůstá jen vzácně, druh z rodu mečík který je na českém území původní rostlinou.\n\nEvropsko-kontinentální druh který je nesouvisle rozšířen od východní Francie přes Střední Evropu až na Ukrajinu. Severní hranice výskytu vede středem Německa, středem Polska a Litvou jižní přes Itálii a Balkán až do Rumunska a Bulharska.\n\nVe všech zemích na severní hranici rozšíření je mečík bahenní ohroženým druhem. V České republice se historicky vyskytoval asi na 15 místech, nyní roste jen na třech. Největší a na počet jedinců nejbohatší je NPP Slatinná louka u Velenky v okrese Nymburk. Také relativně bohatým místem je Hodonínská doubrava v blízkosti Hodonína kde roste od sebe odděleně asi 13 mikropopulací. Třetím a nejchudším místem výskytu je NPR Čertoryje v CHKO Bílé Karpaty.\n\nMečík bahenní není přes své druhové jméno silně mokřadní rostlinou, roste na periodicky vlhkých, ale ne trvale zamokřených stanovištích. Mohou to být bezkolencové louky nebo humózní půdy ve světlých listnatých lesích a na jejích pasekách, vždy však minerálně bohaté, neutrální nebo mírně zásadité. Vyskytuje se jak v nížinách, tak i v nadmořských výškách okolo 1200 m.\n\nVytrvalá bylina dorůstající do výšky 30 až 60 cm. Pevná, přímá a hladká lodyha vyrůstá z podzemní vejčité hlízy s průměrem 1 až 2 cm. Tato hlíza vyrostla na vrcholu loňské, již zasychající hlízy. Obě jsou spojeny zbytky po pochvách loňských listů; tyto pozůstatky jsou tvořeny souběžnými, tenkými vlákny která jsou nahoře síťkovitá. Na lodyze vyrůstají dva až tři mečovité modrozelené listy s podélnou žilnatinou které se směrem vzhůru zmenšují, všechny jsou na konci zašpičatělé a nejsou širší než 1 cm.\n\nV horní části pevné lodyhy rostou souměrné oboupohlavné květy vytvářející řídké hroznovité květenství složené ze tří až sedmi květů. Vzpřímené okvětní lístky vyrůstající ve dvou přeslenech, jsou nachové barvy a na spodu jsou srostlé do krátké, jen mírně zakřivené trubky. V květu jsou tří tyčinky s prašníky a spodní trojdílný semeník s protáhlou čnělkou nesoucí bliznu se třemi laloky. Rostliny rozkvétají dost nepravidelně a kvetou jen krátce na přelomu června a července. Jsou opylovány blanokřídlým a dvoukřídlým hmyzem hledající nektar uložený vespod okvětní trubky.\n\nPlody jsou trojboké, asi 5 mm dlouhé, obvejčité, trojdílné tobolky nahoře zakulacené. Obsahují plochá hnědá semena dozrávající v půli srpna, nejvíce jich tvoří spodní květy, Semena vypadávají do blízkého okolí rostliny, nejsou dormantní a v přírodě často klíčí již na podzim. Koncem září nadzemní části rostlin usychají. Ploidie druhu je 2n = 60.\n\nPodobnou rostlinou, se kterou si lze tento druh zaměnit, je mečík střechovitý. Ten ale má obvykle jednostranný hrozen tvořený sedmi až deseti fialově růžovými květy, širší a na konci tupý spodní list a jeho tobolky mají vmáčklý vrchol. Dalším odlišujícím znakem je odtrhávání vláken na vrcholu obalu spojující hlízy.\n\nJednou z možností jak se může mečík bahenní rozmnožovat je vegetativní rozmnožování. Obvykle je původní hlíza nahrazena jednou hlízou novou, v ojedinělých případech vyroste více lodyh a vznikne několik nových hlíz, takto se zmnožují původní klony. Druhou z možností je pohlavní rozmnožování, kdy ze semen vyrůstají nové rostliny jež nahazují uhynulé, zvyšují jejích počty i genetickou variabilitu.\n\nMečík bahenní je ohrožená rostlina která z řady lokalit vymizela a na zbylých se její stavy snižují. Bylo to způsobeno vysoušením vlhkých míst a jejich přeměnou z luk na ornou půdu, nebo vyhnojením pozemků jenž podnítilo růst silně konkurenčních rostlin. Také vymýcení lesních porostů zvýšilo oslunění s následnou změnu ve složení vegetace původního bylinného patra a ve vysychání vlhké půdy. Některé louky zase bývaly koseny nebo spásány dřív, než se stačily rostliny vysemenit.\n\nV ČR je „vyhláškou MŽP ČR č. 395/1992 Sb.“, stejně jako „Červeným seznamem cévnatých rostlin květeny ČR“, mečík bahenní zařazen mezi kriticky ohrožené druhy (§1, C1b). Je také zmiňován v Příloze č. II Směrnice Rady č. 92/43/EHS z 21. května 1992 o ochraně přírodních stanovišť, volně žijících živočichů a planě rostoucích rostlin.\n\n\n \n"}
{"id": "1054185", "url": "https://cs.wikipedia.org/wiki?curid=1054185", "title": "Zákľuky (Nízké Tatry)", "text": "Zákľuky (Nízké Tatry)\n\nZákľuky (1915 m n. m.) jsou hora v Nízkých Tatrách na Slovensku. Nachází se v severní rozsoše Poľany mezi samotnou Poľanou (1890 m n. m.) na jihu a Bôrem (1888 m n. m.) na severu. Východní svahy hory spadají do doliny Zadné Vody (větev Demänovské doliny), západní svahy spadají do doliny Paludžanky. Zákľuky leží na území NP Nízké Tatry.\n\n\n"}
{"id": "1054188", "url": "https://cs.wikipedia.org/wiki?curid=1054188", "title": "Burundská fotbalová reprezentace do 20 let", "text": "Burundská fotbalová reprezentace do 20 let\n\nBurundská fotbalová reprezentace do 20 let reprezentuje Burundi na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1054191", "url": "https://cs.wikipedia.org/wiki?curid=1054191", "title": "Výstaviště Lysá nad Labem", "text": "Výstaviště Lysá nad Labem\n\nVýstaviště Lysá nad Labem je výstavní areál ve městě Lysá nad Labem. Celý areál slouží pro potřeby výstav, veletrhů, přehlídek, sportovních akcí, plesů, koncertů a jiných kulturně-společenských setkání.\n\nPočátek historie Výstaviště Lysá nad Labem klademe do roku 1994, kdy vzniká na místě staré zahrady zvané Měšťanova v Masarykově ulici první výstavní hala. Jedná se o dnešní halu B, rozkládající se na 2160 m². Společně s touto halou je vystavěna i vstupní hala s dominantou výstavního areálu, dvoupatrovou vyhlídkovou věží. \nSlavnostní otevření výstaviště se konalo v září roku 1994. Součástí slavnostního programu byl i koncert skupiny Yo Yo Band a akce \"Videostop na cestách\" s moderátorem Janem Rosákem.\nV období mezi 23. až 25. září 1994 se uskutečnila v areálu první výstavní akce a to sice veletrh koní a všeho, co k nim patří, Kůň 94. Součástí tohoto veletrhu byla i přehlídka ušlechtilých plemen a chovů - českomoravský belgický hafling, norický kůň, arabský kůň, český a slovenský teplokrevník, starokladrubský vraník i bělouš, pony a mnoho dalších.\n\nV prvním roce existence výstaviště došlo k uskutečnění výstav Kůň, podzimní Zemědělec a Polabské vánoční trhy (Mikulášské, Stříbrné a Zlaté trhy).\nHistorickou událostí z pohledu dějin výstavního areálu se stalo konání mezinárodní výstavy myslivosti, rybářství a včelařství, Natura Viva 2000 na zdejším výstavišti. Akce proběhla ve dnech 25. května až 4. června 2000. Kromě prezentace českých a zahraničních výrobců podnikajících v oblasti lesnictví, myslivosti, rybářství, včelařství a zahrádkářství doprovodila výstavu i expozice významných mysliveckých trofejí získaných v tuzemských a zahraničních honitbách. Počet vystavených trofejí se pohyboval kolem 2000. Jednalo se o první akci tohoto druhu na území České republiky. \n\nI pro potřeby tohoto rozsáhlého mezinárodního projektu, došlo v roce 1999 k rozšíření vnitřních výstavních ploch o 5100 m². Tohoto cíle bylo dosaženo výstavbou nové dvoupodlažní haly A. Tato hala je pro veřejnost otevřena při příležitosti zahájení 6. ročníku mezinárodní výstavy Kůň, dne 24. září 1999. Součástí této výstavní budovy je i reprezentativní sál, nacházející se v prvním patře. V prostorách tohoto sálu se kromě výstav pořádají i nejrůznější kulturně - společenské události, především plesy.\n\nV roce 2013 dochází k dalšímu rozvoji výstavního areálu. Výstaviště rozšiřuje velikost svých výstavních ploch o prostory bývalé Vackovy továrny. Na místě této zaniklé továrny na patentní pluhy je vybudována multifunkční výstavní hala C. V rámci této novostavby vzniká i prosklená vstupní hala s restaurací a zasedací místnosti situované v patře uvnitř haly. Nejmodernější hala v celém areálu je uvedena do provozu 20. září 2013 v rámci zahájení jubilejního 20. ročníku mezinárodní výstavy Kůň 2013. Slavnostní otevření nového objektu vrcholí večerní koňskou galashow. Všechny výstavní objekty (hala A, B, i C) jsou tak veřejnosti otevřeny symbolicky v období konání nejstarší výstavy.\n\nV současnosti (na počátku 21. století) se na lyském výstavišti koná průměrně 30 výstavních akcí do roka. Tradičně nejnavštěvovanější výstavní akcí je výstava zeleně, mechanizace, pěstitelství, květin, ekologie a zpracování výpěstků, Zemědělec. \n\nCelková rozloha výstavního areálu činí 24 100 m². Z toho 9100 m² tvoří vnitřní výstavní plochy a zbytek venkovní dlážděné prostory.\n\nPodle generálního partnera, soukromého subjektu Výstaviště Lysá nad Labem sro., je pojmenován místní šachový oddíl ŠK Výstaviště Lysá nad Labem, jenž působí v nejvyšší šachové soutěži družstev u nás, v České šachové extralize od roku 2010. Výstaviště také dlouhodobě podporuje obnovu místního hmotného kulturního dědictví. Z finančních prostředků organizace byly již například restaurovány sochy Lva a alegorie Října v zámeckém parku, či třeba skulptura svatého Jeronýma na ohradní zdi kostela sv. Jana Křtitele.\n\n\n\n\n"}
{"id": "1054193", "url": "https://cs.wikipedia.org/wiki?curid=1054193", "title": "Ječmenice písečná", "text": "Ječmenice písečná\n\nJečmenice písečná (\"Leymus arenarius\") je vytrvalá rostlina, travina, řazená do čeledi lipnicovité (\"Poaceae\"). Zbarvení listů druhu je považováno za dekorativní a jako okrasná rostlina je druh někdy pěstován. V některých zemích jsou plody používány jako obilnina. Druh patří mezi psamofyty, rostliny rostoucí na písčitých půdách a píscích. Ječmenice písečná je používána ke zpevnění půdy.\n\nNěkdy je podle některých zdrojů zaměňována s \"Elymus glaucus\" z rodu pýrovník.\nDruh se vyskytuje v Evropě a Severní Americe. Roste většinou na volných písečných dunách.\n\nVíceletá odnožující volně trsnatá tráva dorůstající až 60–100 (běžně)–120 cm výjimečně i 200 cm. Listy jsou ploché, typicky modravě zbarvené, tuhé, pichlavé, modrošedé, s dlouze protaženou špičkou, za sucha se svinují. Druh je větrosnubný. Období květu je od června do srpna. Květenství je 15–30 centimetrů dlouhé, husté a vzpřímené, válcovité, světle šedé až nafialovělé, hladké, bez osin. Plodem jsou žluté, drobné z obou stran zašpičatělé obilky.\n\nJečmenice písečná vyžaduje výsluní, písčité, vysýchavé půdy, a snese zasolené půdy. V původním prostředí je běžná vysoká vzdušná vlhkost. Není vázána kyselé nebo zásadité pH.\n\nJe někdy používána jako okrasná rostlina. Relativně rychle se rozrůstá, je vhodná do volnějších partií a úprav kde vynikne nejen barvou, ale především charakterem růstu. Podle některých tvrzení hezky vypadají jen mladé rostliny.\n\n\n \n"}
{"id": "1054194", "url": "https://cs.wikipedia.org/wiki?curid=1054194", "title": "Marco Bode", "text": "Marco Bode\n\nMarco Bode (* 23. července 1969, Osterode am Harz) je bývalý německý fotbalista. Nastupoval na postu záložníka.\nS německou reprezentací získal zlatou medaili na mistrovství Evropy 1996 a stříbrnou medaili na mistrovství světa 2002. Hrál i na Euru 2000. Celkem za národní tým odehrál 40 utkání, v nichž vstřelil 9 gólů.\n\nS Werderem Brémy vyhrál v sezóně 1991/92 Pohár vítězů pohárů. Jednou se v dresu Werderu stal mistrem Německa (1992/93), třikrát vyhrál německý pohár (1990/91, 1993/94, 1998/99).\n"}
{"id": "1054198", "url": "https://cs.wikipedia.org/wiki?curid=1054198", "title": "Ramona Neubertová", "text": "Ramona Neubertová\n\nRamona Neubertová (* 26. července 1958, Pirna) je bývalá východoněmecká atletka, mistryně světa a mistryně Evropy v sedmiboji.\n\nPři svém prvním mezinárodním startu na mistrovství Evropy v Praze v roce 1978 skončila mezi pětibojařkami šestá, na olympiádě v Moskvě v roce 1980 se umístila na čtvrtém místě. Svých největších úspěchů dosáhla poté, co byl pětiboj nahrazen sedmibojem - zvítězila na mistrovství Evropy v roce 1982 v Athénách i při premiéře mistrovství světa v Helsinkách v roce 1983. Celkem čtyřikrát zlepšila světový rekord v sedmiboji, nejvíce na 6836 bodů v roce 1983.\n\n"}
{"id": "1054199", "url": "https://cs.wikipedia.org/wiki?curid=1054199", "title": "Fotbalová reprezentace Spojených arabských emirátů do 20 let", "text": "Fotbalová reprezentace Spojených arabských emirátů do 20 let\n\nFotbalová reprezentace Spojených arabských emirátů do 20 let reprezentuje Spojené arabské emiráty na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1054200", "url": "https://cs.wikipedia.org/wiki?curid=1054200", "title": "Eminenz", "text": "Eminenz\n\nEminenz je německá death/black metalová kapela založená roku 1989 v saském městě Annaberg-Buchholz. První sestava byla Karsten „Zwerg“ Breitung (kytara), Butcher (kytara), Heiko „Darkman“ Müller (baskytara), Iten (bicí) a Leviathan (zpěv). Do repertoáru kapely patří satanismus a okultismus.\n\nDebutní studiové album \"Exorial\" vyšlo v roce 1994.\n\n\n\n\n"}
{"id": "1054201", "url": "https://cs.wikipedia.org/wiki?curid=1054201", "title": "Akční výzkum", "text": "Akční výzkum\n\nAkční výzkum je forma aplikovaného výzkumu v sociálních vědách. Usiluje o změnu, není hodnotově neutrální a má politické konotace (Hendl, 2005). Je považován za důležitý prostředek změn v sociální realitě. Výzkumník v akčním výzkumu má rovnocenné postavení s aktéry výzkumu. Na rozdíl od tradičního výzkumu je cílem řešení konkrétního problému a hledání cesty k žádoucí změně v měnící se realitě. Jde o cyklický proces, který obsahuje fázi akce, vyhodnocení a reflexe a vždy se přizpůsobuje aktuální situaci a potřeby výzkumu i aktérů. Tato forma výzkumu se nejvíce uplatňuje v řízení organizace, ve zdravotnictví a pedagogice. Často akční výzkum slouží jako předvýzkum či pilotáž pro sociální výzkum. (Bargal, 2008).\n\nNěkteří autoři pojednávající o akčním výzkumu (Carr, Kemmis, Zuber-Skeritt) používají místo tradičního pojmu validity a reliability pojmem 'autenticita', tedy že výsledky výzkumu jsou validní a reliabilní, jestliže je výzkum autentický a přínosný pro účastníky. James a Worrall (2000) používají nové pojmy, které lépe odpovídají povaze akčního výzkumu. Na rozdíl od tradičního výzkumu je kladen důraz na hodnocení procesu. Obsahová validita řeší, zda situace proběhla podle popisu autora. Interpretativní validita řeší autenticitu a interpretaci situace. Demokratická validita řeší hlavně postavení aktérů výzkumu a jejich délku zapojení. Katalytická validita řeší míru zapojení účastníků, jejich postoj a vnímání vlastní role. Procesní validita řeší, zda byl výzkum veden v souladu s cíli a přinesl nové poznatky. Výsledná validita řeší, jak byl daný výzkumný problém vyřešen. \n\nJedním z nejčastějších modelů je jednoduchý model Stephena Kemmise, obsahující 4 fáze - plánování, akci, pozorování a reflexi. Další model nabízí Gerald Susman, v jehož cyklu probíhá 5 fází - identifikace problému a sběr dat, vypracování akčního plánu na základě kolektivního řešení, vypracování a implementace akčního plánu, sběr, analýza a interpretace dat, následuje vyhodnocení akce. Tento cyklus se opakuje, dokud není problém definitivně vyřešen. Jednotlivé fáze dále rozpracoval Jean McNiff. Ten uvádí 7 fází - zhodnocení a reflexe dosavadní vlastní praxe; identifikace oblasti, kterou chceme zlepšit; představit si cestu vpřed; zkusit změnu; udělat si přehled, co se stalo; upravit náš plán s ohledem na to, co jsme zjistili a pokračovat dál; zhodnotit upravenou oblast. Tento cyklus se neustále opakuje až do vyřešení celé situace.\n\nOtázka monitorování kvality není jednoduchá, neboť jde o individuální výzkum pro specifické potřeby. V roce 1989 proběhlo \"První sympozium o akčním výzkumu\" v Brisbane, kde byly definovány znaky kvalitního akčního výzkumu následovně:\n\nJedním z nejznámějších modelů je Greenův model, který hodnotí akční výzkum v oblasti zdravotnictví. Tento model je přenositelný na další vědní obory. Zde se hodnotí účastníci výzkumu a povaha jejich zapojení, vznik a kořeny výzkumné otázky, účel a smysl výzkumného šetření, proces a kontext výzkumu, příležitost k učení a povaha výzkumných zjištění.\n\n"}
{"id": "1054205", "url": "https://cs.wikipedia.org/wiki?curid=1054205", "title": "Orlické nivy", "text": "Orlické nivy\n\nOrlické nivy jsou geomorfologický okrsek ve střední části Třebechovické tabule, ležící v okresech Rychnov nad Kněžnou a Hradec Králové v Královéhradeckém kraji a v okrese Ústí nad Orlicí v Pardubickém kraji.\n\nÚzký pás okrsku se táhne zhruba mezi sídly Hradec Králové (na západě), Třebechovice pod Orebem (na severu), Týniště nad Orlicí a Kostelec nad Orlicí (na východě), Choceň (na jihovýchodě) a Borohrádek a Albrechtice nad Orlicí (na západě).\n\nOkrsek Orlické nivy (dle značení Jaromíra Demka VIC–2B–8) geomorfologicky náleží do celku Orlická tabule a podcelku Třebechovická tabule.).\n\nAlternativní členění Balatky a Kalvody okrsek Orlické nivy nezná, uvádí pouze jiné okrsky Třebechovické tabule: Opočenský hřbet, Rychnovský úval, Českomeziříčská kotlina, Černilovská tabule a Choceňská plošina.\n\nNiva sousedí s dalšími okrsky Orlické tabule: Černilovská tabule na severu, Bědovická plošina na severovýchodě, Rychnovský úval na východě, Brodecká plošina na jihovýchodě, Vysokochvojenská plošina na jihozápadě. Dále sousedí s celkem Východolabská tabule na západě.\n\n"}
{"id": "1054206", "url": "https://cs.wikipedia.org/wiki?curid=1054206", "title": "Baga", "text": "Baga\n\nBaga je město v severovýchodní Nigérii ve státě Borno poblíž hranice s Čadem u Čadského jezera. Leží asi 200 km severovýchodně od Maiduguri, hlavního města státu Borno. Zhruba do 70. let dvacátého století bylo město domovem mnoha rybářů, rybářství ale ve městě skončilo v důsledku vysychání Čadského jezera. Město má hrubým odhadem okolo 10 tisíc obyvatel.\n\nV dubnu 2013 došlo ve městě k bojům mezi nigerijskými vojenskými složkami a členy radikálního islamistického hnutí Boko Haram. Boj si vyžádal 185 místních civilních obětí a na 2000 domů bylo zničeno. 3. ledna 2015 došlo k dalšímu útoku tohoto hnutí na město, hnutí město obsadilo, vypálilo a zmasakrovalo asi 2 000 zdejších obyvatel. Jednalo se doposud o největší masakr způsobený hnutím. Celé město bylo útokem velmi zničené. Nigerijská armáda ho osvobodila až 21. února.\n\n26. prosince 2018 dočasně obsadil Islámský stát vojenskou a námořní základnu mezinárodních koaličních sil bojujících proti ozbrojené skupině Boko Haram.\n"}
{"id": "1054208", "url": "https://cs.wikipedia.org/wiki?curid=1054208", "title": "Gingen an der Fils", "text": "Gingen an der Fils\n\nGingen an der Fils je obec v Bádensku-Württembersku. Leží mezi městy Stuttgart a Ulm. Stuttgart je vzdálený 55 km, Ulm 38 km.\n\nGingen leží v údolí řeky Fils, pravého přítoku Neckaru, na úpatí Švábské Alby. Rozprostírá se ve výšce 384 (nádraží) až 701 metrů nad mořem.\n\nPrvní písemná zmínka o místě \"Ginga\" pochází z roku 915. Archeologické nálezy z mladší doby železné, doby římské a merovejského období však dokládají, že místo bylo osídleno již v pravěku. Pravděpodobně v tom velkou roli hrála poloha úpatí Švábské Alby, kde se údolí řeky Fils rozšiřuje a nabízí dostatek zemědělské půdy. Od roku 1100 Gingen vlastnili páni z Helfensteinu. Později přešlo do vlastnictví svobodného říšského města Ulm. Během třicetileté války bylo Gingen zpustošeno císařskými vojsky, která tudy procházela.\n\nKvůli mediatizaci na základě usnesení říšské deputace z roku 1803 bylo Gingen nejdříve bavorské, již v roce 1810 však v rámci výměny území v důsledku pařížské smlouvy připadlo Württemberskému království.\n\nPo ukončení 2. světové války ztrácelo farmaření postupně význam, protože období \"hospodářského zázraku\" přineslo mnoho změn v ekonomice a Gingen začalo pomalu ztrácet svůj vesnický charakter. Staré cesty byly postupně vyasfaltovány, byla postavena nová škola a později i tělocvična. V 80. letech se obec rozšířila o nové obytné zóny a vznikly i malé průmyslové čtvrtě, které se stále rozrůstají. Dnes je Gingen poměrně moderní obec, která si i přes modernizaci zachovala svůj vesnický charakter.\n\nSvobodné říšské město Ulm zahájilo na svém území a tím i v Gingen v roce 1531 reformaci. Od té doby je místo ovlivněno převážně evangelíky. Od roku 1965 se tu nachází také katolický kostel.\n\nVývoj počtu obyvatel v obci mezi roky 1837 a 2013:\nBlason: V stříbrném (bílém) štítě, děleném modrým vlnitým břevnem, vpravo červený kostel s jednou věží.\n\nVlnité břevno představuje řeku Fils, která obcí protéká. Nad ní leží místní kostel.\n\nV Gingen obecní zastupitelstvo tvoří 14 volených obecních radních a starosta, který jim předsedá. Komunální volby, které se konaly 25. května 2014, skončily s následujícím výsledkem:\n\n\n\n\n\n"}
{"id": "1054209", "url": "https://cs.wikipedia.org/wiki?curid=1054209", "title": "Kells", "text": "Kells\n\nKells může označovat:\n\n\n\n"}
{"id": "1054210", "url": "https://cs.wikipedia.org/wiki?curid=1054210", "title": "Rakytník", "text": "Rakytník\n\nRakytník (\"Hippophae\") je rod vyšších dvouděložných rostlin z čeledi hlošinovité (\"Elaeagnaceae\"). Zahrnuje celkem 6 nebo 7 druhů keřů a stromů. Je rozšířen v Evropě a Asii. V České republice je pěstován rakytník řešetlákový, poskytující jedlé plody kyselé chuti.\n\nRakytníky jsou opadavé, dvoudomé, trnité keře nebo stromy. Listy jsou celistvé a celokrajné, vstřícné, střídavé nebo přeslenité, řapíkaté až téměř přisedlé. Květy jsou jednopohlavné, bezkorunné, uspořádané v květenstvích vyrůstajících na bázi postranních větévek. Rozkvétají před olistěním. Samčí květy mají okvětí složené ze 2 volných blanitých kališních lístků, obsahují 4 tyčinky a jsou uspořádány v drobných hlávkách. Samičí květy mají kalich trubkovitý, zakončený 2 laloky, obsahují jediný jednopouzdrý semeník a jsou uspořádány v drobných hroznech. Plodem je kulovitá až válcovitá peckovice, u některých druhů podélně žebrovaná. Semena jsou uzavřená v kožovitém endokarpu, který od nich může být obtížně oddělitelný.\n\nRod rakytník zahrnuje 6 nebo 7 druhů. Je rozšířen od severozápadní Evropy po východní Asii. Centrum diverzity je v Číně, kde se vyskytují 4 endemické druhy. Největší areál rozšíření má rakytník řešetlákový, rozšířený od Evropy po Čínu a Mongolsko.\n\nS výjimkou rakytníku řešetlákového jsou všechny druhy rakytníku výlučně horské až vysokohorské druhy, rostoucí vesměs v nadmořských výškách nad 3000 metrů.\n\n\nPlody rakytníku řešetlákového mají vysoký obsah vitamínu C (cca 400mg/100g) a jsou konzumovány syrové nebo různým způsobem upravené. Z plodů se za studena lisuje rakytníkový olej, který obsahuje vitamíny A, B1, B2, B6, C, D, E, F, K, P, dále beta karoten, kyselinu listovou, organické kyseliny, třísloviny a minerální soli, důležité esenciální mastné kyseliny omega-3, 6, 9. Je také zdrojem vzácné omega-7 mastné kyseliny. Z listů rakytníku vrbolistého se v Asii připravuje čaj a plody se používají k leštění zlata a stříbra.\n\n"}
{"id": "1054211", "url": "https://cs.wikipedia.org/wiki?curid=1054211", "title": "Kdoulovec nádherný", "text": "Kdoulovec nádherný\n\nKdoulovec nádherný (\"Chaenomeles superba\") je listnatá opadavá dřevina z čeledi růžovité. Je křížencem kdoulovců \"Chaenomeles speciosa\" a \"Chaenomeles japonica\". Pro druh je také používán název \"Chaenomeles × superba\". Je používán do méně často řezaných keřů (řez pouze po odkvětu). Dekorativní jako solitéra, ale pouze na jaře, druh je ve větších kompozicích a parcích vhodný i do větších skupin s více jedinci stejného druhu. Řezané kvetoucí větvičky, zejména druhů světlých barev, lze použít do aranžmá.\n\nKvete dubnu až červnu, listy jsou celokrajné, opadavé. plod je malvice. Při pěstování preferuje slunečné polohy, propustné živné vlhké půdy. Je ale nenáročný a snese běžné půdy a polostín (kde málo kvete). Je množen vegetativně. Ve 21. století je běžně pěstován, ale mimo dobu kvetení je nevzhledný. Řez snáší dobře.\n\n"}
{"id": "1054214", "url": "https://cs.wikipedia.org/wiki?curid=1054214", "title": "Lampi", "text": "Lampi\n\nLampi (latinsky: \"Lampius\", španělsky: \"Lampio\") byl biskup Barcelony v letech 393 až 400. Je připomínán jako světitel svatého Paulina z Noly na Vánoce roku 393 v Barcelonské katedrále. Zúčastnil se Prvního koncilu v Toledu.\n\n"}
{"id": "1054218", "url": "https://cs.wikipedia.org/wiki?curid=1054218", "title": "Uncanny", "text": "Uncanny\n\nUncanny (v překladu \"tajuplný, zlověstný\") je švédská death metalová kapela založená roku 1989 ve švédském městě Avesta pod názvem Cicatrication. V roce 1990 se přejmenovala na současný název. Součástí loga je obrácený pentagram.\nTehdejší sestava byla: Jens Törnroos (vokály), Fredrik \"North\" Norrman (kytara), Christoffer Harborg (baskytara) a Kennet Englund (bicí). \n\nV roce 1991 vyšlo demo \"Transportation to the Uncanny\" a v roce 1992 druhé demo \"Nyktalgia\". První studiové album se jmenuje \"Splenium for Nyktophobia\" a vyšlo v roce 1994. Poté se kapela rozpadla a jednotliví členové pokračovali v různých kapelách (Katatonia, October Tide, Centinex, Interment). V roce 2008 při příležitosti vydání knihy Daniela Ekerotha \"Swedish Death Metal\" se kapela dostavila do klubu ve Stockholmu na koncert a znovu zahájila činnost.\n\n\n\n\n\n\n"}
{"id": "1054220", "url": "https://cs.wikipedia.org/wiki?curid=1054220", "title": "Tomáš Hejtmánek", "text": "Tomáš Hejtmánek\n\nTomáš Hejtmánek (* 24. ledna 1971 Praha) je český filmový režisér.\n\nMezi roky 1990 a 1997 studoval katedru dokumentární tvorby na Filmové a televizní fakultě Akademie múzických umění v Praze (FAMU). Během studií zpracoval snímek \"Jedna setina\", jenž je věnován životu a dílu grafika Vladimíra Boudníka. Za tento dokument získal ocenění i na mezinárodních filmových festivalech. Během roku 1992 absolvoval stáž ve francouzském městě Montpellier. O tři roky později (1995) byl přijat na londýnskou Royal College of Art, kde se měl věnovat filmu a televizi). Ač přijat, ke studiu nakonec nenastoupil. Mezi roky 1994 a 1996 pracoval na filmu \"Anna\". Ve stejné době se natáčel film o filmu \"Kolja\". Od roku 1997 se věnoval práci na filmu \"Sentiment\" v hlavní roli s Jiřím Kodetem.\n"}
{"id": "1054222", "url": "https://cs.wikipedia.org/wiki?curid=1054222", "title": "Špióni z Cambridge", "text": "Špióni z Cambridge\n\nŠpióni z Cambridge (v anglickém originále Cambridge Spies) je britský televizní seriál z roku 2003, který pojednává o skupině špionů (tzv. \"cambridgeští špioni\") působících v letech 1934–1951 ve Velké Británii ve prospěch Sovětského svazu. Seriál se inspiroval skutečnými událostmi.\n\nPříběh začíná v roce 1934 na univerzitě v Cambridgi, kde na prestižní Trinity College studují Guy Burgess a Anthony Blunt. Oba jsou sympatizanti komunismu tajně spolupracující se Sovětským svazem. Podaří se jim pro svou věc získat další dva studenty – Kima Philbyho a Donalda Macleana. Přesvědčí je, že boj proti fašismu je možný pouze ve spojení se Sověty. Guy je provokatér a je zamilovaný do spolužáka Juliana Bella. Po škole bydlí všichni v Londýně, kde si pronajmou byt. Jejich instruktorem je agent Otto. Kim je vyslán do Vídně předat zásilku. Bydlí u dívky Litzi a aby ji zachránil před perzekucí, ožení se s ní a vrátí se společně do Británie za přáteli. V bytě bydlí rovněž Guyův milenec Jack Hewit. Kim se musí s Litzi rozejít, protože je známou komunistkou.\n\nSe svým vzděláním jsou všichni čtyři přátelé instruováni získat pozice ve významných britských institucích a musí veřejně popřít svoje politické přesvědčení. Guy je přijat jako redaktor do BBC a zároveň začne pracovat pro MI5. Donald získá místo na ministerstvu zahraničí. Guy se v roce 1937 dozvídá, že Julian Bell, který odejel do Španělska bojovat na straně interbrigadistů proti Francovi, zahynul. Do Španělska odjíždí Kim jako reportér a za ním je vyslán i Guy, aby ho instruoval, že má spáchat atentát na Franca. K atentátu ale nedojde. Poté, co je otřesen událostmi v Guernice, se Kim vrací zpět do Londýna. Anthony je vzdáleně příbuzný s královskou rodinou a dostane se do blízkosti královny Alžběty. Kim je přijat do MI5. Když Hitler se Stalinem uzavřou pakt o neútočení, jsou všichni zmateni. 1. září 1939 vstupuje Británie do války s Německem.\n\nDonald pracuje na britském velvyslanectví v Paříži a v kavárně v liduprázdném městě se seznamuje s Američankou Melindou. Protože v bitvě o Francii vítězí Hitler, ambasáda se připravuje na evakuaci. Melinda nemá prostředky odjet z města. Aby ji Donald zachránil, ožení se s ní a ona s ním může odjet do Británie. V Londýně se opět setkává se svými přáteli. Anthony rovněž pracuje pro MI5 a je vybrán pro delikátní úkoly týkající se královské rodiny. Kim má na starosti protisovětskou rozvědku. Je mu přidělen James Jesus Angleton jako stážista z americké CIA. Během bombardování Londýna se Donald přizná Melindě, že je sovětský špion. Melinda se rozhodne odejet do New Yorku, také proto, že je těhotná. Anthony se sblíží s Jackem Hewitem. Anthony touží po klidném životě a chce se vyvléct z povinností špiona. Dostane za úkol přesvědčit k další spolupráci Johna Cairncrosse, který spolupracuje na prolomení kódu šifrovacího stroje Enigma, a se Sověty už spolupracovat nechce. To se Anthonymu ovšem nepovede. Melinda se vrátí zpět k Donaldovi, aby mu řekla, že jejich dítě po porodu zemřelo. Když je Anthony vyslán králem Jiřím VI. na zámek Kronberg im Taunus do poraženého Německa, aby získal kompromitující korespondenci mezi bývalým britským panovníkem Eduardem VIII. a jeho německými příbuznými, pořídí jejich kopie, aby tím zajistil bezpečí pro sebe a své přátele.\n\nAnthony již nepracuje pro Moskvu. Donald byl převelen na britské velvyslanectví do Washingtonu, kde má přístup k atomovému výzkumu. Spolupracuje s fyzikem Klausem Fuchsem, který se podílel na projektu Manhattan. S Melindou mají syna a Donald by chtěl jako špion skončit. Když v roce 1949 SSSR uskuteční svůj první jaderný výbuch, CIA zintenzivní pátrání a zjistí, že špionem je někdo z britské ambasády. Šetření vede James Jesus Angleton. Donald se s rodinou vrací do Londýna. Z Londýna přijíždí vyšetřovat špionáž Kim a po něm Guy. Krátce před odhalením Donaldovy totožnosti se jej podaří poslat spolu s Guyem do Moskvy. Anthony už jako špion nepůsobí. Pracuje jako kurátor v Queen's Gallery v Buckinghamském paláci. Přijíždí se podívat do Trinity College a zavzpomínat na jejich společné počátky.\n\n\n"}
{"id": "1054223", "url": "https://cs.wikipedia.org/wiki?curid=1054223", "title": "Kostel svatého Františka z Assisi (Šumburk nad Desnou)", "text": "Kostel svatého Františka z Assisi (Šumburk nad Desnou)\n\nKostel svatého Františka z Assisi (Serafinského) v Šumburku nad Desnou je pseudogotickou sakrální stavbou. Je chráněnou kulturní památkou a dominantou města Tanvald.\n\nZákladní kámen kostela byl položen 3. prosince 1898. Stavba byla vysvěcena 15. srpna 1901, nicméně práce vedené místním stavitelem Karlem Pekárkem pokračovaly až do roku 1903. Původně měl kostel poněkud netradiční název \"Jubilejní kostel císaře Františka Josefa I.\" Základní kámen kostela, který obsahuje zaletovanou schránku se zakládací listinou, stavební plány a korespondencí vztahující se ke stavbě, byl totiž položen v roce 50. výročí jeho nástupu na trůn. Od roku 1918 je označován jako kostel sv. Františka z Assisi nebo také sv. Františka Serafinského.\n\nKostel je obdélný, jednolodní. Má obdélný, polygonálně ukončený presbytář a severozápadní věž. Presbytář má křížovou žebrovou klenbu.\n\nZařízení kostela je novodobé a historizující. Zvony z věže byly v období druhé světové války konfiskovány. V roce 1993 získal kostel dva nové zvony.\n\n\n"}
{"id": "1054224", "url": "https://cs.wikipedia.org/wiki?curid=1054224", "title": "Kaple Panny Marie Ochránkyně řádu Kazatelů", "text": "Kaple Panny Marie Ochránkyně řádu Kazatelů\n\nKaple Panny Marie Ochránkyně řádu Kazatelů je kaplí Kláštera mnišek Kazatelského řádu (mnišek - dominikánek) v Praze-Lysolajích.\n\nKaple vznikla při rozšiřovací přestavbě původního domku v roce 1994. Domek původně patřil pražským dominikánům. Ti jej po roce 1989 (kdy se mohli vrátit do svého kláštera u kostela sv. Jiljí na pražském Starém Městě) přenechali dominikánským mniškám, které za totality žily v ilegalitě v podnájmu na Spořilově. Sestry původní domek přestavěly do současné podoby a v rámci přestavby byla zřízena také současná kaple, zasvěcená Panně Marii jakožto Ochránkyni Kazatelského řádu. Autorem projektu je Ing. arch. Václav Dvořák († 20. dubna 2012).\n\nKaple je rozdělena do dvou částí - presbytář od zbytku prostoru odděluje vítězný oblouk. V presbytáři je oltář, svatostánek a chórové lavice. V kapli jsou denně bohoslužby, které jsou veřejně přístupné. Duchovní správu zde sestrám obstarávají bratři dominikáni z konventu u sv. Jiljí na Starém Městě. V současné době se připravuje vybudování nového kláštera, který již bude odpovídat parametrům klasické konventní budovy. \n\n"}
{"id": "1054225", "url": "https://cs.wikipedia.org/wiki?curid=1054225", "title": "Vomitory", "text": "Vomitory\n\nNázev Vomitory může znamenat:\n\n"}
{"id": "1054228", "url": "https://cs.wikipedia.org/wiki?curid=1054228", "title": "Ignác Ondříček", "text": "Ignác Ondříček\n\nIgnác Ondříček (7. května 1807 Krušovice – 8. února 1871 Praha-Malá Strana) byl český houslista a lidový hudebník.\n\nRod Ondříčků jde sledovat od poloviny 16. století. Ignác je zakladatelem rodové hudební tradice. Hře na housle se školil u Šimona Josefa Antonína Perglera (1792-1834). v roce 1839 se přestěhoval do Prahy. V Praze si krom hlavního zaměstnání dozorce koňské dráhy přivydělával hudbou. Brával hodiny hry na housle a muzicíroval v hostincích. Posléze požádal o licenci a hudba se stala jeho obživou. Z jeho deseti dětí byli dva synové hudebně nadáni. Jan, otec Františka Ondříčka a František (1847-65), který se školil hře na varhany. V letech 1855-1870 měl Ignác Ondříček menší kapelu.\n\n"}
{"id": "1054229", "url": "https://cs.wikipedia.org/wiki?curid=1054229", "title": "Zimolez vonný", "text": "Zimolez vonný\n\nZimolez vonný (\"Lonicera fragrantissima\") je rostlina, listnatá opadavá dřevina z čeledi zimolezovité. Pochází z Číny. Pro druh je také používaný odborný název \"Xylosteon fragrantissimum\" a český odborný název zimolez nejvonnější. Druh je používán jako okrasná dřevina ve větších kompozicích a parcích. Dorůstá až 2 m výšky, kvete lednu až březnu. V červnu zrají plody, červené bobule.\n\nZimolez vonný patří mezi nenáročné dřeviny. Preferuje slunečné polohy, ale snese i polostín. Vhodné jsou živné půdy, ale snese běžné půdy. K rozmnožování lze použít dřevité řízky, ale vhodné jsou i zelené řízky. Řez snáší dobře.\n\n"}
{"id": "1054234", "url": "https://cs.wikipedia.org/wiki?curid=1054234", "title": "Jan Ondříček", "text": "Jan Ondříček\n\nJan Ondříček (6. května 1832 Běleč – 13. března 1900 Praha) byl český houslista, kapelník a pedagog.\n\nNa housle se učil hrát od otce, jímž byl Ignác Ondříček a později se soukromě zdokonaloval u Moritze Mildnera. Mladý Antonín Dvořák jej připravoval na varhanickou školu a pomáhal mu s úlohami. Jan Ondříček byl učitelem hry na housle a klavír, ladič pian a kapelníkem. V roce 1871 jej angažoval Pavel Švanda ze Semčic pro letní arénu na pražském Smíchově a na zájezdy po českých městech. Jan Ondříček měl 15 dětí. Šest převážně houslistů jej přežilo: František, Karel, Marie, Augusta, Emanuel a Stanislav.\n\n"}
{"id": "1054237", "url": "https://cs.wikipedia.org/wiki?curid=1054237", "title": "Zimolez kamčatský", "text": "Zimolez kamčatský\n\nZimolez kamčatský (\"Lonicera caerulea\" var. \"kamtschatica\") je rostlina, listnatá opadavá dřevina z čeledi zimolezovité. Pochází ze severních oblastí severní polokoule. Pro druh je také používaný odborný název \"Lonicera kamtschatica\" a v českých zemích je rozšířeno označení kamčatská borůvka. Rostlina je samosprašná.\n\nDruh je používán jako ovocná dřevina v soukromých zahradách. Dorůstá až 1,5 m výšky. Kvete květnu až červnu. V červnu zrají plody, modré bobule.\nZimolez kamčatský patří mezi nenáročné dřeviny. Preferuje slunečné polohy, ale snese i polostín. Vhodné jsou živné půdy, ale snese běžné půdy. Vyžaduje dostatek vody, vhodné je přihnojení. K rozmnožování lze použít dřevité řízky, ale vhodné jsou i zelené řízky a je doporučeno hřížení. Řez po odplození je vhodný, je snášen dobře.\n\n"}
{"id": "1054238", "url": "https://cs.wikipedia.org/wiki?curid=1054238", "title": "Breaking the Surface: The Greg Louganis Story", "text": "Breaking the Surface: The Greg Louganis Story\n\nBreaking the Surface: The Greg Louganis Story (tj. \"Prolomit hladinu: Příběh Grega Louganise\") je americký televizní film z roku 1997, který režíroval Steven Hilliard Stern podle stejnojmenného románu. Film popisuje osudy amerického sportovce Grega Louganise.\n\nV roce 1988 se Greg Louganis účastní letních olympijských her v Soulu. Při jednom ze skoků si zraní hlavu o skokanské prkno. Při pádu do vody se vynořují vzpomínky z minulosti. Jako malý byl adoptován a svým okolím pro svou dyslexii zesměšňován. Začal se věnovat skokům do vody, jeho adoptivní se k němu přesto choval arogantně a s despektem. V roce 1976 vyhrál stříbrnou medaili na letních olympijských hrách v Montréalu a na letních olympijských hrách v Los Angeles získal dvě zlaté medaile. Seznámil se se svým partnerem Tomem Barrettem, který jej využíval a rovněž nakazil virem HIV. Sám zemřel na AIDS. Gregův otec zemřel na rakovinu. Poté, co mu lékaři v Soulu sešijí ránu na hlavě, Greg se vrací do soutěže a přes otřes mozku získá dvě zlaté medaile. Po otcově a Tomově smrti a se Greg rozhodne napsat životopisnou knihu a provést coming out.\n\n"}
{"id": "1054239", "url": "https://cs.wikipedia.org/wiki?curid=1054239", "title": "Vomitory (švédská hudební skupina)", "text": "Vomitory (švédská hudební skupina)\n\nVomitory byla švédská death metalová kapela založená roku 1989 ve švédském městě Karlstad kytaristou Urbanem Gustafssonem, bubeníkem Tobiasem Gustafssonem a baskytaristou Ronnie Olsonem.\n\nPrvní studiové album se jmenuje \"Raped in Their Own Blood\" a vyšlo v roce 1996. Předcházelo mu vydání EP \"Moribund\" v roce 1993.\n\nV únoru 2013 kapela ve složení Tobias Gustafsson, Urban Gustafsson, Erik Rundqvist, Peter Östlund oznámila, že ke konci roku ukončí činnost, což se také stalo. Celkem vydala 8 studiových alb.\n\nV roce 2017 se vrátili na scénu. V červenci 2019 vystoupili v rámci festivalu Obscene Extreme v Trutnově.\n\n\n\n\n\n\n"}
{"id": "1054248", "url": "https://cs.wikipedia.org/wiki?curid=1054248", "title": "Seznam kulturních památek ve Slabcích", "text": "Seznam kulturních památek ve Slabcích\n\n"}
{"id": "1054249", "url": "https://cs.wikipedia.org/wiki?curid=1054249", "title": "Seznam kulturních památek v Kolešovicích", "text": "Seznam kulturních památek v Kolešovicích\n\n"}
{"id": "1054250", "url": "https://cs.wikipedia.org/wiki?curid=1054250", "title": "Seznam kulturních památek v Jesenici (okres Rakovník)", "text": "Seznam kulturních památek v Jesenici (okres Rakovník)\n\n"}
{"id": "1054261", "url": "https://cs.wikipedia.org/wiki?curid=1054261", "title": "Olof Sundby", "text": "Olof Sundby\n\nOlof Sundby (6. prosince 1917 Karlskoga – 6. prosince 1996 Lund) byl švédský luterský teolog a duchovní Švédské církve.\n\nRoku 1970 byl jmenován biskupem ve Växjö; v letech 1972–1983 byl švédským arcibiskupem se sídlem v Uppsale a primasem Švédské církve.\n\nDne 19. července 1976 vedl svatební obřad krále Karla XVI. Gustava se Silvií Sommerlathovou.\n\n"}
{"id": "1054262", "url": "https://cs.wikipedia.org/wiki?curid=1054262", "title": "Bat'leth", "text": "Bat'leth\n\nBat'leth (čti \"betlach\"), nebo také meč cti je dlouhý meč používaný fiktivní rasou Klingonů ze světa Star Treku. Má zakřivený tvar se dvěma dlouhými čepelemi podélně od středu listu, dva krátké hroty a dvě až tři držadla podél středu listu. V boji slouží držadla k rychlému otočení ostří. \n\nPodle klingonské mytologie vykoval první bat'leth kolem roku 625 Kahless, jenž upustil pramen svých vlasů do lávy z vulkánu Kri'stak, pak ho zchladil v jezeru Lursor a vykoval z něj čepel. Tu použil k pokoření tyrana Molora a sjednocení všech Klingonů. Tento první bat'leth je známý jako Kahlessův meč. Tato pověst byla záměrně vynechána ze všech klingonských náboženských textů, jelikož měla sloužit jako důkaz Kahlessova návratu. \n\nBat'leth je základní zbraň Klingonů a boj s ním se učí již od raného mládí.\n\n"}
{"id": "1054263", "url": "https://cs.wikipedia.org/wiki?curid=1054263", "title": "1. slovenská národní fotbalová liga 1989/90", "text": "1. slovenská národní fotbalová liga 1989/90\n\nV soubojích 21. ročníku 1. slovenské národní fotbalové ligy 1989/90 se utkalo 16 týmů dvoukolovým systémem podzim – jaro.\n\nZdroj: \nPoznámky:\n\n"}
{"id": "1054266", "url": "https://cs.wikipedia.org/wiki?curid=1054266", "title": "Manus", "text": "Manus\n\nSlovo manus či Manus může označovat:\n\n\n"}
{"id": "1054272", "url": "https://cs.wikipedia.org/wiki?curid=1054272", "title": "Belgická fotbalová reprezentace do 20 let", "text": "Belgická fotbalová reprezentace do 20 let\n\nBelgická fotbalová reprezentace do 20 let reprezentuje Belgii na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1054274", "url": "https://cs.wikipedia.org/wiki?curid=1054274", "title": "Pasúr", "text": "Pasúr\n\nPasúr (Persky: پاسور, hláskujeme: pasur) je karetní hra perského původu. Bývala ve 20. století často hrána v Íránu (a dokládá smysl Íránců pro matematiku, kombinování a taktiku); hraje se podobně jako italská hra Cassino a ještě více podobně jako egyptská hra Bastra. Pasúr je také známý pod jmény Čahar Barg (4 karty), Haft Khâj (sedm křížů), nebo Haft Va Čahar, Jâzdah (7 + 4 = 11, význam spočívá v tom, že hráči chtějí vyhrát 7 křížů ve hře se 4 kartami v ruce, kde 11 je výherní číslo).\n\nJeden standardní balíček 52 karet a 2, 3 nebo 4 hráči, kteří se střídají v roli bankéře. Cílem hry je získat co nejvíce bodů, a to díky získání některých (cenných) karet.\n\nRozdáme čtyři karty lícem dolů pro každého hráče a čtyři položené lícem nahoru na stolek utvoří bank (též bazén nebo rybník), ve středu stolku. Pokud je jednou z karet v balíku kluk (Jack), je vložena na náhodné místo zpět do balíčku a je nahrazena novou kartou, a je-li to opět kluk, nebo pokud je více kluků v banku, rozdají se karty do banku znovu.\n\nZačíná hráč vlevo od bankéře, hráči se během hry zbavují karet v ruce, dokud všechny neleží na stole – buď v banku (lícem nahoru) nebo (úspěšně zobchodované) ve štyších (lícem dolů). Bankéř pak znovu rozdává čtyři karty každému hráči (ale ne do banku) a hra pokračuje, dokud je balíček vyčerpán. Hráč hraje vždy jen jednou kartou, a to dvěma způsoby\n\n     1. Buď přidáním karty do banku (lícem nahoru), pokud mu žádný obchod nevychází,\n\n     2. nebo pomocí této karty provede obchod a vyzvedne si jednu nebo více karet z banku (a celý štych si položí stranou)\n\nHráč nesmí přidat kartu do banku, pokud pomocí této karty je schopen udělat obchod (štych) a vyzvednout jednu nebo více karet z banku. Hráč si musí vyzvednout tyto karty nebo hrát jinou kartou.\n\nKarty lze vyzvednout následovně.\n\n     1. Hodnota karty upožňuje vyzvednout jednu nebo více karet, se kterými společně tvoří součet jedenáct.\nPříklad: Bazén obsahuje eso (které zde má hodnotu 1), 2, 2, 4 a 10 v různých barvách. Hráč může pomocí své desítky sebrat eso; devítkou si vyzvedne jednu z obou dvojek; osmičkou odebere eso a jednu z obou dvojek; sedmičkou bere čtyřku nebo obě dvojky; šestkou vyzvedne eso a buď čtyřku, nebo obě dvojky; pětkou vyzvedne čtyřku a jednu z obou dvojek; čtyřkou sebere čtyřku, eso a jednu z obou dvojek; trojkou vyzvedne čtyřku a obě dvojky; dvojkou vyzvedne čtyřkou obě dvojky a eso; esem pak může shrábnout desítku.\n\n     2. Král vyzvedne jednoho krále, královna jednu královnu.\n\n     3. Kluk zvedne všechny kluky a čísla na stole (včetně es), ale ne krále a královny.\n\n     4. Pokud hráč svou poslední kartou v posledním kole zvedne poslední obchodovatelnou kartu, všechny patří mu i všechny zbývající karty v banku.\n\nHráč si vyzvednuté karty (dohromady s kartou vyzvedávací), tedy celý štych, odkládá lícem dolů bokem „na svou kupku“ na kraji stolku. Cílem hry je nasbírat co nejvíce bodů, které jsou sečítány po posledním kole (po ukončení obchodování), když je balíček vyčerpán a hráči už v na ruce nemají žádné karty. Bodování se podle lokality mírně liší, ale obecně je následující:\n\n     Většina křížů: 7 bodů (při dvou hráčích je většina křížů právě 7)\n\n     Desítka kárová: 3 body \n\n     Dvojka křížová: 2 body\n\n     Každé eso: 1 bod\n\n     Každý kluk: 1 bod\n\n     Každý súr: 5 bodů\n\nTakže je možné dosáhnout celkem 20 možných bodů v každém kole + libovolný počet příplatků (po 5 bodech) za každý súr (viz níže), který je získán. Pokud (při třech nebo čtyřech hráčích) nikdo nezíská většinu křížů, bude celkový součet bodů činit jen 13.\n\nSúr (prémii) hráč získá, když vyzvedne všechny zbývající karty v banku (vybílí bank). Existují některé výjimky:\n   1. Pokud jsou karty z banku vybrány pomocí kluka\n\n     2. Pokud v banku leží král nebo královna\n\n     3. Pomocí súru nelze skórovat v posledním kole hry (v některých lokalitách)\nHráč usnadňuje přezkum počtu získaných súrů tak, že jednu kartu z takového úspěšného štychu položí do své hromádky lícem nahoru, případně ji ještě povytáhne,\n\nJednotlivá hra končí vyčerpáním balíčku a položením všech karet, které měli hráči na ruce.\n\nHru je možné opakovat tak dlouho, dokud někdo nedosáhne 62 a více bodů. Hru je ale možné hrát i netradičně na tři vítězné nebo ji limitovat časově.\n\nLotfollah Nosreti (2010)\n\n"}
{"id": "1054275", "url": "https://cs.wikipedia.org/wiki?curid=1054275", "title": "Global Compact", "text": "Global Compact\n\n„Global Compact je dobrovolná iniciativa pod záštitou Organizace spojených národů, jejímž cílem je rozvíjet a podporovat adekvátní praktiky v podnikatelské sféře a sdílení nových zkušeností v oblasti lidských práv, práce a životního prostředí, tím, že se podniky zaváží k dodržování deseti všeobecně přijímaných principů.“ „Podniky, jakožto hlavní hnací síla globalizace, tak mohou pomoci zaručit, že trh, obchod a finance budou ku prospěchu všech a přispějí k dlouhodobě udržitelnému globálnímu hospodářství.“\n\n\"UN Global Compact\" byl zahájen 31. ledna 1999 generálním tajemníkem OSN Kofi Annanem na Světovém ekonomickém fóru v Davosu. Projekt byl spuštěn 26. července 2000 a sídlem se stal New York. Současným ředitelem Global Compactu je Georg Kell.\n\nDeset principů této mezinárodní iniciativy vzešlo ze závazků vlád členských zemí a zároveň vychází ze Všeobecné deklarace lidských práv, \"Základních principů a práv pracujících\" vydaných Mezinárodní organizací práce, \"Deklarace z Rio de Janeira o životním prostředí a rozvoji\" a z \"Úmluvy OSN proti korupci\".\n\nIniciativa \"UN Global Compact\" byla vytvořena jako dobrovolná platforma. Obchodní společnost, která zastává tyto všeobecně uznávané principy, je vyzvána, aby dodala určité doklady, např. výroční zprávu, či další veřejné dokumenty. Je povinná předložit dokument COP (\"Communication on Progress\"), veřejný seznam akcionářů (stakeholderů) a ukázat, jak postupuje při plnění deseti principů. COP také musí být zveřejněný na webových stránkách UN Global Compact. Společnost, která tak neučiní do jednoho roku, bude ze seznamu spřízněných firem vyškrtnuta. Ke květnu 2014 bylo z těchto důvodů vyškrtnuto zhruba 4000 firem.\n\nK roku 2014 se k UN Global Compact připojilo na 12 000 firem z více než 145 států světa, což z ní činí největší dobrovolnou firemní platformu na světě.\n\nVýznam UN Global Compactu byl vyjádřen v deseti základních principech v oblasti lidských práv, pracovních podmínek, životního prostředí a korupce.\n\nLidská práva\n\n\nPracovní podmínky\n\n\nŽivotní prostředí\n\n\nProtikorupční opatření\n\n\nV začátcích Global Compactu (GC) byla jeho řídící struktura poměrně jednoduchá a nezávislá. V letech 2002 – 2004 řídil iniciativu Poradní sbor, který se skládal z 20 osob. Šlo převážně o osoby pracující v oblasti byznysu, členy vlády a členy jednotlivých občanských sdružení, kteří byli do funkce jmenovaní Generálním tajemníkem OSN. Poradní sbor se scházel dvakrát za rok a pomáhal Generálnímu tajemníkovi rozvíjet cíle GC a zachovávat integritu této platformy. V roce 2004 požádal Generální tajemník OSN o revizi vedení GC. Nová řídící struktura vznikla v roce 2006. Je složitější a komplexnější. V současnosti je GC řízen pomocí rozhodnutí těchto 7 seskupení:\nI když se všechny tyto složky podílejí na řízení, rozhodující slovo a vládní dozor náleží Výboru a Úřadu Global Compactu.\n\nZformování výboru do dnešní podoby byl zdlouhavý a proměnlivý proces. Z původních dvaceti členů, kteří tvořili někdejší Poradní sbor, se dnešní výbor rozrostl o 12 nových členů. Až jedenáct z nich pracuje v oblasti obchodu, a to vede k tomu, že v současnosti má ve Výboru GC rozhodující hlas právě byznys.\n\nSoučasný výbor GC se skládá z 32 členů:\nZačátky vzniku globálních kodexů podobných Global Compactu, jejichž cílem bylo koordinovat mezinárodní obchodní aktivity, sahají do 70. let 20. století. Předchozí snahy OSN spojit se se soukromým sektorem souvisí se vznikem \"Centra OSN pro nadnárodní korporace\", které bylo založeno v roce 1974. Kvůli odporu jednotlivých vlád rozšířit pravomoci OSN až na nadnárodní společnosti, toto centrum v roce 1992 zaniklo. Pokusy OSN kontrolovat chování nadnárodních společností prostřednictvím kodexů ještě více snížily šance organizace začlenit se do obchodního společenství. Situace mezi OSN a nadnárodními společnostmi se začala zlepšovat až začátkem 90. let.\n\nCaux Round Tables Principles\n\nZa předchůdce Global Compactu někteří lidé považují \"Caux Round Table Principles\", které byly přijaty v roce 1994 ve Švýcarsku. Byl to první mezinárodní kodex obchodní etiky vypracovaný obchodními lídry z Evropy, Japonska a USA. Principy vycházely ze dvou hlavních ideálů: ideálu lidské důstojnosti a ideálu Kyosei (japonská filozofie, která vyzdvihuje myšlenku: \",Žít a pracovat společně pro společné blaho“\"). Principy se skládaly z pěti bodů a týkaly se :\nPodobné principy, které vznikaly z důvodu zavedení práv obchodu, byly \"Sullivanovy principy\" v jižní Africe z roku 1977, \"Macbrideovy principy\" v Severním Irsku z roku 1984, týkající se pracovního práva, nebo \"CERES principy\" z roku 1989, týkající se životního prostředí.\n\nPotřeba vytvoření kodexu morálních principů, které by platily v oblasti obchodování, narůstala přímo úměrně s globalizací. V jejím důsledku docházelo k situacím, kdy nadnárodní společnosti zadávaly svoje objednávky subdodavatelům v rozvojových zemích, kde často docházelo k porušování lidských práv. Společnosti nenesly žádnou odpovědnost za činy těchto subdodavatelů, a tak se veřejnost začala domáhat jednotných pravidel světové ekonomiky. Koncem 90. let se byznys nadnárodních korporací rozrostl do takové míry, že narušil suverenitu národních států. Národní právo už nebylo schopné dohlížet na nadnárodní korporace, které měly svoje závazky v desítkách jiných zemí. S řešením této situace přišel Generální tajemník OSN Kofi Annan v roce 1999 na Světovém ekonomickém fóru v Davosu, ve Švýcarsku. Jeho hlavní představou bylo ,dát světové ekonomice lidskou tvář“. Svou představu odůvodnil slovy: \",Národní trhy drží spolu díky společným hodnotám. Tváří v tvář ekonomické změně a nejistotě lidé vědí, že když přijde na nejhorší, mohou se spolehnout na naději, že určité minimální standardy zvítězí. Ale na světovém trhu lidé ještě jistotu nemají. Dokud ji mít nebudou, světová ekonomika bude nestabilní a náchylná – náchylná k prudkému odporu ke všem ,-ismům“ našeho světa po studené válce: protekcionismu, populismu, nacionalismu, etnickému šovinismu, fanatismu a terorismu.“\" (Annan, 1999) Vystoupení K. Annana na fóru v Davosu se považuje za vznik Global Compactu.\n\nGlobal Compact je iniciativou, která se snaží být přístupná širokému spektru organizací, a proto podmínky samotného členství nejsou náročné. Aby se firma stala členem Global Compactu, musí splnit 3 základní podmínky:\n\n1. Výkonný ředitel společnosti musí poslat dopis Generálnímu tajemníkovi OSN, ve kterém vyjádří podporu GC.\n\n2. Následně výkonný ředitel zveřejní vyhlášení, ve kterém podpoří GC a jeho 10 principů a veřejně bude GC obhajovat.\n\n3. Firma musí každoročně dodat zprávu o pokroku a konkrétních akcích, které uskutečnila v souladu s deseti principy GC.\n\nZákladní a jedinou podmínkou, kterou musí společnost splnit, aby setrvala v GC, je každoročně vydávat tzv. \"Communication on Progress (COP)\", což je zpráva o pokrocích, které firma udělala, aby podpořila a uplatnila hlavní principy GC. Tuto zprávu musí napsat každá firma samostatně a musí obsahovat informace o pokrocích ve 4 hlavních oblastech, které jsou: životní prostředí, lidská práva, pracovní práva a protikorupční opatření. U každé oblasti si společnost může vybrat jeden princip, na kterém bude následující rok pracovat. První zprávu musí firma, podle aktuálních podmínek GC, zaslat do jednoho roku od jejího vstupu. Tato zpráva musí obsahovat informace o aktivitách firmy jen ve dvou z výše uvedených oblastí. Do pěti let se však tato povinnost rozšíří na všechny čtyři hlavní kategorie.\n\nDo 1. července roku 2009 platilo, že firma, která neposkytla zprávu do jednoho roku, byla označená za ,neaktivní“. Nepředložení zprávy do dvou let znamenalo, že firma byla považovaná za ,nekomunikující“, a až po třech letech byla vyloučená z Global Compactu. Od července 2009 se tato procedura zkrátila. Podle nových pravidel je společnost, která do jednoho roku nezveřejní zprávu o pokrocích, automaticky vyřazena z GC.\n\nV březnu 2010 přijal Výbor Global Compactu roční moratorium na vyloučení společnosti z GC s odůvodněním, že roční lhůta je velmi přísná, zvláště pro země, které nejsou členy G20, ani OECD. V daných zemích, podle Výboru, chybí nezbytné prostředky ke splnění tohoto požadavku ve stanoveném limitu. Následně Výbor přijal do GC zpět všechny firmy, které byly od 1. ledna 2010 vyloučeny.\n\nFungování Global Compact mají na starosti dvě instituce – Úřad OSN pro Global Compact a Nadace OSN pro Global Compact. Náklady spojené s činností Global Compact jsou rozděleny na dvě skupiny podle účelu, zdrojů a způsobu financování. Finanční podpora je zajišťována pomocí ročních dobrovolných příspěvků od veřejného a od roku 2006 soukromého sektoru.\n\nÚřad OSN pro Global Compact spravuje příspěvky jednotlivých států pomocí svěřeneckého fondu OSN, kterými hradí např. platy zaměstnanců a provozní náklady. Aktivity úřadu tedy nejsou hrazeny z rozpočtu OSN.\n\nV roce 2006 byla založena Nadace OSN pro Global Compact, která se stará o správu příspěvků od dárců ze soukromého sektoru. Dárcem se může stát kdokoliv, kdo se podílí na iniciativě Global Compact, ať už se jedná o podnik, nadaci či jednotlivce.\n\nFinanční příspěvky jsou stanoveny podle ročních tržeb podniku:\nNadace OSN pro Global Compact je nezisková organizace, a tak jsou příspěvky v závislosti na daňových zákonech jednotlivých zemí daňově uznatelné. Nadace byla zřízena jako zdroj financování propagačních akcí, publikací, výzkumů a další aktivit pomáhajících zvýšit povědomí o Global Compact. Na činnost nadace dohlíží 3 členové: Sir Mark-Mood Stuart z oblasti podnikání, James V. Kearney z mezinárodní advokátní kanceláře a Oliver F. Williams z akademické obce.\n\nOd 26. července 2000 vzrostl počet účastníků na více než 12 000, včetně více než 8000 firem z přibližně 145 zemí po celém světě. Celková výše finančních příspěvků za rok 2013 byla 18,332,751 USD, přičemž podíl soukromého sektoru na financování Global Compact je několikanásobně vyšší než podíl veřejného sektoru – soukromý sektor přispěl dohromady 14,661,630 USD. V současné době nejsou k dispozici specifické informace o příspěvcích jednotlivých zemí, ale celková výše příspěvků veřejného sektoru za rok 2013 byla 3,671,121 USD.\n\nNejvětší kritika Global Compactu spočívá v jeho neschopnosti vynutit principy a cíle od zapojených korporací, což by mělo být jejím hlavním úkolem.\n\nKorporace často zneužívají Global Compact, jako nástroj na vylepšení své reklamy.\n\nSurya Deva, profesor na univerzitě v Hong-Kongu, kritizuje 10 principů, jako nedostatečné a vágní. Navrhuje, aby Global Compact podporoval jiné principy, například ty, zaměřené přímo na zisk. Také doporučuje přijmout společnosti z krajin třetího světa, aby byl Global Compact skutečně globální platformou.\n\nMnoho vysoce postavených úředníků Organizace spojených národů kritizuje Global Compact. David Andrews, pověřený kontrolou vody a potravy, se vyjádřil tak, že by raději viděl domov Global Compactu na Valném shromáždění OSN, než jako kontrolované a ovlivňované velkými vodárenskými společnostmi.\n\nAutoři Peter Utting a Ann Zammit z UNRISD (United Nations Research Institute for Social Development) vyčítají Global Compactu nedostatek kritického myšlení a malý intelektuální pluralismus.\n\nSám výkonný ředitel Global Compactu Georg Kell říká, že je potřeba Global Compact očistit od černých pasažérů. Také připomíná, že v Global Compactu je pouze 10% mezinárodních korporací a jen 5% firem je na pokročilé úrovni.\n\nNa druhou stranu, jsou vidět kroky, které přispívají ke zlepšení povědomí o Global Compactu. Do roku 2012 Global Compact vyhodil 3000 členů, kteří mohli zneužívat svoje členství.\n\nStránka Global Compact Critics (http://globalcompactcritics.blogspot.cz/) sdružuje názory a novinky o kritice Global Compactu. Upozorňuje hlavně na neexistující mechanismy vynucení 10 principů Global Compactu, ale taky na sporné korporace, které patří do Global Compactu.\n\nJedná se o dobrovolný blog, který kontroluje korporace zapojené do Global Compactu a jejich chování vůči veřejnosti, jelikož existuje šance, že korporace používají členství v Global Compactu jako nástroj na zlepšení vlastní image.\n\nNásledující korporace, které patří do Global Compactu, se podle mnohých kritiků dopustily větších či menších prohřešků.\n\nBarrick Gold\n\nBarrick Gold, kanadská hornická firma, která vstoupila do Global Compactu v roce 2005, čelila vyloučení z Novozélandského důchodového fondu kvůli porušení lidských práv a environmentálních přestupků, což je v protikladu s 10 principy. Stejně tak v Chile, dostala Barrick Gold pokutu 16 milionů dolarů za poškození vodných zdrojů.\n\nSiemens\n\nProjekt větrných farem německé společnosti se setkal s velkou kontroverzí, jelikož místo jeho vybudování stojí v severní Sahaře, které je okupované Marokem. Siemens je kritizovaný kvůli vynechání saharských domorodců z dialogu, což je přímým porušením mezinárodního práva. Jelikož jsou větrné farmy na okupovaném území Maroka, podporuje to legitimaci nelegálního okupování.\n\nHP\n\nAmerická IT společnost byla odsouzená za podplácení ruských úřadů a dostala pokutu 58 miliónů dolarů. HP je členem Global Compactu od 28.8.2002.\n\nPetrochina\n\nABP, největší holandský penzijní fond, vyloučil společnost Petrochina ze svých zájmů, kvůli neplnění 10 principů Global Compactu. Petrochina byla kritizovaná za podnikání ve válkou zničeném Súdánu, což je v rozporu se stanovami Global Compactu.\n\nShell\n\nShell dostal pokutu 18 miliónů dolarů za porušování lidských práv v Nigérii. Nepodnikla žádné zlepšení a na svou obhajobu uvedla, že pokuta je vykonstruovaná.\n\nEdelman\n\nNejvětší PR firma na světě, Edelman, byla 1. března 2011 vyloučená z Global Compactu kvůli nepředložení výkazu o postupu. V Edelmaně si rok nevšimli, že mají odeslat výkaz. Po vyřešení problému byla firma Edelman následující den znovu přijatá.\n\nGlobal Compact v České republice\n\nV České republice Global Compact působí od roku 2015. Hostitelskou organizací Národní sítě Global Compact Česká republika (Global Compact Network Czech Republic) je Asociace společenské odpovědnosti.\n\n"}
{"id": "1054278", "url": "https://cs.wikipedia.org/wiki?curid=1054278", "title": "Martin Siničák", "text": "Martin Siničák\n\nMartin Siničák (* 18. května 1980 Zlín) je český divadelní herec.\n\nDětství prožil v Brně, kde i začal studovat JAMU. Školu však nedokončil. Nastoupil do Divadla Polárka, následně účinkoval i v Divadle v 7 a půl, v Divadle Husa na provázku, Divadle U stolu a Divadle Petra Bezruče. Od roku 2009 do 2014 měl stálé angažmá v Hadivadle. V Mahenově divadle se poprvé objevil v roce 2000 ve hře \"Sen noci svatojánské\", od září 2014 má angažmá v tamějším Národním divadle Brno. V roce 2014 mu byla rovněž udělena Cena Thálie pro mladého umělce do třiatřiceti let.\n\nHrál v seriálu Most!, filmech Všechno bude fajn, Špindl.\n\n\n\n"}
{"id": "1054288", "url": "https://cs.wikipedia.org/wiki?curid=1054288", "title": "Allegiance (švédská hudební skupina)", "text": "Allegiance (švédská hudební skupina)\n\nAllegiance (v překladu \"věrnost\") je švédská metalová kapela z města Söderköping. Zformovala se v roce 1989. Hrála zpočátku death metal, později se přeorientovala na black metal a viking metal. Součásti loga kapely je Thórovo kladivo.\n\nDebutní studiové album s názvem \"Hymn till hangagud\" vyšlo v roce 1996.\n\n\n\n\n"}
{"id": "1054290", "url": "https://cs.wikipedia.org/wiki?curid=1054290", "title": "Hútíové", "text": "Hútíové\n\nHútíové (arabsky: الحوثيون‎ al-Ḥūthiyyūn), oficiálně Ansar Alláh (boží pomocníci) je povstalecká skupina zajdíjských ší'itů operující v severní části Jemenu. Saúdská Arábie je označuje za teroristickou skupinu. V lednu 2015 se jim v Jemenu podařilo obsadit prezidentský palác v San'á a převzít moc v hlavním městě země.\n\nV březnu 2015 proti nim Saúdská Arábie zahájila vojenskou intervenci. Někteří američtí vojenští velitelé kritizují saúdské tažení proti Hútíům, protože Hútie považují za efektivní sílu v boji proti al-Káidě na Arabském poloostrově a proti Islámskému státu.\n\n"}
{"id": "1054295", "url": "https://cs.wikipedia.org/wiki?curid=1054295", "title": "Kostel svatého Jana Křtitele (Teplice)", "text": "Kostel svatého Jana Křtitele (Teplice)\n\nDěkanský kostel svatého Jana Křtitele v Teplicích je barokní sakrální stavba bazilikálního typu na Zámeckém náměstí v Teplicích. Stavba z roku 1703 je zasvěcena patronovi léčivých pramenů, a tedy i Teplic sv. Janu Křtitelovi. Přes léto bývá zpřístupněna i vyhlídková věž s výhledem na centrum města. V kostele se konají pravidelné bohoslužby i koncerty chrámové hudby.\n\nDěkanský kostel byl postaven v letech 1585–1594 na starších základech předchozího kostela, který je zmiňován ve \"Schwenkfeldově popisu lázní\". Stavba věže byla dokončena roku 1594. V roce 1645 byla věž snížena. V letech 1700–1703 byl kostel přestavěn, zvětšen a barokizován (původní sloh byl prý renesanční). Tato barokní přestavba je připisována zednickému mistru Kristianu Laglerovi. Další úpravy proběhly v letech 1789, 1877 a 1890. Po roce 2000 probíhala na kostele oprava fasády a střechy.\n\nKostel je architektonicky koncipován jako trojlodní bazilika s pravoúhlým presbytářem. Fasády kostela jsou hladké, s bosáží na nárožích průčelí. Okna jsou segmentová. V západním průčelí je umístěna hranolová věž s nárožní bosáží a osovým polokruhově zakončeným portálem s trojúhelným frontonem. V nejvyšším patře je hranolová věž zúžena a obehnána pavlačí, za kterou se dříve nacházel byt hlásného. Střecha je kryta přilbovou střechou. K ní přiléhá malá schodišťová válcová věž, která je členěna římsami.\n\nPresbytář má valenou klenbu a trojlodí má klenbu křížovou. Při západní stěně je dvoupatrová kruchta. V patře na stěně věže je nepatrné torzo renesanční fresky a českého nápisu z roku 1594.\n\nZařízení kostela většinou pochází z období kolem roku 1730. Hlavní oltář, který je reminiscencí Berniniho svatopetrského tabernáklu, je dílem \"Teplického mistra\" z doby kolem roku 1730. Před oltářem jsou volné sochy sv. Petra a sv. Pavla. Točité sloupy jsou spojeny s vlastní stavbou oltáře, jehož střed tvoří obraz \"Křest Kristův\", snad z dílny Petra Brandla. Oltář je lemovaný plochými reliéfy \"Teplického mistra\": dole se nachází \"Poslední večeře\", po stranách čtyři výjevy z \"Olivetské hory\", nad římsou reliéf \"Nejsvětější Trojice\" a skupina andělů. Boční oltáře pocházejí z období kolem roku 1730: oltář sv. Jana Nepomuckého je portálový s obrazem sv. Jana Nepomuckého a sv. Prokopa jehož autorem je též \"Teplický mistr\". Obraz je umístěný mezi dvojicemi bočních sloupů. V nástavci je překryt plochý reliéf novějším obrazem. Protějškový oltář Čtrnácti svatých pomocníků s reliféry sv. Václava a sv. Ludmily je vybaven obrazem z okruhu \"P. Brandla\". Oltář v závěru boční lodi je od \"Teplického mistra\". Je na něm obraz Svaté rodiny (tzv. \"Příbuzenstvo Kristovo\"). Pochází z poloviny 19. století a je na něm kopie podle obrazu V.V. Reinera. Je doplněn sochami sv. Antonína a světice s ratolestí s knihou mezi dvojicemi bočních sloupů. Nahoře má Boží oko a anděly. Oltář \"Svatého Kříže\" je portálový, sloupový, s volnou plastikou krucifixu před obrazem krajiny. Oltář sv. Barbory je portálový, sloupový, s obrazem světice a sochami sv. Ambrože, sv. Jana Křtitele, sv. Karla Boromejského a františkánského světce. V jeho nástavci jsou sochy čtyř světců.\n\nNa kazatelně jsou ploché reliéfy zobrazující evangelisty a socha Krista na stříšce. Z období kolem roku 1730 pocházejí také dvě zpovědnice s plochými reliéfy sv. Máří Magdalény a sv. Petra od \"Teplického mistra\". Cínová křtitelnice z období 1511–1517 má čtyři reliféry světců a je opatřená nápisem.\n\nV kostele se nacházely varhany zhotovené kolem roku 1700 severočeskou varhanářskou rodinou Flecků, které byly později přemístěny do kostela sv. Petra a Pavla v Křemýži.\n\nKolem kostela byl hřbitov, který byl zrušen, z něj zůstaly pouze hrobky. Pod kostelem v severní boční lodi se nachází hrobka Clary-Aldringenů, v jižní boční lodi hrobka rodu Vchynských ze Vchýnic s cínovými rakvemi a českými nápisy. V podlaze pod lavicemi je náhrobek \"Šebestiána z Gutštejna\" (1578), pamětní desky \"Pavla Antoniewicze\" (hejtman litevský, 1664) a paní Mikanové (1764). Na jižní vnější stěně kostela je renesanční náhrobní kámen \"Johanky Kaplířové\" z roku 1600 s českým nápisem a erbem. Dále je zde barokní náhrobník s reliéfem krucifixu z roku 1711 a nápisový náhrobník.\n\n\n"}
{"id": "1054299", "url": "https://cs.wikipedia.org/wiki?curid=1054299", "title": "Holmenkollen", "text": "Holmenkollen\n\nHolmenkollen je severozápadní předměstí norského hlavního města Oslo. Nachází se v městském obvodě Vestre Aker, s nadmořskou výškou 371 metrů je nejvýše položenou částí metropole. Je znám jako středisko zimních sportů.\n\nDíky blízkosti přírody i velkoměsta je Holmenkollen vyhledávanou rezidenční oblastí. Nachází se zde vila \"Kongsseteren\", kde tráví zimní prázdniny norská královská rodina. Holmenkollen je snadno dostupný díky stejnojmenné stanici metra. Významnou historickou památkou byla dřevěná kaple z roku 1903, kterou v srpnu 1992 spálil Varg Vikernes. V roce 1996 byla postavena současná replika.\n\nHlavní místní atrakcí je lyžařský areál Národní aréna Holmenkollen se skokanským můstkem Holmenkollbakken. Původní můstek pocházel z roku 1892, v roce 2010 byl na jeho místě postaven nový s kritickým bodem HS 134 m. Konaly se zde soutěže olympiády 1952, mistrovství světa v klasickém lyžování 1930, 1966, 1982 a 2011 a mistrovství světa v biatlonu 1986, 1990, 1999, 2000 a 2002. Každoroční Holmenkollen Ski Festival je součástí Světového poháru běžců a skokanů. V roce 1923 bylo založeno místní lyžařské muzeum, nejstarší na světě. \n\n"}
{"id": "1054300", "url": "https://cs.wikipedia.org/wiki?curid=1054300", "title": "Allegiance", "text": "Allegiance\n\nAllegiance (anglicky věrnost, loajalita) může být:\n\n"}
{"id": "1054303", "url": "https://cs.wikipedia.org/wiki?curid=1054303", "title": "Infernäl Mäjesty", "text": "Infernäl Mäjesty\n\nInfernäl Mäjesty (v překladu \"pekelný majestát\") je kanadská thrash metalová kapela založená v roce 1986 v Torontu. Mezi zakládající členy patřili Rick Nemes (bicí), Psycopath (baskytara), Kenny Hallman (kytara), Steve Terror (kytara) a Chris Bailey (vokály).\n\nV roce 1984 vyšlo první stejnojmenné demo \"Infernäl Mäjesty\" a v roce 1987 první studiové album s názvem \"None Shall Defy\". Svým debutem kapela ovlivnila začínající black/deathmetalovou scénu.\n\n\n\n\n\n\n"}
{"id": "1054304", "url": "https://cs.wikipedia.org/wiki?curid=1054304", "title": "Německý podzim", "text": "Německý podzim\n\nNěmecký podzim () byla série násilných událostí, která se odehrála převážně ve druhé polovině roku 1977. Vrcholem byl únos a vražda průmyslníka Hannse Martina Schleyera, prezidenta Konfederace německých zaměstnavatelů (BDI) krajně levicovou Frakcí Rudé armády a únos letadla Lufthansa, který provedla Lidová fronta pro osvobození Palestiny (LFOP). Únosci letadla požadovali propuštění deseti členů RAF z vězení ve Stammheimu, dvou členů LFOP vězněných v Turecku a 15 mil. USD výměnou za propuštěné rukojmí. Prologem Německého podzimu byla vražda Siegfrieda Bubacka, generálního prokurátora Západního Německa 7. dubna 1977, a neúspěšný pokus o únos a následná vražda Jürgena Ponta 30. července 1977; události končí 18. října osvobozením rukojmí v Mogadišu, smrtí vůdčích osobností RAF v jejich vězeňských celách a smrtí Schleyera.\n\nPojem \"Německý podzim\" je inspirován filmem z roku 1978 \"Německo na podzim\" (), který je koláží krátkých filmů reportážního formátu. Film přibližuje nálady ve společnosti v době aktivity RAF a nabízí různé pohledy na situaci. Režiséry byli: Heinrich Böll, Hans Peter Cloos, Rainer Werner Fassbinder, Alexander Kluge, Maxmiliane Mainka, Edgar Reitz, Katja Rupéová, Volker Schlöndorff, Peter Schubert a Bernhard Sinkel. Alexander Kluge a Beate Mainka-Jellinghausová film sestříhali.\n\nSiegfried Buback, nejvyšší prokurátor Západního Německa, byl zastřelen 7. dubna 1977 v autě spolu s řidičem Wolfgangem Göbelem a justičním úředníkem Georgem Wursterem, když uvízl v nastražené pasti při cestě z domova v Neureutu k Nejvyššímu soudu v Karlsruhe.\n\nZa účast na vraždě byli obviněni a potrestáni čtyři členové RAF: Christian Klar, Knut Folkerts, Günter Sonnenberg a Brigitte Mohnhauptová. Bývalí členové RAF Peter-Jürgen Boock a Verena Beckerová v roce 2007 prohlásili, že ze zbraně, kterou byl Buback zavražděn, střílel jiný člen RAF - Stefan Wisniewski .\n\nJürgen Ponto, ředitel Dresdner Bank, byl 30. července 1977, zastřelen ve svém domě v Oberurselu, když selhal pokus o únos, jehož se účastnili Brigitte Mohnhauptová, Christian Klar a Susanne Albrechtová, která byla sestrou Pontovy kmotřenky.\n\nKomando RAF zaútočilo 5. září 1977 v Kolíně nad Rýnem na automobil vezoucí Hannse Martina Schleyera, prezidenta svazu německých zaměstnavatelů. Jeho řidič Heinz Marcisz (41 let) byl donucen zastavit, když se před ním ve vozovce náhle objevil dětský kočárek. Za nimi jedoucí policejní doprovod nebyl schopen včas zastavit a narazil do Schleyerova vozu. Čtyři (možná i pět maskovaných členů RAF) zahájilo palbu automatů a automatických pistolí do obou vozidel a zabili Marcisze a dvacetiletého policejního důstojníka, Rolanda Pielera, který seděl na zadním sedadle Schleyerova vozu. Zabit byl také řidič policejního vozu Reinhold Brändle (41 let) a třetí policejní důstojník Helmut Ulmer (24 let). Brändle a Pieler zemřeli v krupobití kulek, když byli zasaženi dvaceti střelami. Schleyer byl unesen a zprvu držen v bytě pronajatém v rezidenční čtvrti poblíž Kolína nad Rýnem. Byl donucen vyzvat středolevou západoněmeckou vládu vedenou Helmutem Schmidtem, aby výměnou za něj propustila vězněné členy první generace RAF. Pokusy policejních vyšetřovatelů najít místo, kde je Schleyer zadržován, nebyly úspěšné. \n\nTři z uvězněných teroristů byli 18. října 1977 nalezeni mrtví ve svých celách, v odvetě únosci převezli Schleyera z Bruselu a na cestě do Mylhúz jej zastřelili. Zelené Audi 100 s jeho tělem zanechali v ulici Charlese Péguyho. Poté, co teroristé telefonicky upozornili německou tiskovou agenturu ve Stuttgartu, bylo Schleyerovo tělo 19. října v autě nalezeno. \n\nPo zkušenostech s únosem Petera Lorenze o dva roky dříve se se ukázalo zřejmým, že vláda není ochotna k další výměně vězňů. Ve snaze zvýšit na vládu tlak teroristé vyvolali další krizi a 13. října s pomocí Lidové fronty pro osvobození Palestiny unesli letadlo \"Landshut\". Po dlouhém putování Arabským poloostrovem a vraždě kapitána letadla Jürgena Schumanna, přistálo letadlo s rukojmími a únosci v hlavním městě Somálska Mogadišu.\n\nPo politických jednáních se somálským vůdcem Siadem Barre dostala západoněmecká vláda souhlas k útoku na letadlo Lufthansy. Útok provedla 18. října protiteroristická jednotka GSG9, která byla zformována po masakru v Mnichově. Jen jeden člen komanda a jeden člen posádky byli zraněni, z únosců přežila pouze Souhaila Andrawesová.\n\nTři z uvězněných teroristů – Gudrun Ensslinová, Jan-Carl Raspe a Andreas Baader – byli téže noci nalezeni mrtví v jejich celách. Vyšetřování potvrdilo, že věznění členové RAF spáchali sebevraždu: Baader a Raspe se zastřelili pistolemi, které do přísně střeženého vězení propašoval jejich právník Arndt Müller, Ensslinová se oběsila. Irmgard Möllerová přežila, když si poranila hrudník čtyřmi ranami nožem. Později o sebevraždách prohlásila, že se jednalo o mimosoudní popravu. Ingrid Schubertová byla nalezena 12. prosince ve své cele oběšená.\n\nMezi německými politickými stranami vyvolaly podzimní události těžké střety. Opoziční CDU/CSU podezírala vládnoucí koalici SPD/FDP pod vedením kancléře Schmidta, že je ideologicky blízko levicovým teroristům. Naopak politici vládnoucí koalice obviňovali opozici ze snahy využít příležitosti a tichou cestou proměnit Německo v policejní stát.\n\nNehledě na vzájemné konflikty, opozice souhlasila s ustanovením Schmidta jako předsedy během formování velkého krizového štábu (\"Großer Krisenstab\"), dočasné vlády sestavené na počátku (6. září 1977) Schleyerova únosu, která zahrnovala politiky všech stran zastoupených v Bundestagu. Historik Wolfgang Kraushaar nazval vládu trvající 45 dnů (od 6. září 1977) \"nevyhlášeným výjimečným stavem\". Spolupráce mezi stranami vyústila v \"Kontaktsperre\" - zákon, který znemožňoval teroristům RAF přístup k tisku, televizi, rádiu a zakazoval jim veškeré návštěvy včetně návštěv rodinných příslušníků a advokátů.\n\n"}
{"id": "1054309", "url": "https://cs.wikipedia.org/wiki?curid=1054309", "title": "Vintersemestre", "text": "Vintersemestre\n\nVintersemestre byla finská black metalová kapela založená v roce 1991. Stěžejní témata kapely byly anti-křesťanství, šamanismus, čarodějnictví a satanismus. Součástí loga je obrácený pentagram.\n\nPo třech neoficiálních demech vyšlo v roce 1995 u firmy MMI Records první EP \"Jääverisaatana\". První studiové album s názvem \"Kirkkokyrpä\" spatřilo světlo světa v roce 1996 díky firmě Autonomy Productions (předtím MMI Records). Od té doby kapela žádný další materiál nevydala, není přesně známo, kdy se rozpadla.\n\n\n\n\n"}
{"id": "1054311", "url": "https://cs.wikipedia.org/wiki?curid=1054311", "title": "Hana Blažíková", "text": "Hana Blažíková\n\nHana Blažíková (* 2. prosince 1980 v Praze) je česká sopranistka a harfenistka. Specializuje se zejména na středověkou, renesanční a barokní hudbu.\n\nHana Blažíková se narodila v Praze, kde absolvovala Karlovu univerzitu v oborech hudba a filosofie. V roce 2002 také úspěšně zakončila studium zpěvu u Jiřího Kotouče na Pražské konzervatoři. Posléze absolvovala hodiny zpěvu u Poppy Holden, nizozemského pěvce Petera Kooije, Moniky Mauch či Howarda Crooka.\n\nBlažíková ovládá také hru na středověkou harfu (keltská harfa) a na basovou kytaru.\n\nHana Blažíková již řadu let úspěšně vystupuje v Česku a na mnoha místech v zahraničí. Kromě klasické hudby hraje na basovou kytaru v rockové kapele \"Stillknox\".\n\nV oboru barokní hudby spolupracuje Blažíková s následujícími orchestry a formacemi:\n\n\nKromě toho je členkou výlučně ženské české formace Tiburtina-Ensemble, která byla založena v roce 2008 a věnuje se středověké a barokní hudbě. Vedoucí tohoto tělesa je sopranistka a harfenistka Barbora Kabátková.\n\nV roce 2017 vystoupila Hana Blažíková poprvé na prestižním Salzburském festivalu (\"Salzburger Festspiele\"), a sice v sérii tří oper italského barokního skladatele Claudia Monteverdiho \"L’Orfeo\", \"Il ritorno d’Ulisse in patria\" a \"L’incoronazione di Poppea\". Orchestr English Baroque Soloists a sbor Monteverdi Choir řídil britský dirigent Sir John Eliot Gardiner. Monteverdiho opera \"Orfeus\" (plným originálním názvem \"L'Orfeo, favola in musica\") je považována za vůbec nejstarší dochovanou operu. Byla zkomponována pro karneval v Mantově a poprvé uvedena 22. února 1607.\n\nDne 29. července 2017 vysílala německo-rakousko-švýcarská televizní stanice 3sat záznam Monteverdiho opery \"L'Orfeo\" z divadla Teatro La Fenice v Benátkách pod řízením Johna Eliota Gardinera, ve které účinkovala Hana Blažíková v hlavní ženské roli Eurydiky. Jejím partnerem jako Orfeo byl polský tenorista Krystian Adam Krzeszowiak. Blažíková se chvílemi při zpěvu sama doprovázela hrou na středověkou harfu.\n\n"}
{"id": "1054312", "url": "https://cs.wikipedia.org/wiki?curid=1054312", "title": "Marie Glabazňová", "text": "Marie Glabazňová\n\nMarie Glabazňová, křtěná Marie Karolína (19. října 1896 Kroměříž, Rakousko-Uhersko – 22. června 1980 Kroměříž, ČSSR) byla česká spisovatelka, učitelka a katolická básnířka. Působila též pod pseudonymy Marie Kadulová a Marie Krzeszovjáková.\n\nNarodila se jako Marie Karolína Glabazňová na kroměřížském zámku arcibiskupskému nadlesnímu Eduardu Glabazňovi a jeho ženě Marii rozené Kadulové. V letech 1926-39 působila jako učitelka ve Vítkovicích v Moravské Ostravě. V její rodné Kroměříži podporovala místní Klub přátel umění (v současné době se nazývá \"Švabinského kruh přátel výtvarného umění\"), který propagoval výtvarné umění ve městě.\n\nZemřela v roce 1980 v Kroměříži a je pohřbena na kroměřížském hřbitově.\n\n\nPřispívala také do čtrnáctideníku \"Vyšehrad - List pro křesťanskou kulturu\", který vydával \"Katolický literární klub\".\n\nOsobní knihovna Marie Glabazňové, sestávající z několika desítek knih a jiných dokumentů, je uložena v Opavě v Památníku Petra Bezruče. \n\n"}
{"id": "1054316", "url": "https://cs.wikipedia.org/wiki?curid=1054316", "title": "Velký Valtinov (zámek)", "text": "Velký Valtinov (zámek)\n\nZámek Velký Valtinov (též dvůr Valtinov, či zámek Horní Valtinov) je barokní zámek venkovského typu se dvorem, kdysi areál panského dvora na severním okraji stejnojmenné vsi (v části zvané Františkov, zaniklá víska) poblíž Jablonného v Podještědí, okres Česká Lípa v Libereckém kraji. Zámek se dvorem čp. 9 je zapsán jako kulturní památka (č. 28065/5-3375). \n\nZámecká budova se nachází na pískovcové ostrožně v zatáčce při silnici z Jablonného v Podještědí na samém okraji obce. Je pravděpodobné, že v rovinatém místě na západní straně panského sídla, kudy dnes vedou ramena Panenského potoka, býval rybník. Ten se rozléval od severozápadu, kde stojí budova bývalého mlýna se starým náhonem a na jižní straně byla hráz v místech dnešní silnice a mostu přes Panenský potok.\n\nDnešní zámek stojí na místě někdejší středověké tvrze, pocházející z roku 1395. Na konci 16. století panství vlastnil rod Blektů z Útěchovic a tehdejší majitel panství Adam Blekta z Útěchovic nechal roku 1600 tvrz přestavět na renesanční zámek. Po smrti majitele zámku Václava Blekty z Útěchovic jej roku 1615 jeho synové Vilém, Jáchym, Jan Jindřich a Adam prodali Janovi mladšímu Odkolkovi z Újezdce za 5300 zlatých rýnských. Po bitvě na Bíle hoře byl Jan Odkolek odsouzen ke ztrátě celého jmění, tedy zámečku Horní Valtinov s poplužním dvorem, vsí se sedmi poddanými, mlýnem a ostatním příslušenstvím. Jan Odkolek se proti rozhodnutí soudu odvolal a 30. května 1626 skutečně se domohl osvobození. Jeho panství však již mezitím v roce 1624 koupil pan Jindřich Volf z Dubé a Lipé, a to za 6500 kop míšeňských, proto došlo k dohodě o vyrovnání.\n\nHorní Valtinov poté již zůstal přičleněný k panství Jablonné v Podještědí. To roku 1718 od Františka Antonína hraběte z Nostic-Rienecku (nevlastního bratra Františka Antonína Berky z Dubé, posledního majitele z rodu Berků z Dubé, zesnulého roku 1706) zakoupil Jan Jáchym Pachta z Rájova. Pachtové z Rájova v roce 1729 provedli barokní přestavbu objektu. Panství vlastnili až do roku 1867, kdy je prodali saskému baronovi von Palma (Palmeho dvůr v Jablonném), který však panství nedlouho poté prodal spolku velkostatkářů \"Konsortium der verfassungstreuen Grossgrundbesitzer\".\n\nV roce 1877 statek zakoupil továrník Mattausek z Benešova nad Ploučnicí a Valtinov byl prodán jako samostatný statek bankovní společnosti \"Wiener Kredit- und Verschussbank\" se sídlem ve Vídni.\n\nV roce 1878 se dalším majitelem stal dr. Gustav svobodný pán ze Schlesingeru, jenž zakoupil také panství Malý Valtinov a část panství Lada. (Malý Valtinov později prodal Josefu Vazačovi, někdejšímu řediteli valdštejnské lesnické školy v Bělé pod Bezdězem. Panství s lesem přechází roku 1898 průmyslníkovi Gustavu Grassovi z Horního Podluží, jenž provedl zvelebení budov a jejich rozšíření nákupem dalších dvou statků ve vsi a po jeho smrti roku 1922 majetek převzal jeho strýc dr. Fridrich Pergelt.\n\nPo druhé světové válce byl dvůr zkonfiskován na základě vyvlastňovacích dekretů československým státem a předán rodině Noskových, kterým však byl zanedlouho znárodněn komunisty. V 90. letech jim byl v restitučním řízení dvůr opět navrácen, aby jej v letech 1999 a 2003 prodali současným majitelům Chmelům ze Chmelného. Od roku 2005 prochází objekt postupnou celkovou rekonstrukcí.\n\n\n"}
{"id": "1054322", "url": "https://cs.wikipedia.org/wiki?curid=1054322", "title": "Karel Ondříček", "text": "Karel Ondříček\n\nKarel Ondříček (1. ledna 1863 Praha-Hradčany – 30. března 1943 Boston) byl český houslový virtuos.\n\nZákladní hudební vzdělání získal u svého otce Jana Ondříček a hrál v i v otcově orchestru. Později se vzdělával soukromě pod vedením Antonína Bennewitze a na pražské konzervatoři. Konzervatoř však nedokončil kvůli své bouřlivé povaze. Stal se dirigentem vojenské hudby, vystupoval jako sólový houslista i v komorních souborech a vyučoval hudbě.\n\nV letech 1887–1893 byl koncertním mistrem Národního divadla v Praze. Roku 1893 dostal nabídku z Ameriky, kterou přijal. Vystupoval na Světové výstavě v Chicagu a stal se koncertním mistrem symfonického orchestru v Music-Hallu v Bostnu. Hrál druhé housle v Kneislově kvartetu a kolem roku 1910 vedl vlastní hudební trio.\n\n\n"}
{"id": "1054328", "url": "https://cs.wikipedia.org/wiki?curid=1054328", "title": "Boží hrob (rozcestník)", "text": "Boží hrob (rozcestník)\n\nBoží hrob může být:\n\n\n\n"}
{"id": "1054332", "url": "https://cs.wikipedia.org/wiki?curid=1054332", "title": "Voivod", "text": "Voivod\n\nVoivod uváděná i jako Voïvod je kanadská speed/thrash metalová kapela založená v roce 1981 v Jonquière v Québecu. Jedna z prvních kanadských thrashmetalových kapel, která si vydobyla mezinárodní renomé.\n\nV roce 1984 vyšlo první studiové album s názvem \"War and Pain\".\n\n\n\n\n\n\n\n"}
{"id": "1054333", "url": "https://cs.wikipedia.org/wiki?curid=1054333", "title": "Katja Rupéová", "text": "Katja Rupéová\n\nKatja Rupéová (nepřechýleně \"Rupé\", * 18. září 1949 Mnichov, Německo) je německá herečka.\n\n\n"}
{"id": "1054335", "url": "https://cs.wikipedia.org/wiki?curid=1054335", "title": "Malajsijská fotbalová reprezentace do 20 let", "text": "Malajsijská fotbalová reprezentace do 20 let\n\nMalajsijská fotbalová reprezentace do 20 let reprezentuje Malajsii na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1054337", "url": "https://cs.wikipedia.org/wiki?curid=1054337", "title": "Jihoafrická fotbalová reprezentace do 20 let", "text": "Jihoafrická fotbalová reprezentace do 20 let\n\nJihoafrická fotbalová reprezentace do 20 let reprezentuje Jihoafrickou republiku na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1054340", "url": "https://cs.wikipedia.org/wiki?curid=1054340", "title": "Promyka červená", "text": "Promyka červená\n\nPromyka červená (\"Galerella sanguinea\") je druh šelmy z čeledi promykovitých.\n\nPatří k nejmenším promykám, dosahuje délky 27 až 40 centimetrů (dalších zhruba 30 cm měří ocas) a váhy 460 až 715 gramů, přičemž samci jsou znatelně větší než samice. Rezavě červené zbarvení srsti, které dalo druhu jeho české jméno, se nevyskytuje zdaleka u všech jedinců, běžná je i šedá nebo hnědá barva. Spolehlivějším určovacím znakem je černý konec ocásku. Rozlišují se na čtyři desítky geografických poddruhů; jeden z nich, promyka černá (\"Galerella nigrata\"), bývá někdy považován za samostatný druh.\n\nVyskytuje se hojně v savanách subsaharské Afriky, vyhýbá se pouštím i neprostupným lesům. Žije denním způsobem života, samotářsky nebo v párech. Je všežravá, převážně se živí hmyzem, drobnými plazy nebo obojživelníky, mršinami nebo ovocem. Nebojí se napadnout ani jedovaté hady, včetně těch nejnebezpečnějších (např. mamby). Na rozdíl od jiných promyk také dobře šplhá po stromech, kde vybírá ptačí hnízda.\n\nPromyka červená patří mezi vzácně chované druhy. V rámci celé Evropy je aktuálně jen v osmi zoo. V Česku ji chová Zoo Plzeň a v letech 2009–2016 byla chována také v Zoo Praha, kde se v roce 2010 podařil první odchov ze zoo na území někdejšího Československa a také jeden z prvních v Evropě. V plzeňské zoo došlo k odchovu o rok později.\n\n"}
{"id": "1054345", "url": "https://cs.wikipedia.org/wiki?curid=1054345", "title": "Beate Mainka-Jellinghausová", "text": "Beate Mainka-Jellinghausová\n\nBeate Mainka-Jellinghausová (či \"Mainková-Jellinghausová\", nepřechýleně \"Mainka-Jellinghaus\", * 27. července 1936, Wójtowa Wieś, nyní čtvrť města Opolí v Polsku) je německá střihačka. Je zmiňována jako členka hnutí Nový německý film. Za střih filmu \"Každý pro sebe a bůh proti všem\" (1974) získala v roce 1975 německou výroční cenu.\n"}
{"id": "1054348", "url": "https://cs.wikipedia.org/wiki?curid=1054348", "title": "Chorvatská fotbalová reprezentace do 20 let", "text": "Chorvatská fotbalová reprezentace do 20 let\n\nChorvatská fotbalová reprezentace do 20 let reprezentuje Chorvatsko na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1054351", "url": "https://cs.wikipedia.org/wiki?curid=1054351", "title": "Kazašská fotbalová reprezentace do 20 let", "text": "Kazašská fotbalová reprezentace do 20 let\n\nKazašská fotbalová reprezentace do 20 let reprezentuje Kazachstán na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1054353", "url": "https://cs.wikipedia.org/wiki?curid=1054353", "title": "Zambijská fotbalová reprezentace do 20 let", "text": "Zambijská fotbalová reprezentace do 20 let\n\nZambijská fotbalová reprezentace do 20 let reprezentuje Zambii na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1054357", "url": "https://cs.wikipedia.org/wiki?curid=1054357", "title": "Arcidiecéze bordeauxská", "text": "Arcidiecéze bordeauxská\n\nArcidiecéze Bordeaux (-Bazas) (lat. \"Archdiocesis Burdigalensis (-Bazensis)\", franc. \"Archidiocèse de Bordeaux-Bazas\") je francouzská římskokatolická arcidiecéze. Leží na území departementu Gironde, jehož hranice přesně kopíruje. Sídlo biskupství a katedrála Saint-André de Bordeaux se nachází v Bordeaux. Arcidiecéze Bordeaux je metropolitní arcidiecéze církevní provincie Bordeaux.\n\nOd 21. prosince 2001 je arcibiskupem-metropolitou kardinál Jean-Pierre Ricard.\n\nArcibiskupství bylo v Bordeaux založeno v průběhu 3. století. Svatý Martial z Limoges spolu se svými dvěma společníky (svatý Alpinius, svatý Austriclinien) evangelizoval Bordeaux a okolí. První historicky doložený arcibiskup z Bordeaux je Oriental datovaný k roku 314, kdy se zúčastnil prvního Arlenského koncilu.\n\nZměna v názvu arcidiecéze se odehrála 20. listopadu 1937, kdy byl dosavadní název změněn na \"Bordeaux-Bazas\", což reflektuje připojení území diecéze Bazas, která zanikla během Velké francouzské revoluce.\n\n\n"}
{"id": "1054362", "url": "https://cs.wikipedia.org/wiki?curid=1054362", "title": "Wele Nzas (F073)", "text": "Wele Nzas (F073)\n\nWele Nzas (F073) je fregata a zároveň vlajková loď námořnictva Rovníkové Guiney.\n\nKonstrukce fregaty byla navržena v ukrajinském Nikojevu, přičemž stavba proběhla v bulharské loděnici MTG Dolphin ve Varně. Oficiálně byla \"Wele Nzas\" stavěna jako záchranné plavidlo jménem \"Savior\". Kýl plavidla byl založen 21. května 2012. Trup byl spuštěn na vodu 26. února 2013. Dokončení a vystrojení plavidla proběhlo v plovoucím doku loděnice Astilleros de Guinea Ecuatorial (ASABA GE) v přístavu Malabo. Do služby fregata vstoupila 3. června 2014.\n\nVýzbroj tvoří dva 76,2mm kanóny AK-176, dva kanónové komplety blízké obrany AK-630M a dva 22hlavňové raketomety MS 227 ráže 140 mm. Loď na zádi nese přistávací plochu pro vrtulník. Pohonný systém tvoří čtyři naftové motory Caterpillar C280. Nejvyšší rychlost dosahuje 25 uzlů.\n"}
{"id": "1054374", "url": "https://cs.wikipedia.org/wiki?curid=1054374", "title": "Diecéze angerská", "text": "Diecéze angerská\n\nDiecéze Angers (lat. \"Dioecesis Andegavensis\", franc. \"Diocèse du Mans\") je francouzská římskokatolická diecéze. Leží na území departementu Maine-et-Loire, jehož hranice přesně kopíruje. Sídlo biskupství i katedrála Saint-Maurice d'Angers se nachází v Angers. Diecéze Angers je součástí církevní provincie Rennes.\n\nOd 17. června 2008 je diecézním biskupem Emmanuel Delmas.\n\nBiskupství bylo v Angers založeno v roce 372. Když byla 30. června 1855 zřízena diecéze Laval, bylo území pro nově vzniklou diecézi vyčleněno z diecézí Le Mans a Angers.\n\nOd 8. prosince 2002 je diecéze Angers sufragánem arcidiecéze Rennes (předtím byla sufragánem tourské arcidiecéze).\n\n\n"}
{"id": "1054386", "url": "https://cs.wikipedia.org/wiki?curid=1054386", "title": "Diecéze nanteská", "text": "Diecéze nanteská\n\nDiecéze nanteská (lat. \"Dioecesis Nannetensis\", franc. \"Diocèse de Nantes\") je francouzská římskokatolická diecéze. Leží na území departementu Loire-Atlantique, jehož hranice přesně kopíruje. Sídlo biskupství i katedrála Katedrála svatého Petra a Pavla se nachází v Nantes. Diecéze nanteská je součástí církevní provincie Rennes.\n\nOd 8. července 2009 je diecézním biskupem Jean-Paul James.\n\nBiskupství bylo v Nantes zřízeno v průběhu 4. století. Prvním biskupem byl podle tradice svatý Clarus, žák svatého Petra.\n\nOd svého založení, až do 8. prosince 2002, byla diecéze nanteská sufragánem tourské arcidiecéze; po tomto datu je sufragání diecézí arcidiecéze Rennes.\n\n"}
{"id": "1054389", "url": "https://cs.wikipedia.org/wiki?curid=1054389", "title": "Marcus Mumford", "text": "Marcus Mumford\n\nMarcus Oliver Johnstone Mumford (* 31. ledna 1987 Anaheim, Kalifornie, US) je anglo-americký hudebník, známý především jako zpěvák skupiny Mumford & Sons. V této kapele hraje také na mnoho nástrojů, včetně kytary, bicích a mandolíny.\n\nMarcus se narodil 31. ledna 1987 v Anaheimu v Kalifornii anglickým rodičům. Díky tomu získal jak britské, tak americké občanství. Má staršího bratra Jamese a sestru. Když bylo Marcusovi šest měsíců, rodina se odstěhovala zpět do Anglie. Vyrostl na Chatsworth Avenue ve Wimbledon Chase na jihozápadu Londýna, kde také absolvoval King's College School. Zde se setkal s Benem Lovettem. Po roce studia na Edinburské univerzitě se vrátil opět do Londýna, aby se mohl soustředit na svou hudební kariéru. Právě v Edinburghu napsal většinu debutového alba Mumford & Sons \"Sigh No More\". Svou hudební kariéru začal jako hráč na bicí pro turné Laury Marling, spolu s dalšími současnými členy Mumford & Sons, a v roce 2007 se rozhodl založit vlastní kapelu.\n\nSpolu s Oscarem Isaacem Mumford nazpíval coververzi písně „Dink's Song“ pro film bratrů Coenů \"V nitru Llewyna Davise\". Ačkoliv se Mumford ve filmu neobjevuje, má být Mikem, hudebním partnerem protagonisty, který spáchal sebevraždu ještě před začátkem filmu.\n"}
{"id": "1054393", "url": "https://cs.wikipedia.org/wiki?curid=1054393", "title": "Modrásek bělopásný", "text": "Modrásek bělopásný\n\nModrásek bělopásný (\"Aricia eumedon\", Esper 1780) je druh denního motýla z čeledi modráskovitých (\"Lyceanaidae\").\n\nByl zařazován a označován také:\nRozšířený je lokálně od jihovýchodní Evropy přes střední a severní Evropu, Balkán a Turecko až po Dálný východ. Jeho přirozeným prostředím jsou vlhké a květnaté louky, lesní palouky, ale také vlhké příkopy při cestách a okraje vodních nádrží.\nV České republice se vyskytuje roztroušeně, převážně v pahorkatinách. V Čechách jej najdeme například v Českém středohoří nebo na jihu Českomoravské vrchoviny, početnější populace se pak vyskytují prakticky na celé Moravě.\n\nŽivnou rostlinou modráska bělopásného je především kakost luční \"(Geranium pratense)\", méně kakost bahenní \"(G. palustre)\" a kakost krvavý \"(G. sanguineum)\".\nSamice klade vajíčka do květů živných rostlin, které potom postupně vyžírají housenky. Tyto přezimují a kuklí se v trávě nebo na zemi.\nMotýl je jednogenerační, v závislosti na lokalitě se vyskytuje od června do začátku srpna.\nPřední křídlo dospělého jedince dosahuje délky 14 – 16 mm.\n\nV České republice není bezprostředně ohrožen. Škodí mu intenzivní pastva či zarůstání neobhospodařovaných luk, na druhou stranu bylo zaznamenáno jeho šíření v podhorských oblastech.\n\n"}
{"id": "1054395", "url": "https://cs.wikipedia.org/wiki?curid=1054395", "title": "Alejandro González", "text": "Alejandro González\n\nAlejandro González (* 7. února 1989 Medellín) je kolumbijský profesionální tenista. Ve své dosavadní kariéře nevyhrál na okruhu ATP World Tour žádný turnaj. Na challengerech ATP a okruhu Futures získal do roku  2015 jedenáct titulů ve dvouhře a deset ve čtyřhře.\n\nNa žebříčku ATP byl ve dvouhře nejvýše klasifikován v červnu 2014 na 70. místě a ve čtyřhře pak v srpnu 2010 na 177. místě. Trénuje ho Pablo González.\n\nV kolumbijském daviscupovém týmu debutoval v roce 2014 baráží Světové skupiny proti Kanadě, v níž podlehl Raonicovi a porazil Dancevice. Kolumbijci sestoupili po prohře 2:3 na zápasy. Do 2015 v soutěži nastoupil k jedinému mezistátnímu utkání s bilancí 1–1 ve dvouhře a 0–0 ve čtyřhře.\n\nPremiérový singlový titul na okruhu ATP Challenger Tour vybojoval na ekvádorském turnaji Salinas Diario Expreso v březnu 2013, když ve finále porazil Argentince Renza Olivu po třísetovém průběhu. Do té doby již triumfoval na sedmi singlových a šesti deblových událostech nižší úrovně Futures a patřily mu také tři trofeje ze čtyřhry na challengerech ATP.\n\nDalší dva tituly ve dvouhře přidal na challengerech Seguros Bolívar Open Medellín 2013 po finálovém vítězství nad Argentincem Guidem Andreozzim a také v úvodním ročníku São Paulo Challenger de Tênis 2013, kde zdolal dalšího argentinského hráče Eduarda Schwanka.\n\nV červenci 2013 si zahrál první událost na okruhu ATP World Tour, když se zúčastnil Claro Open Colombia 2013, kde jej v úvodním kole zastavil francouzský tenista Adrian Mannarino ve třech setech.\n\nNa nejvyšší grandslamové úrovni debutoval v hlavní soutěži na Australian Open 2014, kde jej v prvním kole zastavil třetí nasazený Španěl David Ferrer. V páru s Argentincem Carlosem Berlocqem nastoupil prvně i do mužské čtyřhry, v níž na úvod nestačili na australskou dvojici Benjamin Mitchell a Jordan Thompson.\n\nNásledovaly prohry v první fázi jihoamerických turnajů na Royal Guard Open s italským tenistou Paolem Lorenzim, stejně jako na Copa Claro 2014 v Buenos Aires, když nestačil na Francouze Jérémyho Chardyho. Premiérový ročník brazilského Rio Open 2014 rychle opustil po prohře od Uruguayce Pabla Cuevase. Další týden uzavřel šňůru bez výhry nezvládnutým duelem na Brasil Open 2014 s Potitem Staracem.\n\nV březnu 2014 se poprvé objevil na turnaji série Masters, když nastoupil do BNP Paribas Open v Indian Wells. V úvodním kole také zaznamenal premiérovou výhru na okruhu ATP Tour, když vyřadil Adriana Mannarina]]. Poté si poradil s 31. nasazeným Chorvatem Ivanem Dodigem, aby ve třetím kole skončil na raketě pozdějšího šampiona Novaka Djokoviće výsledkem 1–6, 6–3 a 1–6.\n\nNa Australian Open 2015 vyřadil v prvním kole šestnáctého nasazeného Itala Fabia Fogniniho ve čtyřech sadách.\n\n"}
{"id": "1054400", "url": "https://cs.wikipedia.org/wiki?curid=1054400", "title": "Rising Appalachia", "text": "Rising Appalachia\n\nRising Appalachia je hudební skupina, jejíž vůdčími osobnostmi jsou multiinstrumentalistky a sestry Leah Smith a Chloe Smith.\n\n\n\n\n\n"}
{"id": "1054401", "url": "https://cs.wikipedia.org/wiki?curid=1054401", "title": "Římskokatolická farnost Horní Dvořiště", "text": "Římskokatolická farnost Horní Dvořiště\n\nŘímskokatolická farnost Horní Dvořiště je územním společenstvím římských katolíků v rámci českokrumlovského vikariátu českobudějovické diecéze.\n\nV místě existovala od roku 1252 plebánie. Roku 1649 začaly být vedeny matriky. Farnost od roku 1658 byla inkorporována cisterciáckému klášteru ve Vyšším Brodě. Farní kostel sv. Michaela je v jádru gotická stavba z přelomu 15. a 16. století, barokně upravená po požáru v roce 1738. V průběhu 20. století přestala být farnost obsazována sídelním knězem, duchovní správa začala být obstarávána z Vyššího Brodu.\nV 90. letech 20. století došlo k opravám farního kostela. Farnost je součástí kollatury Vyšší Brod, kde sídlí její duchovní správa. Vypomáhá zde též převor-administrátor vyšebrodského kláštera, který je tak nositelem cisterciácké tradice v místě. Bohoslužby ve farním kostele jsou jednou měsíčně.\n"}
{"id": "1054403", "url": "https://cs.wikipedia.org/wiki?curid=1054403", "title": "Vlastimil Beneš", "text": "Vlastimil Beneš\n\nVlastimil Beneš (3. října 1919 Praha – 17. září 1981 Praha) byl český malíř, grafik, sochař a scénograf, tvůrce loutek.\n\nStudoval na klasickém gymnáziu v Praze-Žižkově (1935–39), roku 1939 se zapsal na obor obecné historie na Filozofické fakultě Univerzity Karlovy v Praze, po uzavření českých vysokých škol nacisty pracoval jako dělník v loděnicích Praha. V tomto období se plně soustřeďoval na uměleckou tvorbu (malba, zvl. akvarely, sochy). V letech 1940–43 navštěvoval soukromou školu kreslení Emanuela Frinty. Roku 1943 byl povolán na nucené práce v Německu. Po návratu dále maloval, vstoupil do spolku Štursa (1946). První samostatnou výstavu měl v roce 1956 v Divadle D 34, o rok později se stává členem Skupiny Máj 57. Dostavují se první úspěchy, 1959 získal Velkou cenu benátského filmového Bienále za výtvarnou spolupráci na loutkovém filmu \"Johannes doctor Faustus\" (režie Alfréd Radok), 1965 hlavní cenu v soutěži k 20. výročí osvobození Československa. V prvním tvůrčím období převažoval akvarel, později dává umělec přednost olejomalbě.\n\nTématem jeho obrazů jsou především krajiny, hlavně české, po cestách do Itálie, Rakouska, Německa a Španělska také evropské. Jeho tvorba, především v prvním období, odráží kromě vesnické krajiny také okouzlení průmyslovou krajinou a pražskou periférií (Žižkov, pískovny, navigace), zahrnuje však i obrazy figurální a portréty. Vedle malby se věnoval i sochařství (figury, ženské hlavy, loutky), jeho sochy jsou většinou ze dřeva a polychromované. Jeho díla jsou zastoupena např. v Národní galerii v Praze, Muzeu hlavního města Prahy, v galeriích v Roudnici a Liberci a v Gekkoso Galery v Tokiu. Měl 23 samostatných výstav doma a 18 v zahraničí (Berlín, Vídeň, Londýn) a svá díla vystavoval i na řadě společných výstav (Modern Czechoslovak Art, Londýn, 1962, Poezie města, Praha 1967, Současná česká krajinomalba a zátiší, Praha, 1978). Tvorba V. Beneše je velmi osobitá, těžko zařaditelná do hlavních proudů výtvarného umění 20. století, jeho obrazy jsou naplněny osobitou poezií, klidem, tichem a melancholií.\n\nMalířské dílo\n\n\nSochařské dílo\n\n\n\n\n"}
{"id": "1054405", "url": "https://cs.wikipedia.org/wiki?curid=1054405", "title": "Emanuel Ondříček", "text": "Emanuel Ondříček\n\nEmanuel Ondříček (Pseudonym: \"Floris\") (6. prosince 1880 Plzeň – 30. prosince 1958 Boston) byl český houslista, hudební pedagog a skladatel.\n\nHudební základy získal od svého otce Jana Ondříčka. Dále studoval na pražské konzervatoři u Otakara Ševčíka. Úspěch slavil krom Ruska i na Balkáně a také v hlavních městech Evropy. V roce 1906 vystoupil v Londýně poprvé pod pseudonymem \"Floris\". Od roku 1910 pobýval v Americe, kde roku 1912 utrpěl nervový otřes, který mu znemožnil pokračování v dráze houslového virtuosa. Nadále se věnoval pedagogické činnost a založil v Bostonu a New Yorku vyšší houslovou školu (\"The Ondricek's Stuios of Violin Art\"). Na newyorské škole učily i jeho sestry Marie Ondříčková a Augusta Ondříčková a jejich manželé. Od září 1956 byl také jmenován ředitelem houslového oddělení mistrovské školy na Boston University.\n\nKromě koncertní a pedagogické činnosti zkomponoval smyčcový kvartet (1924) a řadu houslových skladeb i úprav skladeb jiných autorů.\nVydal v roce 1931 rovněž pedagogický spis \"The Mastery of Toneproduction and Expression on the Violin\".\n\n\n"}
{"id": "1054416", "url": "https://cs.wikipedia.org/wiki?curid=1054416", "title": "Oto Biederman", "text": "Oto Biederman\n\nOto Biederman (* 5. srpna 1973 Brandýs nad Labem) je český sériový vrah odsouzený za 5 vražd na doživotí. Biederman byl členem tzv. Kolínského gangu.\nOto Biederman se narodil roku 1973 v Brandýse nad Labem, jeho rodina se však brzy přestěhovala do Tlustovous (dnes část obce Tuklaty) na Kolínsku. V mládí se ničím neodlišoval od svých vrstevníků. Pocházel ze spořádané rodiny, ve škole měl průměrný prospěch a nepatřil mezi problémové žáky. Po základní škole nastoupil do učení v oboru biochemik se zaměřením na lihovarnictví a vinařství na SOUZ Kojetín. Ve druhém ročníku byl pro kázeňské problémy nucen školu přerušit a nastoupit do zaměstnání v Kolínském lihovaru. Po roce se do učení vrátil a absolvoval s vyznamenáním. V lihovaru poté pracoval až do roku 1993. Jelikož se intenzivně zajímal o zbraně a bojová umění, našel si zaměstnání jako ostraha. Prošel několika bezpečnostními agenturami než v roce 1994 přestal pracovat úplně.\n\nJosef Dovhanič (36)\n\nNa jaře roku 1993 naplánoval provozní ředitel agentury SAFE-GUARD Ivan Vrábel s dalšími zaměstnanci Romanem Procházkou a Jiřím Šťastným uloupení tržeb z obchodního domu Krone v Praze. Ostrahu tohoto objektu zajišťovala právě jejich agentura, takže měli dobrý přehled o zabezpečení budovy. Procházka se Šťastným se měli ve služebních uniformách dostat k zadní vrátnici, odstranit hlídače a vyloupit trezor. Ani jeden z nich však nebyl na místě ochoten strážného zavraždit a proto byl po dvou odvolaných pokusech osloven právě jejich známý Oto Biederman. V noci z 6. na 7. července se Šťastný, Procházka a Biederman v uniformách agentury vypravili do obchodního domu Krone, který se nacházel na rohu Jindřišské ulice a Václavského náměstí. Zatímco Procházka hlídal před budovou, Biederman napadl vrátného Josefa Dovhaniče tonfou. Na zemi ho poté společně se Šťastným škrtili lankem a nakonec ubodali nožem a jehlicí. Z místa si odnesli více než 3 000 000 korun. Z nich Biederman dostal pouze 200 000.\n\nMartin Srb (28)\n\nNa jaře roku 1995 se majitel malé výrobny rukavic Martin Srb zmínil o své plánované cestě do Spojených států. Pro tuto příležitost měl mít doma v trezoru připravenu značnou sumu peněz. Skupina kolem Biedermana se se Srbem znala. Rozhodli se ho vylákat na osamocené místo, tam ho zabít a okrást o klíče od trezoru, které měl nosit neustále u sebe. Večer 1. června vyzvedli Biederman s komplicem Jaroslavem Pavlíčkem Srbu v obci Škvorec. Pozvali ho do biliard klubu v Újezdu nad Lesy. Cestou se zastavili na opuštěném parkovišti, kde se k nim měl údajně někdo připojit. Jakmile Srb vystoupil z vozu, Biederman k němu přistoupil a zastřelil ho dvěma ranami do srdce a hlavy. Tělo poté odvezli do domu dalšího komplice Milana Chládka. Při prohledání mrtvého objevili pouze 7 000 korun a několik drobností. Tělo zakopali a Srbova trezoru se rozhodli zmocnit i bez klíčů. Jeho dům strážili několik dní. Až poté, co Srbova manželka i s dětmi odjela, se dostali dovnitř a trezor odvezli. V Biedermanově domě ho rozřezali, ale žádné peníze nenašli. Srbova žena po zmizení svého manžela všechny peníze z domu raději odnesla. Navíc nahlásila na policii, že se její muž v den svého zmizení pohyboval ve společnosti Biedermana a Pavlíčka. Pro vznesení obvinění však neexistovaly potřebné důkazy.\n\nZdeněk Langer (43)\n\n7. června 1995 se Biederman s Chládkem rozhodli přepadnout benzínovou pumpu. Vybrali si čerpadlo MOTA na Praze 9. Zatímco Chládek hlídal u auta, Biederman požádal pumpaře Langera o krabičku cigaret. Když zašli dovnitř, namířil mu na hlavu revolverem a poručil mu, aby vydal peníze. Langer Biedermanovi odevzdal peněženku s 30 000 korunami. V tu chvíli otevřel dveře Chládek, který chtěl zkontrolovat situaci. Langer se pohnul a Biederman ho střelil do hlavy. Při odchodu ho zasáhl ještě jednou. S Chládkem pak všechny uloupené peníze utratili ještě téhož večera v nočním klubu.\n\nJaroslav Pavlíček (27)\n\nDalší obětí se stal Biedermanův dřívější spolupachatel Pavlíček. Ten zdědil výhodné pozemky v Praze. Ivan Vrábel se chtěl těchto pozemků zmocnit a využít je ke svému podnikání. Vrábel Pavlíčkovi sdělil svůj záměr pozemky za slušnou cenu odkoupit. Na smluvenou schůzku měl dorazit 28. září společně s Biedermanem. Toho měl vyzvednout autem v domě jeho rodičů. Biederman pozval Pavlíčka k sobě do pokoje a usadil ho na gauč. Poté otevřel šatní skříň, ze které vyndal samopal a Pavlíčka šestkrát střelil. Protože mu připadalo, že se Pavlíček ještě hýbe, bodl ho do srdce dýkou. Tělo poté uložil do skříně a v noci zakopal nedaleko domu. V domě byla v době vraždy přítomna jeho rodina. Výstřely je však nepřekvapily, protože jejich syn ve svém pokoji údajně střílel celkem běžně. Pozemek však skupina nezískala, jelikož nebyl na Pavlíčka v době jeho smrti ještě plně převeden.\n\nTomáš Bleier (45)\n\nKoncem roku 1995 byl Vrábel osloven skupinou podnikatelů z Litvínova. Těm dvojice mužů ze Vsetínska dlužila za odebrané zboží 2 000 000 Kč. Litvínovští podnikatelé se proto rozhodli jednoho z nich pro výstrahu zavraždit. Volba padla na podnikatele Tomáše Bleiera. Vrábel pro tuto akci vybral Chládka, Biedermana a nového člena skupiny Miroslava Karnoše. Bleiera měli nalákat na uzavření výhodného obchodu. Na první schůzce ve Valašském Meziříčí jim Bleier sdělil, že se zajímá pouze o obchod s barevnými kovy. Pod touto záminkou ho skupina 17. ledna 1996 pozvala do hotelu Apollo. Biederman zajistil pomocí ukradeného občanského průkazu pokoj, ve kterém se on a Karnoš s Bleierem setkali, zatímco Chládek vyčkával v připraveném autě. Začali diskutovat o prodeji většího množství mědi. Bleier se však usadil do křesla, čímž znemožnil plánovaný útok. Teprve ve chvíli, kdy se zeptal na velikost slibované mědi, pobídl ho Karnoš k oknu, aby mu to mohl demonstrovat na skladu nacházejícím se v blízkosti hotelu. Když Bleier vstal a přistoupil k oknu, chytil ho Biederman zezadu za ústa a bodl dýkou do břicha. Když se Bleier sesunul na zem, bodli ho oba ještě několikrát do krku a hrudníku. Mrtvého okradli, zastlali do postele, pokoj zamkli a v zámku zlomili klíč.\n\nDo pátrání po Bleierových vrazích se zapojily policejní jednotky několika krajů, jelikož bylo nutné zmapovat jeho rozsáhlé obchodní aktivity. Důležité svědectví podalo několik náhodných kolemjdoucích, kteří si v den vraždy před hotelem povšimli červeného automobilu Renault 25 s nápadně zablácenými poznávacími značkami. Bleierově rodině se podařilo odkódovat jeho elektronický diář. V něm byla nalezena informace o červeném Renaultu, který měl patřit Miroslavu Karnošovi, se kterým se Bleier krátce před vraždou setkal. Karnoš po svém zadržení podíl na vraždě odmítl. Ve snaze zajistit si alibi však uvedl jména Biedermana a Chládka, se kterými se měl ten den na Severní Moravě pohybovat. Biederman a Chládek byli zadrženi. Karnoš s Chládkem ze zločinu obvinili Biedermana. Ten se po seznámení s jejich výpověďmi rozhodl odhalit pravdu nejen o likvidaci Bleiera, ale i o všech předcházejících vraždách. Za svůj podíl na zločinech \"Kolínského gangu\" byli v letech 1998 a 1999 odsouzeni: Jiří Šťastný - 12,5 roku, Roman Procházka - 13 let, Miroslav Karnoš - 13,5 roku, Milan Chládek - 18 let (po odvolání), Ivan Vrábel - 24,5 roku (po odvolání), Oto Biederman - doživotí (po odvolání).\n"}
{"id": "1054417", "url": "https://cs.wikipedia.org/wiki?curid=1054417", "title": "Vícejádrový procesor", "text": "Vícejádrový procesor\n\nVícejádrový procesor je mikroprocesor, který v jednom pouzdře nebo na jednom čipu integruje více CPU, říkáme jader. Obvykle jde o jádra, která jsou vzájemně programově kompatibilní a mohou tak snáze spolupracovat. Jejich společná činnost (součinnost) se nazývá multitasking, případně multithreading. U vícejádrových procesorů je dobrá součinnost jader důležitá, protože umožňuje využít celý systém v maximální možné míře. Spolupráce jader se obecně (v rámci mikropočítače) děje prostřednictvím operační paměti (RAM). Přirozené zefektivnění spolupráce jader nastává v případě společně sdílené paměti cache, která umožňuje další zlepšení spolupráce příslušných jader. Pro využití vícejádrových procesorů (vlastně víceprocesorových systémů) je obvykle třeba podpora ze strany operačního systému. V současné době to však znamená podporu většinu systémů, včetně aktuálních systémů Microsoft Windows, Apple macOS, Linux, FreeBSD a další.\n\nBěhem existence počítačových systémů, se zjistilo, že je dobré, aby počítač podporoval spuštění více programů (úloh) najednou, této schopnosti říkáme multitasking. Multitasking mj. umožňuje, aby z pohledu uživatele běželo několik nezávislých programů souběžně (ve skutečnosti to tak být nemusí).\n\nV případě spuštění více programů najednou na víceprocesorovém systému však dojde k zefektivnění práce, jak počítače, tak uživatele.\n\nDalším zlepšením byla podpora více vláken, což je multithreading. Vlákno je součást každého procesu, každý proces má alespoň jedno vlákno. Vlákno je v podstatě podproces, každý proces má alespoň jedno vlákno, přičemž počet vláken v rámci procesu lze rychle měnit. Umožňuje jednomu procesu (obvykle programu), využít spolupráce více CPU najednou a tím urychlit a/nebo zjednodušit celý program.\n\nMikroprocesory s jediným CPU jádrem časem vyčerpaly většinu rezerv pro své zdokonalování a tak několik firem (jako například IBM a AMD) přišlo s myšlenkou integrace několika shodných CPU (jader) na jeden čip (spolu s podpůrnými obvody). Zkusili nabídnout dvě a více CPU (jader) na jednom čipu, které by mohly úzce spolupracovat díky multitaskingu a multithreadingu a přitom byly dostupnější než víceprocesorový systém. Vznikl tak vícejádrový mikroprocesor.\n\nVícejádrový procesor se navenek chová jako již uvedený víceprocesorový systém. Software (programy) tak mohou vícejádrový systém s výhodou používat, stejně jako dříve víceprocesorové systémy s několika jednojádrovými procesory.\n\nZákladním kamenem každého počítače je/jsou CPU (centrální procesorová jádra). Ta ve spolupráci s dalšími součástkami jako GPU, DSP, pamětmi ROM a RAM, a dalšími tvoří mikropočítač.\n\nZ vícejádrových procesorů těží zejména uživatel, jehož software je napsán pro víceprocesorové systémy (a tedy i vícejádrové procesory).\n\nPokud software (zejména operační systém, ale i další) není vytvořen s přihlédnutím k běhu na vícejádrovém procesoru, nemusí z přítomnosti dalších CPU (jader) těžit.\n\n"}
{"id": "1054419", "url": "https://cs.wikipedia.org/wiki?curid=1054419", "title": "Kmeny", "text": "Kmeny\n\nKmeny (2011) je publikace mapující současné české městské subkultury. Hlavními autory jsou Karel Veselý, Vladimir 518 a fotograf Tomáš Souček, knihu vydalo vydavatelství Bigg Boss. Na jednotlivých kapitolách o různých subkulturách se podílelo 25 autorů. \n\nO dva roky později na knihu \"Kmeny\" navázala podobně vypravená publikace \"Kmeny 0\" o subkulturách mezi lety 1969 a 1989. Editorem byl opět Vladimir 518, dalších 24 autorů zpracovalo jednotlivé kapitoly.\n\n\nNa motivy knihy \"Kmeny\" byl vytvořen stejnojmenný dokumentární cyklus, který Česká televize vysílala v roce 2015. V rámci něho bylo natočeno 16 půlhodinových portrétů vybraných subkultur. Na seriálu pracovali režiséři Bohdan Bláhovec, Jiří Volek, Jan Látal, Petr Hátle, Janek Růžička, Jan Strejcovský, Pavel Abrahám, Daniela Gébová, Štěpán Vodrážka a Jan Zajíček.\n\nKniha inspirovala i vznik stejnojmenného divadelního představení v brněnské Redutě v režii Braňa Holička s premiérou v únoru 2017.\n"}
{"id": "1054434", "url": "https://cs.wikipedia.org/wiki?curid=1054434", "title": "SQL*Plus", "text": "SQL*Plus\n\nSQL*Plus je nejzákladnější nástroj na ovládání databáze Oracle. Prostředí SQL*Plus nemá GUI, ale využívá příkazové řádky.\nDo SQL*Plus lze vkládat pět druhů textových příkazů\n\nV případě správně nakonfigurovaného systému a proměnného prostředí se SQL*Plus spustí např. takto:\nKde codice_1 je uživatelské jméno v databázi Oracle a codice_2 je heslo uživatele.\n\n"}
{"id": "1054439", "url": "https://cs.wikipedia.org/wiki?curid=1054439", "title": "František Konáš (učitel)", "text": "František Konáš (učitel)\n\nFrantišek Konáš (11. srpna 1884 Žižkov – 8. září 1914 jižní bojiště nezvěstný) byl český učitel na gymnáziu v Benešově a vyznavač skautingu.\n\nNarodil se na Žižkově do sokolské rodiny jako jeden ze tří synů. Jeho otec provozoval na Žižkově řeznický závod. Ve dvanácti letech (1895) se zúčastnil III. všesokolského sletu. Studoval na reálné škole v Královských Vinohradech (v současnosti je zde Základní škola Na Smetance). Po maturitě pokračoval na C. a k. české vysoké škole technické v Praze a na univerzitě.\n\nPodstoupil státní zkoušku z tělocviku pro střední školy a v letech 1912-13 působil jako učitel tělocviku a kreslení na c.k. vyšším jubilejním gymáziu císaře a krále Františka Josefa I. v Benešově. Věnoval se také skautingu, k čemuž vedl i své žáky. V roce 1912 založil v Benešově první skautský oddíl. Mimo jiné byl cvičitelem a jednatelem Sokola a členem benešovského pěveckého spolku \"Ozvěna\".\n\n26. července 1914, po vyhlášení mobilizace, narukoval k pěšímu pluku č. 102 v Benešově. Odtud byl pak se svoji jednotkou (jako součást 17. pěší brigády u 5. armády) 15. srpna poslán na jižní bojiště. Od 8. září byl nezvěstný, pozdější zprávy však uvádějí, že při překonávání řeky Driny (jinde uváděna řeka Sáva ) byl střelen do prsou a následně utonul. 31. října byl pochován v Jaraku. Rozvodněná Sáva však měla tento hrob později smést.\n\nSestavil publikaci \"Pochodové písně žižkovského Sokola\".\n\n"}
{"id": "1054441", "url": "https://cs.wikipedia.org/wiki?curid=1054441", "title": "Miloš Petera (malíř)", "text": "Miloš Petera (malíř)\n\nMiloš Petera (* 1. listopadu 1937 Hradec Králové) je český malíř a grafik.\n\nMiloš Petera studoval na Umělecko-průmyslové škole v Brně u prof. K. Jílka. Od roku 1973 pracoval ve svobodném povolání. Žije a pracuje ve Dvoře Králové nad Labem. Do roku 1990 byl členem Svazu Českých výtvarných umělců, od roku 1991 je členem Unie výtvarných umělců České republiky. V letech 1998–2001 byl kurátorem Sporckovy galerie na zámku Kuks.\n\nPetera patří ke generaci, která v těsném sledu za prvními iniciátory, musela obrátit svou pozornost, soustředěnou na konci 50. let na dominantní abstraktní a informelní tendence, k podnětům, které v 60. letech vyvolala v život civilizační hypertrofie, svět plný nových cílů a tužeb, a které dnes spojuje dějepis umění s takovými pojmy jako nová figurace, letrismus, pop či op art a další.\n\nTaké Petera se tehdy dal cestou materiálových objektů, asambláží a frotáží v duchu arte povera a informelu. Ještě ve druhé polovině 60. let vznikl cyklus lyrických abstrakcí a objektů (například Modlitba pro zemi) ve svém základu odvozených z předešlých zkušeností. Ale trvalo jen několik let a jeho obrazy a kresby zaměnily temný reliéf a mechanické strukturování plochy za výtvarnou hru s prvky vezdejšího světa. Od počátku 70. let se již Peterův výtvarný postup definoval do podoby, která se stala pro další dvě dekády jeho práce téměř závaznou a pro kterou hledal své inspirační zdroje především v oblasti nové figurace a nové věcnosti.\n\nVe svých tématech se autor tehdy poprvé obrátil k tématu konfliktu civilizace a přírody. V tehdejších dílech, jako například v Nostalgické krajině nebo Hnízdě, využil svou bohatou zkušenost z frotáží, jejichž rukopis aplikoval nyní na malbu. Smysl pro dramatickou roztržku mezi člověkem a přírodou a originální pracovní postup mu při kombinaci malířských technik dovolovaly organizovat plochu jako záznam novodobého osudového střetu do formy ekologických apelů. V polovině 80. let dochází ke zklidnění v dramatické ploše jeho obrazů. Mizí materiálová řeč frotáží a struktura podkladů, tlumená barevnost, lyrický tón i poetické ladění a časté intimní téma zátiší svědčí o proměně malířova prožívání světa. Do tvorby 90. let se pak vrátila řada témat a materiálů jakoby dříve odložených. Nové obrazy přinášejí ostré, plné a syté barevné tóny, geometrické prvky prolínají s abstraktními poli a z plochy opět prostupují struktury – zpočátku jako amorfní hmota, později jako otisk technických stop.\n\nUž názvy obrazů svědčí o tom, že prostřednictvím specifických možností a vlastností své malby vytváří další variace na svá základní témata – civilizační konflikt, lyrickou a poetickou povahu všedního lidského života a intimní časové reminiscence. Jejich obrazový ekvivalent nalezneme ve Ztracených rájích dětství či Ohrožených stromech.\n\nObrazům posledních let, které si podržují veškerou formální výzbroj minulého desetiletí, dominují otisky ve strukturách, jejichž podíl na celkové ploše obrazu roste. Roste také skepse, se kterou autor pohlíží na náš svět, a svůj názor tlumočí v obrazech jako Splín či v Krutých dnech předjaří. Svět, jeho dynamika i existence stále více závisejí na naší schopnosti přesné sebereflexe. Chceme-li vidět svůj osud a svou roli jasně, spíše než dokonalou rozpoznávací schopnost predátorů, potřebujeme v současnosti invenci a intelekt, potřebujeme být vidoucí! Joseph Beuys tuto potřebu formuloval z poněkud jiného břehu, když definoval umění jako vědu o svobodě – při níž jsou žáky všichni – jak divák, tak také umělec. Schopnost vyhovět ve své práci nárokům obou těchto tvůrčích imperativů považuji za nejprogresivnější vlastnost prací malíře Miloše Petery.\n\n"}
{"id": "1054448", "url": "https://cs.wikipedia.org/wiki?curid=1054448", "title": "Komplexní průzkum půd", "text": "Komplexní průzkum půd\n\nKomplexní průzkum půd (KPP) byl prvním moderním soustavným průzkumem půd na území ČSSR, který proběhl v letech 1961–1970. Byl zpracován na základě usnesení vlády ČSSR č. 11 ze dne 4. ledna 1961 a sestával z etapy desetiletého jednorázového základního průzkumu geneticko-agronomických vlastností zemědělských půd a etapy soustavného zkoušení ornic, které bylo prováděno v pětiletých cyklech. Zavedl klasifikaci jednotek určených charakteristickou kombinací horizontů půdního profilu, vytvořených v průběhu vzniku půdy (půdní typy a subtypy) respektující substrát, ve kterém se půda vyvíjela a jeho vlastností, jakými je zrnitost, skeletovitost apod.\n\nVýsledkem KPP jsou půdní mapy v měřítku 1 : 5 000, 1 : 10 000 a 1 : 50 000 s geneticko-agronomickou charakteristikou mapovaných jednotek, které přestavují podrobný materiál o vlastnostech půdy, jejím režimu a poznatcích o využívání, zúrodňování a ochraně půdy. Tato ojedinělá akce nebyla nikde na světě v takovém podrobném měřítku a rozsahu realizována.\n\nPřímým výsledkem půdního průzkumu v KPP jsou půdní mapy se zákresem okrsků půd a půdních sond základních a výběrových v topografických mapách v měřítku 1 : 5 000 a 1 : 10 000. Mapování a zanášení informací do map probíhalo podle tzv. hospodářských obvodů, které byly vytyčeny působností JZD, státních či školních statků. Okrsky byly v terénu vymezovány jako genetičtí půdní představitelé a základní půdní představitelé na základě kopaných sond, vpichů a vrypů. Do map byly základní sondy zakreslované jako kroužek o průměru 0,5 cm, výběrové sondy byly označeny písmenem V. Vpichy sondovací tyčí se označovaly křížkem a vrypy trojúhelníkem. Okrsky půd vymezené čarami jsou popsány zkratkou základního půdního představitele, tedy půdního typu-subtypu velkými písmeny abecedy, litogenní variety doplňuje malé písmeno. Okrsky půd stejné zrnitosti vymezuje zpravidla modrá čára a zkratka malým písmenem. Déle jsou v těchto mapách i geneticko-agronomická seskupení půd.\n\nPrůvodní zpráva okresu má obdobný obsah jako průvodní zprávy KPP a navíc obsahuje seznam hospodářských obvodů a přehledky v měřítku 1 : 200 000:\n\nPolní půdní záznamy slouží k popisu půdního profilu kopané sondy. Obsahují na obou stranách listu formátu A4 údaje o přesném umístění sondy s náčrtem, údaje o nadmořské výšce, o umístění sondy ve svahu, tvar a expozici svahu, vyznačení hloubky hladiny podzemní vody, slovní a číselné vyznačení litologických vrstev a charakter jejich přechodu, údaje o provedených melioracích, označení půdy, stručnou výrobní charakteristiku půdy, návrh zúrodňovacích opatření, identifikační údaje o mapové sekci a listu, datu odběru vzorků a jména půdoznalce.\n\nNa druhou stranu polního záznamu byl zaznamenán tzv. morfologický popis půdního profilu:\n\nU základních sond byly odebírané vzorky z ornice a jednoho až dvou dalších horizontů do hloubky 60 cm v množství asi 0,5 kg z nichž byla stanovena kategorie zrnitostního složení – a to částic menších než 0,01 mm a výměnné pH. U výběrových sond byly odebírané vzorky v množství 2 kg u všech horizontů pro stanovení hodnot čtyř kategorií zrnitosti, oxidovatelného uhlíku Cox, uhličitanů, přístupného oxidu fosforečného a oxidu draselného, výměnného vodíku a sorpční kapacity. dopočtem byl stanoven obsah humusu s stupeň sorpčního nasycení V.\n\nMapovým výstupem komplexního průzkumu půd, který vznikl ve stejné době byly i kartogramy zpracované v měřítku 1 : 10 000 zpracované dle topografických map a to po odvozených sekcích. \n\nKartogramy obsahují polohopisné údaje: obrys intravilánů a jejich popis, hranice hospodářských obvodů, železnice, silniční síť, výběr hlavních spojovacích cest, obrysy lesů, vodních toků a nádrží a ostatních ploch bez výškopisu. Kartogramy jsou buď černobílé nebo vybarvené akvarely.\n\nMají měřítko 1 : 50 000 a obsahují půdní celky tzv. genetické půdní představitele (GPP) a jejich komplexy, označeny půdním typem-subtypem číslem substrátu a za pomlčkou písmenem označujícím hloubku půdy a dále pak lokality základních půdních představitelů. Souběžný půdotvorný proces např. ilimerizace, oglejení, zrašelinění, a další je vyjádřen svislými pruhy. Dále je zde vyznačen stupeň narušení půdotvorného procesu, smyv, akumulace a překrytí.\n\nZobrazují veškeré detaily zrnitostního složení profilu a skeletovitosti a dále zamokření povrchové, podzemní vodou, sezónní a trvalé.\n\nZobrazuje geneticky příbuzné půdy tzv. geneticko-agronomická seskupení jednotně pro celou ČR a rozčlenění dle agronomicky důležitých vlastností s ohledem na doporučené soubory zúrodňovacích opatření do tzv. agronomicko-půdních skupin. Obsahují návrhy pro řešení zúrodňovacích opatření jako prohlubování, podrývání, odvodnění, zhutňování, a vylehčování ornice, protierozní opatření, rekultivace a využití místních zdrojů hnojivých hmot a jiných zemin. Většina těchto kartogramů v měřítku 1 : 10 000 se nedochovala.\n\nInformace získané díky komplexnímu průzkumu půd mohly být využity při tvorbě pedologických map, bonitace zemědělského půdního fondu a z ní vycházející databáze bonitovaných půdně ekologických jednotek. Tato kontinuálně aktualizovaná databáze tvoří podklad pro zákonná opatření, vyhlášky a opatření resortních a mimoresortních orgánů.\n\nZ důvodu záchrany dat získaných komplexním průzkumem půd a zlepšení přístupu k datům jak pro vědecké pracovníky, tak pro veřejnost, zahájila instituce zodpovědná za správu dat KPP, Výzkumný ústav meliorací a ochrany půdy, v.v.i. (VÚMOP), digitalizaci. Hlavní část probíhala mezi lety 2007–2013, během které bylo naskenováno přes 19 000 půdních map KPP, 26 000 průvodních zpráv, 417 000 listů záznamů sond a 4 000 kartogramů zrnitosti. Mapy a kartogramy byly poté georeferencovány, aby bylo možno s nimi pracovat v prostředí geoinformačních systémů.\n\nData KPP byla veřejnosti zpřístupněna pomocí Webového archivu komplexního průzkumu půd, který umožňuje dálkový přístup k mapám KPP, průvodním zprávám a sondám. Pro rychlé a pohodlné zobrazení obsahu byly dokumenty převedeny do formátu .pff, který umožňuje zobrazení obsahu pomocí Adobe Flash Player.\n\n"}
{"id": "1054449", "url": "https://cs.wikipedia.org/wiki?curid=1054449", "title": "Mount Waddington", "text": "Mount Waddington\n\nMount Waddington je nejvyšší hora v Pobřežních horách v jihozápadní části Kanady. Hora leží asi 40 km od Knight Inlet a asi 60 km od Bute Inlet, které se hluboce zařezávají do pevninské Britské Kolumbie. Hora je pokryta ledovci. Na jihozápadě patří k významnějším Franklin Glacier odvodňovaný krátkou ledovcovou řekou Franklin River do Knight Inlet, na severovýchodě je to Tiedmann Glacier odvodňovaný ledovcovou řekou Hromathko River do Bute Inlet. Z četných ledovců na západě jsou vody odváděny řekou Klinaklini do Knight Inlet.\n\nHora nese jméno britského politika, spisovatele a obchodníka Alfreda Waddingtona (1801–1872).\n"}
{"id": "1054455", "url": "https://cs.wikipedia.org/wiki?curid=1054455", "title": "Joanne Paveyová", "text": "Joanne Paveyová\n\nJoanne Paveyová (* 20. září 1973 Honiton) je britská atletka, běžkyně na dlouhé tratě, mistryně Evropy v běhu na 10 000 metrů z roku 2014.\n\nÚčastnila se celkem čtyř olympijských her – bez medailového umístění, nejlépe dopadla v Athénách v roce 2004, kdy doběhla ve finále na 5000 metrů pátá. Na dvojnásobné trati získala na evropském šampionátu v roce 2012 stříbrnou medaili, v Curychu v roce 2014 se v běhu na 10 000 metrů stala mistryní Evropy.\n\n"}
{"id": "1054457", "url": "https://cs.wikipedia.org/wiki?curid=1054457", "title": "Thanasi Kokkinakis", "text": "Thanasi Kokkinakis\n\nThanasi Kokkinakis (* 10. dubna 1996 Adelaide) je australský profesionální tenista řeckého původu. Ve své dosavadní kariéře na okruhu ATP World Tour vyhrál jeden deblový turnaj. Na challengerech ATP a okruhu Futures získal do roku  2017 dva tituly ve dvouhře a dva ve čtyřhře.\n\nNa žebříčku ATP byl ve dvouhře nejvýše klasifikován v červnu 2015 na 69. místě a ve čtyřhře pak v červenci téhož roku na 137. místě. Trénuje ho Todd Langman.\n\nV australském daviscupovém týmu debutoval jako 17letý v roce 2014 prvním kolem Světové skupiny proti Francii, v němž prohrál čtvrtou dvouhru s Julienem Benneteauem. Australané podlehli 0:5 na zápasy. Do roku 2017 v soutěži nastoupil ke dvěma mezistátním utkáním s bilancí 1–1 ve dvouhře a 0–0 ve čtyřhře.\n\nOd konce října 2015 do ledna 2017 nehrál pro poranění ramene, které měl operované. Výjimkou se stal jeden zápas na olympijském turnaji v Riu de Janeiru.\n\nAustrálii reprezentoval na Letních olympijských hrách 2016 v Riu de Janeiru, kde se díky žebříčkové ochraně účastnil mužské dvouhry. V úvodním kole však podlehl Portugalci Gastãu Eliasovi po dvou nezvládnutých tiebreacích.\n\nZ juniorky Grand Slamu odešel dvakrát jako poražený finalista dvouhry. Na Australian Open 2013 jako kvalifikant nestačil na krajana Nicka Kyrgiose a v závěrečném duelu US Open 2013 pak podlehl Chorvatovi Bornovi Ćorićovi po třísetovém průběhu. Deblový juniorský titul vybojoval s Kyrgiosem ve Wimbledonu 2013 po výhře nad francouzsko-italským párem Enzo Couacaud a Stefano Napolitano.\n\nStal se také členem australského juniorského týmu v Davis Cupu, které na barcelonské antuce v září 2012 vybojovalo stříbrné medaile po finálové porážce od Itálie.\n\nNa úvod sezóny 2015 obdržel divokou kartu do hlavní soutěže Brisbane International 2015. V prvním kole zdolal francouzskou turnajovou osmičku Juliena Benneteaua ve dvou setech a oplatil mu rok starou prohru z Davis Cupu. Ve druhém kole však nenašel recept na krajana Bernarda Tomice. Divokou kartu obdržel i do brisbaneské čtyřhry po boku Bulhara Grigora Dimitrova. V semifinále je vyřadila dvojice Kei Nišikori a Alexandr Dolgopolov. Opět na divokou kartu startoval na grandslamu Australian Open 2015, kde v úvodní fázi překvapivě přehrál jedenáctého nasazeného Lotyše Ernestsa Gulbise.\n\nPremiérový titul na okruhu ATP Tour vybojoval z mužské čtyřhry Brisbane International 2017, do níž nastoupil s krajanem Jordanem Thompsonem na divokou kartu. Ve druhém kole zdolali nejlepší světový pár Pierre-Hugues Herbert a Nicolas Mahut z Francie. Semifinále pak zvládli proti zkušené dvojici deblových specialistů Daniel Nestor a Édouard Roger-Vasselin. Ve finále zdolali lucembusko-americkou dvojici Gilles Müller a Sam Querrey výsledkem 7–6 a 6–4. Kokkinakis se přitom vrátil na profesionální túru po 15měsíční přestávce způsobené poraněním ramene, jež měl operované.\n\nNarodil se roku 1996 v jihoaustralském Adelaide do rodiny Řeků Trevora a Vouly Kokkinakisových. Jeho bratrancem je manažer Nikos Papaziakas a kmotřencem klarinetista Theodoros Skaltsas.\n\nS tenisem začal v osmi letech.\n\n"}
{"id": "1054459", "url": "https://cs.wikipedia.org/wiki?curid=1054459", "title": "Vrásník", "text": "Vrásník\n\nVrásník (německy \"Lachenberg\") je vrchol v České republice ležící v pohoří Děčínská vrchovina nad Prostředním Žlebem. Zatímco ze severozápadu jen nepatrně vystupuje z poměrně plochého hřbetu, z východu působí velmi mohutným dojmem, neboť zde vystupuje z Kaňonu Labe a na vzdálenost jednoho kilometru vzdušnou čarou dosahuje převýšení 300 m nad hladinou Labe.\n\nPůvodní německý název Lachenberg zmiňovaný již r. 1554 byl původně nesprávně přeložen jako „Smavý vrch“ (dle něm. \"lachen\" – smát se). Správným překladem je „Loužový vrch“ (dle něm. \"e Lache\" – louže), což by i odpovídalo tomu, že mírně svažité návrší na severozápad od vrcholu je poměrně vlhké s patrnými odvodňovacími strouhami. Zejména zjara lze na návrší nalézt řadu louží a tůněk. Návrší bylo v minulosti využíváno jako pastviny patřící ke dvoru Papert.\n\nVe starších pramenech (mapách) se vyskytují chybné názvy: „Lerchenberg“ a „Bärenberg“.\n\nNenápadný vrchol kopce a rozsáhlé severozápadní návrší je z hlinitopísčitých sedimentů beze skal. Na zarostlý vrchol, na němž stávala dřevěná triangulační věž, nevede žádná pěšina. Poměrně kvalitní zpevněná lesní cesta vede přibližně 150 m od vrcholu a v podstatě zde končí. Díky těžbě porostů vzniklo několik průseků, z nichž lze najít několik velice zajímavých výhledů na Děčín. Skalní pískovcové útvary se nacházejí na úbočích zhruba ve výšce 370 m n. m. Z plochého hřbetu na severozápad od vrcholu Vrásníku vystupují ještě dva bezejmenné ploché vrcholy (jižnější bývá nazýván „Za muničákem“ – kóta 424,9 m n. m.). Severnější z nich (429 m n. m.) je na severovýchodě ohraničen pásmem skal zvaných Čertův sráz (něm. \"Tschirtenrand\") nad Čertovou Vodou s pěkným výhledem. Asi 600 m od vrcholu na západ se zachoval zbytek louky osázený jírovci a duby (původně i ovocnými stromy) zvaný „Kaštanka“. Díky vláze, která se zde udržuje, a dobré průchodnosti terénu jsou tato místa vyhledávána houbaři. V hlubokém údolí pod jihozápadním svahem kopce se nachází vodárna Köllborn, z níž je část vody odváděna přes železniční most v Horním Žlebu do vodojemu na Stoličné hoře.\n\n9. března 1945 narazil do jižního svahu německý letoun Focke-Wulf Fw 190. Pilot Weber zahynul. Blok motoru byl vyzvednut z koryta potoka v r. 2007.\n\nNa vrchol Vrásníku nevede žádná značená turistická cesta. Přístup od Labe z Horního a zvláště Prostředního žlebu cestami a pěšinkami je poměrně náročný. Nejsnazší je přístup lesními cestami z Maxiček, zejména lesní silničkou odbočující ze silnice do Dolního Žlebu zvané Laubloška na rozcestí \"U kaštanů\".\n"}
{"id": "1054466", "url": "https://cs.wikipedia.org/wiki?curid=1054466", "title": "Wilkinson", "text": "Wilkinson\n\nWilkinson [uilkinzn] může být:\n\n"}
{"id": "1054473", "url": "https://cs.wikipedia.org/wiki?curid=1054473", "title": "Finská fotbalová reprezentace do 20 let", "text": "Finská fotbalová reprezentace do 20 let\n\nFinská fotbalová reprezentace do 20 let reprezentuje Finsko na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1054481", "url": "https://cs.wikipedia.org/wiki?curid=1054481", "title": "Ukrajinská fotbalová reprezentace do 20 let", "text": "Ukrajinská fotbalová reprezentace do 20 let\n\nUkrajinská fotbalová reprezentace do 20 let reprezentuje Ukrajinu na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1054486", "url": "https://cs.wikipedia.org/wiki?curid=1054486", "title": "CAMEL", "text": "CAMEL\n\nCAMEL ( ) v telekomunikacích je sada standardů umožňujících poskytovat služby jdoucí nad rámec standardních GSM a UMTS služeb. Příkladem je umožnění volání ze zahraničí účastníkům s předplacenými kartami. CAMEL architektura je založena na standardech inteligentní sítě (IN) a používá protokol CAP; původní standard je ETSI TS 123 078.\n\nPomocí CAMEL lze vytvářet různé služby; obzvlášť efektivní je pro poskytování služeb pro roamující účastníky. Příkladem je bezprefixová volba čísel (uživatel vytáčí stejné číslo bez ohledu na zemi, ve které se nachází) a bezešvý přístup k MMS zprávám ze zahraničí.\n\n\nTechnologie CAMEL byla specifikována v několika fázích. V roce 2007 měl CAMEL 4 fáze, z nichž každá vycházela z předchozí. Fáze 1 a 2 byly definovány před specifikací 3G sítí jako podpora služeb inteligentní sítě (IN) v síti GSM, ale jsou použitelné i pro sítě 2.5G a 3G. Fáze 3 byla definována v rámci 3GPP Release 99 a 4, a proto je již definována jako společná specifikace pro GSM a UMTS; fáze 4 byla definována v rámci 3GPP Release 5.\n\nV souladu s jinými GSM specifikacemi jsou pozdější fáze plně zpětně kompatibilní s předchozími fázemi, čehož je dosaženo použitím aplikačních kontextů (AC) v TCAP, kde je pro každou fázi CAMEL definován zvláštní aplikační kontext.\n\nCAMEL fáze 1 sice definovala jen nejzákladnější služby pro řízení hovorů, ale zavedla také základní model hovoru (nebo základní model (stavů) volání, ) pro zprácování událostí v inteligentní síti (IN). Fáze 1 přináší schopnost gsmSCF blokovat hovory (ukončit hovor před jeho spojením), dovoluje pokračovat ve volání beze změn, nebo upravit omezený počet parametrů volání, než je mu dovoleno pokračovat. Entita gsmSCF zajišťovat provedení zadané akce, pokud dojde k určité události (vytvoření spojení a odpojení).\n\nFáze 1 byla definována v roce 1997 jako součást Release 96. V mobilních sítích je nasazována od roku 2001.\n\nCAMEL fáze 2 vylepšuje možnosti definované ve Fázi 1. Nově obsahuje následující vlastnosti:\n\n\nFáze 2 byla definována v roce 1998 v rámci 3GPP Release 97 a 98, ale zmínka o ní je již v Release 96.\n\nTřetí fáze CAMEL rozšiřuje možnosti fáze 2. Byly přidány následující funkce:\n\n\nFáze 3 byla vydána v roce 1999 v rámci 3GPP Release 99 a 4.\n\nČtvrtá fáze CAMEL je založena na schopnostech 3. fáze. Definuje následující funkce:\n\n\nCAMEL fáze 4 umožňuje, aby kromě kompletní podpory CAMEL fáze 3 byla podporována pouze omezená sada nových funkcí.\n\nFáze 4 byla vydána v roce 2002 jako součást 3GPP Release 5.\n\n"}
{"id": "1054498", "url": "https://cs.wikipedia.org/wiki?curid=1054498", "title": "Lapina jasanolistá", "text": "Lapina jasanolistá\n\nLapina jasanolistá (\"Pterocarya pterocarpa\", ale je široce používáno vědecké jméno \"Pterocarya fraxinifolia\") je listnatá opadavá dřevina z čeledi ořešákovité. Tato dřevina byla rozšířená hlavně v období třetihor.\n\nDruh je původní v kavkazském regionu, v Arménii, Ázerbájdžánu, Gruzii, Íránu, Rusku, Ukrajině a Turecku.\n\nPro rostlinu s označením \"Pterocarya pterocarpa\" je používáno více rozdílných názvů, například \"Juglans fraxinifolia\", \"Juglans pterocarpa\", \"Pterocarya caucasia\", \"Pterocarya sorbifolia\", \"Pterocarya dumosa\", \"Pterocarya spachiana\" nebo \"Wallia fraxinifolia\". AOPK ČR užívá i název paořech jasanolistý.\n\nStrom je jednodomý, roste do výšky 15-30m. Má krátký silný kmen. Kopinaté zpeřené listy mohou být delší než 60 cm. Na listu může být 7-27 lístků. Kvete v dubnu, samčí květy jsou silné, zelené a 7,5 - 12,5 cm dlouhé jehnědy. Samičí jsou méně husté jehnědy. Plody jsou zelené, okřídlené, oříšky přibližně 1,8 cm velké.\n\nLapina jasanolistá se pěstuje jako okrasná rostlina i v České republice. Je používána do skupin v parcích a volných krajinářských nebo nekomponovaných výsadeb. Preferuje slunečné polohy, ale snese i polostín. Na stanovišti je vhodná pro propustné vlhké půdy. Množí se semeny nebo řízky.\n\n"}
{"id": "1054513", "url": "https://cs.wikipedia.org/wiki?curid=1054513", "title": "Společensky prospěšné podnikání", "text": "Společensky prospěšné podnikání\n\nSpolečensky prospěšné podnikání (jinými slovy sociální podnikání) je označení pro podnikatelskou aktivitu, jejímž cílem je řešit společenský nebo environmentální problém. Podnikání zde slouží jako prostředek a primárním cílem není zisk, ale udržitelné řešení daného problému. Zisk je zpravidla investován zpět do rozvoje podniku.\n\nVýraz vychází z anglických pojmů \"Social Business\" a \"Social Entrepreneurship\". V českém prostředí bývá toto téma často spojováno s termínem „sociální podnikání“ nebo „sociální firma“ zaměstnávající osoby znevýhodněné na trhu práce. Inkluzivní přínos je jedním z možných aspektů společensky prospěšného podnikání, nikoliv však jediným.\n\nSpolečensky prospěšní podnikatelé se mohou realizovat například ve vzdělávání, v péči o zdraví, v ochraně životního prostředí, v boji s chudobou, při řešení energetických problémů, v ochraně lidských práv, při prosazování rovných příležitostí, v péči o znevýhodněné osoby apod.\n\nSociální podnikání ze své charakteristiky vyčnívá mezi pro-ziskovými formami podnikání. Jelikož sociální podniky existují primárně za jiným účelem než je generování zisku, lze je z hlediska cílů řadit do třetího sektoru mezi Nestátní neziskové organizace a Obecně prospěšné společnosti.\n\nZákladní principy společensky prospěšného podnikání formuloval například držitel Nobelovy ceny za mír Muhammad Yunus. O společensky prospěšném podnikání lze podle něj mluvit, pokud platí následující:\n\nSociální firma \nSociální firma má při svém podnikání za cíl zaměstnávat občany znevýhodněné na běžném pracovním trhu.\n\nKolektivní firma\nVýrobní družstvo\n\nAshoka\n\nAsociace společenské odpovědnosti\n\nByznys pro společnost\n\nEuropean Leadership & Academic Institute (ELAI)\n\nMezinárodní síť Impact Hub\n\nNadace VIA\n\nPeople – Planet – Profit\n\nPlatforma sociálních firem\n\nAkademie sociálního podnikání České spořitelny\n\nEFASI – Cena Nadace ERSTE za přínos sociální integraci\n\nLaboratoř Nadace Vodafone\n\nSocial Impact Award\n\nSozialMarie\n\nTechnologie pro společnost – Nadace Vodafone\n\nV českém prostředí již působí řada organizací, podniků, sociálních firem, družstev a iniciativ, které se snaží hledat řešení na problémy ve společnosti a životním prostředí a zároveň usilují o finanční soběstačnost. \n\n\n\n"}
{"id": "1054520", "url": "https://cs.wikipedia.org/wiki?curid=1054520", "title": "Schneider et Cie", "text": "Schneider et Cie\n\nSchneider et Cie nebo též Schneider-Creusot byl francouzský hutní a ocelárenský podnik, který se během druhé poloviny 19. století stal jednou z nejvýznamnějších evropských zbrojovek. Během druhé poloviny 20. století se postupně přeorientoval na oblast elektrotechnického průmyslu. Jeho současným nástupcem je koncern Schneider Electric. \n\nRoku 1836 zakoupili bratři Adolphe a Eugène Schneider doly na železnou rudu a hutě kolem východofrancouzského města Le Creusot. Rozvinuli jej na podnik specializovaný na produkci dělostřeleckých zbraní, dále výrobky v oblasti železnic a lodního stavitelství. \n\nBěhem 60. a 70. let 19. století bylo v oblasti výroby železa a oceli dosaženo významných pokroků. Eugènův syn, Henri Schneider, využil nové poznatky a začal vyrábět ocel vyšších kvalit. Schneiderovy inovace na poli metalurgie a výroby oceli, spolu s podporou francouzské vlády dopomohly podniku na jedno z předních míst v Evropě na poli strojírenství a výroby zbraní. Na přelomu století se Eugène Schneider II. zaměřil na zahraniční investice v oblasti důlního průmyslu, výroby elektřiny a oceli. Zbraně tvořily nejvýznamnější exportní artikl podniku.\n\nPo roce 1918 koncern Schneider rozšířil své obchodní a investiční zájmy do Německa a střední a východní Evropy. Mimo jiné se roku 1919 stal hlavním akcionářem Škodových závodů v Plzni, rozhodující podíl zde držel až do roku 1938. Konec této expanze přinesla až druhá světová válka.\n\nCharles Schneider, syn Eugèna II. se roku 1918 stal spoluředitelem společnosti. Roku 1923 jej jeho otec tohoto postu zbavil. Charles se do vedení vrátil až po otcově smrti v roce 1942.\n\nPo skončení druhé světové války musel koncern Schneider opět čelit obtížím s přechodem na civilní výrobu, avšak v této době ji usnadnila potřeba poválečné rekonstrukce Francie. Nový šéf společnosti Charles Schneider se zaměřil na postupný útlum zbrojní výroby ve prospěch civilní produkce. Společnost prošla roku 1949 reorganizací.\n\nNáhlá smrt Charlese Schneidera roku 1960 způsobila nástupnickou krizi. V tomto období byl koncern sužován úpadkem klíčových odvětví, jako bylo ocelárenství a loďařství. Roku 1969 byl vytvořen holding Schneider-Empain, post výkonného ředitele osadil baron Édouard-Jean Empain. Jím uskutečněná diverzifikace koncernu však nebyla zcela úspěšná. \n\nRoku 1981 se společnost zbavila všech aktivit, které nesouvisely s oborem elektrotechniky a automatizace. Schneider poté získal několik firem, které vytvořily jádro jeho současného nástupce. Byly to Merlin Gerin (1986), Télémécanique (1988), Square D (1991).\nOd roku 1999 nese koncern nový název Schneider Electric.\n\nVýrobní program koncernu Schneider zahrnoval dělostřelecké zbraně, tanky (mj. první francouzský tank Schneider CA1), lokomotivy, výrobní stroje aj.\n\n"}
{"id": "1054521", "url": "https://cs.wikipedia.org/wiki?curid=1054521", "title": "Henrik Ingebrigtsen", "text": "Henrik Ingebrigtsen\n\nHenrik Ingebrigtsen (* 24. února 1991, Stavanger) je norský atlet, mistr Evropy v běhu na 1500 metrů z roku 2012.\n\nV 21 letech zvítězil v běhu na 1500 metrů na mistrovství Evropy v Helsinkách v roce 2012. Ve stejné sezóně startoval na olympiádě v Londýně, kde v běhu na 1500 metrů skončil pátý. Na dalším evropském šampionátu v Curychu v roce 2014 vybojoval ve finále na 1500 metrů stříbrnou medaili. Ve stejném roce vytvořil svůj osobní rekord na této trati časem 3:31,46. Při svém třetím startu vybojoval bronzovou medaili v běhu na 1500 metrů, v závodě zvítězil jeho mladší bratr Filip.\n\n"}
{"id": "1054527", "url": "https://cs.wikipedia.org/wiki?curid=1054527", "title": "Plážový volejbal na Letních olympijských hrách 2012", "text": "Plážový volejbal na Letních olympijských hrách 2012\n\nTurnaj v plážovém volejbale na Letních olympijských hrách 2012 probíhal od 28. července do 9. srpna 2012. Ženy odehrály finálový zápas 8. srpna, muži o den později. Do turnaje se kvalifikovalo shodně 24 párů v každé kategorii (muži, ženy). Páry byly rozděleny do šesti skupin po čtyřech. Zápasy se hrály jednokolově systémem každý s každým. Dva nejlepší páry z každé skupiny postupovaly do vyřazovací části. Páry na třetích místech byly seřazeny do tabulky. Dva nejlepší páry postoupily do čtvrtfinále přímo, zbylé čtyři sehrály předkolo vyřazovací části.\n\nZápasy se hrály v areálu Horse Guards Parade v Londýně.\n\nNejúspěšnější zemí se staly Spojené státy americké, které ovládly ženské finále, získaly zlatou a stříbrnou medaili. Mezi úspěšné lze zařadit i Brazílii, která si odvezla bronz z ženské soutěže, v mužské soutěži získala stříbrnou medaili. Česká republika měla v tomto sportu trojnásobné zastoupení, jeden pár v mužské kategorii a dva páry v ženské soutěži. Ženský pár Kristýna Kolocová – Markéta Sluková byl hodnocen na děleném 5. místě.\n\nNa letních olympijských hrách se hrál plážový volejbal popáté (poprvé v roce 1996). \n\n"}
{"id": "1054533", "url": "https://cs.wikipedia.org/wiki?curid=1054533", "title": "Krásnoplodka Bodinierova", "text": "Krásnoplodka Bodinierova\n\nKrásnoplodka Bodinierova (\"Callicarpa bodinieri\") je rostlina, listnatá opadavá dřevina z čeledi hluchavkovité. Druh tvoří až 2,5 m vysoké keře. Pochází z Číny a pěstuje se jako okrasná rostlina i v ČR. Druh je používaný do skupin, ale především jako solitéra, dekorativní atraktivními plody během zimního období. Kvete od července do srpna, květy jsou výraznější až zblízka, narůžovělé. Preferuje slunečné polohy, propustné vlhké půdy. Množení semeny, řízky. Je pěstován kultivar 'Profusion'.\n\nKrásnoplodka Bodinierova pro dosažení dekorativního efektu vyžaduje plné slunce nebo světlé stanoviště. Vhodná je propustná, humózní až hlinitá půda, vlhká, nebo dobře zásobená vodou a živinami. Vyžaduje zimní přikrývku, může namrzat. Snáší pH půdy 5.6–7.5, tedy kyselé až neutrální. Snáší exhalace. Dobře snáší řez, ale většinou jej nevyžaduje, obvykle netrpí škůdci. Rozmnožuje se řízkováním bylinnými, nebo dřevitými řízky.\n\n\n \n"}
{"id": "1054542", "url": "https://cs.wikipedia.org/wiki?curid=1054542", "title": "Námořnictvo Rovníkové Guiney", "text": "Námořnictvo Rovníkové Guiney\n\nNámořnictvo Rovníkové Guiney je součástí ozbrojených sil státu Rovníková Guinea. Patří k malým námořnictvům a k roku 2008 ho tvořily pouze dva hlídkové čluny a 115 osob. Díky ekonomickému růstu země v posledních letech prochází její námořnictvo obdobím výrazné expanze. Námořnictvo získalo řadu nových plavidel a personálně posílilo na 200 osob. Stalo se druhým nejsilnějším námořnictvem po Nigérii ze zemí centrální Afriky.\n\nMezi hlavní cíle námořnictva patří protipirátské operace v Guinejském zálivu a ochrana zařízení pro těžbu ropy a zemního plynu. Hlavní základny námořnictva jsou Malabo a Bata.\n\nRovníková Guinea získala nezávislost roku 1968. Několik následujících dekád bylo její námořnictvo velmi slabé a čítalo jen několik plavidel k hlídkování. Nejprve získalo jeden torpédový člun sovětského Projektu 183 a strážní člun typu \"Poluchat\". Oba již byly vyřazeny. V roce 1986 byl v Nigérii zakoupen hlídkový člun \"Rio Wele\" a roku 1988 řady námořnictva rozšířil v USA zakoupený hlídkový člun \"Isla de Bioko\". Tato plavidla tvořila jedinou výzbroj námořnictva až po počátku nového tisíciletí.\n\nObjev bohatých ložisek nerostů v šelfu Rovníkové Guineje podpořil ekonomický růst této země a umožnil výrazný rozvoj jejího námořnictva. Z Izraele byly roku 2005 dodány dva hlídkové čluny třídy \"Shaldag\" Mk.II a v roce 2011 dva hlídkové čluny třídy \"Kié-Ntem\" (typ OPV 62 založený na trupech raketových člunů třídy \"Sa'ar 4.5\"). ČLR dodala roku 2009 výsadkovou loď \"Salamandra\" typu roll-on/roll-off o délce přes 91 metrů.\n\nZ Bulharska byly získány fregata \"Wele Nzas\", korveta \"Bata\" a dvě hlídkové lodě PV50. Konstrukce těchto čtyř plavidel byla navržena ukrajinskou konstrukční kanceláří Issledovatělsko-projektnyj centr korablesroje se sídlem v Nikolajevu, přičemž plavidla prodávala nastrčená britsko-ukrajinsko-turecká společnost Fast Naval Craft Supplies. Objednané válečné lodě pak byly postaveny bulharskou loděnicí MTG Dolpfin ve Varně jako civilní plavidla s falešnými jmény, určením i odběrateli a dokončeny až v přístavu Malabo v Rovníkové Guineji. Například fregata \"Wele Nzas\" tak byla postavena jako záchranné plavidlo \"Savior\".\n\n\n\n\n\n\n"}
{"id": "1054546", "url": "https://cs.wikipedia.org/wiki?curid=1054546", "title": "Rjógo Narita", "text": "Rjógo Narita\n\nRjógo Narita ( \"Narita Rjógo\") (* 30. května 1980 Tokio) je japonský spisovatel, známý především pro autorství knih, mang a seriálů ze svého \"Naritaverse\". Jeho černohumorná knižní krimi série \"Baccano!\" získala zlato na prestižní japonské soutěži Dengeki Novel Prize. Série byla roku 2006 převedena do formy televizního seriálu.\n\n"}
{"id": "1054548", "url": "https://cs.wikipedia.org/wiki?curid=1054548", "title": "Římskokatolická farnost Přední Výtoň", "text": "Římskokatolická farnost Přední Výtoň\n\nŘímskokatolická farnost Přední Výtoň je územním společenstvím římských katolíků v rámci českokrumlovského vikariátu českobudějovické diecéze.\n\nObec Přední Výtoň je poprvé připomínána v roce 1377. Od roku 1386 v místě působili paulíni, kteří si při místním kostele sv. Filipa a Jakuba postavili malý klášter (papež Inocenc VIII. odpustky pro ty, kdo do Výtoně vykonají pouť a přispěje na stavbu). V první čtvrtině 16. století začal řád paulínů v místě upadat a roku 1548 byla jejich komunita rozpuštěna. Areál kostela a kláštera převzali vyšebrodští cisterciáci. V roce 1786 byla v místě zřízena lokálie, povýšená v roce 1861 na samostatnou farnost. V letech 1883–1886 byl areál kostela renovován. Roku 1945 zabrala celý areál armáda.\n\nPo napuštění lipenské přehradní nádrže je klášterní areál těsně nad vodní hladinou. V letech 1994–1995 byl kostel s bývalým klášterem (z kláštera se dochovaly pouze dvě místnosti, z nichž jedna bývala kdysi refektářem) renovován. Farnost byla přičleněna ex currendo k Vyššímu Brodu. Kostel je majetkem církve, bývalý klášter patří státu.\n\n"}
{"id": "1054550", "url": "https://cs.wikipedia.org/wiki?curid=1054550", "title": "Koen Casteels", "text": "Koen Casteels\n\nKoen Casteels (* 25. června 1992, Bonheiden, Belgie) je belgický fotbalový brankář, který hraje v klubu VfL Wolfsburg.\n\nZačínal v belgickém klubu KAC Betekom, poté hrál za KRC Genk. V letech 2011–2015 hrál v německém klubu TSG 1899 Hoffenheim, za rezervu i za první tým. V lednu 2015 přestoupil do VfL Wolfsburg, který ho obratem poslal na hostování do Werderu Brémy.\n\nPůsobil v mládežnických reprezentacích Belgie od kategorie U15.\n\n"}
{"id": "1054554", "url": "https://cs.wikipedia.org/wiki?curid=1054554", "title": "French Open 2006 – mužská dvouhra", "text": "French Open 2006 – mužská dvouhra\n\nDo soutěže mužské dvouhry na pařížském French Open 2006 nastoupilo sto dvacet osm tenistů. Z kvalifikačního turnaje postoupilo osmnáct hráčů, z toho šestnáct po výhrách ve třech kvalifikačních kolech a dva jako tzv. šťastní poražení. Obhájcem titulu byla španělská světová dvojka Rafael Nadal.\n\nNejvýše nasazený Švýcar Roger Federer se mohl stát prvním tenistou od Australana Roda Lavera, který v roce 1969 vyhrál všechny čtyři Grand Slamy bez přerušení. V mužském tenise tohoto výkonu ještě dosáhl Američan Don Budge.\n\nBasilejský rodák a první hráč světa měl v držení tituly z Wimbledonu 2005, US Open 2005 i Australian Open 2006. Od vyrovnání rekordního zápisu jej dělil jediný zápas, a to prohrané pařížské finále s Rafaelem Nadalem, které Španěl získal po setech 1–6, 6–1, 6–4 a 7–6. Přesto se Federer stal vedle Andreho Agassiho druhým aktivním hráčem okruhu, kterému se podařilo probojovat do finále všech čtyř Grand Slamů. Rafael Nadal si obhajobou připsal druhý grandslamový titul kariéry.\n\nV hlavní grandslamové soutěži se poprvé představil Argentinec Juan Martín del Potro, budoucí vítěz US Open.\n\n"}
{"id": "1054557", "url": "https://cs.wikipedia.org/wiki?curid=1054557", "title": "Katvalda", "text": "Katvalda\n\nKatvalda (1. století) byl markomanský vůdce, který v roce 18 ovládl Marobudovu říši, když sesadil markomanského krále Marobuda z trůnu. \n\nInformace o Katvaldovi se dochovaly v análech římského historika Cornelia Tacita. Katvalda byl ve sporu s Marobudem a tak žil v exilu mezi Góty. Po bitvě v Teutoburském lese zahájil římský vojevůdce Germanicus tažení do Germánie na východ od Rýna s cílem pomstít porážku Varových legií Arminiem, v důsledku toho rostly obavy mezi germánskými kmeny, hlavně Góty. Této situace využil vlivný Říman Drusus Caesar k rozsévání nesvárů mezi Góty a popuzování ke zničení Marobudovy říše, která byla po bitvě s Arminiem oslabená. V roce 18 Katvalda získal pomocí korupce na svou stranu gótské šlechtice a vrátil se s \"velkou silou\" do Marobudovy říše, zaútočil na pevnosti a sesadil Marobuda. V říši nalezl mnoho bohatství nahromaděné plundrováním okolních kmenů Svébů a také okrádáním obchodníků z římských provincií, kteří přicházeli do říše kvůli svobodě obchodu a kvůli touze zbohatnout. Marobud unikl do římské provincie Noricum a odtud do Ravenny.\n\nKatvaldu krátce po obsazení Marobudovy říše v roce 19 porazil Vibilius, král Hermundurů. Katvalda byl stejně jako Marobud nucen hledat útočiště v Římském impériu. Odešel do Fora Julii v provincii Gallia Narbonensis. Aby Barbaři, kteří ve vládě následovali Marobuda a Katvaldu, již nenarušovali severní část řimské provincie Noricum, rozhodli se Římané území za Dunajem mezi řekami Marus a Cusus svěřit jejich spojencům Kvádům a vládou pověřili Vannia.\n"}
{"id": "1054560", "url": "https://cs.wikipedia.org/wiki?curid=1054560", "title": "Diecéze quimpersko-léonská", "text": "Diecéze quimpersko-léonská\n\nDiecéze Quimper (-Léon) (lat. \"Dioecesis Corisopitensis (-Leonensis)\", franc. \"Diocèse de Quimper et Léon\") je francouzská římskokatolická diecéze. Leží na území departementu Finistère, jehož hranice přesně kopíruje. Sídlo biskupství i katedrála Saint-Corentin de Quimper se nachází v Quimperu. Diecéze Quimper je součástí církevní provincie Rennes.\n\nOd 7. prosince 2007 je diecézním biskupem Mons. Jean Le Vert, který je od 12. května 2014 postaven mimo biskupskou službu, a proto je zastupován apoštolským administrátorem Mons. Philippem Gueneleyem.\n\nBiskupství bylo v Quimperu založeno v průběhu 5. století. V důsledku konkordátu z roku 1801 byly zrušeny diecéze Saint-Pol-de-Léon a Tréguier, jejichž území bylo z části včleněno do území diecéze Quimper.\n\nDne 23. listopadu 1853 byl změněn název diecéze na \"Quimper-Léon\".\n\n\n"}
{"id": "1054561", "url": "https://cs.wikipedia.org/wiki?curid=1054561", "title": "French Open 2006", "text": "French Open 2006\n\nFrench Open 2006 byl 105. ročník druhého tenisového grandslamu sezóny, konaný v rozmezí 28. května až 11. června 2006. Představoval jediný major hraný na antukovém povrchu, když probíhal na otevřených dvorcích Stade Roland-Garros v 16. městském obvodu francouzské metropole Paříži. Do historie vstoupil jako první grandslam, který začal v neděli.\n\nTurnaj organizovaly Mezinárodní tenisová federace a francouzský tenisový svaz Fédération Française de tennis. Řadil se do kalendáře profesionálního okruhu mužů ATP Tour 2006 i žen WTA Tour 2006.\n\nSinglové tituly obhajovali Španěl Rafael Nadal, který opět triumfoval a Belgičanka Justine Henin-Hardenneová, jež vítězný pohár vyhrála také.\n\nPodruhé od roku 1985 se všichni čtyři nejvýše nasazení hráči v mužské dvouhře Grand Slamu probojovali do semifinále. Tato situace zopakovala až na French Open 2011.\n\n\n\n\n\n\n\n\n\n\n \n"}
{"id": "1054563", "url": "https://cs.wikipedia.org/wiki?curid=1054563", "title": "Diecéze saintbrieucká", "text": "Diecéze saintbrieucká\n\nDiecéze saintbrieucká (-tréguierská) (lat. \"Dioecesis Briocensis (-Trecorensis)\", franc. \"Diocèse de Saint-Brieuc et Tréguier\") je francouzská římskokatolická diecéze. Leží na území departementu Côtes-d'Armor, jehož hranice přesně kopíruje. Sídlo biskupství i katedrála Saint-Étienne de Saint-Brieuc se nachází v Saint-Brieuc. Diecéze Saint-Brieuc je součástí renneské církevní provincie.\n\nOd 20. srpna 2010 je diecézním biskupem Mons. Denis Moutel.\n\nBiskupství bylo v Saint-Brieuc zřízeno v průběhu 5. století. V důsledku konkordátu z roku 1801 byly zrušeny diecéze dolská, saintmaloská a tréguierská, jejichž území bylo z části včleněno do diecéze saintbrieucké.\n\nDne 23. ledna 1852 byl změněn název diecéze na \"Saint-Brieuc-Tréguier\".\n\n\n"}
{"id": "1054564", "url": "https://cs.wikipedia.org/wiki?curid=1054564", "title": "Bumperball", "text": "Bumperball\n\nBumperball je nafukovací balón, strukturou podobný zorbingu, sloužící k narážení a k akrobatickým prvkům, jako jsou kotouly, přemety a podobně. Na rozdíl od zorbingové koule se bumperball navléká na tělo a hlavu sportovce a nohy zůstávají volné.\n\nTento druh náčiní pochází z Nového Zélandu, kde se začal vyvíjet v roce 2009 jako modifikace klasické zorbové koule. Od té doby je využíván k bezpečným adrenalinovým zážitkům pro všechny věkové kategorie. Účastníci jsou chráněni i proti nárazům v plné rychlosti a rizika jsou tak minimální.\n\nNejtypičtější aktivitou je takzvaný Bumper fotbal, kde v těchto koulích hrají dva týmy hru podobnou fotbalu s výrazně zjednodušenými pravidly. Oficiální pravidla nebyla nikdy stanovena, jelikož existuje velké množství programových variací her i technických provedení Bumperballů. Standardně tak výsledná forma závisí na kreativitě pořadatele. Fotbalové turnaje s bumperballem se hrají jako doprovodný program při různých festivalech či tento netradiční sport slouží k přilákání zájmu veřejnosti na charitativní akce.\n\nV České republice je Bumperball rozšířen formou turnajů pro veřejnost, jako teambuildingový nástroj i jako zábava na dětských dnech a propagačních akcích.\n\n"}
{"id": "1054573", "url": "https://cs.wikipedia.org/wiki?curid=1054573", "title": "Diecéze vanneská", "text": "Diecéze vanneská\n\nDiecéze Vannes (lat. \"Dioecesis Venetensis\", franc. \"Diocèse de Vannes\") je francouzská římskokatolická diecéze. Leží na území departementu Morbihan, jehož hranice přesně kopíruje. Sídlo biskupství i katedrála Saint-Pierre de Vannes se nachází ve Vannes. Vanneská diecéze je součástí církevní provincie Rennes.\n\nOd 28. června 2005 je diecézním biskupem Mons. Raymond Centène\n\nBiskupství bylo ve Vannes zřízeno v průběhu 5. století. V důsledku konkordátu z roku 1801 bylo zrušeno biskupství v Saint-Malo. jehoý území bylo z části včleněno do vanneské diecéze.\n\nDiecéze Vannes je sufragánem arcidiecéze Rennes.\n\n\n"}
{"id": "1054576", "url": "https://cs.wikipedia.org/wiki?curid=1054576", "title": "Parník Primátor Dittrich", "text": "Parník Primátor Dittrich\n\nParník Primátor Dittrich, dobovým pravopisem Primator Dittrich, (od roku 1937 nesl jméno Vyšehrad, od roku 1942 Chrudim a od roku 1945 opět Vyšehrad) byl kolesový parník Pražské paroplavební společnosti (PPS). Na Vltavu byl poprvé spuštěn v roce 1891. Jméno získal podle bývalého pražského primátora a předsedy PPS Františka Dittricha.\n\nKvůli nehodě parníku \"František Josef I.\", kdy došlo k výbuchu parního kotle (1898), nechala PPS u svých lodí vyměnit závadný typ kotlů. \"Primátor Ditrich\" se této modernizace dočkal v roce 1900. V roce 1951 byl parník vyřazen z provozu. Už nepojízdný pak v 60. letech sloužil pod jménem \"Maxim Gorkij\" u Císařské louky jako klubovna Domu pionýrů a mládeže.\n\nV roce 1902 vedla trasa plavby z Prahy a končila ve Štěchovicích.\n\n"}
{"id": "1054578", "url": "https://cs.wikipedia.org/wiki?curid=1054578", "title": "Apohely", "text": "Apohely\n\nApohely (nebo také Atirova skupina podle prvního pojmenovaného asteroidu) je skupina planetek, jejichž celá oběžná dráha leží uvnitř dráhy Země. Je známo celkem 20 takových těles. První z nich bylo těleso 1998 DK objevené v roce 1998; první potvrzenou byla planetka 163 693 Atira z roku 2003. \n\nApohely jsou planetky, jejichž afélium, tedy nejvzdálenější bod oběžné dráhy, je menší než perihélium Země (nejmenší vzdálenost Země do Slunce), což je 0,983 AU. Znamená to, že nikdy nekříží dráhu Země. Perihelium těchto planetek je různé: některé obíhají pouze mezi dráhou Země a Merkuru a kříží tak dráhu Venuše jako např. 163693 Atira. Jiné však mají perihelium blíže Slunci a překračují tak i dráhu Merkuru. Nejextrémnější je planetka 2007 EB, která se ke Slunci přibližuje až na 0,116 AU, tedy 17,4 milionu km.\n\nObvykle jsou zařazovány mezi blízkozemní planetky. Někdy v ní tvoří samostatnou skupinu, jindy jsou řazeny do Atenovy skupiny.\n\nV listopadu 2017 bylo známo celkem 16 těles z této skupiny. U pěti z nich se podařilo dostatečně přesně určit dráhu, takže již dostaly definitivní číselné označení.\nPředpokládá se, že těchto planetek je mnohem více, avšak vzhledem k tomu, že jejich maximální úhlová vzdálenost od Slunce je velmi malá, jsou jen obtížně pozorovatelné. \n\nÚdaje jsou k 1. 1. v daném roce.\n\n"}
{"id": "1054579", "url": "https://cs.wikipedia.org/wiki?curid=1054579", "title": "Primus (firma)", "text": "Primus (firma)\n\nPrimus AB je švédská společnost se sídlem ve Stockholmu, vyrábějící zařízení pro outdoorové aktivity, například plynové hořáky, radiátory či vařiče.\n\nFirma byla založena v roce 1892 Fransem Wilhelmem Lindqvistem a Johanem Viktorem Svensonem. Dnes je součástí společnosti Fenix Outdoor AB. Vařič Primus byl prvním přenosným petrolejovým vařičem na světě.\n\nPrvní kusy kupovaly hlavně ženy, které prodávaly na pouličních trzích ve Stockholmu. Později ale výrobek objevili také dobrodruzi, kteří vařič využívali během svých expedic. Například to byli Salomon August Andrée při pokusu o dobytí Severního pólu. Vařič Primus si s sebou nesl také Roald Amundsen při dobývání Jižního pólu v roce 1911. A v roce 1953 spoléhali na vařič Primus Edmund Hillary a jeho šerpa Tenzing Norgay při výstupu na horu Mount Everest.\n\nFirma v současné době vyrábí také svítilny, termosky, jídelní příbory a další. Hořáky se vyrábějí v továrně Primus v estonském Tartu. Výrobky značky Primus jsou prodávány v 70 zemích celého světa.\n\n"}
{"id": "1054580", "url": "https://cs.wikipedia.org/wiki?curid=1054580", "title": "US Open 2004 – mužská dvouhra", "text": "US Open 2004 – mužská dvouhra\n\nDo soutěže mužské dvouhry na newyorském US Open 2004 nastoupilo sto dvacet osm tenistů. Z kvalifikačního turnaje postoupilo osmnáct hráčů, z toho šestnáct po výhrách ve třech kvalifikačních kolech a dva jako tzv. šťastní poražení. Obhájcem titulu byla americká světová dvojka Andy Roddick, který podlehl ve čtvrtfinále švédskému hráči Joachimu Johanssonovi.\n\nPremiérový titul na US Open vyhrál první hráč světa Roger Federer. Stal se tak desátým tenistou, jenž dokázal získat tři grandslamy během jediné sezóny. Ve čtvrtfinále svedl dramatický boj proti dvojnásobnému šampiónu turnaje Andremu Agassimu. Rozhodoval až pátý set, jenž získal ve svůj prospěch a po výsledku 6–3, 2–6, 7–5, 3–6 a 6–3, prošel mezi poslední newyorskou čtyřku.\n\nV semifinále Federer neztratil ani jeden set s Britem Timem Henmanem. Ve finále pak zdolal šampiona z roku 2001 Lleytona Hewitta z Austrálie, kterému v jednom z nejjednoznačnějších finále uštědřil dva „kanáry“ 6–0, 7–6 a 6–0. V historii newyorského grandslamu tak poprvé od roku 1884 hráč vyhrál dva finálové sety bez ztráty gamu.\n\n"}
{"id": "1054581", "url": "https://cs.wikipedia.org/wiki?curid=1054581", "title": "Boží hrob", "text": "Boží hrob\n\nBoží hrob je označení hrobu poblíž popraviště na Golgotě, do kterého bylo podle evangelií uloženo tělo Ježíše Krista po jeho ukřižování a ze kterého třetího dne vstal z mrtvých. Podle tradice se nachází uvnitř baziliky Božího hrobu v Křesťanské čtvrti Jeruzaléma.\n\nBoží hrob je také název pro zobrazení tohoto hrobu, zejména v podobě stavbičky (kaple Božího hrobu) napodobující svatyňku uvnitř jeruzalémského chrámu nebo plastickým zpodobnění skalního hrobu s Ježíšem vystavovaného od středověku v katolických kostelích o Velikonocích.\n\nPodle evangelií se jednalo o nový hrob Josefa Arimatejského, který si od Piláta vyžádal Ježíšovo tělo, a byl vytesaný do skály v zahradě, která se nacházela v místech ukřižování. Ježíšovo tělo bylo ošetřeno mastmi a zabaleno do pláten a vchod do hrobu uzavřen velkým kamenem. Pilát nechal vchod zapečetit a strážit, aby zabránil Ježíšovým příznivcům tajně tělo odnést a falešně oznamovat jeho vzkříšení.\n\nV neděli, po sobotním svátku, byl nalezen odvalený kámen a prázdný hrob. Detaily líčení se v jednotlivých evangeliích různí. Prázdný hrob nalezla Marie z Magdaly, případně s dalšími ženami, které přišly zaopatřit tělo vonnými mastmi. V hrobě se nalézalo jen plátno, ve kterém bylo tělo zabaleno, a zjevil se anděl nebo dvojice andělů, kteří zvěstovali Ježíšovo vzkříšení. Podle Janova evangelia prohlédli hrob Petr a milovaný učedník (tradičně Jan Evangelista) a Marii se u hrobu kromě andělů zjevil i sám Ježíš, ještě před svým nanebevstoupením. \n\nBoží hrob měl být objeven v Jeruzalémě na začátku 4. století zásluhou svaté Heleny, která měla též objevit Pravý kříž. První chrám nad hrobem postavil její syn, císař Konstantin a stal se od té doby poutním místem. Místo bylo opakovaně poničeno a přestavováno, dnešní chrám je výsledkem rekonstrukce po požáru v 19. století.\n\nBoží hrob se nachází v malé svatyni, tzv. edikule, uvnitř chrámu. Vlastní hrob sestává ze dvou prostor (kaplí). Přední je \"Andělská kaple\" s kamenem, který má být fragment kamene uzavírající hrobku a na kterém dle evangelií seděl anděl zvěstující Ježíšovo vzkříšení. Druhá místnost je vlastní pohřební komora, kde mělo být uloženo Ježíšovo tělo.\n\nBoží hrob je název symbolického zpodobnění Kristova hrobu, které se v katolické církvi tradičně staví v kostelích každoročně o Velikonocích. Do něj se obvykle po skončení velkopátečních obřadů, popřípadě už po přijímání na Zelený čtvrtek ukládá eucharistie. V Bílou sobotu u něj věřící drží stráž – takzvané bdění.\n\n\n"}
{"id": "1054589", "url": "https://cs.wikipedia.org/wiki?curid=1054589", "title": "Ivan Popovič", "text": "Ivan Popovič\n\nIvan Popovič (* 16. října 1944 Bánovce nad Ondavou) je slovenský režisér, scenárista, spisovatel, animátor, výtvarník, karikaturista a ilustrátor.\n\nNarodil se v Bánovcích nad Ondavou, ale o tři dny musel své rodiště opustit, protože jeho rodinu evakuovali před postupujícím frontou. Vyrůstal v Hniezdném, do školy chodil v Kežmarku. Už v dětství inklinoval ke kreslení, přičemž jako třináctiletý dostal svůj první honorář za novinovou kresbu a jako šestnáctiletý v Čechách poprvé vystavoval. Po ukončení studia geografie a kartografie na košické Vyšší průmyslové škole stavební a zeměměřičské v roce 1962 se původní profesí věnoval jen krátce. Pracoval jako kreslič, později jako revizor map v kartografické a reprodukčním ústavu v Modre-Harmonii. Jeho ambice studovat animace Vysoké škole uměleckého průmyslu v Praze zůstala nenaplněná a tak se počátkem roku 1963 zaměstnal jako výtvarný redaktor mládežnického vydavatelství Smena. O tři roky později se rozhodl zanechat i toto působiště a svůj talent dále rozvíjel už jen jako svobodný umělec \"na volné noze\".\n\nOd poloviny šedesátých let se věnuje rozličným uměleckým disciplínám podle vlastních priorit a aktuálních možností. Účast na semináři o animovaném filmu v roce 1964 ho přivedla k vzniku jeho prvního krátkometrážního filmu \"Pingvin\".\n\n\n\n\n\n\n\n"}
{"id": "1054590", "url": "https://cs.wikipedia.org/wiki?curid=1054590", "title": "Slovenský animovaný film", "text": "Slovenský animovaný film\n\nSlovenský animovaný film je významná součást slovenské kinematografie.\n\nAnimovaný film na Slovensku se zrodil v roce 1965. Tehdy vznikla ve Studiu krátkého filmu v Bratislavě samostatná tvořivá skupina. Ta měla v plánu realizovat animované filmy s použitím kreslené a papírové techniky. Při jejím vzniku stál Viktor Kubal (1923-1997), který působil jako scenárista, výtvarník, animátor a režisér. Byl tvůrcem prvního animovaného slovenského filmu \"Studna lásky\" z roku 1943, natočeného v ústavu pro tvorbu učebních pomůcek Školfilm. Jedná se o zakladatelský čin v animované tvorbě na Slovensku, kresbou připomíná americkou animaci. Děj se obrací na legendu o kopání studny na Trenčínském hradě v době tureckých nájezdů. V roce 1945 díky Benešovu znárodňovacímu dekretu vznikla filmová instituce s programem realizace hraných dokumentárních a zpravodajských filmů, ale animovaný film v tomto programu zahrnut nebyl.\n\nV době vzniku české animace mladí grafici a trikaři natočili kolektivní dílo \"Pinguin\" (1964), Kubal přispěl krátkými kreslenými šoty ve filmovém týdeníku, s ústřední postavou pana Homa. Kubal se zabýval životním prostředím ve filmu \"Zem\" (1966), jehož zpracování patřilo ke špičce světové animace. O animaci se zajímala televize a tak začaly vznikat televizní pohádky. Svou tvorbu zahájili Ivan Popovič a Jaroslava Havettová, spolu natočili film \"Socha\" (1970). Sochař hledá v kameni sochu, protože už Michelangelo řekl, že socha je ukryta v každé skále. Havettová zde kritizuje dogmatismus. Potřebné bylo v dílech v této represivní době použití symboliky a významů namísto přímočarosti.\n\nSedmdesátá léta byla složitým obdobím ve společnosti, kdy se povolovala angažovanost pouze do určité přísně vymezené míry. Animovaný film, protože pracoval s výtvarným materiálem, měl pozici o to těžší. Negativní přijímaný byl černý humor, absurdita, nadsázka, čili prostředky jemu vlastní. Některé filmy se dostali do trezoru, jako například \"Oko\" (režie Juraj Bindzár), plného symbolů, připomínajících hákové kříže a srpy a kladiva. Film byl na dvě desetiletí uložen do trezoru. Přesto pozorujeme spoločenskokritický pohyb v animované tvorbě 70. let.\n\nV plodných sedmdesátých a osmdesátých letech natočil sérii o \"Jankovi hrášku\" (1972-1986), ovlivněného folklórem a lidovými motivy. Využil tu už svou fantazii, když se postupně více odchyloval od předlohy. Lidový hrdina Jánošík se objevuje v díle \"Zbojník Jurko\" (1976), jehož tvořil dva roky. Jedná se o ryze autorský film, lidové písně transformoval do filmu skladatel Juraj Lexmann. Kubal se v 70. letech vyhýbá sentimentalitě, naopak využívá dějovou zkratku, je parodicky a ironický. Nejprodávanějším Slovenské filmem se stal \"Šachy\" (1973). Je to reakce na domácí společenské vztahy, kde je zobrazen člověk jako pěšák. Politicky laděné jsou i filmy \"Kino\" (1977) a \"Žebřík\" (1978). Dále natočil filmy \"Prezent\" (1976) a \"Jedináček\" (1979). Kubalovy hrdiny můžeme nazvat dětmi své doby.\n\nOsmdesátá léta nazýváme zlatým obdobím slovenského animovaného filmu. Nastal příklon k společensky závažným tématům, což se týkalo i animace. Významným tvůrcům patřila v této dekádě Jaroslava Havettová (nar. 1942). Oproti Kubalovi se vyznačovala jinou, svéráznou poetikou. Její díla jsou charakteristická zevšeobecňováním morálních problémů jednotlivce a společnosti. Například zkoumala fatální lidské situace prostřednictvím tužky, věšáku, šatů a zápalek v díle \"Kontakty\" (1980). Ostře satiricky vyznívá film \"Proč máme slepice\" (1986), kde hrdina ničí vše živé kolem sebe a obrací se na své ego. Satirický je i \"Úděl\" (1988), připravený v koprodukci s pražským studiem, jako animátoři zde spolupracovali Ľ. Pavolovová a M. Kimlička podle předloh výtvarnice Z. Vorlíčkové, hudbu složil Dežo Ursíny. Je považován za nejvyhrocenější Havettové film. Tragikomicky působí zase film \"Nápověda\" (1984).\n\nV polovině 80. let se prosazuje třetí generace tvůrců. Ta si rychle osvojila animátorskou profesi. Jejich ústředním tématem byla reflexe pocitů mladého člověka ve společnosti a její slabiny. Nejvýraznějším představitelem byl Ondrej Slivka (nar. 1959) a jeho film \"Kdybych byl ptáčka\" (1986). Používá tu počítačovou grafiku a má ekologický charakter, poukazuje na problém sebezničení člověka. Film \"Deštník\" (1984) se zabývá fetišismem techniky. Byrokratismem se zabývá ve snímku \"Celine\" (1989).\n\nZa malé veledílo je považován film \"Na pravé poledne\" (1988), odkazující na slavný stejnojmenný western. Odehrává se v jednom úřadě, kde došel inkoust. Kubal se při animaci inspiroval kubismem, používá ironický nadhled a kritiku byrokracie. Podobně vyznívá i politicky laděný \"Idol\" (1989), v němž hrdina odkopává z vysoké skály bustu státníka. Kubal se zde začíná vyrovnávat s novou porevoluční realitou. Ostatní Kubalová tvorba 80. let je uvedena v kapitole Tvorba pro děti.\n\nV roce 1991 dochází ke zrušení monopolní instituce Slovenské filmové tvorby, což má velké následky. O animovanou tvorbu nadále zajímala pouze Slovenská televize. Ta společně s osvědčenými tvůrci se stále věnuje večerníčkovým tvorbě. Další skupina animátorů pracuje na reklamách, nebo pro zahraniční produkce. Postupně se vyměnila generace tvůrců a přetrhly se partnerské vztahy s českými studiemi. Zavedené mezinárodní festivaly Cena Dunaje a Bienále animace Bratislava jsou orientovány na dětskou tvorbu.\n\nV roce 1993 na Slovensku otevřeli na Filmové a televizní fakultě VŠMU v Bratislavě Katedru animované tvorby. Jako pedagogové zde působili významní tvůrci animovaných filmů. Tak se začala psát nová kapitola dějin kinematografické animace na Slovensku. Studenti 90. let patří k první generaci tvůrců, využívajících klasické animační techniky. Tato skupina začala po studiu zakládat vlastní studia. Ivana Laučíková založila produkční společnost Feel me film. Michal Struss založil studio Plaftik.\n\nDokumentarista Martin Šindelka natočil animovaný 11 minutový dokumentární experiment \"Velká potřeba\" (1992). Byl pořízen technikou pixilaci. Televizní animovaná produkce je nevyrovnaná. V roce 1992 zaniká kolibské studio Animofilm, některé projekty z něj přecházejí do televize, jak \"Pohádky z celého světa\" (1994 Monika Trajterová, Tomáš Čepek), nebo \"Bratislavské pohádky\" (1995 Švestka). Ten je vrcholem televizní animované produkce. Natočila se rozsáhlá série \"Jurošík\" (1992 Jaroslav Beran) pro dětského diváka. Mezi další díla patří Drotárska pouť (1992, Helena Slavíková-Rabárová), nebo série Hliněné pohádky (1995, František Jurisic). Jana Blechová, Marián Jaššo, Jaroslav Beran (studio Animoline), Ivan Popovič (studio My Studio) se věnují reklamám.\n\nVŠMU kolem roku 2001 škola přestala natáčet studentské filmy na filmovou surovinu. Těchto animátorů nazýváme druhou generací absolventů. Druhou generaci VŠMU představují hlavně animátoři aktivní v organizování mezinárodního festivalu animovaných filmů Fest Anča v Žilině, například Andrej Kolenčík, Peter Budinský, Alice Gurínová a Michaela Čopíková, která založila spolu se studentkou z VŠVU Veronikou Obertová studio OVE Pictures. Společným znakem této generace animátorů je intermedialita. Využívají estetiku videoher. Ivan Popovič od roku 2001 vyrábí seriál pro děti \"Mít tak o kolečko víc\". V současnosti se připravuje první dlouhometrážní animovaná snímek \"Království času\" vycházející z Dobšinského pohádek. V současnosti podporuje finančně animovanou tvorbu Audiovizuální fond. Animací se věnuje od roku 2010 odborný časopis \"Homo Felix\"- jeho koncept obsahově zastřešuje oblast výroby, distribuce a prezentace animovaných děl, reflexi jejich kvality a rovněž nabízí prostor studiím, státem a jiným odborným textem o historii a teorii animace.\n\nNa Slovensku začaly po roce 2000 vznikat krátkometrážní animované filmy. Ty však mají slabší komerční potenciál. I proto na Slovensku dnes neexistuje člověk, kterého by živila jen autorská animátorská práce. Jako první se dostal do povědomí veřejnosti dnes Michal Struss. V roce 2000 ho za jeho film \"V kostce\" nominovali na studentského Oscara. Film Ivany Laučíkovej \"Poslední autobus\" (2011) vyhrál Grand Prix na Á-čkových festivalu krátkých filmů v Tampere. Společnost Ove pictures založili dvě 27leté režisérky Michaela Čopíková a Veronika Obertová. První natočila oceňovaný film \"About socks and love\", druhá \"Viliam\" a společný film \"Dust and Glitter\" (2001). Autoři Jakub Kroner a Martin Capovčák vyvorili první slovenský animovaný sitcom pro televizi JOJ \"Lokal TV\" (2011). Katarína Kerekešová připravuje v roce 2015 dokončit novou večerníčkovým sérii \"Mimi a Líza\".\n\nSlovenská animace byla vždy silně orientována na dětského diváka. Představovaly zhruba dvě třetiny celkové produkce. Nejvýznamnějším autorům pro děti v rámci animace byl Viktor Kubal. Kromě \"Janka Hraška\" natočil \"Příběhy z Kocourkova\", \"Dobrodružství Panáka z křižovatky\", \"Janíka na cestě\". Kubal počítal s dětskou inteligencí a fantazií. Dětem je určena i \"Krvavá paní\" (1980), kde je vidět vysoké mistrovství tvůrce při práci s detailem, hlukem a hudbou. \"Marcipánová komedie\" (1987) je parafráze na pohádku o Jankovi a Mařence. Osobité místo má i seriál \"O Miminku\" (1987-1990), na kterém se režijně podíleli Vladimír Malík z bratislavského studia a Pence Kunčev ze Sofie. Významné místo v tvorbě pro děti zastupovali večerníčky České televize. Pracovali na nich mnozí režiséři a animátoři jako M. Trajterová, D. Bučanová, O. Potroková, J. Beran, J. Blechová, M. Jaššo, Z. Vejchodská nebo V. Takáčová. Večerníčky byly natáčeny buď s jednoduchou Fabuli (\"Nejmenší hrdinové\", Jurisic (1980-1989)), nebo i náročnější, s diferencovanějším adresátem (\"Bratislavské pohádky\", Slivka (1990-1995)). Natočený byl i večerníček pro dospělé, kde byl hlavní postavou dobrácký Dědeček, známý ze znělky (\"Dědeček Casanova, Dědeček a vamp, Dědeček a Venuše\" (1983-1989)), v režii Viktora Kubala.\n\n"}
{"id": "1054600", "url": "https://cs.wikipedia.org/wiki?curid=1054600", "title": "Kolínský gang", "text": "Kolínský gang\n\nKolínský gang je neformální označení pro skupinu vícenásobných vrahů Oto Biedermana, Ivana Vrábela, t.č. provozního ředitele společnosti Safe Guard, Miroslava Karnoše, Milana Chládka, Romana Procházku a Jiří Šťastného. Další člen gangu Jaroslav Pavlíček byl dne 28. 9. 1995 zastřelen Oto Biedermanem. Členové gangu se v roce 1999 stanuli na lavici obžalovaných. Biederman dostal doživotí, Vrábel 24,5 let, Chládek 18 let (původně 25 let) a Karnoš 13,5 let Procházka 13 let a Jiří Štastný 12,5 let.\nAdjektivum Kolínský je poněkud nepřesné, neboť vůdce gangu Vrábel pocházel z Berouna, Biedrman z Tlustovous a pouze Roman Procházka z Tuklat. \n\nPrvní vražda se stala 6. 7. 1993 a poslední vražda se stala 17. ledna 1996. Dne 20. 2. 1996 v 15.40 hod. v Praze došlo k zadržení Karnoše. Biederman byl zadržen dne 21. 2. 1996 v 9.00 hod. a Chládek dne 21. 2. 1996 v 9.30 hod. S obviněným Biedermanem byla provedena rekonstrukce ve Valašském Meziříčí dne 27. února 1996 a na Kolínsku dne 5. a 6. března 1996. Vyšetřovací spis obsahoval 16 svazků s celkovým počtem 4000 listů. Dne 13. prosince 1996 bylo ukončeno vyšetřování návrhem na podání obžaloby. Obžaloba byla podána dne 14. února 1997.\n\n"}
{"id": "1054611", "url": "https://cs.wikipedia.org/wiki?curid=1054611", "title": "Antonio Maria Bononcini", "text": "Antonio Maria Bononcini\n\nAntonio Maria Bononcini (18. června 1677, Modena – 8. července 1726, tamtéž) byl italský violoncellista a hudební skladatel, mladší bratr slavnějšího Giovanniho.\n\nNarodil se 18. června 1677 v Modeně, v rodině hudebního skladatele Giovanni Maria Bononciniho. Matka zemřela několik dní po jeho narození a spolu se starším bratrem Giovannim byl vychováván otcovou novou ženou Barbarou Tozatti.\n\nHudbu studoval se svým bratrem pod vedením Giovanni Paola Colonny v Bologni. V letech 1690–1696 hrál na violoncello v orchestru kardinála Benedetta Pamfiliho. V roce 1693 publikoval svou první skladbu, \"Laudate pueri\", a krátce nato zkomponoval 12 sonát pro violoncello (jediným skladatelem, který před ním se složil sonátu pro violoncello byl Domenico Gabrielli).\n\nV listopadu 1696 vstoupil do \"Kongregace Santa Cecilia\" v Římě a v roce 1698 složil scénickou alegorii \"La fama eroica\" na počest benátského kardinála Giorgia Cornara, který ho patrně vzal do svých služeb.\n\n26. prosince 1696 se v divadle \"San Bartolomeo\" v Neapoli konala premiéra jeho první opery seria \"Il trionfo di Camilla reginade' Volsci\", která měla zřetelný úspěch neboť se několikrát hrála i v jiných divadlech Itálie.\n\nOkolo roku 1700, společně s bratrem Giovanim, odjeli do Vídně. Antonio se stal na čas členem císařského dvorního orchestru. V letech 1702—1703 působil v Berlíně jako violoncellista na dvoře pruské královny Žofie Šarloty Hannoverské. V roce 1704 se vrátil do Vídně a hrál v orchestru následníka trůnu Josefa I. Habsburského a roku následujícího v orchestru Karla VI., nejmladšího ze synů Leopolda I. a rovněž budoucího krále českého (jako Karel II.). Přes veškeré úspěchy u publika se bratři Bononciniové nikdy nestali oficiálními dvorními hudebníky a tak roku 1713 odjeli zpět do Itálie.\n\nAntonio se vrátil do svého rodného města a oženil se s Eleanorou Suterinovou, se kterou měl pět dětí. Žádné z nich se však skladatelem nestalo. Ucházel se o místo kapelníka v orchestru vévody Modeny a Reggia Emilia Rinalda d'Este a když je nezískal, odjel na čas do Říma. V roce 1716 se do Modeny vrátil a působil jako violoncellista a dirigent v modenském divadle až do roku 1721. Za tu dobu zkomponoval na 10 oper, které se hrály v Benátkách, Římě, Florencii a Neapoli.\n\nV roce 1720 zkomponoval scénickou alegorii \"Triumf orla a lilie\" (\"Il trionfo dell'aquila e del giglio\") na počest sňatku syna vévody Modeny a Reggia Emilia Francesca III. d'Este se Charlottou Aglaé de Bourbon-Orléans. Patrně na základě úspěchu tohoto díla získal i vytoužené místo kapelníka vévodského orchestru, které zastával až do své smrti v roce 1726.\n\n\n\n\n\n"}
{"id": "1054612", "url": "https://cs.wikipedia.org/wiki?curid=1054612", "title": "Ron Stam", "text": "Ron Stam\n\nRon Theodorus Stam známý i jako Ronnie Stam (* 18. června 1984, Breda, Nizozemsko) je bývalý nizozemský fotbalový obránce. Hrál na postu pravého beka. Mimo Nizozemsko působil na klubové úrovni v Anglii a Belgii.\n"}
{"id": "1054617", "url": "https://cs.wikipedia.org/wiki?curid=1054617", "title": "Augusta Ondříčková", "text": "Augusta Ondříčková\n\nAugusta Ondříčková (také \"Gusta\") (2. ledna 1879 Plzeň – 13. ledna 1952 New York) byla česká houslistka a učitelka hudby.\n\nByla dcerou houslisty a kapelníka Jana Ondříčka a sestrou houslisty Františka Ondříčka. Byla houslistka a zpěvačka, vyučovala se sestrou Marií na hudebním ústavě, který založil jejich otec. V roce 1904 se provdala za violoncellistu Bedřicha Váška, člena Českého tria. V roce 1911 s ním odjela do New Yorku, kde pokračovala v pedagogické činnosti.\n"}
{"id": "1054618", "url": "https://cs.wikipedia.org/wiki?curid=1054618", "title": "Perovskie lebedolistá", "text": "Perovskie lebedolistá\n\nPerovskie lebedolistá (\"\") je druh rostlin, opadavých listnatých dřevin, patřící do čeledě hluchavkovité (\"Lamiaceae\"). Druh tvoří až 1,5 m vysoké keře. Je původní v oblastech Střední Asie, na území Afghánistánu, Íránu, Pákistánu a Tibetu. Druh je pěstován jako okrasná rostlina i v ČR. Je atraktivní v době květu a stříbřitým olistěním během vegetace. Celá rostlina silně voní.\n\nDruh je používaný do skupin, kvete od září do října, na podzim. Preferuje slunečné polohy, propustné půdy. Vhodná je zimní přikrývka, může namrzat. Dobře obráží. Snáší exhalace. Dobře snáší řez, obvykle netrpí škůdci. Rozmnožuje se semeny, řízkováním bylinnými, nebo dřevitými řízky.\n\n"}
{"id": "1054619", "url": "https://cs.wikipedia.org/wiki?curid=1054619", "title": "Marián Chalány", "text": "Marián Chalány\n\nMarián Chalány (* 24. července 1984, Bratislava) je slovenský divadelní herec.\n\nVystudoval jazykové gymnázium v Bratislavě, poté zůstal ve své rodném městě a pokračoval na Vysokou školu múzických umění. Od roku 2007 je členem brněnského HaDivadla. \n\n\n\n"}
{"id": "1054621", "url": "https://cs.wikipedia.org/wiki?curid=1054621", "title": "Angolská fotbalová reprezentace do 20 let", "text": "Angolská fotbalová reprezentace do 20 let\n\nAngolská fotbalová reprezentace do 20 let reprezentuje Angolu na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1054624", "url": "https://cs.wikipedia.org/wiki?curid=1054624", "title": "Etiopská fotbalová reprezentace do 20 let", "text": "Etiopská fotbalová reprezentace do 20 let\n\nEtiopská fotbalová reprezentace do 20 let reprezentuje Etiopiií na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1054627", "url": "https://cs.wikipedia.org/wiki?curid=1054627", "title": "Jamajská fotbalová reprezentace do 20 let", "text": "Jamajská fotbalová reprezentace do 20 let\n\nJamajská fotbalová reprezentace do 20 let reprezentuje Jamajku na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1054628", "url": "https://cs.wikipedia.org/wiki?curid=1054628", "title": "Émile Mpenza", "text": "Émile Mpenza\n\nEka Basunga Lokonda Mpenza známý jako Émile Mpenza (* 4. července 1978, Zellik, Belgie) je bývalý belgický fotbalový útočník s kořeny z DR Kongo (tehdy Zair). Nastupoval i za belgický národní tým.\nJeho starší bratr Mbo Mpenza byl také fotbalista.\n\nÚčastník jednoho světového (1998) a jednoho evropského šampionátu (2000).\n\nMpenza působil mimo Belgii v Německu, Kataru, Anglii, Švýcarsku a Ázerbájdžánu.\n\nÉmile Mpenza působil v mládežnických reprezentacích Belgie U18, U19 a U21.\n\nV A-mužstvu Belgie debutoval 11. února 1997 v přátelském utkání v Belfastu proti domácímu týmu Severního Irska (prohra 0:3). Celkem odehrál v národním týmu 57 utkání a vstřelil 19 gólů.\n\nZúčastnil se MS 1998 ve Francii a EURA 2000, které Belgie pořádala společně s Nizozemskem.\n\n"}
{"id": "1054629", "url": "https://cs.wikipedia.org/wiki?curid=1054629", "title": "Ekvádorská fotbalová reprezentace do 20 let", "text": "Ekvádorská fotbalová reprezentace do 20 let\n\nEkvádorská fotbalová reprezentace do 20 let reprezentuje Ekvádor na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1054634", "url": "https://cs.wikipedia.org/wiki?curid=1054634", "title": "Ballarini", "text": "Ballarini\n\nBallarini může být:\n\n\n\n"}
{"id": "1054638", "url": "https://cs.wikipedia.org/wiki?curid=1054638", "title": "Kaple Nalezení svatého Kříže (Teplice)", "text": "Kaple Nalezení svatého Kříže (Teplice)\n\nKaple Nalezení svatého Kříže v Teplicích tzv. „Seumeho kaple“ je jednoduchou barokní sakrální stavbou, která stojí na bývalém teplickém hřbitově v Havlíčkových sadech v klínu mezi ulicemi Lípová, U Císařských lázní a Poštovní, a domy na severní straně Laubeho náměstí. Od roku 1964 je kaple chráněna jako kulturní památka.\n\nKaple byla postavena teplickým zednickým mistrem Kristianem Laglerem v letech 1728–1730 na místě starší kaple z roku 1693. Kaple byla původně kaplí hřbitovní a kolem ní se rozkládal starý teplický hřbitov, který byl dříve za městem a nahradil původní hřbitov uvnitř města, u děkanského kostela sv. Jana Křtitele, který byl zrušen roku 1760. Od té doby nový hřbitov sloužil jako pohřebiště teplických měšťanů až do zrušení hřbitova v roce 1863–1864. Po zrušení hřbitova zanikla i jeho ohradní zeď a všechny náhrobky. Prostor byl upraven na park. Bývalá hřbitovní kaple \"Nalezení sv. Kříže\" náležela dále římskokatolické církvi a sloužila k příležitostným bohoslužbám. Po II. světové válce byl v kapli umístěn depozitář teplického muzea. V roce 1996 získala kapli do dlouhodobého pronájmu Církev řeckokatolická. Následně byl objekt, který se nacházel ve špatném technickém stavu (v presbytáři se nacházely pouze dvě parkové lavičky a interiér ohrazený mříží v křídlech vstupních dveří byl silně zdevastován) nabídnut městu Teplice, které ho odkoupilo a zrekonstruovalo do současné podoby. Kapli spravuje \"Regionální knihovna Teplice\" a pořádá v ní výstavy a koncerty. Spolu s teplickou farností pak pořádá každoroční Noc kostelů. Z původního hřbitova zůstaly zachovány pouze dva hroby: německého básníka Johanna Gottfrieda Seuma a teplického purkmistra, ve své době známého hudebního skladatele Josefa Matyáše Wolframa.\n\nKaple je drobnou, jednolodní, pravoúhle zakončenou stavbou s odsazeným obdélným závěrem a sanktusníkem, orientovaná k východu. Na průčelí se nalézají pilastry, štítový nástavec s volutami a dvě bronzové desky se jmény důstojníků spojeneckých armád, kteří zemřeli na následky zranění v bitvě u Chlumce a Přestanova 29.–30. srpna 1813, a byli zde pohřbeni. Presbytář má valenou klenbu s lunetami. Před kaplí, v západním čele parku, je pak náhrobník básníka J.G. Seuma z roku 1895 od \"H. Kühna\", který je autorem reliéfu, a \"Fr. Lauba\", který vypracoval jeho architektonické řešení.\n\n\n"}
{"id": "1054640", "url": "https://cs.wikipedia.org/wiki?curid=1054640", "title": "Uzbecká fotbalová reprezentace do 20 let", "text": "Uzbecká fotbalová reprezentace do 20 let\n\nUzbecká fotbalová reprezentace do 20 let reprezentuje Uzbekistán na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1054643", "url": "https://cs.wikipedia.org/wiki?curid=1054643", "title": "Burhan Atak", "text": "Burhan Atak\n\nBurhan Atak (27. ledna 1905, Istanbul, Turecko – 6. června 1987, Istanbul, Turecko) byl turecký fotbalový obránce a reprezentant. Ve své kariéře hrál pouze v tureckém klubu Galatasaray SK.\nV A-týmu Turecka debutoval 12. 9. 1926 v přátelském utkáníve Lvově proti domácímu týmu Polska (prohra 1:6). Celkem odehrál v letech 1926–1932 za turecký národní tým 10 zápasů a vstřelil 1 gól.\n\nZúčastnil se Letních olympijských her 1928 v Nizozemsku.\n\nGól Burhana Ataka za A-mužstvo Turecka\n\n"}
{"id": "1054648", "url": "https://cs.wikipedia.org/wiki?curid=1054648", "title": "Fotbalová reprezentace Burkiny Faso do 20 let", "text": "Fotbalová reprezentace Burkiny Faso do 20 let\n\nFotbalová reprezentace Burkiny Faso do 20 let reprezentuje Burkina Faso na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1054650", "url": "https://cs.wikipedia.org/wiki?curid=1054650", "title": "Panamská fotbalová reprezentace do 20 let", "text": "Panamská fotbalová reprezentace do 20 let\n\nPanamská fotbalová reprezentace do 20 let reprezentuje Panamu na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1054651", "url": "https://cs.wikipedia.org/wiki?curid=1054651", "title": "Vzdělávací ikurz pro budoucí chemiky", "text": "Vzdělávací ikurz pro budoucí chemiky\n\nVzdělávací ikurz pro budoucí chemiky (zkráceně ViBuCh) je soutěž pro studenty středních škol z České a Slovenské republiky. Kurz probíhá pod záštitou Přírodovědecké fakulty Masarykovy univerzity v Brně. Úlohy soutěže sahají i nad rámec středoškolské chemie a seznamují účastníky kurzu i s vědeckými oblastmi výzkumu. Kurz se pořádá od roku 2010.\n\nPřibližně od poloviny září vycházejí postupně čtyři série úloh, které je možné stáhnout z webových stránek. Účastníci kurzu pak mají zhruba šest týdnů na řešení každé série. K řešení je možné použít jakoukoliv literaturu či internet. K úlohám jsou navíc uváděny i studijní materiály buď psané přímo autory, nebo alespoň odkazy na vhodné zdroje. Řešitelé svá řešení nahrávají do elektronické odevzdávárny a autoři je opraví a ohodnotí. \n\nKaždý ročník je věnován čtyřem tématům, která jsou volena tak, aby pokryla co nejširší spektrum oblastí chemického výzkumu. Kromě různých odvětví chemie se řešitelé také hlouběji seznamují s řadou souvisejících oborů, jako je např. molekulární biologie, biofyzika, bioinformatika nebo chemoinformatika.\n\nNa podzim probíhá v Brně víkendové setkání účastníků, jehož součástí jsou přednášky z témat, na který byl probíhající ročník zaměřen. Nejlepší účastníci jsou pozváni na týdenní závěrečné soustředění, které se koná začátkem srpna v prostorách nového Univerzitního kampusu v Bohunicích. \n\nNa soustředění se potkávají účastníci s organizátory. Soustředění trvá týden a probíhá v neformální atmosféře. Odborný program se skládá hlavně z praktických cvičení v laboratořích, které navazují na témata v korespondenční části. Účastníci si vyzkouší například organickou syntézu, fotochemické studium kinetiky s lasery, měření na NMR nebo návrh léčiva na počítači. Jeden den je vyhrazen pro výlet, kdy je v plánu chemická exkurze a toulky přírodou. Během soustředění se také hrají různé zážitkové hry.\n\nKurz organizují studenti chemických oborů z Ústavu chemie Přírodovědecké fakulty Masarykovy univerzity, Centra pro výzkum toxických látek v prostředí a Národního centra pro výzkum biomolekul, patřícího do Středoevropského technologického institutu CEITEC. Autory úloh bývají také pracovníci uvedených pracovišť.\n\n"}
{"id": "1054652", "url": "https://cs.wikipedia.org/wiki?curid=1054652", "title": "Slovenská fotbalová reprezentace do 20 let", "text": "Slovenská fotbalová reprezentace do 20 let\n\nSlovenská fotbalová reprezentace do 20 let reprezentuje Slovensko na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1054653", "url": "https://cs.wikipedia.org/wiki?curid=1054653", "title": "Beninská fotbalová reprezentace do 20 let", "text": "Beninská fotbalová reprezentace do 20 let\n\nBeninská fotbalová reprezentace do 20 let reprezentuje Beninu na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1054654", "url": "https://cs.wikipedia.org/wiki?curid=1054654", "title": "Švýcarská fotbalová reprezentace do 20 let", "text": "Švýcarská fotbalová reprezentace do 20 let\n\nŠvýcarská fotbalová reprezentace do 20 let reprezentuje Švýcarsko na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1054655", "url": "https://cs.wikipedia.org/wiki?curid=1054655", "title": "Ivan Kelava", "text": "Ivan Kelava\n\nIvan Kelava (* 20. února 1988, Záhřeb) je chorvatský fotbalový brankář, v současné době hráč klubu Granada CF.\n\nMimo Chorvatsko působil na klubové úrovni v Itálii a na Slovensku.\nReprezentoval Chorvatsko v mládežnických kategoriích.\n\nZúčastnil se EURA 2012 konaného v Polsku a na Ukrajině, kde Chorvatsko skončilo se 4 body na nepostupovém třetím místě v základní skupině C za prvním Španělskem a druhou Itálií. Na turnaji byl rezervním brankářem.\n\n"}
{"id": "1054659", "url": "https://cs.wikipedia.org/wiki?curid=1054659", "title": "Erika Steinbachová", "text": "Erika Steinbachová\n\nErika Steinbachová, nepřechýleně Erika Steinbach (* 25. července 1943, Rumia, Druhá Polská republika okupovaná Nacistickým Německem) je německá konzervativní politička.\n\nPo dobu 40 let byla členkou CDU, avšak ke dni 15. ledna 2017 z této politické strany vystoupila na protest proti politice kancléřky Angely Merkelové, zvláště v souvislosti s migrační krizí v Německu v letech 2015-2016.\n\nMezi lety 1998 a 2014 byla předsedkyní Svazu vyhnanců. Iniciovala vznik nadace Centrum proti vyhánění.\n\nJe dlouholetou poslankyní Německého spolkového sněmu, a to až do 15. ledna 2017 za stranu CDU. K tomuto dni opustila frakci (poslanecký klub) CDU, zůstává však do konce legislativního období nezávislou poslankyní. Zároveň projevila sympatie k politické straně Alternativa pro Německo (AfD), která se poté začala ucházet o její vstup do AfD.\n\n"}
{"id": "1054661", "url": "https://cs.wikipedia.org/wiki?curid=1054661", "title": "Tavolník japonský", "text": "Tavolník japonský\n\nTavolník japonský (\"Spiraea japonica\") je rostlina, listnatá opadavá dřevina z čeledi růžovité (\"Rosaceae\"). Tavolník japonský tvoří keře. Druh je původní v Asii. Pěstuje se jako okrasná rostlina i v ČR. Dorůstá 1 - 1,2 m. Kvete v červnu až srpnu.\n\nSynonymum pro druh označovaný \"Spiraea japonica\" je \"Spiraea japonica var. alpina\". Někdy je zaměňován s jiným druhem, označeným jako tavolník Bumaldův \"Spiraea × bumalda\".\n\nPreferuje slunečné polohy, propustné vlhké půdy. Dřevina rychle stárne a prosychá. Tavolník japonský je používán do skupin a nízkých živých plotů. Množení semeny, řízky. Je vypěstováno více kultivarů dřeviny, ale nejčastěji je používán kultivar 'Anthony Waterer' se sytě zbarvenými květy a zdravým růstem.\nDřeviny jsou často napadány chorobami a škůdci, mezi časté choroby patří plíseň šedá a padlí. Některé kultivary jako například 'Little Princess', nesnáší dobře výsluní.\n\n\n \n"}
{"id": "1054665", "url": "https://cs.wikipedia.org/wiki?curid=1054665", "title": "Paralelní přenos (geometrie)", "text": "Paralelní přenos (geometrie)\n\nParalelní přenos je způsob, jakým lze vytvořit rovnoběžný vektor k jinému vektoru v libovolně zakřiveném prostoru (nebo prostoročase).\n\nMějme v lokálním inerciálním systému dva body a mezi nimi libovolnou křivku, jejíž parametrizaci označíme jako formula_1. V jednom z těchto bodů mějme vektor formula_2 (index formula_3označuje jeho složky). Vektor k němu rovnoběžný ve druhém bodě vytvoříme tak, že budeme formula_2 přenášet podél definované křivky paralelně, tj. za splněné podmínky\n\nformula_5 .\n\nVektor, který je rovnoběžný ke křivce, označíme formula_6. Z definice platí pro jeho složky\n\nformula_7,\n\nkde formula_8 značí složky polohového vektoru v lokálním inerciálním systému. Pak z předchozí rovnice plyne\n\nformula_9\n\n(zde symbol formula_10 znamená derivaci podle souřadnice).\n\nOznačíme-li polohové vektory v obecných souřadnicích formula_11, pak transformace vektoru formula_12 na formula_13 je dána vztahem\n\nformula_14\n\nPo dosazení do první rovnice dostaneme\n\nformula_15.\n\nPřeznačením indexů u prvního výrazu z formula_16 na formula_17 a vynásobením formula_18 přejde rovnice na\n\nformula_19,\n\ncož lze také zapsat jako\n\nformula_20 ,\n\nkde formula_21 jsou složky afinní konexe. Toto je rovnice pro paralelní přenos.\n\nRovnici paralelního přenosu\n\nformula_20\n\nlze také zapsat pomocí kovariantní derivace jednoduše jako\n\nformula_23 nebo formula_24 .\n\nPokud přenášíme rovnoběžný vektor\n\nformula_25 ,\n\ndostaneme rovnici geodetiky\n\nformula_26 .\n"}
{"id": "1054666", "url": "https://cs.wikipedia.org/wiki?curid=1054666", "title": "Bernardo Silva", "text": "Bernardo Silva\n\nBernardo Mota Veiga de Carvalho e Silva (* 10. srpna 1994, Lisabon, Portugalsko) známý jako Bernardo Silva je portugalský fotbalový záložník a reprezentant, od července 2017 hráč klubu Manchester City FC.\n\nS Benfikou získal v sezoně 2013/14 domácí treble (titul v lize, poháru i ligovém poháru).\nV lednu 2015 přestoupil za částku 15,75 milionu eur do AS Monaco, kde vyhrál v sezóně 2016/17 Ligue 1. Po úspěšné sezóně přestoupil do anglického Manchesteru City.\nReprezentoval Portugalsko v mládežnických výběrech U19 a U21.\nTrenér Rui Jorge jej nominoval na Mistrovství Evropy hráčů do 21 let 2015 konané v Praze, Olomouci a Uherském Hradišti, kde získal s portugalským týmem stříbrné medaile po finálové porážce se Švédskem.\n\n31. března 2015 debutoval v A-týmu portugalské reprezentace v přátelském utkání v Estorilu proti národnímu týmu Kapverd (porážka 0:2).\n\n\n"}
{"id": "1054667", "url": "https://cs.wikipedia.org/wiki?curid=1054667", "title": "Michaela Káčerková", "text": "Michaela Káčerková\n\nMichaela Káčerková (* 1984) je česká varhanice.\n\nHru na varhany vystudovala na Pražské konzervatoři (prof. Jan Hora), dále na Akademii múzických umění v Praze (prof. Jaroslav Tůma) a na Hochschule für Musik und Theater Felix Mendelssohn Bartholdy v Lipsku (prof. Stefan Engels – varhany, prof. Tobias Schade – cembalo). Během studia se zúčastnila mnoha mistrovských kurzů pod vedením významných pedagogů (Harald Vogel, Martin Sander, Lorenzo Ghielmi, Olivier Latry, Ludger Lohmann) a získala ocenění na domácích i zahraničních interpretačních soutěžích.\n\nVěnuje se pravidelné koncertní činnosti a spolupracuje s mnoha sbory, sólisty, orchestry a barokními ansámbly (Symfonický orchestr Českého rozhlasu, Camerata Baroque Ensemble, orchestr Národního divadla v Praze, Capella Regia, Karlovarský symfonický orchestr). Její repertoár zahrnuje hudbu všech stylových období od renesance až po současnou tvorbu. Jako sólistka vystoupila na koncertech v České republice, Německu, Rakousku, Itálii, Francii, Anglii, USA a Japonsku.\n\nOd roku 2014 působí jako umělecká ředitelka Mezinárodního hudebního festivalu J.C.F. Fischera.\n\n"}
{"id": "1054671", "url": "https://cs.wikipedia.org/wiki?curid=1054671", "title": "Franz Anton Kuen", "text": "Franz Anton Kuen\n\nFranz Anton Kuen (7. srpna 1679 Bregenz – 17. srpna 1742 Weingarten (Württemberg)) byl rakouský sochař radikálního a dynamického baroka.\nKuen byl členem třetí generace známé rodiny umělců z Hoheneggu ve Vorarlbersku a synem architekta bregenzského kostela Johanna George Kuena (1642-1691).\n\nByl jednou z důležitých postav v barokního umění v Čechách a v okolí Bodamského jezera. K jeho hlavním dílům patří úprava portálu klášterního kostela v Oseku, především je sochy čtyř evangelistů.\n\n\n"}
{"id": "1054680", "url": "https://cs.wikipedia.org/wiki?curid=1054680", "title": "Michael Angerschmid", "text": "Michael Angerschmid\n\nMichael Angerschmid (* 24. února 1974, Schärding, Rakousko) je bývalý rakouský fotbalový záložník, který celou svou kariéru strávil v klubu SV Ried. S Riedem vyhrál v sezóně 1997/98 ÖFB-Cup (rakouský fotbalový pohár).\n\nPo skončení aktivní hráčské kariéry se stal trenérem.\n"}
{"id": "1054683", "url": "https://cs.wikipedia.org/wiki?curid=1054683", "title": "Mikel Aranburu", "text": "Mikel Aranburu\n\nMikel Aranburu Eizagirre (* 18. února 1979, Azpeitia, Španělsko) je bývalý španělský fotbalový obránce baskického původu, který celou svou hráčskou kariéru strávil v klubu Real Sociedad. Hrál na postu defenzivního záložníka. Jeho bratr Josu Aranburu je taktéž fotbalista.\n\nOdchovanec baskického klubu Real Sociedad, kde mimo mládežnických týmů hrál i za rezervu a A-mužstvo.\n\n"}
{"id": "1054684", "url": "https://cs.wikipedia.org/wiki?curid=1054684", "title": "Šeřík Meyerův", "text": "Šeřík Meyerův\n\nŠeřík Meyerův (\"Syringa meyeri\") je druh rostliny z čeledi olivovníkovité. V kultuře tvoří malé, až 1 m vysoké keře, kvetoucí v květnu až červnu fialově bílými květy a celokrajnými drobnými listy. Je ale uváděna výška až 2m. Je původní v oblastech na severu Číny. Druh je pěstován jako okrasná rostlina i v ČR. Je atraktivní v době květu a během vegetace tvoří kompaktní keře. Květy voní.\n\nDruh je používaný do skupin, kvete od září do října, na podzim. Preferuje slunečné polohy, propustné půdy. Snese stín, ve stínu špatně kvete. Vhodná je zimní přikrývka, může vymrzat. Snáší exhalace. Dobře snáší řez, obvykle netrpí škůdci. Původní druh se přirozeně rozmnožuje se semeny, kultivary a pěstované rostliny jsou množeny řízkováním bylinnými, nebo dřevitými řízky. Někdy je roubován na bujněji vzrůstné druhy a tvoří stromovité tvary s kompaktní korunou.\n\nSyringa meyeri var. meyeri s 2-5 cm dlouhými, 1,5 až 3,5 cm širokými, eliptickými, vejčitými nebo eliptickými listy. Květy jsou husté, korunní lístky jsou modravě fialové, květní trubka je asi 1,5 cm dlouhá. Odrůda kvete od dubna do června a od srpna do září.\n\nSyringa meyeri var. Spontanea MC Chang s 1 až 2 cm dlouhými, 0,8-1,8 cm širokými a více méně zaoblenými až široce vejčitými listy. Květy jsou volné, koruna je modravě červená nebo bílá, květní trubka je 0,5- 0,8 cm dlouhá. Kvete v květnu, plody dozrávají od září do října. Rostlina s modravě červenými květy a bílými květy jsou považovány za různé formy (f spontanea, f. Alba).\n\nKultivar 'Palibin ' se liší od druhu nižším, hustěji větveným a kompaktním růstem. Květy jsou drobné a květenství je mnoho. Jsou fialové nebo bělavý růžové a kvetou již mladé rostliny. Tato odrůda kvete v červnu.\n\n"}
{"id": "1054686", "url": "https://cs.wikipedia.org/wiki?curid=1054686", "title": "Výzkumný ústav meliorací a ochrany půdy", "text": "Výzkumný ústav meliorací a ochrany půdy\n\nVýzkumný ústav meliorací a ochrany půdy, v.v.i. (zkráceně VÚMOP) je veřejná výzkumná instituce zřízená Ministerstvem zemědělství České republiky, která sídlí na Zbraslavi v městské části Praha-Zbraslav v obvodu Praha 5. Byl zřízen Ministerstvem zemědělství dnem 23. června 2006 vydáním zřizovací listiny; vznikl 1. ledna 2007, kdy byl zapsán do rejstříku veřejných výzkumných institucí, vedeného Ministerstvem školství, mládeže a tělovýchovy. Navazuje na instituce jejichž počátek je v roce 1954.\n\nZřizovací listinou byla ústavu dána odpovědnost za rozvoj poznání a přenos poznatků vědních oborů komplexních meliorací, pedologie, tvorby a využití krajiny a informatiky k těmto oborům se vztahující.\n\nÚstav je právním nástupcem státní příspěvkové organizace Výzkumného ústavu meliorací a ochrany půdy Praha, zřízené Ministerstvem zemědělství v prosinci roku 1991. Jejím předchůdcem byl Výzkumný ústav zemědělsko-lesnických meliorací se sídlem v Praze, který vznikl 1. ledna 1954. Od roku 1962 vyvíjel svou činnost pod názvem Výzkumný ústav meliorací Zbraslav. V roce 1977 převzal řešení lukařsko pastvinářské problematiky. Na počátku roku 1981 byla do něj začleněna složka pedologická - odbor půdoznalství Výzkumného ústavu rostlinné výroby Praha‑Ruzyně a Ústav pro zemědělský průzkum půd Praha‑Suchdol. Od tohoto roku do roku 1990 ústav nesl název Výzkumný ústav pro zúrodnění zemědělských půd Praha, od počátku roku 1991 byl název ústavu změněn na Výzkumný ústav meliorací a ochrany půdy Praha. V roce 1993 byla do ústavu začleněna i problematika závlah.\n\nMeliorační větev ústavu navázala v historickém vývoji na činnost Technické kanceláře zemědělské rady pro Království české, založené v roce 1883, a na činnost Svazu zemědělských a lesnických ústavů. Půdoznalecká větev má své počátky v roce 1919 v rámci Státních výzkumných ústavů zemědělských–Ústavů agropedologických, průzkumná složka vyšla z činnosti Delimitační skupiny, založené v roce 1955 vyčleněním z původního Výzkumného ústavu zemědělsko-lesnických meliorací.\n\nÚstavu při jeho založení v roce 1954 byl vytyčen výhledový plán činnosti a rozvoje, zahrnující oblast zlepšení vodních zásob a zvyšování sklizní vlivem lesních porostů, výzkum rašeliny a rašelinišť pro jejich využití v zemědělství a lesnictví, zvyšování úrodnosti půd ochranou proti vodní a větrné erozi, výzkum zvyšování výnosů závlahou a výzkum meliorací máloplodých zemědělských a lesních půd. Byl zařazen i výzkum delimitace půdního fondu. Následně převzal úkoly se zaměřením na rekultivace hald, na meliorační opatření k zlepšení luk a pastvin, využití větrné energie v zemědělství a na využití radioizotopových metod v hydropedologickém výzkumu.\n\nTěžiště výzkumu v šedesátých letech bylo zaměřeno na sledování a úpravu vodního režimu půd s užitím poznatků o vhodnosti krtčí a křížové drenáže, o mechanizačních prostředcích údržby melioračních kanálů, ekonomické efektivnosti meliorací, technologiích meliorací lesních půd, melioracích a rekultivacích luk a pastvin zejména v horských a podhorských oblastech a využití hnojivých závlah. Byl rozšířen výzkum v oblasti rašelinišť a rašelin, agromeliorací a zúrodňování deficitních půd, využití odpadů k zúrodnění půd a stanovení limitů cizorodých látek, rekultivací devastovaných půd po těžbě uhlí a stanovení rekultivačních postupů pro začlenění těchto ploch do krajiny. Byl zkoumán účinek přirozených a umělých sorbentů k zúrodnění písčitých a vylehčování těžkých půd, včetně využití popílku. Experimentálním výzkumem byly vymezeny oblasti ohrožované větrnou erozí.\n\nSedmdesátá léta 20. století přenesla zájem do oblasti ochrany půdy a vody, zejména v souvislosti s výstavbou vodárenských nádrží, s výzkumem zaměřeným na plošné zemědělské znečištění, dusičnany v drenážních vodách a transport erozních smyvů v povrchových vodách. Výzkum přinesl poznatky z hlediska efektivnosti zemědělských a lesnických rekultivací, opatření navrhovaných k zúrodnění deficitních půd a náhrad tenčících se těžitelných zásob rašeliny. Byla hodnocena funkce lučního drnu jako vegetační bariéry a pokračoval vývoj mechanizmů k údržbě melioračních odpadů a toků, včetně údržby břehových porostů\n\nV samém počátku osmdesátých let bylo provedeno sloučení pedologické a průzkumné složky s ústavem do jednoho celku. Posláním sloučeného ústavu bylo poznávání činitelů úrodnosti půd, řešení prostředků k jejich melioraci a řešení transformačních a migračních procesů v půdě a funkce jejích jednotlivých složek. Výzkum byl mj. zaměřen na řešení otázek spojených s vodní a větrnou erozí a jejím měřením, na problematiku malých vodních nádrží při zlepšování kvality vody, technologických linek údržby koryt a břehů a na šetření vlivu zemědělského hospodaření na kvalitu vod v povodích nově postavených vodárenských nádrží.\n\nObdobí počátku devadesátých let přineslo hledání nových přístupů k řešení vědeckých problémů i potřebu vyrovnání se ze změnou zadávání a výběru výzkumných projektů i způsobu financování. Pro první polovinu tohoto období bylo významné získání a řešení komplexního projektu Minimalizace obsahu nežádoucích látek v systémech půda-voda-rostlina-produkt v rámci programu Ministerstva hospodářství Zdravá výživa; cílem řešení byla detekce obsahu nežádoucích látek, příčiny kontaminace, stanovení limitů, omezení transportu z půdy a vody do konečného produktu, prevenční a asanační opatření, alternativní způsoby zhodnocení rostlinné produkce, minimalizace vstupů do potravního řetězce. Následně řešení projektů, získaných ve veřejných soutěžích, v rámci programů výzkumu Ministerstva zemědělství, grantů podporovaných Grantovou agenturou České republiky a v závěru zahájení řešení prvého výzkumného záměru ústavu.\n\nPředmět činnosti v hlavní výzkumné činnosti je základní a aplikovaný výzkum a vývoj zejména v  oblasti:\nvčetně\nNedílnou, dlouhodobě rozvíjenou činností je i další a jiná činnost prováděná na základě požadavků příslušných organizačních složek státu nebo územních samosprávných celků ve veřejném zájmu a podporovaná z veřejných prostředků podle zvláštních právních předpisů. Předmětem další činnosti je zejména činnost navazující na hlavní činnost v oblasti přírodních, technických a společenských věd se zaměřením na vědní obory komplexních meliorací, pedologie, tvorby a využití krajiny a informatiky k těmto oborům se vztahující:\n\n\n"}
{"id": "1054687", "url": "https://cs.wikipedia.org/wiki?curid=1054687", "title": "Alan Kennedy", "text": "Alan Kennedy\n\nAlan Phillip Kennedy (* 31. srpna 1954, Sunderland) je bývalý anglický fotbalový obránce.\n\nZačínal v Newcastle United FC, s kterým postoupil do finále FA Cupu 1974 a vyhrál Texaco Cup 1975. V roce 1978 přestoupil do Liverpoolu, kde byl jako řízný levý obránce platným členem mužstva, které získalo pět anglických titulů (1979, 1980, 1982, 1983, 1984) a dvakrát vyhrálo Pohár mistrů evropských zemí (1981, 1984). V obou finálových zápasech PMEZ byl střelcem rozhodujícího gólu: v roce 1981 proti Realu dal jediný gól utkání, v roce 1984 proti AS Řím proměnil poslední penaltu v rozstřelu. V roce 1984 byl také povolán do anglické reprezentace na dvě utkání British Home Championship.\n\nV roce 1986 odešel z Liverpoolu do Sunderland AFC, později působil v zahraničí (B 1903 Kodaň, Beerschot VAV) nebo v nižších soutěžích. Jeho synovec Tom Kennedy hraje profesionálně za Blackpool FC.\n\n"}
{"id": "1054696", "url": "https://cs.wikipedia.org/wiki?curid=1054696", "title": "Hussain Al-Romaihi", "text": "Hussain Al-Romaihi\n\nHussain Al-Romaihi (arabsky حسين الرميحي, narozen 12. září 1974) je bývalý katarský fotbalový brankář a reprezentant.\n\nCelou fotbalovou kariéru strávil v katarském klubu Qatar SC z hlavního města Dauhá. Jeho talent objevil mládežnický trenér Qatar SC Ahmed Abdul-Azim.\n\nZúčastnil se Mistrovství světa hráčů do 17 let 1991 v Itálii, kde mladí Katařané obsadili konečné čtvrté místo.\n\nV letech 2000–2007 nastupoval na seniorské úrovni za katarský národní tým.\n\n"}
{"id": "1054699", "url": "https://cs.wikipedia.org/wiki?curid=1054699", "title": "Viktor Beneš (architekt)", "text": "Viktor Beneš (architekt)\n\nViktor Beneš (19. srpna 1858 – 22. února 1922) byl rakousko-uherský novobarokní architekt českého původu působící koncem 19. a začátkem 20. století.\n\n\n\n"}
{"id": "1054706", "url": "https://cs.wikipedia.org/wiki?curid=1054706", "title": "Ruben Bagger", "text": "Ruben Bagger\n\nRuben Bagger (* 16. ledna 1972) je bývalý dánský fotbalový útočník, který celou svou hráčskou kariéru strávil v klubu Brøndby IF z Kodaně. Hrál na hrotu útoku nebo na levém křídle.\n\nV 1. dánské lize debutoval 13. 11. 1993 proti týmu Ikast FS (výhra 1:0).\nPětkrát vyhrál s Brøndby titul v nejvyšší dánské lize a třikrát v dánském poháru. Odehrál v klubu celkem 14 sezón, ve 243 ligových zápasech vstřelil 64 gólů.\n\n"}
{"id": "1054707", "url": "https://cs.wikipedia.org/wiki?curid=1054707", "title": "Petr Otava", "text": "Petr Otava\n\nIng. Petr Otava, CSc. (24. března 1950 – 7. červen 2015) byl český podnikatel. Byl jediným akcionářem společnosti MTX CZ, pod kterou spadají společnosti METALIMEX, Coal Mill, Měď Povrly, MEPO Trading, SARDONA Finance, AL INVEST Břidličná a OKK Koksovny.\n\nMagazín Forbes ho v roce 2014 zařadil na 13. místo v žebříčku nejbohatších Čechů s jměním 8,6 miliardy korun.\n\nPetr Otava po úspěšném absolvování Vysoké školy báňské nastoupil do společnosti OKD. Prostřednictvím firmy Karbonia Ostrava (později sloučená s firmou K.O.P.), kterou spoluvlastnil s Viktorem Koláčkem, ovládal Českomoravské doly (zahrnovaly doly na Kladně a Důl ČSM ve Stonavě), Metalimex a třetinu Sokolovské uhelné.\n\nOd roku 1998 byl jedním ze spolumajitelů OKD, společně s Viktorem Koláčkem a Janem Przybylou měli v této firmě majoritu. Minoritní podíl států v OKD získali tito podnikatelé v roce 2004, načež OKD prodali společnosti RPG Industries spojované zejména se Zdeňkem Bakalou. V souvislosti se získáním OKD byl Petr Otava (samozřejmě také Viktor Koláček a Jan Przybyla) od roku 2003 stíhán policií za tunelování OKD, v roce 2009 však soud konstatoval jeho nevinu.\n"}
{"id": "1054711", "url": "https://cs.wikipedia.org/wiki?curid=1054711", "title": "Diecéze paotinská", "text": "Diecéze paotinská\n\nDiecéze Pao-ting je římskokatolická diecéze nacházející se v Číně.\n\nDiecéze zahrnuje část území čínské provincie Che-pej.\n\nBiskupským sídlem je město Pao-ting, kde se také nachází hlavní chrám diecéze katedrála svatých Petra a Pavla.\n\nK roku 1950 měla: 78 601 věřících, 68 diecézních kněží, 59 řeholnic a 35 farností.\n\nDne 14. února 1910 byl založen apoštolský vikariát Centrální Dži-lí, a to brevem \"Nobis in sublimi\" papeže Pia X., z části území apoštolského vikariátu Severní Dži-lí.\n\nDne 15. dubna 1924 byla z části jejího území vytvořena apoštolská prefektura Li-sien.\n\nDne 3. prosince 1924 byl vikariát přejmenován na Pao-ting.\n\nDne 25. května 1929 byla z další části jejího území vytvořena misie sui iuris Ji-sien.\n\nDne 11. dubna 1946 byl vikariát bulou \"Quotidie Nos\" papeže Pia XII., povýšen na diecézi.\n\nRoku 1993 se stal biskupem diecéze James Su Zhi-min ale ten je od roku 1997 vězněn. Roku 2010 byl novým biskupem zvolen Francis An Shu-xin, který působí jako tajný biskup.\n\n\n"}
{"id": "1054719", "url": "https://cs.wikipedia.org/wiki?curid=1054719", "title": "Macabre", "text": "Macabre\n\nMacabre (francouzsky i anglicky) umrlčí, makabrózní, hrůzný, hrůzostrašný, pohřební\nmůže znamenat:\n\n"}
{"id": "1054720", "url": "https://cs.wikipedia.org/wiki?curid=1054720", "title": "Terramare", "text": "Terramare\n\nTerramare je v archeologii název pro vyspělou kulturu střední a mladší doby bronzové v údolí Pádu v severní Itálii. Je charakterizována poměrně hustou sítí velmi podobných a pravidelných sídlišť, stavbou hradeb, hrází a zavodňovacích kanálů a vyspělým zpracováním bronzu. Název pochází z italského \"terra marla\", jezerní usazeninu zpravidla černé barvy.\n\nAsi 60 sídlišť v oblasti Emilia, prozkoumaných v letech 1860-1910, má velmi podobný lichoběžníkový plán s pravidelnými ulicemi, dřevěné domky jsou zčásti na kůlech, jejichž účel není znám. Ve starším období byla poměrně malá, o ploše asi 2 ha a odhadem pro 250 obyvatel. Později je vytlačují větší sídliště o rozloze asi desetkrát větší. Mezi nálezy je mnoho bronzových předmětů, odlévaných do kamenných forem, od zbraní a nástrojů až po šperky. Dále keramika, předměty z kosti a primitivního skla. Kamenné nástroje jsou vzácné. Obyvatelé se živili lovem, chovali domestikovaná zvířata a pěstovali řadu plodin. Pohřbívali do země, později i spalováním a ukládáním do uren. \n\nNálezy jsou v archeologických muzeích, například v městech Ledro, Desenzano del Garda, Trento a v Římě.\n\nKultura vznikla někdy kolem roku 1500 př. n. l. malými sídlišti, ohrazenými valem a vodním příkopem. Kolem roku 1300 př. n. l. se objevují sídliště podstatně větší, která postupně převládají a malá sídliště mizí. Kolem roku 1200 př. n. l. , kdy se počet obyvatel v celé oblasti odhaduje na 150-200 tisíc, přichází krize a kolem roku 1150 př. n. l. jsou všechny sídliště opuštěna. Nejpravděpodobnějším důvodem bylo přelidnění a vyčerpání zdrojů, oblast zůstává dlouho prázdná a teprve v římské době dosáhne stejné úrovně osídlení. Po jisté přestávce na ni navazuje Villanovská kultura doby železné..\n"}
{"id": "1054722", "url": "https://cs.wikipedia.org/wiki?curid=1054722", "title": "Apoštolská prefektura Pao-jing", "text": "Apoštolská prefektura Pao-jing\n\nApoštolská prefektura Pao-jing je prefektura římskokatolické církve, nacházející se v Číně.\n\nPrefektura zahrnuje část čínské provincie Chu-nan.\n\nPrefektním sídlem je město Pao-jing.\n\nK roku 1950 měla: 1 649 věřících, 3 diecézní kněze, 5 řeholních kněží, 3 řeholnice a 4 farnosti.\n\nPrefektura byl založena dne 3. června 1938 bulou \"Ad Christi nomen\" papeže Pia XI., z části území apoštolské prefektury Jung-čou-fu. Svěřena byla Řádu menších bratří.\n\n\n"}
{"id": "1054723", "url": "https://cs.wikipedia.org/wiki?curid=1054723", "title": "Kim Churchill", "text": "Kim Churchill\n\nKim Churchill (* 1990 Canberra, ACT, Austrálie) je australský folkový, rockový a bluesový zpěvák.\n\n\n\n"}
{"id": "1054737", "url": "https://cs.wikipedia.org/wiki?curid=1054737", "title": "Jordánská fotbalová reprezentace do 20 let", "text": "Jordánská fotbalová reprezentace do 20 let\n\nJordánská fotbalová reprezentace do 20 let reprezentuje Jordánsko na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1054739", "url": "https://cs.wikipedia.org/wiki?curid=1054739", "title": "Konžská fotbalová reprezentace do 20 let", "text": "Konžská fotbalová reprezentace do 20 let\n\nKonžská fotbalová reprezentace do 20 let reprezentuje Kongo na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1054740", "url": "https://cs.wikipedia.org/wiki?curid=1054740", "title": "Giacomo Antonio Corbellini", "text": "Giacomo Antonio Corbellini\n\nGiacomo Antonio Corbellini (1674 Lugano – 30. prosince 1742 Laffio) byl italský štukatér a mramorosochař.\nV letech 1698–1708 pracoval v Čechách šlechtickou rodinu Dietrichsteinů. Pracoval se na budovách v Mikulově, Libochovicích a kostele v Polné. Po několika letech v Praze, kde však není jeho práce jmenovitě doložena, žil a pracoval 1713–1718 v Oseku. Zde vytvořil štukovou výzdobu kostela společně s oltářními postavami a dvěma monumentálními hrobkami a v oseckém klášteře výzdobu refektáře a kaple svaté Kateřiny.\n\nV květnu 1718 se přesídlil do Ludwigsburgu, kde již působil jeho švagr Donato Giuseppe Frisoni jako architekt. Zde pracoval se štukovým mramorem ( \"scagliola\") na mramorovém sále a kabinetu knížecího zámku. Pod vedením Frisoniho pracoval také na výzdobě baziliky svatého Martina a Oswalda ve Weingartenu.\n\nV letech 1733–1742 žil v italském Laffiu, kde také zemřel.\n\n\n"}
{"id": "1054741", "url": "https://cs.wikipedia.org/wiki?curid=1054741", "title": "Oliver Janso", "text": "Oliver Janso\n\nOliver Janso (* 8. října 1993 v Myjavě) je slovenský fotbalový obránce, od roku 2012 působící v FK Senica. Mimo Slovenska působil v Česku.\n\nSvoji fotbalovou kariéru začal v Senici, kde prošel všemi mládežnickými kategoriemi. V roce 2012 se propracoval do prvního týmu. V letech 2012-2014 hostoval v Novém Mestu Nad Váhom. Před jarní částí sezony 2013/14 odešel na hostování do Slavie Orlová-Lutyně. Klub se stal pro hráče prvním zahraničním angažmá. V létě 2014 zamířil podruhé do Nového Mesta nad Váhom, kde hostoval. V zimním přestupovém období sezony 2014/15 se vrátil do Senice.\n\n"}
{"id": "1054746", "url": "https://cs.wikipedia.org/wiki?curid=1054746", "title": "Gambijská fotbalová reprezentace do 20 let", "text": "Gambijská fotbalová reprezentace do 20 let\n\nGambijská fotbalová reprezentace do 20 let reprezentuje Gambií na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1054749", "url": "https://cs.wikipedia.org/wiki?curid=1054749", "title": "Novozélandská fotbalová reprezentace do 20 let", "text": "Novozélandská fotbalová reprezentace do 20 let\n\nNovozélandská fotbalová reprezentace do 20 let reprezentuje Nový Zéland na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1054750", "url": "https://cs.wikipedia.org/wiki?curid=1054750", "title": "Giovanni Maria Angelo Bononcini", "text": "Giovanni Maria Angelo Bononcini\n\nGiovanni Maria Angelo Bononcini (18. listopadu 1678 Modena – 1753) byl italský violoncellista a hudební skladatel.\n\nNejmladší a nejméně známý člen hudební rodiny Bononciniů. Byl pojmenován po svém otci Giovanni Maria Bononcinim (1642–1678), který zemřel pouhou hodinu před jeho narozením. Na odlišení od otce a staršího nevlastního bratra Giovanni Bononciniho (1670–1747) získal přízvisko Angelo.\n\nCelý život zůstal v Itálii. Třicet let byl chrámovým violoncellistou v modenské katedrále a poté působil také v Benátkách a v Římě. Po čtyřicet let byl členem Accademia Nazionale di Santa Cecilia. Komponoval skladby pro violoncello a kantáty.\n\n"}
{"id": "1054751", "url": "https://cs.wikipedia.org/wiki?curid=1054751", "title": "Macabre (hudební skupina)", "text": "Macabre (hudební skupina)\n\nMacabre (v překladu \"makabrózní\") je americká kultovní grindcore/thrash/death metalová skupina z Chicaga založená roku 1984. Zajímavostí a výjimečností kapely je, že hraje od svého vzniku ve stále stejném složení: Nefarious (baskytara/doprovodné vokály), Corporate Death (kytara/vokály) a Dennis the Menace (bicí).\nMezi oblíbená témata kapely patří sériové vraždy a černý humor.\n\nDebutní LP vyšlo v roce 1989 s názvem \"Gloom\". Skupina svůj hudební styl nazývá „murder metal“ (pojmenovala tak i jednu svou dlouhohrající desku).\n\n\n\n\n\n\n\n\n"}
{"id": "1054753", "url": "https://cs.wikipedia.org/wiki?curid=1054753", "title": "Severokorejská fotbalová reprezentace do 20 let", "text": "Severokorejská fotbalová reprezentace do 20 let\n\nSeverokorejská fotbalová reprezentace do 20 let reprezentuje Severní Koreu na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1054755", "url": "https://cs.wikipedia.org/wiki?curid=1054755", "title": "Venezuelská fotbalová reprezentace do 20 let", "text": "Venezuelská fotbalová reprezentace do 20 let\n\nVenezuelská fotbalová reprezentace do 20 let reprezentuje Venezuelu na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1054757", "url": "https://cs.wikipedia.org/wiki?curid=1054757", "title": "Fotbalová reprezentace Tahiti do 20 let", "text": "Fotbalová reprezentace Tahiti do 20 let\n\nFotbalová reprezentace Tahiti do 20 let reprezentuje Tahiti na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1054760", "url": "https://cs.wikipedia.org/wiki?curid=1054760", "title": "Guatemalská fotbalová reprezentace do 20 let", "text": "Guatemalská fotbalová reprezentace do 20 let\n\nGuatemalská fotbalová reprezentace do 20 let reprezentuje Guatemalu na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1054768", "url": "https://cs.wikipedia.org/wiki?curid=1054768", "title": "Vehemence", "text": "Vehemence\n\nVehemence (v překladu \"prudkost, ráznost, vehemence\") je americká death metalová kapela, která se zformovala v roce 1997 v arizonském Phoenixu. V roce 2005 se rozpadla, ale záhy se členové opět dali dohromady.\nSkupina kombinuje prvky melodického death metalu a deathcoru s vokálními prvky brutal death metalu.\n\nV roce 2000 vyšlo debutní studiové album s názvem \"The Thoughts from Which I Hide\".\n\n\n\n"}
{"id": "1054778", "url": "https://cs.wikipedia.org/wiki?curid=1054778", "title": "Sybaris", "text": "Sybaris\n\nSybaris bylo starověké město v Kalábrii založené během řecké kolonizace. Leželo na řece Crati blízko jejího ústí do moře, nedaleko moderní obce Sibari.\n\nPodle legendy založili Sybaris roku 720 př. n. l. Achájové ze severního Peloponésu. Díky úrodné půdě město prosperovalo, vyváželo víno, olivy i purpur, rozšířený byl chov dobytka a rybolov. V 6. století př. n. l. patřila Sybaris k největším a nejbohatším řeckým městským státům, pozdější odhady (Eforos) uvádějí, že měla až sto tisíc obyvatel. Založila také vlastní kolonie Skidros a Paestum na břehu Tyrhénského moře. Životní úroveň byla vysoká a vyhlášená byla zejména místní gastronomie: přední kuchaři byli celebritami a inkasovali vysoké částky za autorská práva ke svým receptům. To dalo vznik výrazu sybarita, označujícímu labužníka nebo vůbec požitkáře. Ailiános Klaudios vypravuje o sybaridském boháči Smyndiridovi, který byl tak změkčilý, že spával na okvětních plátcích růží, ale i ty mu způsobovaly vyrážku. Jiná historka popisuje občana Sybaridy, který navštívil Spartu a když se zúčastnil společného oběda, při němž se podávala polévka z vepřové krve a vinného octa, prohlásil, že už chápe, proč jsou Sparťané tak stateční bojovníci: „kdo se takto stravuje, ten nemůže smrtí nic ztratit“.\n\nÚhlavním nepřítelem Sybaridy byl jižněji ležící Krotón. Strabón uvádí, že Sybaris mohla se svými spojenci postavit armádu čítající až 300 000 mužů, což zní ovšem dost přehnaně. Nicméně v roce 510 př. n. l. využil Krotón vnitřního konfliktu v Sybaridě, kde se muž jménem Telys pokusil svrhnout vládnoucí aristokraty; město bylo dobyto, vítězové je vypálili, obyvatele pobili nebo zotročili a dokonce svedli tok řeky, aby zaplavil trosky města. Takové nezvykle brutální zničení jednoho řeckého města druhým vzbudilo pobouření a objevilo se dokonce náboženské vysvětlení: bohové potrestali Sybaridu za rouhání, protože pořádala vlastní sportovní hry, které si troufaly konkurovat olympijským.\n\nPozději byla Sybaris obnovena, ale už nenabyla původního významu a byla stále ohrožována Krotónem. Proto se ji obyvatelé rozhodli v roce 444 př. n. l. definitivně opustit a založili nová města Thúrie a Sybaris Triontská. Trosky města byly objeveny až v šedesátých letech 20. století, dosud byla prozkoumána jen malá část lokality.\n\n"}
{"id": "1054779", "url": "https://cs.wikipedia.org/wiki?curid=1054779", "title": "Arnošt Steiner", "text": "Arnošt Steiner\n\nArnošt Steiner (12. ledna 1915 Třinec – 9. října 1982 Brno) byl český voják, plukovník a válečný hrdina, jenž se v rámci 1. československého armádního sboru pod velením Ludvíka Svobody zúčastnil všech bitev od Sokolova přes Kyjev, Bílou Cerkev, Žaškov a Duklu, aby společně se svými spolubojovníky dorazil v květnu 1945 do Prahy. Legendárním se stal zejména v bojích na Dukle při dobývání kóty 534 a Hyrowy hory, kdy si vydobyl přezdívku \"Železný Arnošt\", protože nezraněn přežil i v situacích, kdy to podle spolubojovníků přežít nebylo možné. Byl vyznamenán sedmi Československými válečnými kříži 1939, dvěma medailemi Za chrabrost před nepřítelem, Sokolovskou pamětní medailí a řadou dalších vojenských vyznamenání.\n\nArnošt Steiner se narodil 12. ledna 1915 v Třinci v rodině židovského obchodníka s textilem. Od mládí se Arnošt závodně věnoval cyklistice, zápasu a boxu a byl rovněž členem Sokola. V roce 1938 absolvoval poddůstojnickou školu v Brně, byl povýšen na svobodníka, načež byl odeslán k jednotce na Náchodsku, kde absolvoval střety s příslušníky Freikorpsu. Po obsazení zbytku Českosolvenska v březnu 1939 se vrátil k rodině do Třince. V říjnu 1939 byl Arnošt Steiner pro svůj židovský původ spolu se svou rodinou a dalšími židovskými spoluobčany zatčen a poslán do sběrného tábora v Nisku. Z tábora se mu spolu s otcem podařilo utéct, načež se oba vydali se na východ v naději, že najdou útočiště v Sovětském svazu. Po útěku do SSSR však byl spolu s otcem obviněn ze špionáže a nakonec odsouzen a uvězněn za nedovolené překročení hranic. Nejprve pobýval v gulagu u Asina v Novosibirské oblasti, poté byl přemístěn do gulagu Itatka.\n\nPo napadení SSSR vojsky Osy došlo k přehodnocení sovětského přístupu k bývalým občanům Československa a na území SSSR začaly být formovány československé vojenské jednotky. Díky tomu byl Arnošt Steiner začátkem února 1942 z internace propuštěn a 6. března 1942 vstoupil v Buzuluku do formujícího se 1. československého samostatného polního praporu. Jako desátník byl zařazen k rotě těžkých kulometů. Poprvé vyniknul jako rotný během bojů u Sokolova a již v hodnosti podporučíka s četou těžkých kulometů prokázal hrdinství během bitvy o Kyjev. V létě 1944 byl jmenován do funkce velitele kulometné roty ve 2. praporu 1. brigády. Největší hrdinství předvedl Arnošt Steiner během bojů o Dukelský průsmyk, kdy týden bojoval a se svými muži udržel klíčovou kótu 534 a vyznamenal se též při obsazení Hyrowy hory. V listopadu 1944 byl u téhož praporu jmenován do funkce zpravodajského důstojníka, dále do funkce náčelníka štábu a nakonec byl i velitelem 2. praporu jako nadporučík.\n\nPo skončení druhé světové války se Steiner rozhodl zůstat v armádě a zapojil se do práce při výstavbě nové Československé armády. Dočkal se povýšení na štábního kapitána. Jelikož po zkušenostech v gulagu nehodlal vstoupit do KSČ, začal se potýkat s nejrůznějšími profesními překážkami, takže nakonec v roce 1947 na vlastní žádost z armády raději odešel a zřejmě se tím vyhnul pozdějším perzekucím. Dva roky po svém odchodu z armády byl povýšen na majora v záloze a obdržel z rukou prezidenta republiky vysoké československé vyznamenání, a sice Hvězdu II. stupně Československého vojenského řádu Bílého lva „Za vítězství“. V letech 1955 až 1956 pracoval v národním podniku Prefa v Brně jako elektroúdržbář a později jako mechanik v brněnském národním podniku Orthopedie. Zemřel jako širšímu okolí neznámý občan Brna, kde je pochován na tamním centrálním hřbitově v rodinné hrobce.\n\nV Třinci má Arnošt Steiner na svém rodném domě od roku 2005 umístěnou pamětní desku a 20. září 2015 mu bylo uděleno in memoriam i čestné občanství města – v tomtéž roce při příležitosti Steinerových nedožitých stých narozenin vydalo město Třinec také knihu Petra Majera a Jaroslava Šimona s názvem \"Železný Arnošt – statečný voják z Třince\".\n\n\n"}
{"id": "1054780", "url": "https://cs.wikipedia.org/wiki?curid=1054780", "title": "Ekonomika Spojených států amerických", "text": "Ekonomika Spojených států amerických\n\nSpojené státy americké jsou hospodářsky nejsilnější stát světa, s velmi vyspělým průmyslem, zemědělstvím a velkým podílem vědy a výzkumu. V roce 2014 tvořila ekonomika USA 22,4 % nominálního světového HDP, tedy 17,555 bilionu amerických dolarů. Americký dolar je nejužívanější měnou pro mezinárodní transakce a zároveň je považován za světovou rezervní měnu. Spojené státy jsou smíšenou ekonomikou. Nejvýznamnější obchodní partneři jsou: Kanada, ČLR, Mexiko, Japonsko, Německo a Jižní Korea.\n\nUSA jsou největším světovým producentem ropy a zemního plynu, ale všechnu vlastní produkci spotřebují a ještě musí dovážet. USA jsou též nejvýznamnějším finančním trhem na světě, New York Stock Exchange je největší světovou finanční burzou podle tržní kapitalizace.\n\nZa méně než 400 let se Spojené státy americké změnily z divočiny obývané Indiány na nejmocnější průmyslovou zemi světa. Již od 90. let 19. století jsou nejsilnější národní ekonomikou světa (nepočítaje v to koloniální říše). Vyrábí čtvrtinu hospodářské produkce světa. Spojené státy vynakládají mnoho peněz na výzkum nových způsobů výroby a nových výrobků. Po osamostatnění se nejrychleji rozvíjel textilní a potravinářský průmysl. Postavení transkontinentální železnice a dostatek nerostných surovin podnítily rozmach strojírenského, ocelářského průmyslu a výroby elektrické energie. Ve 20. století světové války ekonomiku USA neoslabily, ale byly zdrojem rozmachu (výroba zbraní, potravin). USA posílily svůj hospodářský a politický růst. USA však nyní mají největší zahraniční dluh na světě a 11. největší vládní dluh na % HDP na světě.\n\nUSA jsou první na světě ve výrobě a vývozu zemědělských produktů, dovážejí pouze některé plodiny (banány, kokosové ořechy a jiné.) V USA vznikla území zaměřené na dopěstování určité plodiny.\nNejvýznamnější je kukuřičné pásmo (kukuřice, sójové boby, ozimá pšenice), které se táhne na jih a západ od Velkých jezer a zabírá hlavně Centrální roviny. Na západ od kukuřičného pásma na Velkých planinách se rozprostírá pšeničné pásmo (pšenice, oves, cukrová řepa). V jižních oblastech s dostatkem vláhy je bavlníkové pásmo (bavlník, tabák, citrusové plody, podzemnice olejná). Na západním pobřeží se pěstují citrusové plodiny, hrozny a jiné ovoce.\nHlavní oblasti chovu zvířat jsou kukuřičné pásmo a pšeničné pásmo, kde se chová skot a prasata. Horské státy zabírají téměř polovinu povrchu státu. Jejich význam je především v těžbě dřeva.\n\nPrůmysl USA má dostatek nerostných surovin a elektrické energie. Produkuje téměř třetinu průmyslové výroby světa. Mezi hlavní přednosti průmyslu patří schopnost rychle se přizpůsobit požadavkům trhu. Nejdůležitější je tradiční průmyslová oblast ve tvaru trojúhelníku ohraničená městy Boston, Washington, D.C. a Chicago. Tato oblast se stala první průmyslovou oblastí USA. Druhou oblastí, jejíž vliv stále narůstá, je jižní a západní oblast (Sun Belt).\n\nPrůmysl USA se opírá o vyspělé hutnictví železa a barevných kovů. Hlavní střediska jsou v okolí Velkých jezer (Detroit, Cleveland), města na severním pobřeží Atlantiku (Baltimore) a města na březích řek Mississippi a Ohio. Chemická výroba se soustřeďuje do míst těžby a dovozu ropy (Mexický záliv) a do oblastí s dlouhou tradicí (New York, Baltimore). Strojírenství tvoří až 40% z celkové průmyslové výroby USA. Z množství odvětví vyniká zejména výroba automobilů, letadel a kosmických dopravních prostředků (Chicago, Buffalo, Kansas City, Atlanta, Houston, Seattle, Los Angeles). Elektrotechnický a elektronický průmysl se soustřeďuje do výzkumných a vývojových center.\n\nMěsta ležící na tichomořském pobřeží, jako Seattle, Portland a San Francisco, vypravují lodě s dřevem, rybami a ovocem do celého světa. Západ je rovněž domovem Hollywoodu, hlavního města multimilionového filmového průmyslu, a Silicon Valley, údolí v severní Kalifornii, které je střediskem výroby a obchodu se špičkovými počítači. Sun Valley v Idahu je nejnavštěvovanějším střediskem zimních a letních sportů.\n\nTato oblast zahrnuje vysoká pohoří, úrodné roviny a mississippský říční systém. Největší pole s ropou a zemním plynem leží v Texasu (ropa byla objevena v Texasu počátkem 20. století, dnes je hned po Aljašce na druhém místě v těžbě ropy) a v Oklahomě, uhlí se těží ve Wyomingu a v Montaně. Ve Skalnatých horách se nacházejí významné národní parky, např. Yellowstonský národní park a Glacier, jakož i bohatá naleziště nerostných surovin. Horká léta a chladné zimy, silná krupobití a tornáda způsobují v této oblasti velké výkyvy počasí.\n\nTato oblast se díky vynikajícím přístavům, úrodné půdě a bohatým nalezištím nerostných surovin stala jednou z nejhustěji obydlených částí země. Na východním pobřeží se totiž v 16. století usazovali osadníci z Evropy. Dnes se zde nacházejí největší města země, jako např. New York, Washington, ale i historicky důležitá průmyslová centra, např. Chicago, Detroit a Cleveland, ležící u Velkých jezer. Směrem na jih se nacházejí oblasti, kde farmáři pěstují bavlnu, tabák, zeleninu a rostliny, ze kterých se získávají jedlé oleje. Nejrozlehlejším pohořím této oblasti je Appalačské pohoří.\n\nV současnosti tvoří základ hospodářství USA sektor služeb. Pracuje v něm nejvíce lidí a vytvoří se většina hospodářské produkce. Mimořádně důležité je bankovnictví a obchod. Celosvětový dosah má tvorba filmů, reklam, hudební produkce a telekomunikace. Mnoho špičkových odborníků pracuje ve sféře výroby softwaru, počítačových programů a her. Prvenství z celosvětového hlediska dosahuje region ve využívání internetu, rychlém šíření a získávání informací. Globální vliv USA na svět lze pozorovat při prosazování se firem, jako Microsoft, IBM, Coca-Cola, Pepsi, McDonald's, General Motors, Ford a jiných …\n\nMezi nejvýznamnější centra cestovního ruchu patří velkoměsta (New York, Los Angeles, Las Vegas atd.), na jihu země Florida, na středozápadě Skalnaté hory a na západě Kalifornie. Množství turistů navštěvuje národní parky, ale i mnohé atrakce jako např. Disneyland, Hollywood atd.\n\n23. března 2018 zavedly USA clo na dovoz hliníku ve výši 10 % a na dovoz oceli ve výši 25 %.<ref name=\"tyden.cz/rubriky/byznys/svet/rusko-a-japonsko-varuje-usa-pred-moznym-uvalenim-sankci_481155\"></ref> Na zavedení cel reagovalo Rusko a Japonsko možností zatížit americký export náklady ve srovnatelné výši, které jim clo způsobí, v případě Ruska 538 milionů dolarů ročně, v případě Japonska 440 milionů dolarů ročně. Pro dovoz oceli a hliníku byla zavedena výjimka platná do konce května.<ref name=\"tyden.cz/rubriky/byznys/svet/malmstromova-americka-strana-zna-navrhy-eu-k-jednani-o-obchodu_481182\"></ref> EU se snažil změnit dočasnou výjimku v trvalo, ale ještě koncem května USA vysílaly signály, že výjimka prodloužena nebude. Trvalá výjimka je ovšem pro EU podmínkou, aby začaly rozhovory o větší spolupráci v energetice, rozhovory o odstraňování bariér pro dovoz automobilů nebo rozhovory o reformě Světové obchodní organizace (WTO).\n\nOd konce 2. světové války do 70. let 20. století byly pro Američany platy a zaměstnanecké benefity spjaté s produkcí zboží a služeb a inflací. Mezi lety 1973–1979 (v menší míře) a od roku 1979 (zcela) lze zaznamenat: výrobu v pokračujícím růstu rychlostí z předchozího období, ale mzdy a benefity stagnující nebo klesající (do 90. let 20. století včetně) nebo rostoucí mnohem menším tempem než výroba. Zatímco za období 1948–1973 zaznamenaly produktivita i mzdy Američanů srovnatelný růst (96,7 resp. 91,3 %), za období 1973–2013 vzrostla americká výroba od 74,4 %, ale mzdy (ošetřené o inflaci) jen o 9,2 % (s tím, že v polovině 90. let byl růst mezd víceméně nulový).\n\nVývoj mezd za toto období lze ještě rozložit do skupin podle jejich výše – celkový růst o několik procent je dán zprůměrováním:\n\nVe vývoji platů podle jejich výše lze vypozorovat svázaný růst reálných platů horních 10 % zaměstnanců vůči pádu celkového zastoupení zaměstnanců v odborech – to zaznamenalo své maximum (kolem 30 %) ve 40., 50. a 60. letech 20. století, v 70. letech mírný pokles na cca 22% zastoupení a od 80. let stálý pokles na současných cca 10 %.\n\nVýše průměrného týdenního platu, rozděleného podle jeho výše, se pohybuje přibližně na úrovni:\nZa posledních 20 let tyto hodnoty stagnovaly, s výjimkou mírného růstu horních 25 % těch nejlépe finančně ohodnocených.\n\nCo se týče poměru platů mezi výkonným ředitelem (CEO) té které firmy nebo instituce, a obyčejným dělníkem nebo pracovníkem na základní pozici nebo nejspodnější příčce korporátního žebříčku, tak tento poměr v platovém ohodnocení se do konce 70. let 20. století pohyboval na hodnotě 20:1 až 30:1, v roce 1988 (zvolením George H. W. Bushe) vzrostl na 59:1, (za prezidenta Clintona) v roce 1992 na 112:1, 1993 na 87:1, 1994 na 123:1 a od roku 1996 se pohybuje mezi 200:1 a 393:1 (maximum z roku 1999).\n\nMladí občané Spojených států, přicházející do pracovního procesu po vystudování středních nebo vysokých škol, v období od roku 1979 zažili:\nPo celé toto období platila \"„platová“ diskriminace žen\" – ty dostávaly (a dostávají) zhruba 80 centů za každý dolar, který za stejnou práci vykonají muži.\n\n\"Průměrná hodinová mzda\" se pohybuje kolem 10,89 dolaru za hodinu (2014). Ve volebním cyklu amerického prezidenta pro rok 2016 poslanec Bernie Sanders uvedl plán nastavit minimální mzdu na 15 dolarů za hodinu – idea, která dosud přetrvává mezi liberálními Američany.\n\n\"Minimální mzda\" se ve Spojených státech pohybuje na hodnotě 7,25 $ za hodinu, s tím, že jednotlivé státy USA mají pravomoc tuto hodnotu upravit. Pokud by minimální mzda byla svázána s inflací (tak, jak tomu bylo v letech 1948–1973), byla by nyní na 18 dolarech a 42 centech (podle údajů za rok 2014).\n\nPro vězně umístěné v amerických věznicích jsou výdělky podstatně nižší než pro zbytek populace:\nÚdaje pro věznice ve státě Oklahoma:\n\nV průzkumu \"Pew Research\" z roku 2014, ve vztahu životních nákladů vůči září 2007 (před hospodářskou krizí), uvedli Američané v poměru:\n\nCo se týče schopnosti zvládnout náhlé finanční výdaje, pak podle následujcích průzkumů z posledních let:\n\n"}
{"id": "1054781", "url": "https://cs.wikipedia.org/wiki?curid=1054781", "title": "Vital Remains", "text": "Vital Remains\n\nVital Remains (v překladu \"vitální zůstává\") je americká death metalová kapela založená v roce 1988 ve městě Providence ve státě Rhode Island. Mezi zakládající členy patřili kytaristé Paul Flynn a Tony Lazaro, zpěvák Jeff Gruslin, baskytarista Tom Supkow a Chris Dupont (bicí). Inspirací byly např. skupiny Venom, Celtic Frost, Bathory, Mercyful Fate, Sodom, Destruction.\nSoučástí loga je okultní obrazec obsahující obrácený kříž i pentagram. Kapela se prezentuje antikřesťanskými texty.\n\nDebutní studiové album vyšlo roku 1992 a nese název \"Let Us Pray\".\n\n\n\n\n\n\n\n"}
{"id": "1054783", "url": "https://cs.wikipedia.org/wiki?curid=1054783", "title": "Kubánská fotbalová reprezentace do 20 let", "text": "Kubánská fotbalová reprezentace do 20 let\n\nKubánská fotbalová reprezentace do 20 let reprezentuje Kubu na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1054784", "url": "https://cs.wikipedia.org/wiki?curid=1054784", "title": "Salvadorská fotbalová reprezentace do 20 let", "text": "Salvadorská fotbalová reprezentace do 20 let\n\nSalvadorská fotbalová reprezentace do 20 let reprezentuje Salvador na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1054789", "url": "https://cs.wikipedia.org/wiki?curid=1054789", "title": "Řecká fotbalová reprezentace do 20 let", "text": "Řecká fotbalová reprezentace do 20 let\n\nŘecká fotbalová reprezentace do 20 let reprezentuje Řecko na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1054791", "url": "https://cs.wikipedia.org/wiki?curid=1054791", "title": "Viktor Muženko", "text": "Viktor Muženko\n\nViktor Mykolajovyč Muženko ( ; * 10. října 1961 Vystupovyči, Sovětský svaz) je ukrajinský generálplukovník, od 3. července 2014 je náčelníkem generálního štábu a vrchním velitelem Ukrajinské armády.\n\n"}
{"id": "1054807", "url": "https://cs.wikipedia.org/wiki?curid=1054807", "title": "Alexander Rusev", "text": "Alexander Rusev\n\nPravým jménem Miroslav Barňašev, známý jako Rusev (dříve jako Alexander Rusev) (* 25. prosince 1985 Plovdiv) je bulharský profesionální wrestler. Pracuje pro WWE (World Wrestling Entertainment). Barnyashev je první Bulhar ve WWE, avšak ztvárňuje gimmick ruského monstra. Do ringu bývá doprovázen Lanou (CJ Perry), která taktéž ztvárňuje gimmick Rusky. Rusev byl od svého debutu v roce 2014 neporažen až do zápasu na Wrestlemanie XXXI (2015), v němž prohrál s Johnem Cenou, čímž přišel o titul WWE United States Championship.Na placené akci Extreme Rules 2016 porazil Kalista a stal se tak novým WWE United States Championem.\n\n\n\n\n\n\n\nPro Wrestling Illustrated\nWrestling Observer Newsletter\nWorld Wrestling Entertainment\n\n"}
{"id": "1054810", "url": "https://cs.wikipedia.org/wiki?curid=1054810", "title": "Adobe Photoshop Lightroom", "text": "Adobe Photoshop Lightroom\n\nAdobe Photoshop Lightroom je software určený pro \"archivaci a úpravy digitálních fotografií\". Svými možnostmi plně vyhovuje potřebám profesionálních fotografů, kteří ho také hojně využívají. Získal si oblibu i u náročnějších fotoamatérů, protože firma Adobe, na rozdíl od svých ostatních profi produktů, ho prodává za cenu pro většinu z nich dostupnou. Lightroom zvládá mnoho funkcí a při používání je efektivní a rychlý. Jde o komplexní nástroj, s nímž profesionální fotograf zvládne \"úplný pracovní postup\" (workflow) zpracování svých fotografií, takže většinou už nemusí použít žádné jiné programy. Lightroom mu umožňuje uspořádat a upravovat (editovat) tisíce nebo i desetitisíce fotografií, a to velmi přehledným způsobem.\n\nPro Lightroom je typické, že si informace o všech fotografiích udržuje ve vlastní databázi, kterou označuje jako \"katalog\". Dříve než se dá s nějakou fotografií v Lightroomu začít pracovat, musí se do něj soubor s touto fotografií napřed \"importovat\". Samotné soubory s fotografiemi přitom součástí katalogu nejsou a mohou být uloženy kdekoli. V katalogu má Lightroom jen zaznamenáno, kde (na kterém disku a v které složce) každou fotografii najde. Vedle toho ovšem obsahuje katalog o každé fotografii ještě řadu dalších údajů a díky tomu nabízí vskutku jedinečné funkce pro \"organizaci a vyhledávání v archivu\" fotografií.\n\nVeškeré úpravy fotografií jsou \"nedestruktivní\". Lightroom pracuje tak, že uživatel každou změnu hned vidí, ale soubor s fotografií se přitom vůbec nemění. Lightroom si totiž všechny provedené úpravy zaznamenává do svého katalogu a originál fotografie ponechává beze změny. Když se fotografie upravená v Lightroomu zobrazí v jiném prohlížeči obrázků, ukáže se její originál. Zobrazí-li se v Lightroomu, je vidět ta upravená podoba, protože Lightroom v katalogu pozná, jaké úpravy na ni má aplikovat. Je-li potřeba upravenou fotografii použít i mimo Lightroom, dá se z něj jednoduše \"exportovat\". Lightroom je ideální pro práci s fotografiemi ve formátu raw (z digitálních zrcadlovek), ale zvládá i JPG, PNG, PSD a TIFF.\n\nVe srovnání s Photoshopem ušetří fotograf pomocí Lightroomu spoustu času a přitom získá stejně dobré nebo i lepší výsledky. Photoshop použije jen výjimečně, např. jde-li o obrazové koláže, vkládání textů a grafiky do obrázku nebo o náročnější retušování. V Lightroomu totiž nejsou možné žádné \"kreativní\" selektivní manipulace s tvary a barvami, jako třeba zeštíhlení postavy, změna barvy vlasů či malování štětcem do obrazu. Pokud se takové úpravy vyžadují, musí se provést ve Photoshopu. Může to například potřebovat umělecký fotograf, který zachycený snímek záměrně přetváří podle svého uměleckého záměru, nebo módní fotograf, který chce svůj záběr nějakým způsobem „vylepšit“. Ovšem k běžné nebo reportážní fotografii to vlastně nepatří a odporuje to etickému kodexu fotografů. Photoshop také obsahuje řadu funkcí, které se fotografie netýkají a využívají je grafici, malíři, animátoři nebo tvůrci videa. Vezme-li se navíc v úvahu výrazně vyšší cena, kterou je nutné za Photoshop zaplatit, nepřekvapí, že profesionální fotografové a náročnější amatéři stále častěji volí za svůj primární nástroj Lightroom. Photoshop pro ně nadále zůstává jeho důležitým doplňkem ve výše zmiňovaných případech.\n\nPoznámka: Slovo „lightroom“, které není ve slovníku, je nápodobou slova darkroom, tj. temná komora. V té se před nástupem digitální fotografie vyvolávaly filmy a z nich pak zvětšovaly obrázky na papír. Teď se vše zpracovává ve „světlé komoře“ pomocí počítače.\n\nLightroom je víceúčelová aplikace a má sedm samostatných modulů, určených pro různé okruhy funkcí. První dva moduly jsou pro fotografa klíčové, ostatní doplňkové.\n\nTento modul zajišťuje importy a exporty, řadí fotografie podle jejich metadat, zaznamenává jejich ohodnocení, připojuje k nim zadaná klíčová slova a pomáhá udržovat v celé knihovně dokonalý pořádek. Umožňuje rychle a jednoduše vyhledávat snímky podle řady kritérií. Umí vytvářet tzv. kolekce, což jsou skupiny snímků vybraných z celého katalogu, kdykoli a za libovolným účelem, podle okamžitého přání uživatele (může jít třeba o vybrané snímky z loňské a předloňské dovolené, které si připraví, aby je mohl ukázat ohlášené návštěvě).\n\nModul umožňuje ořez a natáčení obrazu, úpravy expozice, kontrastu, barevného podání, perspektivy, doostření, redukci šumu, korekce vad objektivu, a další. Jsou možné i lokální úpravy vybraných částí obrazu, například zesvětlení příliš tmavých a ztmavení příliš světlých míst, barevné zvýraznění rtů, odstranění pupínků na kůži. Upravovat se dá i víc fotek najednou. Nedestruktivní způsob práce znamená, že se lze kdykoli, i po čase, vrátit k předchozímu stavu. Nelze v krátkosti vyjmenovat všechny funkce, ale profesionální fotografové prohlašují, že jim jejich nabídka dokonale vyhovuje.\n\nTento modul byl přidán od verze Lightroom 4. Některé novější fotoaparáty mají vestavěný GPS přijímač na zjišťování souřadnic, které se pak naimportují spolu s ostatními Exif metadaty fotografie. Modul Map se dá využívat, i když fotoaparát nemá vybavení GPS, ale uživatel pak musí souřadnice do Lightroomu zadávat ručně (stačí najednou pro všechny snímky pořízené v jednom místě).\n\nPřidáno od verze Lightroom 4. Služba Blurb (http://www.blurb.com/) patří celosvětově k nejznámějším, pokud jde o nabídku tvorby a tisku individuálních fotoknih, které zasílá i do České republiky.\n\nFotografie se běžně a pohodlně prohlížejí přímo v modulu Library nebo i Develop. V modulu Slideshow je ale možné vytvářet lépe vypadající formální prezentace libovolně vybraných skupin obrázků (obvykle z nějakých kolekcí). Vzhled prezentace je určen zadanou šablonou, kde lze zadat úvod, závěr, popřípadě i hudební doprovod.\n\nTisk na tiskárně dostupné z počítače, v podobě a s rozměry podle zadaných parametrů.\n\nLze použít připravených šablon, možnosti nejsou moc rozsáhlé, ale použití je jednoduché.\n\nProdej nového produktu byl oznámen 29. ledna 2007, Lightroom se začal prodávat 19. února 2007. Cena v USA byla stanovena na $299.\n\nV prodeji od dubna 2008. Nové funkce:\n\n\nBeta verze uvolněna v říjnu 2009. Nové funkce:\n\n\nV druhé beta verzi v březnu 2010 přibylo:\n\n\nFinální verze byla vydána v červnu 2010 s několika dalšími vylepšeními a optimalizacemi rychlosti.\n\nByla oficiálně vydána v březnu 2012. Nepodporovala už Windows XP. Cena byla snížena na 50%. Nové funkce zahrnovaly:\n\n\nVydána v červnu 2013. Některé ze změn:\n\n\nAktualizace na verzi 5.5.4 umožnila synchronizovat kolekci s aplikací Lightroom Mobile, vydanou pro iPad v dubnu 2014. V lednu 2015 byla vydána verze Lightroom Mobile také pro Android OS. Mobilní Lightroom je ovšem dostupný pouze pro předplatitele Adobe Creative Cloud.\n\nVerze vydaná v dubnu 2015 byla nabízena pod dvěma obchodními názvy: Lightroom 6 se prodával za stejnou cenu jako předchozí verze, zatímco Lightroom CC se stal součástí Adobe Creative Cloud a platilo se formou předplatného za jeho používání. Zahrnuty byly následující změny:\n\n\nMobilní Lightroom zůstal dostupný jen pro předplatitele verze CC.\n\nK radikální změně došlo v říjnu 2017, kdy firma Adobe uvedla zcela nový, na cloud orientovaný Lightroom CC. Aplikaci do té doby nabízenou pod názvem Lightroom CC aktualizovala a přejmenovala na Lightroom Classic CC. Současný Lightroom CC je navržen zcela nově a má ve srovnání s původním Lightroomem řadu odlišností a omezení. Jeho používání je jednodušší a je vhodný zejména pro nové uživatele. Pro fotografy, kteří už celé roky Lightroom používají, to tak zcela neplatí, protože to není aplikace, kterou důvěrně znají, a přechod na ni jim může působit různé potíže. Jedná se ale o první verzi nového produktu, jehož vývoj bude dále pokračovat, až se z něj nakonec stane „jediný pravý Lightroom“. \n\nZměny v Lightroom Classic CC:\n\n\nHlavní přednosti Lightroom CC:\n\n\nPopis rozdílů mezi oběma „sourozenci“ jde nad rámec tohoto článku, zájemce si detaily snadno najde na internetu.\nMobilní Lightroom je k dispozici pro iOS a Android. Lightroom 6 zůstává jedinou verzí, jejíž licenci lze dosud samostatně zakoupit bez předplatného. Jeho vývoj už však nebude pokračovat a opravy chyb se uzavřou na konci roku 2017. \n\nLightroom 6/CC je lokalizován do 8 evropských a 4 asijských jazyků. Lokalizaci do češtiny firma Adobe nedodává, pro vlastní program ale existuje neoficiální lokalizace, kterou si zájemci mohou bezplatně stáhnout z webu Michala Metličky a instalovat. Nápověda počeštěna není. Anglická verze má pro Čechy mírnou přednost v tom, že její uživatelé se snáze orientují v anglických video tutoriálech, kterých je na Internetu opravdu spousta, a ty kvalitní jsou nenahraditelným zdrojem informací pro začátečníky i pokročilé.\n\nUž v roce 2015 se řada uživatelů Lightroomu obávala, že nová licenční politika firmy Adobe, která se od roku 2013 vztahuje na téměř všechny její produkty, bude v budoucnu uplatněna také na Lightroom (přestože firma sama takovou možnost popřela). Již předtím totiž firma ostatní produkty nabízela jen ve verzích s označením CC (Creative Cloud), a ty se nedají koupit, nýbrž se musí měsíčně nebo ročně platit za jejich užívání, v rámci programu Adobe Creative Cloud. Podle firmy Adobe je tento způsob pro uživatele výhodnější, avšak mnoho uživatelů jejích produktů si to nemyslí a nový byznys model kritizují s tím, že je výhodný hlavně pro firmu Adobe samotnou. Zájemci o Lightroom si však ještě další dva roky mohli vybírat mezi nákupem verze 6 a pronájmem verze CC (té ovšem jen v balíčku s aplikací Photoshop CC).\n\nV říjnu 2017 se však výše zmíněné obavy naplnily, jak je zde popsáno v historii verzí. Mnozí odpůrci předplatného, i z řad profesionálních fotografů, proto volí nebo aspoň zvažují alternativní možnosti, jelikož setrvání u nadále nepodporované verze Lightroom 6 nemá dobrou perspektivu. Jako hlavní konkurence Lightroomu se asi nejčastěji zmiňuje aplikace Capture One Pro (trvalá licence 279 eur). \n\n"}
{"id": "1054822", "url": "https://cs.wikipedia.org/wiki?curid=1054822", "title": "Ancient Wisdom", "text": "Ancient Wisdom\n\nAncient Wisdom (v překladu \"dávná moudrost\") je švédská blackmetalová kapela založená roku 1992 ve městě Umeå Marcusem E. Normanem vulgo Vargherem původně pod názvem Pain, krátce poté ji přejmenoval na Ancient a v roce 1993 na Ancient Wisdom.\n\nDebutní studiové album s názvem \"For Snow Covered the Northland\" vyšlo v roce 1996 (ačkoli bylo nahráno již v roce 1994). \n\nNázev Ancient Wisdom je rozdělen do dvou úrovní. Slovo ANCIENT tvoří větší horní obrazec, zatímco slovo WISDOM je pod ním vyvedeno gotickým písmem charakteristickým pro black metalové kapely.\n\n\n\n"}
{"id": "1054849", "url": "https://cs.wikipedia.org/wiki?curid=1054849", "title": "LGBT práva v Lucembursku", "text": "LGBT práva v Lucembursku\n\nLucembursko je všeobecně velmi tolerantní a vstřícné, co se týče homosexuality, která je zde silně respektována a akceptována. Registrované partnerství garantující homosexuálním párům mnoho výhod plynoucích z manželství bylo přijaté. Lucemburským parlamentem v červnu 2014 prošel zákon umožňující homoseuxálům uzavírat manželství a plná adopční práva, který se stal účinným 1. ledna 2015.\n\nStejnopohlavní sexuální styk byl na tomto území dekriminalizován v r. 1794 v době, kdy bylo Lucembursko součástí Francie. § 372 Trestního zákoníku stanovil pro obě orientaci jeden legální věk způsobilosti k pohlavnímu styku 16 let. Ten byl dočasně navýšen pro homosexuály na 15 let po novele § 372, která byla zrušena r. 1992.\n\nOsoby, které chtějí podstoupit změnu pohlaví, musejí podstoupit sterilizaci.\n\nRegistrované partnerství bylo možné na tomto území uzavírat od r. 2004, a bylo podobné francouzskému modelu „Občanský pakt solidarity“. Zákon o registrovaném partnerství byl schválen 1. listopadu 2004.\n\nV r. 2009 lucemburská vláda veřejně oznámila svůj záměr legalizovat stejnopohlavní manželství. Nicméně k jednání o takovém zákoně došlo až o 5 let později, a to v červnu 2014, kdy prošel v poměru 56:4 a stal se účinným 1. ledna 2015.\n\nPo kladném stanovisku parlamentu v červnu 2014 získali homosexuální páry plná adopční práva s účinností od 1. ledna 2015.\n\nKromě toho lesbické páry mají v zemi rovný přístup k umělému oplodnění jako páry heterosexuální.\n\nV Lucembursku jsou platné anti-diskriminační zákony na základě sexuální orientace, ale pouze v zaměstnání a přístupu ke zboží a službám. V trestních věcech legislativa nezohledňuje sexuální orientaci nebo genderovou identitu, která není tím pádem chápánaj jako přitěžující okolnost. Každý občan Lucemburska může sloužit v armádě bez ohledu na sexuální orientaci.\n\nHlavní organizací zabývající se homosexuální a bisexuální problematikou je Rosa Lëtzebuerg (Pink Luxembourg), ta byla založená 28. června 1996 a podle údajů z r. 2004 měla 220 členů. Jejími cíli je podporovat práva homosexuálů a bisexuálů a bojovat proti veškeré diskriminaci proti nim, aktivně se podílet na získávání rovných práv v sociálních, kulturních a právních záležitostech a organizovat veškeré sociální a kulturní aktivity ve prospěch homosexuálů a bisexuálů .\n\nEurobarometrické šetření z prosince 2006 ukazuje, že 58 % Lucemburků podporuje stejnopohlavní manželství a 39 % plná adopční práva pro homosexuální páry (Průměr EU 44 % a 33 %).\n\n"}
{"id": "1054852", "url": "https://cs.wikipedia.org/wiki?curid=1054852", "title": "Shawn Roberts", "text": "Shawn Roberts\n\nShawn Roberts (* 2. dubna 1984, Stratford (Ontario)) je kanadský herec, především známý z rolí zombie filmů jako \"Land of the Dead\", \"Diary of the Dead\" a filmové série Resident Evil.\n\nShawn Roberts začal herectví, když hrál vlka ve školní hře Červené Karkulky, kterou viděl oceněný scenárista Robert Forsythe. V roce 2010 se objevil v , kde hrál záporáka Alberta Weskera. O dva roky později si zopakoval roli Weskera v . Jeho role Alberta Weskera pokračuje v nadcházejícím šestém díle .\n\n"}
{"id": "1054854", "url": "https://cs.wikipedia.org/wiki?curid=1054854", "title": "Frank Simes", "text": "Frank Simes\n\nFrank Turner Simes (* 7. března 1956 Tokio) je hudebník, kytarista, skladatel a hudební producent. Spolupracoval s umělci jako jsou Roger Daltrey, The Who, Mick Jagger, Don Henley nebo Stevie Nicks.\n\n\nSimes složil přes 1200 hudebních děl. Ta se objevila v následujících televizních pořadech a filmech:\n"}
{"id": "1054856", "url": "https://cs.wikipedia.org/wiki?curid=1054856", "title": "Šack", "text": "Šack\n\nŠack (, ) je sídlo městského typu a centrum Šackého rajónu Volyňské oblasti na Ukrajině. Nachází se v historické oblasti Volyně. Žije zde obyvatel.\n\nPrvní písemná zmínka pochází z roku 1410, v roce 1595 je Šack zmíněn jako městečko. Celou dobu až do dělení Polska byl Šack součástí Polska, poté připadl Ruskému impériu. Mezi lety 1920 a 1939 byl opět součástí Polska, konkrétně Druhé Polské republiky. V roce 1939 se zde během sovětské invaze do Polska odehrála bitva u Szacku.\n\nObec se nachází uprostřed malebné krajiny volyňských lesů a je obklopena Šackými jezery, z nichž největší je nedaleký Sviťaz. Celá oblast je součástí Šackého národního přírodního parku.\n"}
{"id": "1054860", "url": "https://cs.wikipedia.org/wiki?curid=1054860", "title": "Tennis Masters Cup 2003", "text": "Tennis Masters Cup 2003\n\nTennis Masters Cup 2003, známý také jako Turnaj mistrů 2003, představoval závěrečný tenisový turnaj mužské profesionální sezóny 2003 pro osm nejvýše postavených mužů ve dvouhře a osm nejlepších párů ve čtyřhře na žebříčku ATP, pokud se podle pravidel účastníci nekvalifikovali jiným způsobem.\n\nTurnaj se odehrával ve dnech 8. až 16. listopadu 2003 v texaském Houstonu. Jako jediný byl řazen do kategorie ATP Tennis Masters Cup. Dějištěm konání se stal oddíl Westside Tennis Club, kde probíhal na otevřených dvorcích s tvrdým povrchem.\n\nSoutěž dvouhry vyhrál první hráč světa Roger Federer ze Švýcarska. Ve čtyřhře zvítězila dvojice amerických bratrů Boba a Mika Bryanových.\n\nSoutěže dvouhry se účastnilo osm tenistů, z nichž každý odehrál tři vzájemné zápasy v jedné ze dvou čtyřčlenných základních skupin A a B. První dva tenisté z každé skupiny postoupili do semifinále, které bylo hráno vyřazovacím systémem pavouka. První ze skupiny A se utkal s druhým ze skupiny B a naopak. Vítězové semifinále pak nastoupili k finálovému duelu.\n\nSoutěž čtyřhry kopírovala formát dvouhry.\n\n\n"}
{"id": "1054861", "url": "https://cs.wikipedia.org/wiki?curid=1054861", "title": "Tennis Masters Cup 2004", "text": "Tennis Masters Cup 2004\n\nTennis Masters Cup 2004, známý také jako Turnaj mistrů 2004, představoval závěrečný tenisový turnaj mužské profesionální sezóny 2004 pro osm nejvýše postavených mužů ve dvouhře a čtyři nejlepší páry ve čtyřhře na žebříčku ATP, pokud se podle pravidel účastníci nekvalifikovali jiným způsobem.\n\nTurnaj se odehrával ve dnech 13. až 21. listopadu 2004 v texaském Houstonu. Jako jediný byl řazen do kategorie ATP Tennis Masters Cup. Dějištěm konání se stal oddíl Westside Tennis Club, kde probíhal na otevřených dvorcích s tvrdým povrchem.\n\nSoutěž dvouhry vyhrál první hráč světa Roger Federer ze Švýcarska. Ve čtyřhře zvítězila dvojice amerických bratrů Boba a Mikea Bryanových.\n\nSoutěže dvouhry se účastnilo osm tenistů, z nichž každý odehrál tři vzájemné zápasy v jedné ze dvou čtyřčlenných základních skupin A a B. První dva tenisté z každé skupiny postoupili do semifinále, které bylo hráno vyřazovacím systémem pavouka. První ze skupiny A se utkal s druhým ze skupiny B a naopak. Vítězové semifinále pak nastoupili k finálovému duelu.\n\nSoutěž čtyřhry kopírovala formát dvouhry.\n\n\n"}
{"id": "1054862", "url": "https://cs.wikipedia.org/wiki?curid=1054862", "title": "Tennis Masters Cup 2005", "text": "Tennis Masters Cup 2005\n\nTennis Masters Cup 2005, známý také jako Turnaj mistrů 2005, představoval závěrečný tenisový turnaj mužské profesionální sezóny 2005 pro osm nejvýše postavených mužů ve dvouhře a osm nejlepších párů ve čtyřhře na žebříčku ATP, pokud se podle pravidel účastníci nekvalifikovali jiným způsobem.\n\nTurnaj se odehrával ve dnech 13. až 20. listopadu 2005 v čínské Šanghaji. Jako jediný byl řazen do kategorie ATP Tennis Masters Cup. Dějištěm konání se stala multifunkční hala Qizhong Forest Sports City Arena, kde probíhal na dvorci kobercového krytu.\n\nSoutěž dvouhry vyhrál první hráč světa David Nalbandian z Argentiny. Ve čtyřhře zvítězila francouzská dvojice Michaël Llodra a Fabrice Santoro.\n\nSoutěže dvouhry se účastnilo osm tenistů, z nichž každý odehrál tři vzájemné zápasy v jedné ze dvou čtyřčlenných základních skupin A a B. První dva tenisté z každé skupiny postoupili do semifinále, které bylo hráno vyřazovacím systémem pavouka. První ze skupiny A se utkal s druhým ze skupiny B a naopak. Vítězové semifinále pak nastoupili k finálovému duelu.\n\nSoutěž čtyřhry kopírovala formát dvouhry.\n\n\n"}
{"id": "1054863", "url": "https://cs.wikipedia.org/wiki?curid=1054863", "title": "Tennis Masters Cup 2006", "text": "Tennis Masters Cup 2006\n\nTennis Masters Cup 2006, známý také jako Turnaj mistrů 2006, představoval závěrečný tenisový turnaj mužské profesionální sezóny 2006 pro osm nejvýše postavených mužů ve dvouhře a osm nejlepších párů ve čtyřhře na žebříčku ATP, pokud se podle pravidel účastníci nekvalifikovali jiným způsobem.\n\nTurnaj se odehrával ve dnech 12. až 19. listopadu 2006 v čínské Šanghaji. Jako jediný byl řazen do kategorie ATP Tennis Masters Cup. Dějištěm konání se stala multifunkční hala Qizhong Forest Sports City Arena, kde probíhal na dvorci s tvrdým povrchem.\n\nSoutěž dvouhry vyhrál první hráč světa Roger Federer ze Švýcarska. Ve čtyřhře zvítězila švédsko-běloruská dvojice Jonas Björkman a Max Mirnyj.\n\nSoutěže dvouhry se účastnilo osm tenistů, z nichž každý odehrál tři vzájemné zápasy v jedné ze dvou čtyřčlenných základních skupin A a B. První dva tenisté z každé skupiny postoupili do semifinále, které bylo hráno vyřazovacím systémem pavouka. První ze skupiny A se utkal s druhým ze skupiny B a naopak. Vítězové semifinále pak nastoupili k finálovému duelu.\n\nSoutěž čtyřhry kopírovala formát dvouhry.\n\n\n"}
{"id": "1054864", "url": "https://cs.wikipedia.org/wiki?curid=1054864", "title": "Tennis Masters Cup 2007", "text": "Tennis Masters Cup 2007\n\nTennis Masters Cup 2007, známý také jako Turnaj mistrů 2007, představoval závěrečný tenisový turnaj mužské profesionální sezóny 2007 pro osm nejvýše postavených mužů ve dvouhře a osm nejlepších párů ve čtyřhře na žebříčku ATP, pokud se podle pravidel účastníci nekvalifikovali jiným způsobem.\n\nTurnaj se odehrával ve dnech 11. až 18. listopadu 2007 v čínské Šanghaji. Jako jediný byl řazen do kategorie ATP Tennis Masters Cup. Dějištěm konání se stala multifunkční hala Qizhong Forest Sports City Arena, kde probíhal na dvorcích s tvrdým povrchem.\n\nSoutěž dvouhry vyhrál první hráč světa Roger Federer ze Švýcarska. Ve čtyřhře zvítězila bahamsko-kanadská dvojice Mark Knowles a Daniel Nestor.\n\nSoutěže dvouhry se účastnilo osm tenistů, z nichž každý odehrál tři vzájemné zápasy v jedné ze dvou čtyřčlenných základních skupin A a B. První dva tenisté z každé skupiny postoupili do semifinále, které bylo hráno vyřazovacím systémem pavouka. První ze skupiny A se utkal s druhým ze skupiny B a naopak. Vítězové semifinále pak nastoupili k finálovému duelu.\n\nSoutěž čtyřhry kopírovala formát dvouhry.\n\n\n"}
{"id": "1054867", "url": "https://cs.wikipedia.org/wiki?curid=1054867", "title": "No Plan B", "text": "No Plan B\n\nNo Plan B, též známá jako Roger Daltrey Band, je hudební skupina Rogera Daltreyho, zpěváka The Who. Jejími dalšími členy jsou Simon Townshend (bratr Petea Townshenda; kytara, zpěv), Frank Simes (sólová kytara), Jon Button (baskytara), Loren Gold (klávesy) a Scott Devours (bicí).\n\n\nDalší skladby:\n"}
{"id": "1054869", "url": "https://cs.wikipedia.org/wiki?curid=1054869", "title": "Lukáš Sáblík", "text": "Lukáš Sáblík\n\nLukáš Sáblík (* 5. srpna 1976) je bývalý český hokejový brankář naposled hrající první hokejovou ligu za tým HC Dukla Jihlava.\n\nLukáš Sáblík začal svoji hokejovou kariéru v týmu HC Dukla Jihlava, v sezóně 1995/96 si zde zahrál poprvé v Extralize ledního hokeje. Po dobu deseti let, kdy působil v jihlavské Dukle, hostoval ve dvou klubech: v týmu SK Horácká Slavia Třebíč a HC Zlín. V sezóně 2003/2004 se poprvé stěhoval do Karlových Varů, kde odehrál pouze dva zápasy kvůli silné konkurenci brankářů včetně Rudolfa Pejchara, Kamila Jariny, Marcela Kučery a Petra Fraňka.\n\nLukáš odešel na hostování do týmu HC Slovan Ústí nad Labem, kde si držel místo jedničky před Jiřím Zikmundem. V sezóně 2004/2005 vybojoval stříbrnou medaili, příští sezónu postoupil se Slovanem až do baráže o extraligu, kde Ústí prohrálo s týmem HC Vsetín.\n\nV sezóně 2006/07 nastupoval opět za karlovarský hokejový klub, kde se pravidelně střídal s Lukášem Mensatorem. V této sezóně pomohl Energii k historicky prvnímu postupu do předkola play-off, kde Energie prohrála s týmem HC Oceláři Třinec.\n\nSáblík odehrál šest zápasů za tým HC Most, kde byl na střídavém startu. Za tým HC Energie Karlovy Vary odehrál 17 zápasů. V této sezóně postoupila Energie poprvé v historii až do finále play-off. Ve všech zápasech plnil roli jedničky mladší Lukáš Mensator, Lukáš Sáblík mu jistil záda jako dvojka.\n\nSáblík opět hrál střídavě za tým HC Most (16 zápasů) a Piráti Chomutov (1 zápas). V Karlových Varech se čím dál více prosazoval Lukáš Mensator, i proto odehrál Lukáš Sáblík pouze 8 zápasů. V play-off opět plnil roli dvojky, v ní ale získal svůj zatím jediný titul v ELH.\n\nV době, kdy se Energii přestává dařit, dostal více šancí i Lukáš Sáblík. Za dvě sezóny nastoupil k 39 zápasům.\n\nNa začátku sezóny přepustil pozici druhého brankáře v Karlových Varech Tomáši Závorkovi. Odešel proto do Znojma, ale i v rakouské EBEL Lize plnil roli dvojky a odehrál pouze jeden zápas. Poté odešel do týmu HKm Zvolen, kde nastoupil k 11 zápasům. Ke konci sezóny se vrátil na výpomoc opět do Karlových Varů, kde ale neodehrál ani jeden zápas.\n\nSáblík odešel do Českých Budějovic, zde opět plnil roli druhého brankáře.\n\nSáblík přestoupil do mateřské Dukly Jihlava, kde hraje do současnosti.\n"}
{"id": "1054871", "url": "https://cs.wikipedia.org/wiki?curid=1054871", "title": "Krisija Todorova", "text": "Krisija Todorova\n\nKrisija Marinova Todorova (bulharsky: \"Крисия Маринова Тодорова\"; * 1. června 2004 Varna, Bulharsko) je bulharská zpěvačka. Společně s „Ignatov Brothers“ reprezentovala Bulharsko na Junior Eurovision Song Contest 2014 s písní „Planet of the Children”. Umístili se na 2. místě.\n\nNarodila se 1. června 2004 ve Varně, nyní žije v Razgradu. Stala se oblíbenou bulharskou zpěvačkou. Její otec je Marin Todorov a matka Angelina Todorova. Krisija má dvě sestry, Tiffany Todorova (2001) a Marina Todorova (2009). Začala studovat hudbu v šesti letech na různých hudebních školách v Bulharsku, v současnosti studuje hudbu v „Centre for work with Children” v Razgradu. Učí jí Svilena Decheva, se kterou hraje i na klavír.\n\nVe volném čase miluje kreslení a tancování, hlavně klasický balet. Její oblíbený školní předmět je matematika, ale jejím největším snem je stát se herečkou nebo zpěvačkou. Mezi její oblíbené zpěváky patří Lili Ivanova, Lara Fabian, Mariana Popova, Celine Dion, Christina Aguilera a Beyonce.\n\nKrisija do ledna 2015 získala sedm cen z národních i mezinárodní soutěží konajících se v Bulharsku. Ale rok 2014 byl pro ní nejdůležitější, protože se díky vystoupení v pořadu „Slavi's show” stala v Bulharsku velice populární. Později se stala součástí TV show „Запознай се с малките” (Poznejte děti). Krisija se v této show poprvé objevila 30. prosince 2013 s písni Listen od Beyonce. Tohle video získalo přes 100 000 zhlédnutí v několika dnech, dnes již má přes 10 000 000 zhlédnutí.\n\nV březnu 2014 byla vybrána ke zpěvu národní bulharské hymny Mila Rodino a (druhé) neoficiální bulharské hymny Moja strana, moja Bulgarija (Můj kraj, moje Bulharsko) na Národním stadionu Vasila Levskiho ve městě Sofia živě před 42 000 lidmi při zahájení 16. kola UEFA Europa League mezi Ludogorets Razgrad a Valencií. Při jejím vystoupení letěl nad stadionem maskot Ludogorets orel Fortuna.\n\nV listopadu 2014 Krisija reprezentovala Bulharsko na Junior Eurovision Song Contest 2014 v Maltě s písní Planet of the Children (Planeta dětí). Umístila se na 2. místě hned za Itálií s rozdílem 12 bodů. Později byla přijata prezidentem Rosenem Plevnelievem a bylo jí uděleno čestné vyznamenání.\n\nV září 2015 nazpívala ústřední píseň pro Junior Eurovision Song Contest 2015 konané v Bulharsku s názvem #discover.\n\nOd roku 2015 je Krisija, díky hudbě a její popularitě, jedním z „duchovních vůdců” v Bulharsku.\n\n"}
{"id": "1054872", "url": "https://cs.wikipedia.org/wiki?curid=1054872", "title": "Bolívie na Letních olympijských hrách 2008", "text": "Bolívie na Letních olympijských hrách 2008\n\nBolívie se v roce 2008 zúčastnila posedmnácté olympiády, z toho dvanácté letní. Reprezentovalo ji sedm sportovců v pěti sportech, žádný z nich však ve své soutěži medailově neuspěl. Vzhledem k dosaženým výsledkům se jednalo o symbolickou účast.\n\n\n\n\n\n"}
{"id": "1054873", "url": "https://cs.wikipedia.org/wiki?curid=1054873", "title": "Salix subopposita", "text": "Salix subopposita\n\nSalix subopposita je druh vrby, opadavé listnaté dřeviny z čeledi vrbovité.\n\nDruh tvoří malé, až 30 cm vysoké keře, kvetoucí v dubnu až květnu stříbrně zbarvenými jehnědami. Větve jsou poměrně husté, tenké, vzpřímené, hustě plstnaté v mládí, později s hladkou hnědou borkou. Listy jsou kopinaté nebo podlouhlé. Květy jsou větrosnubné. Plodem je hustě šedě ochlupená tobolka délky do 4 mm.\n\nJe původní v oblastech Japonska a Koreje. Druh je široce pěstován jako okrasná rostlina, lze jej pěstovat i v ČR.\n\nPodle biolib.cz je pro rostlinu s označením \"Salix subopposita\" používáno více rozdílných názvů, například \"Salix repens\" var. \"subopposita\" nebo \"Salix sibirica\" var. \"subopposita\".\n\nRostliny lze použít v ČR jako okrasné rostliny. Jsou vhodné pro vlhká místa pro některé skalky a trvalkové záhony.\n\nPreferuje slunečné polohy, vlhké půdy. Snese polostín.Snáší exhalace. Dobře snáší řez, obvykle netrpí škůdci. Původní druh se přirozeně rozmnožuje se semeny, kultivary a pěstované rostliny jsou množeny řízkováním bylinnými, nebo dřevitými řízky. Někdy je roubován na bujněji vzrůstné druhy a tvoří stromovité tvary s kompaktní korunou.\n\n"}
{"id": "1054874", "url": "https://cs.wikipedia.org/wiki?curid=1054874", "title": "Opři žebřík o nebe", "text": "Opři žebřík o nebe\n\nOpři žebřík o nebe je český dokumentární film z roku 2014 o Mariánu Kuffovi, slovenském knězi z podtatranských Žakovců, který na své faře poskytuje azyl propuštěným vězňům, alkoholikům, narkomanům a dalším potřebným lidem.\n\nV listopadu 2014 byl představen na 18. mezinárodním festivalu dokumentárních filmů Ji.hlava, v českých kinech měl premiéru 22. ledna 2015. Natočila jej Jana Ševčíková podle vlastního scénáře spolu s kameramanem Jaromírem Kačerem, natáčení probíhalo pět let. Filmovou hudbu vytvořili Alan Vitouš a Vladimír Martinka.\n\nV červnu 2015 získal film Cenu Pavla Kouteckého.\n\nV lednu 2016 získal film Cenu české filmové kritiky jako nejlepší dokument roku 2015\nV březnu 2016 získal film ocenění Český lev za nejlepší dokument.\n"}
{"id": "1054876", "url": "https://cs.wikipedia.org/wiki?curid=1054876", "title": "Cnoc An Tursa", "text": "Cnoc An Tursa\n\nCnoc An Tursa je britská folk/black metalová kapela založená v roce 2006 ve skotském městě Falkirk. Název znamená ve skotské gaelštině \"kopec zármutku\" (Hill of Sorrow) a týká se kamenného kruhu Callanish Stones (podobného jako Stonehenge) na západním pobřeží ostrova Lewis ve Vnějších Hebridách.\n\nV začátcích byly inspirací např. blackmetalové kapely Diabolical Masquerade (Švédsko) a Ancient (Norsko), později skotské rockové skupiny Runrig a Big Country.\n\nPrvní studiové album s názvem \"The Giants of Auld\" vyšlo v roce 2013 u britského vydavatelství Candlelight Records.\n\n\n\nKamenný kruh Callanish Stones byl také inspirací pro název nizozemské melodic deathmetalové kapely Callenish Circle.\n\n"}
{"id": "1054877", "url": "https://cs.wikipedia.org/wiki?curid=1054877", "title": "Rubén Blades", "text": "Rubén Blades\n\nRubén Blades, celým jménem Rubén Blades Bellido de Luna (* 16. července 1948) je panamský zpěvák, herec, politik, aktivista a hudební skladatel.\n\nNarodil se v Ciudad de Panamá jako syn kubánské herečky a kolumbijského hudebníka. Svou kariéru zahájil v šedesátých letech jako zpěvák v kapele Los Salvajes del Ritmo. Později se zapsal na panamskou universitu, kde studoval právo. Následně se přestěhoval do Miami a zanedlouho se usadil v New Yorku. Zde vystupoval s různými hudebníky a později začal nahrávat vlastní alba pro společnost Fania Records. V osmdesátých let se začal objevovat také v různých filmech a rovněž získal magisterský titul na právnické škole při Harvardově univerzitě. Roku 1994 neúspěšně kandidoval na panamského prezidenta. V letech 2004 až 2009 byl ministrem turismu Panamy. Během své kariéry spolupracoval s mnoha hudebníky, mezi které patří například Elvis Costello, Derek Trucks, Willie Colón nebo Lou Reed. Je držitelem několika cen Grammy.\n\n\n"}
{"id": "1054880", "url": "https://cs.wikipedia.org/wiki?curid=1054880", "title": "Soumračník čárečkovaný", "text": "Soumračník čárečkovaný\n\nSoumračník čárečkovaný (\"Thymelicus lineola\", Ochsenheimer, 1808) je druh menšího denního motýla z čeledi soumračníkovitých (\"Hesperidae\"). Jeho přední křídlo dorůstá délky 13 - 15 mm.\n\nRozšířen od severozápadní Afriky, přes celou Evropu a Asii s výjimkou vysokohorských oblastí, až po Amur.\nV České republice je všeobecně rozšířený, je to nejběžnější člen čeledi soumračníkovitých. Jeho typickým biotopem jsou louky všech druhů, polní cesty i lesní paseky. Podobné druhy, se kterými je zaměnitelný, jsou soumračník metlicový a soumračník žlutoskvrnný.\n\nŽivnou rostlinou soumračníka čárečkovaného jsou různé druhy trav, jako srhy, válečky či bojínek luční. Motýl je jednogenerační, samice klade vajíčka v malých skupinkách na listy živné rostliny. Vyvinuté larvy zůstávají ve vajíčkách, ve kterých přezimují. Po vylíhnutí si larva vytvoří úkryt ve tvaru trubice smotáním listu živné rostliny. Z tohoto úkrytu vychází pouze za potravou, a také se v tomto úkrytu kuklí.\nSamci jsou výrazně teritoriálního charakteru - vyčkávají na stéblech či jiných vyvýšených bodech a vyhánějí ze svého území jiné samce. \n\nV České republice je hojně rozšířený a nepatří mezi ohrožené druhy.\n\n"}
{"id": "1054881", "url": "https://cs.wikipedia.org/wiki?curid=1054881", "title": "Baccano!", "text": "Baccano!\n\nBaccano! ( バッカーノ!, \"Bakkáno\", v italštině „rámus“) je japonská knižní série Rjógo Narity, následovaná stejnojmennou mangou, anime a videohrami. Na sérii volně navazují další díla z tzv. „naritaverse“ – \"Durarara!!\", \"Vamp!\", \"Etsusa Bridge\" a \"Yozakura Quartet\". Odehrává se především v USA v prohibičních dvacátých a třicátých letech, avšak děj občas zavítá i do jiných období (současnost, 18. století apod.). Série nás zavádí do prostředí amerických mafií (především do Camorry a Cosa Nostry) a pouličních gangů. Mezi ty je vrženo znovuobjevení elixíru nesmrtelnosti dávným cechem alchymistů, což vede k mnoha nebezpečným, ale mnohdy i zábavným situacím.\n\nSérie byla velmi dobře přijata, s důrazem na nelineárně vyprávěný příběh, vyvážený poměr humoru a brutálních scén, velkou spoustu rozličných postav a, v případě anime, i velmi chválenou hudbu. Anime pak bývá považováno za japonskou verzi kultovního \"\".\n\n\"Kurzívou\" jsou uvedeni Nesmrtelní, v závorce jména dabérů postav.\n\n\n\n\n\n\n\n\n\n\n"}
{"id": "1054882", "url": "https://cs.wikipedia.org/wiki?curid=1054882", "title": "Tennis Masters Cup 2003 – mužská dvouhra", "text": "Tennis Masters Cup 2003 – mužská dvouhra\n\nSoutěže mužské dvouhry na houstonském Tennis Masters Cupu 2003 se zúčastnilo osm nejlepších tenistů v klasifikaci žebříčku ATP. Soutěž dvouhry poprvé vyhrál Švýcar Roger Federer ze Švýcarska.\n\nJako třetí nasazený Federer na úvod porazil Andreho Agassiho 6–7, 6–3 a 7–6. Debutové vítězství v kariéře si připsal na úkor Nalbandiana po jednoznačném průběhu 6–3, 6–0, když předchozí čtyři vzájemné střetnutí prohrál. V posledním zápase základní fáze prodloužil šňůru výher zdoláním světové dvojky Juana Carlose Ferrera. Do semifinále nastupoval proti prvnímu hráči světové klasifikace a úřadujícímu šampiónu z US Open Andymu Roddickovi, jehož přehrál 7–6, 6–2. Ve finále pak podruhé za sebou porazil Agassiho, šampiona Turnaje mistrů 1990, bez ztráty sady 6–3, 6–0 a 6–4.\n"}
{"id": "1054883", "url": "https://cs.wikipedia.org/wiki?curid=1054883", "title": "Šášina načernalá", "text": "Šášina načernalá\n\nŠášina načernalá (\"Schoenus nigricans\") je vytrvalá vlhkomilná bylina rostoucí na místech s vysokou hladinou spodní vody a je v české přírodě vzácná. Tento hemikryptofyt je jedním ze dvou druhů rodu šášina které v Česku rostou.\n\nAreál výskytu šášiny načernalé je rozsáhlý, ale nesouvislý. V Evropě se rozkládá od Britských ostrovů a Pyrenejského poloostrova přes Francii, Benelux, sever Apeninského poloostrova a Střední Evropu až po západní části Balkánu. Zasahuje také do Pobaltí a na jih Skandinávie. Východním směrem se druh rozšířil přes jižní část evropského Ruska až na Blízký východ. Izolované arely jsou v severozápadní Africe i Severní a Jižní Americe.\n\nVe většině evropských zemí je šášina načernalá považována za ohroženou rostlinu, v Československu a na Slovensku dokonce za kriticky. V Česku se i v minulosti vyskytovala vzácně, ale vyrůstala na vícerých místech. V současnosti roste jen na slatinných loukách v národních přírodních památkách Polabská černava u Mělnické Vrutice v okrese Mělník a Cikánský dolík u obce Bílichov a dále na náhorní plošině Džbán v okrese Kladno.\n\nDruh vyžaduje půdy zásadité a bohaté na minerály a humus, ale chudé na dusík. Roste hlavně na zásaditých rašeliništích, slatinných a bahenních loukách a v okolí vývěrů minerálních pramenů; od nížin po pahorkatiny.\n\nVytrvalá rostlina vytvářející husté šedozelené trsy vysoké 15 až 40, ojediněle i 80 cm. Z vytrvalého oddenku vyrůstají trsy oblých a tuhých lodyh které jsou vespod objaté lesklými černohnědými nebo žlutohnědými pochvami úzkých šídlovitých listů dosahujících téměř do dvou třetin výšky lodyhy. Na vrcholu jsou lodyhy zakončená pěti až deseti zploštělými, leskle červenohnědými klásky staženými do vrcholového strboulu oválného tvaru o průměru 1,5 cm. Kopinaté klásky na krátkých stopkách jsou dlouhé 8 až 10 mm. Pod květenstvím jsou dva pochvovité listeny, spodní je prodloužen v dlouhou šídlovitou osinu směřující vzhůru a přerůstající květenství.\n\nČernohnědé jednožilné plevy, 5 až 7 mm dlouhé, jsou uspořádané ve dvouřadých kláscích. Dvě až tři spodních plevy jsou prázdné, dvě až tři výše postavené mají v paždí po oboupohlavném květu a zbylé nejvyšší mívají květy jen samčí. Květ je tvořen třemi volnými tyčinkami s podlouhlými prašníky a trojdílným svrchním semeníkem s čnělkou dělenou do tři ramen, okvětí je tvořeno až šesti kratičkými štětinkami. Květy kvetou v květnu a červnu, opylovány jsou větrem.\n\nPlod je leskle bílá, tupě tříboká, asi 1,6 mm dlouhá a 0,6 mg vážící nažka s tvrdým obalem. Rostlina se může rozmnožovat rozrůstáním oddenku který roste do hloubky až 50 cm nebo semeny (nažkami). Ploidie druhu je udávána 2n = 44 nebo 2n = 54.\n\nŠášina načernalá je v ČR vážně ohrožená odvodňováním přirozených lokalit a změnou původního rostlinného společenstva, to bylo hlavní příčinou zániku většiny původních stanovišť. Druhým nebezpečím je hybridizace se stejně vzácným druhem šášinou rezavou, přičemž vzniklý kříženec \"Schoenus ×intermedius\" šášinu načernalou z lokalit vytlačuje.\n\nPro zachování druhu byla „vyhláškou Ministerstva životního prostředí ČR č. 395/1992 Sb. ve znění vyhl. č. 175/2006 Sb.“ a „Červeným seznamem cévnatých rostlin České republiky z roku 2012“ prohlášena šášina načernalá kriticky ohroženou rostlinou (§1), (C1t).\n\n\n \n"}
{"id": "1054885", "url": "https://cs.wikipedia.org/wiki?curid=1054885", "title": "Maurice Dekobra", "text": "Maurice Dekobra\n\nMaurice Dekobra, vlastním jménem Ernest Maurice Charles Tessier (26. května 1885, Paříž – 1. června 1973, Paříž) byl francouzský spisovatel – reportér, romanopisec, dramatik, básník, povídkář a překladatel. V období mezi světovými válkami byl jedním z nejznámějších francouzských spisovatelů. Jeho knih se prodalo 90 milionů výtisků a vyšly v 77 jazycích včetně češtiny. Navzdory tomu je nyní považován za „zcela neznámého“.\n\nV devatenácti letech začal svou kariéru jako trilingvní novinář (psal francouzsky, anglicky a německy). Za první světové války byl tlumočníkem v indické a posléze v americké armádě. Kontakty, které tehdy navázal, v něm zažehly vášeň pro cestování. Svůj pseudonym připsal zážitku ze severní Afriky, kde viděl vystoupení krotitele hadů s dvěma kobrami. Tehdy začal přemýšlet o dvou kobrách (francouzsky \"deux cobras\"), což je přivedlo k jménu De-kobra a nakonec Dekobra. Z jeho příjmení a díla také vznikl pojem \"dekobrismus\" pro romány s novinářskými rysy. V letech 1939–1945 žil v USA. Po návratu do Francie začal psát detektivky; jedna z nich byla v roce 1951 oceněna Prix du Quai des Orfèvres.\n\nRozhodujícím setkáním jeho života bylo setkání s nakladatelem Gilbertem Baudinièrem (1893–1953). Dekobrova kniha \"Madonna spacích vozů\" byla výrazným úspěchem nakladatelství, jemuž autor již zůstal věrný – vyšlo v něm téměř půl stovky jeho knih. Spolu vytvářeli skutečnou obchodní společnost; poprvé se prodej knihy stal výjimečnou událostí: plakátové kampaně, prodej zahájený o půlnoci atd. Dekobra, který se o imaginaci čtenářů dělil se surrealistickým hnutím, je otec kosmopolitní literatury. Jako jeden z prvních psal knihy, které vynikaly zeměpisnou přesností. Stal se světovou hvězdou – při jeho autogramiádě v newyorském hotelu Waldorf-Astoria museli zájemci o jeho podpis vystát šestikilometrovou frontu. Pravděpodobně byl jednou z inspirací pro Hergého Tintina. Další z jeho úspěšných knih, \"Macao, l'enfer du jeu\", byla roku 1938 zfilmována Jeanem Delannoyem s Erichem von Stroheimem v roli Wernera von Kralle.\n\n\"Madonnu spacích vozů\" několikrát cituje český básník Petr Král v úplném vydání své knihy \"Pařížské sešity\" (Pulchra, 2012).\n\n\n\n"}
{"id": "1054886", "url": "https://cs.wikipedia.org/wiki?curid=1054886", "title": "Vrba celolistá", "text": "Vrba celolistá\n\nVrba celolistá (\"Salix integra\") je druh opadavé listnaté dřeviny z čeledě vrbovité.\n\nTato vrba tvoří 2-3 m vysoké keře. Květy jsou v jehnědách, kvete v dubnu. Větve jsou tenké, vzpřímené s hladkou hnědou borkou. Listy jsou úzce eliptické až podlouhlé.\n\nJe původní v oblastech Japonska a Koreje. Druh je široce pěstován jako okrasná rostlina, lze jej pěstovat i v ČR.\n\nPodle biolib.cz je pro rostlinu s označením \"Salix integra\" používáno více rozdílných názvů, například \"Salix multinervis\" nebo \"Salix savatieri\".\n\nRostliny lze použít v ČR jako okrasné rostliny. Jsou vhodné pro skupiny ale roubované kultivary i pro trvalkové záhony.\n\nPreferuje slunečné polohy, snese polostín, vhodné jsou vlhké půdy. Snáší exhalace. Dobře snáší řez. Původní druh se přirozeně rozmnožuje se semeny, kultivary a pěstované rostliny jsou množeny řízkováním bylinnými, nebo dřevitými řízky. Někdy je roubován na bujněji vzrůstné druhy a tvoří stromovité tvary s kompaktní korunou. Kultivar 'Hakuro Nishiki' napadá houbová choroba a listy na slunci na jaře trpí.\n\nJsou pěstovány kultivary\n\n"}
{"id": "1054887", "url": "https://cs.wikipedia.org/wiki?curid=1054887", "title": "Tennis Masters Cup 2004 – mužská dvouhra", "text": "Tennis Masters Cup 2004 – mužská dvouhra\n\nSoutěže mužské dvouhry na houstonském Tennis Masters Cupu 2004 se zúčastnilo osm nejlepších tenistů v klasifikaci žebříčku ATP. Podruhé vyhrál obhájce titulu a první hráč světa Roger Federer ze Švýcarska.\n\nFederer opanoval všechny tři duely červené skupiny, když porazil úřadujícího šampióna French Open Gastona Gaudiu, Lleytona Hewitta a nakonec i Carlose Moyu. Po výhře šesti ze sedmi setů jej v semifinále vyzval Marat Safin. První sadu si připsal 6–3. Ve druhé oba tenisté předvedli rekordně dlouhý tiebreak, jenž trval 27 minut a skončil vítězstvím Švýcara v poměru 20–18. Třiceti osmi míči tak vyrovnali zápis dvou nejdelších zkrácených her v historii tenisu, které se odehrály mezi Borgem a Lallem ve Wimbledonu 1973 a podruhé mezi Ivaniševićem a Nestorem na US Open 1993.\n\nVe finále stál proti Federerovi pošesté v roce postavil Australan Lleyton Hewitt a pošesté z utkání odešel poražen, tentokrát výsledkem 6-3, 6-2. Třináctým titulem ATP za sebou se tak Švýcar odpoutal od rekordních dvanácti trofejí, jež do té chvíle sdílel s Borgem a McEnroem.\n"}
{"id": "1054888", "url": "https://cs.wikipedia.org/wiki?curid=1054888", "title": "Tennis Masters Cup 2005 – mužská dvouhra", "text": "Tennis Masters Cup 2005 – mužská dvouhra\n\nSoutěže mužské dvouhry na Tennis Masters Cupu 2005 se zúčastnilo osm nejlepších tenistů v klasifikaci žebříčku ATP. Jediný kariérní titul z Turnaje mistrů si připsal argentinský hráč David Nalbandian. Ve finále zdolal dvojnásobného obhájce titulu a světovou jedničku Rogera Federera po pětisetovém dramatu – a téměř po čtyřech a půl hodinách – výsledkem 6–7, 6–7, 6–2, 6–1 a 7–6.\n\nFederer tak utrpěl první finálovou porážku od vídeňského turnaje v říjnu 2003. Prohrou také ztratil šanci vyrovnat nejlepší bilanci výher a proher v jedné sezóně otevřené éry, kterou vytvořil John McEnroe roku 1984 poměrem 82–3 (Federer dosáhl na poměr 81–4). Stejně tak jej porážka připravila o historický zápis nejdelší šňůry výher ve finále singlových turnajů ATP. Rekordních dvacet pět vítězných finále za sebou nepřekonal o jediný zápas. Před Turnajem mistrů Švýcar .\n"}
{"id": "1054890", "url": "https://cs.wikipedia.org/wiki?curid=1054890", "title": "Diabolical Masquerade", "text": "Diabolical Masquerade\n\nDiabolical Masquerade (v překladu \"ďábelská maškaráda\") byla švédská avantgarde/blackmetalová kapela založená roku 1993 ve Stockholmu Andersem Nyströmem vulgo Blakkheimem (kytarista skupiny Katatonia) jako jednočlenný projekt. Později Nyström spolupracoval s multiinstrumentalistou Danem Swanö.\n\nDebutní studiové album s názvem \"Ravendusk in My Heart\" vyšlo v roce 1996. V roce 2004 Anders Nyström projekt po vydání 4 studiových alb ukončil.\n\nNázev Diabolical Masquerade je rozdělen do dvou úrovní. Slovo MASQUERADE tvoří větší spodní obrazec s netopýřími křídly, zatímco slovo DIABOLICAL je nad ním vyvedeno gotickým písmem charakteristickým pro black metalové kapely.\n\n\n\n"}
{"id": "1054894", "url": "https://cs.wikipedia.org/wiki?curid=1054894", "title": "Milan Ferko", "text": "Milan Ferko\n\nMilan Ferko (14. prosince 1929, Veľké Rovné – 26. listopadu 2010, Bratislava) byl slovenský básník, prozaik, dramatik, textař, překladatel a novinář, autor knih pro děti a mládež, bratr spisovatele Vladimíra Ferka.\n\nMilan Ferko studoval na gymnáziích v Nitře a v Žilině, kde roku 1949 maturoval. Roku 1953 pak absolvoval Právnickou fakultu Univerzity Komenského v Bratislavě. Do roku 1955 pracoval jako redaktor v deníku \"Smena\" a v letech 1955–1956 v týdeníku \"Kultúrny život\". Roku 1956 založil literární měsíčník \"Mladá tvorba\", který vedl do roku 1960. V letech 1960–1969 byl šéfredaktorem \"Slovenských pohľadov\", ve kterých roku 1968 podporoval obrodný proces v Československu. Byl za to roku 1969 ze své funkce odvolán a vyloučen ze Svazu slovenských spisovatelů. Následně mu ale bylo umožněno, aby v letech 1970–1975 mohl pracovat jako redaktor v nakladatelství Slovenský spisovateľ. Od roku 1976 se pak mohl ve svobodném povolání věnovat své literární tvorbě.\n\nPo sametové revoluci se začal angažovat v politice. Sestavil \"Deklaráciu zvrchovanosti Slovenskej republiky\" (1991) a výrazně se podílel na tvorbě slovenského \"Jazykového zákona\" (1995). V letech 1993–1994 opět vedl \"Slovenské pohľady\", byl ředitelem uměleckého odboru Matice slovenské. V letech 1994–1998 pracoval na Ministerstvu kultury Slovenské republiky jako sekční šéf sekce státního jazyka a národního písemnictví. V kontrole čistoty slovenštiny byl velmi aktivní a vytvořil funkci jazykových inspektorů. Dostal se rovněž do ostrého konfliktu s umělci, kteří roku 1995 protestovali proti autoritářským praktikám ministra kultury Ivana Hudce z HZDS.\n\nFerkovo literární dílo se vyznačuje velkou rozmanitostí témat a žánrů. Začínal jako básník schematických sbírek.jako byly například \"Zväzácka česť\" (1951), \"Víťazná mladosť\" (1953) nebo dětem určená \"Veselo, pionieri\" (1955), které byly napsány v duchu sovětských vzorů, nadšení ze staveb mládeže atp. Pro děti napsal i pohádkové knihy.\nHlavní část jeho tvorby však tvoří historické romány a rozhlasové hry z období Velké Moravy, dobrodružné příběhy ze života Indiánů, pirátů nebo slavných zbojníků a díla s dětským a dospívajícím hrdinou založená na jeho vlastních zážitcích z druhé světové války. Je rovněž autorem knih literatury faktu, operetního libreta a filmových scénářů. Na jeho texty napsali písně Ján Cikker, Bartolomej Urbanec, Vieroslav Matušík, Pavol Zelenay a především Milan Novák.\n\nVěnoval se též překladům, především z ruštiny, bulharštiny a srbochorvatštiny.\n\nJeho díla byla přeložena do osmi jazyků (do angličtiny, češtiny, maďarštiny, němčiny, ruštiny, slovinštiny, srbochorvatštiny a ukrajinštiny).\nMilan Ferko je nositelem ceny Fraňa Kráľa (1960 a 1963), bulharského Řádu Cyrila a Metoděje (1969), Slovenského filmu (1971), ceny Mladých liet (2000), ceny Svetového kongresu Slovákov (2000), Trojruže Bibiany (2000) a dalších.\n\nRoku 2011 jej slovenský prezident Ivan Gašparovič vyznamenal in memoriam Řádem Ľudovíta Štúra za mimořádné zásluhy o rozvoj kultury. Toto vyznamenání zaskočilo širokou slovenskou kulturní veřejnost, která Ferka považuje za velmi kontroverzního umělce, který svým dílem sloužil především politickým požadavkům a také militantnímu nacionalismu.\n\n\n\n"}
{"id": "1054895", "url": "https://cs.wikipedia.org/wiki?curid=1054895", "title": "Tennis Masters Cup 2006 – mužská dvouhra", "text": "Tennis Masters Cup 2006 – mužská dvouhra\n\nSoutěže mužské dvouhry na šanghajském Tennis Masters Cupu 2006 se zúčastnilo osm nejlepších tenistů v klasifikaci žebříčku ATP. Soutěž dvouhry potřetí vyhrál první hráč světa Roger Federer ze Švýcarska.\n\nFederer v průběhu turnaje vyhrál všech pět utkání. Ve třech duelech základní skupiny postupně zdolal obhájce titulu Davida Nalbandiana, Andyho Roddicka a Ivana Ljubičiće. V semifinále jej vyzvala světová dvojka Rafael Nadal, kterou podruhé v roce pokořil, tentokrát ve dvou setech 6–4 a 7–5. Ve finále skončil na jeho raketě James Blake po třísetovém výsledku 6–0, 6–3 a 6–4, což znamenalo čtvrtou vzájemnou výhru.\n"}
{"id": "1054898", "url": "https://cs.wikipedia.org/wiki?curid=1054898", "title": "Paul Revere", "text": "Paul Revere\n\nPaul Revere může být:\n\n"}
{"id": "1054899", "url": "https://cs.wikipedia.org/wiki?curid=1054899", "title": "Marin Ljubičić", "text": "Marin Ljubičić\n\nMarin Ljubičić (* 15. června 1988, Metković) je chorvatský fotbalový záložník a bývalý mládežnický reprezentant, od srpna 2018 hráč slovenského mužstva ŠK Slovan Bratislava. Mimo Chorvatsko působil na klubové úrovni v Maďarsku, na Ukrajině a Slovensku. Nejčastěji nastupuje na pozici tzv. šestky, ale může hrát téměř na jakémkoliv postu v záloze.\n\nSvoji fotbalovou kariéru začal v klubu NK Metković. V mládeži následně zamířil nejprve do týmu NK Neretva a poté do Hajduku Split, jehož je odchovanec. Před sezonou 2006/07 se propracoval do \"áčka\" hrajícího nejvyšší chorvatskou ligu. Na podzim 2007 s Hajdukem postoupil přes srbské mužstvo FK Budućnost Podgorica (remíza 1:1 a výhra 2:1) do druhého předkola Evropské ligy UEFA, ve kterém Split vypadl po prohře 0:1 a remíze 1:1 s klubem UC Sampdoria z italského města Janov. V průběhu ročníku 2008/09 odešel do týmu NK Zadar, odkud se následně v lednu 2010 vrátil do Hajduku. Na podzim 2010 postoupil s mužstvem přes rumunské kluby Dinamo București (výhra 3:0 a prohra 0:3) a Unirea Urziceni (výhra 4:1 a remíza 1:1) do základní skupiny G Evropské ligy, kde Split skončil v konfrontaci s týmy AEK Atény (Řecko), RSC Anderlecht (Belgie) a FK Zenit Sankt-Petěrburg (Rusko) na čtvrtém nepostupovém místě. V sezoně 2010/11 skončil s celkem na druhém místě tabulky. V létě 2011 přestoupil poprvé do zahraničí, kde tři roky nastupoval za ukrajinský celek Tavrija Simferopol. V roce 2014 však mužstvo po krymských událostech zaniklo a Ljubičić odešel do Maďarska do celku Puskás Akadémia FC, kde během půl roku neodehrál žádný ligový zápas.\n\nV lednu 2015 zamířil na Slovensko do celku FC DAC 1904 Dunajská Streda, s jehož vedením podepsal smlouvu na 2,5 roku. Svůj první ligový zápas v dresu Dunajské Stredy absolvoval 1. března 2015 v souboji s ViOnem Zlaté Moravce (remíza 1:1), odehrál celé utkání a v 57. minutě dal branku na 1:0. V únoru 2017 podepsal s DACem nový kontrakt platný do léta 2019. V sezonách 2016/17 a 2017/18 byl zvolen do ideálních jedenáctek slovenské nejvyšší soutěže. Na podzim 2018 se s Dunajskou Stredou představil v předkolech EL, kde klub postoupil přes gruzinský tým FC Dinamo Tbilisi (remíza 1:1 a výhra 2:1) a následně vypadl ve druhé předkole po prohrách 1:3 a 1:4 s Dinamem Minsk z Běloruska. 16. srpna 2018 v DACu Dunajská Streda předčasně skončil. Celkem v dresu klubu nastoupil ke 100 ligovým střetnutím a dal v nich osm gólů, rovněž vykonával funkci kapitána.\n\nV průběhu ročníku 2018/19 uzavřel jako volný hráč dvouletý kontakt s následnou dvanáctiměsíční opcí se Slovanem Bratislava, nabídky měl rovněž z jiného slovenského mužstva a ze zahraničí. V týmu si vybral dres s číslem osm. \n\nLigový debut v dresu \"belasích\" si odbyl 1. 9. 2018 proti klubu MŠK Žilina (výhra 1:0), na hrací plochu přišel v 76. minutě namísto Vukana Savićeviće. Poprvé v sezoně skóroval ve 13. kole v souboji s týmem FK Železiarne Podbrezová, když v 73. minutě zvyšoval na konečných 2:0. Svůj druhý gól v ročníku zaznamenal 1. prosince 2018 v 17. kole s Trenčínem (výhra 3:0). Trefil se i v následujícím kole v odvetě s mužstvem MŠK Žilina, když ve 42. minutě zvyšoval na průběžných 2:0. Zápas skončil vítězstvím Slovanu v poměru 5:2. Počtvrté v sezoně skóroval ve 22. kole proti klubu FK Senica, když dal v 58. minutě rozhodující branku na konečných 2:1. Svůj pátý přesný zásah v ročníku zaznamenal 16. 3. 2019 v dalším kole v souboji s týmem ŠKF iClinic Sereď (výhra 4:1), když ve 42. minutě zvyšoval na 2:0. Následně se trefil proti Zemplínu Michalovce, když v 83. minutě zvyšoval na konečných 4:1. Posedmé v sezoně skóroval 14. dubna 2019 ve třetím vzájemném měření sil s Žilinou a svým gólem z 62. minuty pomohl Slovanu k zisku mistrovského titulu, který \"belasí\" vybojovali šest kol před koncem ročníku. Svoji osmou branku v ročníku dal v souboji s mužstvem MFK Ružomberok (prohra 2:3), trefil se v 87. minutě. 25. 5. 2019 byl stejně jako jeho spoluhráči Dominik Greif, Vasil Božikov, Aleksandar Čavrić, Moha a Andraž Šporar zvolen do nejlepší jedenáctky sezony 2018/19 Fortuna ligy, pro Ljubičiće to byla třetí účast v řadě. Během roku odehrál v lize 21 utkání.\n\nS \"belasími\" se představil v prvním předkole Ligy mistrů UEFA proti černohorskému celku FK Sutjeska Nikšić a po vypadnutím s tímto soupeřem byl jeho klub přesunut do předkol Evropské ligy UEFA. V nich Ljubičić nenastoupil ke všem šesti zápasům, ale i tak Slovanu pomohl po postupu přes kosovský tým KF Feronikeli (výhry doma 2:1 a venku 2:0), mužstvo Dundalk FC z Irska (výhry doma 1:0 a venku 3:1) a řecký klub PAOK Soluň (výhra doma 1:0 a prohra venku 2:3) k účasti ve skupinové fázi. Se Slovanem byl zařazen do základní skupiny K, kde v konfrontaci s kluby Beşiktaş JK (Turecko), SC Braga (Portugalsko) a Wolverhampton Wanderers FC (Anglie) skončil s \"belasími\" na třetím místě tabulky a do jarního play-off s nimi nepostoupil. Poprvé a zároveň i naposledy se v základní skupině EL se trefil 19. září 2019 proti Beşiktaşi (výhra 4:2), když ve třetí minutě nastavení vsítil rozhodující gólna 3:2 a pomohl Slovanu k historicky prvnímu vítězství v základní skupině této soutěže.\n\nAktuální k 3. červenci 2019\n\nMarin Ljubičić je bývalý mládežnický reprezentant, nastupoval postupně za chorvatské výběry do 17, 19 a 21 let.\n\n\n \n"}
{"id": "1054903", "url": "https://cs.wikipedia.org/wiki?curid=1054903", "title": "Tennis Masters Cup 2007 – mužská dvouhra", "text": "Tennis Masters Cup 2007 – mužská dvouhra\n\nSoutěže mužské dvouhry na šanghajském Tennis Masters Cupu 2007 se zúčastnilo osm nejlepších tenistů v klasifikaci žebříčku ATP. Čtvrtý titul vybojoval první hráč světa Roger Federer ze Švýcarska.\n\nFederer na úvod prohrál s Fernandem Gonzálezem. Jednalo se o jeho první porážku v základní fázi Turnaje mistrů. Semifinálovou účast si však zajistil dalšími dvěma vítězstvími nad Roddickem a Davyděnkem. Ve vyřazovací fázi jej nejdříve čekala světová dvojka Nadal, kterému nedal příležitost ke zdramatizování zápasu. Trofej si odvezl po finálové výhře nad španělskou světovou šestkou Davidem Ferrerem ve třech setech 6–2, 6–3 a 6–2.\n"}
{"id": "1054904", "url": "https://cs.wikipedia.org/wiki?curid=1054904", "title": "Ernst Julius Hähnel", "text": "Ernst Julius Hähnel\n\nErnst Julius Hähnel (9. března 1811, Drážďany – 22. května 1891, Drážďany) byl německý sochař a profesor na Akademii výtvarných umění v Drážďanech.\n\nHähnel studoval architekturu na Akademii výtvarných umění v Drážďanech a v letech 1826–1831 navštěvoval Akademii výtvarných umění v Mnichově. Zde zprvu pokračoval ve studiu architektury, ale později studoval sochařství u Ludwiga Schwanthalera. Seznámil se zde s Ernstem Rietschelem. V roce 1831 byl na studijní cestě v Římě a následující rok navštívil s Gottfriedem Semperem Florencii. \n\nOd roku 1835 Hähnel opět žil v Mnichově, ale roku 1938 ho Semper pověřil aby zhotovil některé sochy pro novou Dvorní operu v Drážďanech.\nRoku 1845 Hähnel vytvořil sochu Ludwiga van Beethovena v Bonnu, která ho proslavila. \n\nV roce 1846 u něj objednala k 500. výročí založení Univerzita Karlova čtyři metry vysokou sochu císaře Karla IV., kterou odhalila roku 1848 v sousedství Staroměstské mostecké věže na Křižovnickém náměstí v Praze. \n\nV témže roce byl Hähnel jmenován profesorem na Drážďanské Akademii výtvarných umění a stal se vedle Ernsta Rietschela zakladatelem Drážďanské školy sochařství druhé poloviny 19. století. Mezi jeho žáky patřili Johanes Schilling, Carl Röder, Christian Behrens a také u něj nějaký čas (1872–1873) studoval Josef Václav Myslbek.\n\nHähnel jako sochař působil v Drážďanech, Vídni, Braunschweigu a Lipsku. V Drážďanech vytvořil pro Gemäldegalerie Alte Meister četné reliéfy a šest pískovcových soch - Alexandr Veliký, Lysippos, Michelangelo, Dante Alighieri, Raffael a Peter von Cornelius. Je také autorem jezdeckého pomníku krále Fridricha Augusta II. (1867), pomníku básníka Theodora Körnera (1871) a alegorických postav Architektury a Sochařství na budově drážďanské Akademie. Kopie Hähnelovy sochy Raffaela jsou v Berlíně a Lipsku. \n\nRoku 1859 obdržel čestný doktorát na univerzitě v Lipsku a 11.10.1883 čestné občanství svého rodného města Drážďany. Obdržel řád Orden pour le Mérite für Wissenschaften und Künste. Zemřel v roce 1891 v Drážďanech, a byl pohřben na Starém katolickém hřbitově.\n\n\n\n"}
{"id": "1054905", "url": "https://cs.wikipedia.org/wiki?curid=1054905", "title": "Arcidiecéze renneská", "text": "Arcidiecéze renneská\n\nArcidiecéze renneská (-Dol-Saint-Malo) (lat. \"Archidioecesis Rhedonensis (-Dolensis-Sancti Maclovii)\", franc. \"Archidiocèse de Rennes, Dol et Saint-Malo\") je starobylá francouzská římskokatolická arcidiecéze, založená ve 3. století. Na arcidiecézi byla povýšena 3. ledna 1859. Leží na území departementu Ille-et-Vilaine, jehož hranice přesně kopíruje. Sídlo arcibiskupství i katedrála Saint-Pierre de Rennes se nachází v Rennes. Arcidiecéze Rennes je hlavou církevní provincie Rennes.\n\nOd 26. června 2007 je arcibiskupem-metropolitou Mons. Pierre d'Ornellas.\n\nBiskupství bylo v Rennes založeno v průběhu 3. století. V důsledku konkordátu z roku 1801 byly zrušeny diecéze Dol a Saint-Malo, jejichž území bylo z části včleněno do diecéze Rennes.\n\nNa arcidiecézi byla povýšena 3. ledna 1859, 13. února 1880 byl změně název arcidiecéze na \"Rennes-Dol-Saint-Malo\".\n\n\n"}
{"id": "1054906", "url": "https://cs.wikipedia.org/wiki?curid=1054906", "title": "Seznam kulturních památek v Bílé (okres Liberec)", "text": "Seznam kulturních památek v Bílé (okres Liberec)\n\n"}
{"id": "1054907", "url": "https://cs.wikipedia.org/wiki?curid=1054907", "title": "Tennis Masters Cup 2008 – mužská dvouhra", "text": "Tennis Masters Cup 2008 – mužská dvouhra\n\nSoutěže mužské dvouhry na Tennis Masters Cupu 2008 se zúčastnilo osm nejlepších tenistů v klasifikaci žebříčku ATP. Obhájce titulu a nejvýše nasazený Švýcar Roger Federer poprvé nepostoupil ze základní skupiny, když utržil dvě porážky.\n\nSoutěž dvouhry vyhrál druhý hráč světa Novak Djoković ze Srbska, když ve finále zdolal ruského tenistu Nikolaje Davyděnka ve dvou setech 6–1 a 7–5. Vybojoval tak první titul ze závěrečné události roku.\n"}
{"id": "1054908", "url": "https://cs.wikipedia.org/wiki?curid=1054908", "title": "Diecéze Saint-Claude", "text": "Diecéze Saint-Claude\n\nDiecéze Saint-Claude (lat. \"Dioecesis Sancti Claudii\", franc. \"Diocèse de Saint-Claude\") je francouzská římskokatolická diecéze. Leží na území departementu Jura, jehož hranice přesně kopíruje. Sídlo biskupství i katedrála Saint-Pierre, Saint-Paul et Saint-André de Saint-Claude se nachází ve městě Saint-Claude. Diecéze je součástí besançonské církevní provincie.\n\nOd 22. července 2011 je diecézním biskupem Mons. Vincent Jordy.\n\nBiskupství bylo v Sainte-Claude založeno roku 1742, jako sufragánní diecéze besançonské arcidiecéze. Zahrnovalo pouze několik farností na malé ploše, které původně spravovalo opatství Sainte-Claude. V důsledku konkordátu z roku 1801 byla diecéze zrušena a její území včleněno do besançonské arcidiecéze.\n\nBiskupství bylo v Sainte-Claude obnoveno 6. října 1822.\n\n\n"}
{"id": "1054909", "url": "https://cs.wikipedia.org/wiki?curid=1054909", "title": "ATP World Tour Finals 2009 – mužská dvouhra", "text": "ATP World Tour Finals 2009 – mužská dvouhra\n\nSoutěže mužské dvouhry na ATP World Tour Finals 2009 se zúčastnilo osm nejlepších tenistů v klasifikaci žebříčku ATP. Obhájce titulu a třetí nasazený Srb Novak Djoković nepostoupil ze základní skupiny, přestože v ní dvakrát zvítězil.\n\nSoutěž dvouhry vyhrál šestý nasazený tenista Nikolaj Davyděnko z Ruska, když ve finále zdolal argentinskou turnajovou pětku Juana Martína del Potra ve dvou setech 6–3 a 6–4. Vybojoval tak první titul ze závěrečné události roku.\n\nPůvodně se na turnaj kvalifikoval také Američan Andy Roddick, který se odhlásil pro poranění levé dolní končetiny.\n"}
{"id": "1054910", "url": "https://cs.wikipedia.org/wiki?curid=1054910", "title": "Diecéze Nancy", "text": "Diecéze Nancy\n\nDiecéze Nancy (-Toul) (lat. \"Dioecesis Nanceiensis (-Tullensis)\", franc. \"Diocèse de Nancy-Toul\") je francouzská římskokatolická diecéze. Leží na území departementu Meurthe-et-Moselle, jehož hranice přesně kopíruje. Sídlo biskupství i katedrála Notre-Dame-de-l'Annonciation de Nancy se nachází ve městě Nancy. Diecéze je součástí besançonské církevní provincie.\n\nOd 3. září 1999 je diecézním biskupem Mons. Jean-Louis Papin.\n\nBiskupství bylo v Nancy založeno 19. listopadu 1777, jako sufragán besançonské arcidiecéze. V důsledku konkordátu z roku 1801 byly zrušené diecéze Saint-Dié a Verdun, jejichž území bylo včleněno do území diecéze Nancy. Obě diecéze byly obnoveny 6. října 1822.\n\nDiecéze byla 20. února 1824 přejmenována na \"Nancy-Toul\".\n\n\n"}
{"id": "1054911", "url": "https://cs.wikipedia.org/wiki?curid=1054911", "title": "Třebechovická tabule", "text": "Třebechovická tabule\n\nTřebechovická tabule je geomorfologický podcelek v jižní části Orlické tabule, ležící v okresech Náchod, Hradec Králové a Rychnov nad Kněžnou v Královéhradeckém kraji a v okresech Pardubice a Ústí nad Orlicí v Pardubickém kraji.\n\nÚzemí podcelku se rozkládá zhruba mezi sídly Předměřice nad Labem (na severozápadě), Nové Město nad Metují (na severu), Kvasiny (na východě), Vysoké Mýto (na jihu), Holice (na jihozápadě) a Opatovice nad Labem (na západě). Zcela nebo částečně uvnitř podcelku leží krajské město Hradec Králové, okresní město Rychnov nad Kněžnou, titulní město Třebechovice pod Orebem a další města Choceň, Dobruška, Týniště nad Orlicí, Kostelec nad Orlicí a Vamberk.\n\nPodcelek Třebechovická tabule (dle značení Jaromíra Demka VIC–2B) geomorfologicky náleží do celku Orlická tabule. Dále se člení na osm okrsků: Opočenský hřbet (VIC–2B–1) uprostřed, Rychnovský úval (VIC–2B–2) na severovýchodě, Českomeziříčská kotlina (VIC–2B–3) na severu, Černilovská tabule (VIC–2B–4) na severozápadě, Brodecká plošina (VIC–2B–5) na jihovýchodě, Vysokochvojenská plošina (VIC–2B–6) na jihozápadě, Bědovická plošina (VIC–2B–7) a Orlické nivy (VIC–2B–8) uprostřed.\n\nAlternativní členění Balatky a Kalvody uvádí pět okrsků: Opočenský hřbet, Rychnovský úval, Českomeziříčská kotlina, Černilovská tabule a Choceňská plošina.\n\nTabule sousedí s druhým podcelkem Orlické tabule, Úpsko-metujskou tabulí na severu, a s celky Východolabská tabule na západě a jihozápadě, Svitavská pahorkatina na jihu a Podorlická pahorkatina na východě.\n\nKompletní geomorfologické členění celé Orlické tabule uvádí následující tabulka:\n\nNejvyšším bodem Třebechovické tabule, potažmo celé Orlické tabule, je \"U Rozhledny\" (451 m n. m.).\n\nV tabulce jsou uvedeny vrcholy s výškou nad 300 m n. m.\n"}
{"id": "1054912", "url": "https://cs.wikipedia.org/wiki?curid=1054912", "title": "Diecéze Belfort-Montbéliard", "text": "Diecéze Belfort-Montbéliard\n\nDiecéze Belfort-Montbéliard (lat. \"Dioecesis Belfortiensis-Montis Beligardi\", franc. \"Diocèse de Belfort-Montbéliard\") je francouzská římskokatolická diecéze. Leží na území departementu Territoire de Belfort, jehož hranice přesně kopíruje. Sídlo biskupství i katedrála Saint-Christophe de Belfort se nachází ve městě Belfort. Diecéze je součástí besançonské církevní provincie. Patronem diecéze je svatý Pavel z Tarsu.\n\nOd 1. března 2000 je diecézním biskupem Mons. Claude Schockert.\n\nBiskupství bylo v Belfort-Montbéliard zřízeno 3. listopadu 1979, jako sufragán besançonské arcidiecéze.\n\n\n"}
{"id": "1054914", "url": "https://cs.wikipedia.org/wiki?curid=1054914", "title": "James Ward-Prowse", "text": "James Ward-Prowse\n\nJames Michael Edward Ward-Prowse (* 1. listopadu 1994, Portsmouth, Anglie, Spojené království) je anglický profesionální fotbalista, který nastupuje na postu záložníka za anglický klub Southampton.\n\nSvoji kariéru zahájil v 8 letech v mládežnickém klubu Southamptonu. Svůj debut za A-tým si odbyl v říjnu 2011 v ligovém poháru proti Crystal Palace v 16 letech.. Svůj první gól vstřelil ve 4. kole FA Cupu proti Coventry City. Na svůj ligový debut čekal do sezóny 2012/13, když hned v 1. kole nastoupil do základní sestavy proti Manchesteru City. V listopadu podepsal novou smlouvu, která ho měla udržet v Southamptonu na dalších 5 let. Tím odvrátil spekulace, že by mohl na konci sezóny odejít z klubu.\n\nProšel si mnoha anglickými reprezentačními výběry, počínaje U17 a konče U21. Za výběr do 21 let se během 31 zápasů dokázal 6 krát prosadit.\n\n"}
{"id": "1054915", "url": "https://cs.wikipedia.org/wiki?curid=1054915", "title": "Tennis Masters Cup 2003 – mužská čtyřhra", "text": "Tennis Masters Cup 2003 – mužská čtyřhra\n\nSoutěže mužské čtyřhry na Tennis Masters Cupu 2003 se zúčastnilo osm nejlepších párů v klasifikaci dvojic žebříčku ATP.\n\nDeblový titul si připsal nejvýše nasazený americký pár Bob a Mike Bryanovi, jehož členové ve finále zdolali francouzské turnajové šestky Michaëla Llodru a Fabriceho Santora po dramatickém pětisetovém průběhu 6–7, 6–3, 3–6, 7–6 a 6–4. Připsali si tak první titul ze závěrečné události sezóny okruhu ATP Tour.\n\n"}
{"id": "1054917", "url": "https://cs.wikipedia.org/wiki?curid=1054917", "title": "Tennis Masters Cup 2004 – mužská čtyřhra", "text": "Tennis Masters Cup 2004 – mužská čtyřhra\n\nSoutěže mužské čtyřhry na Tennis Masters Cupu 2004 se zúčastnilo osm nejlepších párů v klasifikaci dvojic žebříčku ATP. Jednalo se o poslední ročník, v němž bylo finále hráno na tři vítězné sady.\n\nDeblový titul si připsal druhý nasazený americký pár Bob a Mike Bryanovi, jehož členové ve finále zdolali zimbabwské turnajové čtyřky Waynea Blacka s Kevinem Ullyettem po čtyřsetovém průběhu 4–6, 7–5, 6–4 a 6–2. Připsali si tak druhý titul ze závěrečné události sezóny okruhu ATP Tour, když obhájili vítězství z předešlého ročníku.\n"}
{"id": "1054919", "url": "https://cs.wikipedia.org/wiki?curid=1054919", "title": "Tennis Masters Cup 2005 – mužská čtyřhra", "text": "Tennis Masters Cup 2005 – mužská čtyřhra\n\nSoutěže mužské čtyřhry na Tennis Masters Cupu 2005 se zúčastnilo osm nejlepších párů v klasifikaci dvojic žebříčku ATP. Dvojnásobní obhájci titulu bratři Bryanové vypadli v semifinále. Jednalo se o první ročník turnaje od roku 1985, kdy se finále hrálo pouze na dva vítězné sety.\n\nDeblový titul si připsal šestý nasazený francouzský pár Michaël Llodra a Fabrice Santoro, jehož členové ve finále zdolali turnajové pětky Leandera Paese s Nenadem Zimonjićem po třísetovém průběhu 6–7, 6–3 a 7–6. Oba Francouzi tak vybojovali premiérový titul ze závěrečné události sezóny okruhu ATP Tour.\n\n"}
{"id": "1054920", "url": "https://cs.wikipedia.org/wiki?curid=1054920", "title": "IZombie", "text": "IZombie\n\niZombie je americký kriminální televizní seriál, volně natočený na motivy stejnojmenného komiksu vydavatelství Vertigo ze skupiny DC Comics. Autory seriálu jsou Rob Thomas a Diane Ruggiero-Wright. Premiérově byl vysílán v letech 2015–2019 na stanici The CW, celkem vzniklo v pěti řadách 71 dílů.\n\nMladá doktorka Olivia Moore se zúčastní večírku na lodi, po kterém se stane zombií. Aby si zajistila dodávku lidských mozků pro svou potřebu, přijme novou práci jako patoložka na oddělení seattleské policie. Její tajemství odhalí její nadřízený Ravi Chakrabarti, který se stane jejím spojencem a důvěrníkem. Každým snědeným mozkem Liv dočasně získává osobnostní rysy a zlomky vzpomínek mrtvého, které jí ukazují stopy k tomu, jak oběť zemřela. Proto začne pomáhat detektivu Babineauxovi v řešení vražd. Zároveň pátrá po dalších zombiích ve městě, snaží si srovnat svůj život (rozchod se snoubencem Majorem), chce zjistit, co se na onom večírku skutečně stalo a proč se sama stala nemrtvou, a společně s Ravim hledají lék, který by ji a ostatní zombie vyléčil. Druhá řada je zaměřena na souboj s mocným protivníkem – společností vyrábějící energetický nápoj Max Rager, která je částečně zodpovědná za šíření zombie viru. Ve třetí sérii naopak společnost Fillmore-Graves shromažďuje zombie ze Seattlu a chystá pro ně izolované město, kde by mohly žít bez obavy z prozrazení nebo vyhlazení. K tomu dojde na konci této sezóny, ve čtvrté řadě je z (Nového) Seattlu uzavřené město, kde vládne polovojenská organizace Fillmore-Graves, která se snaží zajistit, aby lidé a zombie žili pospolu. Závěrečná pátá série se věnuje útokům, jež provádí radikální zombie i lidé, kteří chtějí ty druhé vyhladit. Osud Seattlu je navíc řešen i Pentagonu, Liv a Ravi ale nadále pátrají po účinném léku, který by zombie změnil zpět na lidi.\n\n\n\nPostavu prokurátorky Peyton Charles měla původně hrát Alexandra Krosney. Byla však přeobsazena, roli získala Aly Michalka a postava byla z hlavních přeřazena mezi vedlejší. Ve třetí řadě seriálu byla Peyton Charles uvedena mezi hlavní postavy. Do kategorie hlavních byla ve čtvrté sérii zařazena i postava Blaineova otce Anguse, ztvárněná Robertem Knepperem.\n\nPrvní, třináctidílná řada seriálu byla vysílána na stanici The CW ve druhé polovině televizní sezóny 2014/2015, pilotní díl měl premiéru 17. března 2015. Druhá řada se na amerických obrazovkách objevila na podzim 2015, přičemž k původně 13 dohodnutým epizodám si stanice v listopadu téhož roku přidala dalších šest dílů. Dne 11. března 2016 ohlásila stanice The CW objednání třetí, třináctidílné řady seriálu, jejíž první epizoda měla premiéru 4. dubna 2017. Čtvrtou řadu získal seriál v květnu 2017, její vysílání bylo zahájeno 26. února 2018. V květnu 2018 byla ohlášena pátá série, která byla krátce poté označena za poslední řadu seriálu. Její úvodní díl byl odvysílán 2. května 2019 a závěrečná epizoda celého seriálu se na obrazovkách objevila 1. srpna 2019.\n\n"}
{"id": "1054921", "url": "https://cs.wikipedia.org/wiki?curid=1054921", "title": "Tennis Masters Cup 2006 – mužská čtyřhra", "text": "Tennis Masters Cup 2006 – mužská čtyřhra\n\nSoutěže mužské čtyřhry na šanghajském Tennis Masters Cupu 2006 se zúčastnilo osm nejlepších párů v klasifikaci dvojic žebříčku ATP.\n\nDeblový titul si připsal druhý nasazený švédsko-běloruský pár Jonas Björkman a Max Mirnyj, jehož členové ve finále zdolali bahamsko-kanadské turnajové trojky Marka Knowlese s Danielem Nestorem po dvousetovém průběhu 6–2 a 6–4. Připsali si tak první titul ze závěrečné události sezóny okruhu ATP Tour.\n\n"}
{"id": "1054922", "url": "https://cs.wikipedia.org/wiki?curid=1054922", "title": "Tennis Masters Cup 2007 – mužská čtyřhra", "text": "Tennis Masters Cup 2007 – mužská čtyřhra\n\nSoutěže mužské čtyřhry na šhanghajském Tennis Masters Cupu 2007 se zúčastnilo osm nejlepších párů v klasifikaci dvojic žebříčku ATP. Obhájci trofeje Jonas Björkman a Max Mirnyj skončili již v základní skupině.\n\nDeblový titul si připsal nejvýše nasazený bahamsko-kanadský pár Mark Knowles a Daniel Nestor, jehož členové ve finále zdolali švédsko-rakouské turnajové trojky Simona Aspelina a Juliana Knowleho po dvousetovém průběhu 6–2 a 6–3. Připsali si tak první titul ze závěrečné události sezóny okruhu ATP Tour.\n\n"}
{"id": "1054923", "url": "https://cs.wikipedia.org/wiki?curid=1054923", "title": "Tennis Masters Cup 2008 – mužská čtyřhra", "text": "Tennis Masters Cup 2008 – mužská čtyřhra\n\nSoutěže mužské čtyřhry na Tennis Masters Cupu 2008 se zúčastnilo osm nejlepších párů v klasifikaci dvojic žebříčku ATP.\n\nDeblový titul si připsal druhý nasazený kanadsko-srbský pár Daniel Nestor a Nenad Zimonjić, jehož členové ve finále zdolali americké světové jedničky Boba a Mika Bryanovi po dvousetovém průběhu 7–6 a 6–2. Nestor tak obhájil turnajovou trofej a Zimonjić vybojoval druhý titul ze závěrečné události sezóny okruhu ATP Tour.\n\n"}
{"id": "1054924", "url": "https://cs.wikipedia.org/wiki?curid=1054924", "title": "ATP World Tour Finals 2009 – mužská čtyřhra", "text": "ATP World Tour Finals 2009 – mužská čtyřhra\n\nSoutěže mužské čtyřhry na londýnském ATP World Tour Finals 2009 se zúčastnilo osm nejlepších párů v klasifikaci dvojic žebříčku ATP. Obhájci trofeje Daniel Nestor a Nenad Zimonjić nepostoupili ze základní skupiny.\n\nDeblový titul si připsal druhý nasazený americký pár Bob a Mike Bryanovi, jehož členové ve finále zdolali bělorusko-izraelské turnajové sedmičky Maxe Mirného s Andy Ramem po dvousetovém průběhu 7–6 a 6–3. Oba tak vybojovali třetí titul ze závěrečné události sezóny okruhu ATP Tour.\n\n"}
{"id": "1054941", "url": "https://cs.wikipedia.org/wiki?curid=1054941", "title": "LTE Logistik- und Transport", "text": "LTE Logistik- und Transport\n\nLTE Logistik- und Transport-GmbH (VKM: LTE) je rakouský železniční dopravce se sídlem v Grazu, který provozuje nákladní dopravu nejen v Rakousku, ale prostřednictvím svých dceřiných společností také v několika dalších evropských státech.\n\nSpolečnost byla založena v roce 2000 jako společný podnik lokálního dopravce Graz-Köflacher Bahn und Busbetrieb (GKB) a stavební firmy Porr Umwelttechnik Infrastruktur Errichtungs, Beteiligungs- und Betriebs V roce 2011 se společnost Porr svého podílu zbavila, takže na základě předkupního práva se 100% vlastníkem stala GKB. S ohledem na to, že GKB je státní společnost, nařídil rakouský antimonopolní úřad prodej 50% podílu. Vážným zájemcem o koupi byla nadnárodní firma Glencore, se kterou již LTE delší dobu spolupracovalo na agrárních přepravách mj. z České republiky.\n\nKrátce po svém vzniku se začalo LTE angažovat v mezinárodní dopravě. Jednou z prvních mezinárodních přeprav byl od roku 2001 transport cementu ze Slovenska do stanice Wien Liesing, tehdy byly ještě dopravcem na Slovensku Železnice Slovenskej republiky (resp. od roku 2002 Železničná spoločnosť). Již v roce 2002 však LTE na Slovensku zakládá svou 100% dceřinou společnost LTE Logistik a Transport Slovakia se sídlem v Bratislavě. Ve spolupráci se slovenským LTE pak jsou realizovány přepravy petrolejového koksu v relaci Wackerwerk-Marathonwerk – Žiar nad Hronom. \n\nPostupně pak LTE zakládá své dceřiné společnosti v dalších státech, takže vedle Rakouska a Slovenska v roce 2015 LTE působí v těchto zemích: Česko, Maďarsko, Nizozemsko, Německo, Rumunsko a Polsko. Držitelem licence na provozování drážní dopravy je však pouze v Rakousku, v Maďarsku, na Slovensku, v Česku a v Nizozemsku. Ve Slovinsku pak LTE působí prostřednictvím dopravce Adria Transport, což je společný podnik slovinské firmy Luka Koper (provozovatel jaderského přístavu Koper) a GKB.\n\nLTE (oficiální stránky)\n"}
{"id": "1054943", "url": "https://cs.wikipedia.org/wiki?curid=1054943", "title": "Karel Onuca", "text": "Karel Onuca\n\nMons. Karel Boromejský Onuca (7. října 1923, Jemnice – 8. prosince 2007, Ladná) byl český římskokatolický kněz, dlouholetý duchovní správce v Podivíně a papežský kaplan.\n\nTeologické studium absolvoval v Brně, kde také 5. července 1947 přijal kněžské svěcení. Poté se stal kaplanem ve Velkých Bílovicích, v letech 1950 až 1951 byl duchovním správcem v Prušánkách a posléze kaplanem v Dolních Kounicích. Následně působil v Blansku a pak v Bulharech. V listopadu 1966 byl ustanoven administrátorem farnosti u kostela sv. Augustina v Brně, v lednu 1968 přeložen do Podivína a kolem roku 1980 jmenován podivínským farářem. V tomto svém úřadě byl kvůli svému zdravotnímu stavu, na němž se podepsal prodělaný infarkt, od srpna 1998 zastupován břeclavským farářem. K 1. srpnu 1999 odešel na trvalý odpočinek, který strávil v Ladné. Dne 5. dubna 2000 jej papež Jan Pavel II. jmenoval kaplanem Jeho Svatosti.\n\n\n"}
{"id": "1054945", "url": "https://cs.wikipedia.org/wiki?curid=1054945", "title": "Ragnvald I.", "text": "Ragnvald I.\n\nRagnvald I. také Rogvolod či Rogovolod ( \"Рагвалод\") (920 - 978) byl první kníže polockého knížectví a první historicky doložená osobnost běloruských dějin. Vládl v letech 945 - 978.\n\nNa území polockého knížectví se usadil v první polovině 10. století poté, co sem přišel z oblasti Skandinávie. Ve svém knížectví vedl nezávislou politiku a často napadal knížata Kyjevské Rusi a Novgorodu. Spolu se svými dvěma syny byl po obsazení Polockého knížectví zavražděn Vladimírem I. Jeho jedinou dceru Rognedu kyjevský panovník znásilnil a pak si ji vzal za ženu.\n\nJeho původ je dodnes mezi Bělorusy často diskutovanou otázkou. Existují však dvě verze jeho původu. Část historiků tvrdí, že byl Viking. Své tvrzení zakládali na pravosti kroniky, kde se zmiňuje, že \"Rogvolod přišel zpoza moře\" a na tom, že právě jeho jméno (Ragnvald) a jméno jeho dcery Rognedy (Ragneiethr) bylo v té době velmi oblíbeným mezi obyvateli severní Evropy. Přívrženci druhé teorie tvrdili, že sice přišel zpoza moře (je tedy Norman), ale jeho jméno je zkomoleninou slovanského slova. Gedeonau Štěpán Alexandrovič s odvoláním na čtvrtý díl Českého historického časopisu tvrdí, že jméno Ragnvald je paralelou českého slova Rohowlad. Tyto dva argumenty však nejsou jediné. Podle některých byl Ragnvald I. členem místní šlechty v Polockém knížectví. Pokud však spolu se svou dcerou byli Normané, těžko si mohli osvojit národní zvyky Slovanů. Podle litevských historiků je původ jeho jména \"Rag(a)nvald-ys\", což v litevštině znamená ten, který vládne a manipuluje čarodějnice může souviset s jeho nezávilou politikou a častými vojenskými výpady polockého knížete v Kyjevské Rusi a Novgorodě. Toto zjištění se ale nezakládá na důvěryhodné informaci. Právě fakt, že Vladimír I. ponechal naživu Ragnvaldovu dceru ho opravňoval na zisk z Polockého knížectví. Pokud by byl Ragnvald I. ve svých nájezdech na Kyjevskou Rus důslednější a kyjevského knížete by zabil dřív, mohl si totéž právo uplatnit i na Staroruském státě. Proto teorie, že Ragnvald I. a jeho dcera Rogneda, kterou kyjevský kníže Vladimír I. znásilnil pro svůj zájem a zisk z Polockého knížectví byli Normani, kteří přišli zpoza moře, je ze všech teorií o původu tohoto panovníka v Bělorusku nejrozšířenější.\n"}
{"id": "1054948", "url": "https://cs.wikipedia.org/wiki?curid=1054948", "title": "Německá fotbalová reprezentace do 20 let (NDR)", "text": "Německá fotbalová reprezentace do 20 let (NDR)\n\nNěmecká fotbalová reprezentace do 20 let (NDR) reprezentovala NDR na mezinárodních turnajích, jako je Mistrovství světa ve fotbale hráčů do 20 let.\n\n"}
{"id": "1054958", "url": "https://cs.wikipedia.org/wiki?curid=1054958", "title": "Gymnázium Thomase Manna", "text": "Gymnázium Thomase Manna\n\nGymnázium Thomase Manna je soukromé česko-německé gymnázium v Praze. Bylo založeno roku 1995 německou menšinou žijící v České republice a nese jméno podle německého esejisty a  prozaika, nositele Nobelovy ceny za literaturu Thomase Manna.\n\nŽáci studující na Gymnáziu Thomase Manna mají možnost během studia složit zkoušku z německého jazyka DSD. Deutsches Sprachdiplom je mezinárodně uznávanou zkouškou připravenou Konferencí ministrů školství spolkových zemí SRN. V tercii žáci skládají zkoušku DSD I. prokazující úroveň němčiny A2/B1, dále pak v oktávě druhý stupeň zkoušky DSD II. prokazující výborné znalosti německého jazyka na úrovni B2/C1.\n\nMetoda CLIL byla na gymnáziu založena roku 2014 díky finanční podpoře Erasmus+. Jedná se o výuku nejazykového předmětu s využitím cizího jazyka jako prostředku komunikace a pro sdílení vzdělávacího obsahu. Díky této metodě je studentům nabízeno bilingvní vzdělávání a velmi intenzivní kontakt s cizím jazykem.\n\nGymnázium Thomase Manna je také součástí projektu Zelená škola, umožňující rozvoj ekologického myšlení u dětí. Cílem projektu je ochrana životního prostředí, pomocí efektivní recyklace odpadu.\n\nOsmileté gymnázium je zaměřeno hlavně na studium německého jazyka a navazuje na základní školu německo-českého porozumění. Němčina i angličtina se zde učí od první třídy podle zdatnosti žáka (začátečník, pokročilí, rodilí mluvčí) a na základní škole až po osmý ročník na gymnáziu. Od 1. června 1999 je škola zařazena do sítě škol MŠMT jako součást obecně prospěšné společnosti Základní školy německo-českého porozumění a Gymnázium Thomase Manna, o.p.s. \n\nV posledních dvou ročnících si žáci volí část předmětů podle svého studijního zájmu a zaměření. Dalšími volitelnými jazyky jsou francouzština, španělština a ruština.\n\n"}
{"id": "1054959", "url": "https://cs.wikipedia.org/wiki?curid=1054959", "title": "Erika Stárková", "text": "Erika Stárková\n\nErika Stárková (* 8. července 1984, Nové Město na Moravě) je česká divadelní herečka.\n\nPoté, co vystudovala v Brně konzervatoř, nastoupila na JAMU. Do roku 2007 působila v Národním divadle Brno. Od roku 2009 má stálé angažmá v HaDivadle. Kromě toho se věnuje zpěvu, zejména jazzu a soulu.\n\nObjevila v mnoha český seriálech jako Četnické humoresky, Kriminálka Anděl, Tátové na tahu nebo Strážmistr Topinka. V seriálu České televize Most! ztvárnila roli transsexuálky Dáši. Nadaboval ji Jan Cina.\n\nV rozhovoru pro Deník N se kriticky vyjádřila k osobě prezidenta Miloše Zemana i premiéra Andreje Babiše.\n\nJejím švagrem je herec Václav Neužil.\n\n\n"}
{"id": "1054960", "url": "https://cs.wikipedia.org/wiki?curid=1054960", "title": "LifeNews", "text": "LifeNews\n\nLifeNews jsou ruské soukromé mainstreamové proputinovské a prokremelské zpravodajské internetové stránky a televizní stanice vysílající nonstop. Oficiálně byly stránky spuštěny v září 2009, televize v září 2013. V rámci války v Donbassu bylo toto médium zakázáno na Ukrajině kvůli zamezení šíření ruské propagandy.\n\n"}
{"id": "1054963", "url": "https://cs.wikipedia.org/wiki?curid=1054963", "title": "Mukrín bin Abd al-Azíz", "text": "Mukrín bin Abd al-Azíz\n\nMukrín bin Abd al-Azíz (* 15. září 1945, Rijád, Saúdská Arábie) je saúdskoarabský korunní princ. V letech 2005–2012 byl ředitelem zpravodajské služby Saúdské Arábie.\n\nKorunním princem se stal poté, co zemřel jeho nevlastní bratr, král Abdalláh, a na trůn nastoupil další nevlastní bratr Salmán.\n\nPrinc Mukrín je nejmladším synem zakladatele Saúdské Arábie, krále Abd al-Azíze. V roce 1964 se stal příslušníkem Saúdského královského letectva (\"Saudi Royal Air Force\"). Vystudoval letectví ve Velké Británii, studia dokončil roku 1968. U letectva pracoval do roku 1980. Téhož roku se stal guvernérem provincie Hail, později byl jmenován guvernérem Medíny. \n\nMezi lety 2005 a 2012 byl ředitelem zpravodajské služby Saúdské Arábie, Al Mukhabarat Al A’amah (anglicky \"General Intelligence Presidency\", GIP). Byl také zvláštním poradcem krále Abdalláha.\n"}
{"id": "1054965", "url": "https://cs.wikipedia.org/wiki?curid=1054965", "title": "Salix × finnmarchica", "text": "Salix × finnmarchica\n\nSalix × finnmarchica je kříženec dvou druhů vrb, vrby borůvkovité a vrby plazivé. Vyskytuje se přirozeně ve Skandinávii a je pěstován i v České republice jako okrasná a pokryvná dřevina.\n\nVrba \"Salix × finnmarchica\" je kříženec dvou nízkých druhů vrb: vrby borůvkovité (\"Salix myrtilloides\") a vrby plazivé (\"Salix repens\"). Kříženec se přirozeně vyskytuje ve Skandinávii a byl popsán Willdenowem již v roce 1811.\n\nDruh je v některých zdrojích uváděn jako \"Salix × finmarchica\" (s jednoduchým n). Alternativním označením je \"Salix myrtilloides × repens\".\n\nPatrně není obecně rozeznávána fytopatology jako samostatný druh, EPPO kód není určen. České jméno není uváděno.\n\n\"Salix × finnmarchica\" je 20-30 cm vysoký keř. Kvetení je poměrně výrazné, jehnědy se objevují v březnu až dubnu. Větve jsou tenké, vzpřímené s hladkou hnědou borkou. Listy jsou zpočátku hustě plstnaté, úzce eliptické až podlouhlé.\n\nRostliny lze použít v ČR jako okrasné rostliny. Jsou vhodné pro skupiny výsadeb i pro trvalkové záhony. Patří mezi vhodné půdokryvné dřeviny.\n\nPreferuje slunečné polohy, snese polostín, vhodné jsou vlhké půdy. Snáší exhalace. Dobře snáší řez. Původní druh se přirozeně rozmnožuje se semeny, kultivary a pěstované rostliny jsou množeny řízkováním bylinnými, nebo dřevitými řízky. Někdy je roubován na bujněji vzrůstné druhy a tvoří stromovité tvary s nepravidelně převisající korunou.\n\n"}
{"id": "1054967", "url": "https://cs.wikipedia.org/wiki?curid=1054967", "title": "Českomoravské doly", "text": "Českomoravské doly\n\nČeskomoravské doly, a.s. (ČMD) byly českou společností, která se zabývala těžbou černého uhlí v Kladenském a Ostravsko-karvinském revíru. Společnost byla založena 24. února 1993, v letech 2002 až 2005 působila pod názvem Českomoravské doly, a.s., člen koncernu KARBON INVEST, a.s. a několik měsíců v roce 2005 pak ještě nesla název ČMD, a. s.. Do roku 2003 bylo sídlem společnosti Kladno, poté až do zániku Stonava. \n\nSpolečnost založil Fond národního majetku České republiky a na základě privatizačního projektu do ní vložil Důl ČSM ve Stonavě a státní podniky Důl Kladno v Libušíně a Důl Tuchlovice. V dolech na Kladensku společnost ukončila těžbu v roce 2002, poté pokračovala těžba jen v dole ČSM.\n\nČeskomoravské doly patřily do skupiny Karbon Invest podnikatelů Viktora Koláčka a Petra Otavy, jejíž součástí se později stala i těžební společnost OKD. Právě sloučením s touto firmou zanikly Českomoravské doly bez likvidace k 30. listopadu 2005.\n"}
{"id": "1054975", "url": "https://cs.wikipedia.org/wiki?curid=1054975", "title": "Vladimír Marek", "text": "Vladimír Marek\n\nVladimír Marek (* 6. srpna 1951 Praha) je český herec.\n\nVystudoval DAMU. V letech 1973-1991 hrál v královéhradeckém Divadle Drak. Od roku 1991 má stálé angažmá v Divadle Na zábradlí. Mezi jeho nejznámější role patří účinkování v muzikálech \"Cabaret\", \"Johanka z Arku\", \"Excalibour\" nebo \"Kvaska\". Dále má jednu vnučku Aničku.\n\n\n\n"}
{"id": "1054980", "url": "https://cs.wikipedia.org/wiki?curid=1054980", "title": "Heidi Tagliaviniová", "text": "Heidi Tagliaviniová\n\nHeidi Tagliaviniová (nepřechýleně \"Tagliavini\", * 1950, Basilej, Švýcarsko) je švýcarská diplomatka. Často se účastní misí mezinárodní pomoci a mírových misí. Vedla například tým EU vyšetřující příčiny války v Jižní Osetii v roce 2008. Za OBSE vyjednávala v otázkách války na Ukrajině.\n"}
{"id": "1054982", "url": "https://cs.wikipedia.org/wiki?curid=1054982", "title": "Salix lindleyana", "text": "Salix lindleyana\n\nSalix lindleyana je označení pro druh rostlin, opadavých listnatých dřevin, patřících do čeledě vrbovité.\n\nDruh tvoří nízké drobné keře. Květy jsou jehnědy. Větve jsou tenké, přitisklé k zemi s hladkou hnědou borkou. Listy jsou eliptické lesklé. Kvete od února do dubna. Květy jsou nápadné, narůžověle červenohnědé.\n\nSalix lindleyana je původní v horských oblastech Číny a Nepálu. Druh je široce pěstován jako okrasná rostlina, lze jej pěstovat i v ČR.\n\nRostliny lze použít v ČR jako okrasné rostliny. Jsou vhodné pro pěstování v nádobách, mobilní zeleni, předzahrádky, skalky i pro trvalkové záhony. V období květu je velmi dekorativní. S ohledem na charakteristické znaky rostliny vynikne pouze v popředí, v blízkosti pozorovatele.\n\nPreferuje polostín, vhodné jsou vlhké půdy. Podle některých zdrojů jsou vhodné propustné vápenité půdy. Snáší exhalace. Dobře snáší řez. Původní druh se přirozeně rozmnožuje semeny, kultivary a pěstované rostliny jsou množeny řízkováním bylinnými, nebo dřevitými řízky.\n\n\n \n"}
{"id": "1054985", "url": "https://cs.wikipedia.org/wiki?curid=1054985", "title": "Ostravské školní hry", "text": "Ostravské školní hry\n\nOstravské školní hry jsou největším projektem Ostravy zaměřeným na děti základních škol, které soutěží v šesti disciplínách během šesti kvalifikačních a jednoho finálového dne. Projekt vznikl za podpory Evropského města sportu 2014.\n\nCílem této akce je zapojit co nejvíce ostravských dětí, které nejsou zapsané v žádném sportovním klubu, do sportovních aktivit. Ukázat dětem, že sport pro ně může znamenat především potěšení a zábavu a podpořit v dětech sportovního ducha. \n\nV rámci této akce mají děti možnost potkat se se svými kamarády z jiných škol a seznámit se s vrcholovými sportovci. \n\nTéměř ze všech ostravských základních škol, kterých je více než čtyřicet, se schází přes osm tisíc dětí při těchto hrách. Cílem jejich snahy je dosáhnout na stupně nejvyšší, kdy ve velkém finále měří síly se svými vrstevníky a kamarády. \n\nSoutěžení se odehrává v duchu fair play a olympijské myšlenky. Akce se koná na Vítkovickém městském stadionu, kde probíhá např. i Zlatá tretra. Tedy v prostředí s kvalitním světovým zázemím, kde je dostatek místa pro diváky, což ocení všichni příznivci těchto her. Tribuna bývá obsazena rodiči, kamarády, známými, ale i cizími lidmi, kteří se přicházejí podívat na sportovní úpolení mladých sportovních nadšenců. \n\nCelkově tito mladí účastníci soutěží v sedmi disciplínách, kde jsou klasické olympijské sporty jako atletika, ale také míčové hry nebo třeba in-line bruslení. \n\nTato akce však není jen šancí dětí prokázat své sportovní schopnosti v Coubertinově duchu „Není důležité vyhrát, ale zúčastnit se“. Návštěvníci mohou přispět ve veřejné sbírce dětem z oddělení onkologie Fakultní nemocnice Ostrava. \n\n\"Děti dětem\" tak se nazývá charitativní akce v rámci projektu Ostravské školní hry, která spočívá v umístění charitativních kasiček do téměř všech zúčastněných základních škol. Za symbolický příspěvek 20 Kč děti obdrží los, který je slosovatelný na Velkém finálovém dni na Městské stadionu v Ostravě-Vítkovicích. Těmito dobrovolnými příspěvky je podporována dětská onkologie v Ostravě. \n\nSoutěží se v sedmi disciplínách: \n\n\n\n\n\n\n\n\n\nDěti, které se účastní Ostravských školních her se řídí následujícími pravidly chování fair play\n\n"}
{"id": "1054993", "url": "https://cs.wikipedia.org/wiki?curid=1054993", "title": "Ústřední výbor Komunistické strany Sovětského svazu", "text": "Ústřední výbor Komunistické strany Sovětského svazu\n\nÚstřední výbor Komunistické strany Sovětského svazu (ÚV KSSS, , ) byl nejvyšší orgán Komunistické strany Sovětského svazu mezi dvěma po sobě následujícími sjezdy strany. Scházel se nejméně jednou za šest měsíců, měl několik set členů (nejvíce – 412 jich bylo zvoleno na XXVIII. sjezdu roku 1990).\n\nÚstřední výbor řídil veškeré stranické aktivity a jeho členové byli voleni právě na sjezdech. Ústřední výbor pak volil nejužší vedení strany – politbyro (v letech 1952–1966 předsednictvo) – a sekretariát.\n"}
{"id": "1055003", "url": "https://cs.wikipedia.org/wiki?curid=1055003", "title": "Seznam členů Slovenské národní rady po volbách v roce 1945", "text": "Seznam členů Slovenské národní rady po volbách v roce 1945\n\nToto je seznam členů Slovenské národní rady po volbách v roce 1945, kteří zasedali v tomto nejvyšším zákonodárném sboru Slovenska. \n\nBěhem Slovenského národního povstání v roce 1944 se utvořila tzv. povstalecká Slovenská národní rada jako vrcholný orgán slovenského odboje. Během prvních měsíců roku 1945 se postupně rozrůstala kooptacemi nových zástupců, například z východního Slovenska poté, co byl tento region osvobozen. V létě roku 1945 čítala SNR cca 70-75 členů. Předsednictvo se rozhodlo provést novou a řádnou volbu s cílem vybrat podle jednacího řádu 100 členů SNR. Zároveň s tím měl skončit dosavadní stav, kdy SNR byla orgánem zákonodárným i exekutivním. Jozef Letrich to komentoval takto: „\"Sbor povereníkov, ktorý obstaráva vládnu a výkonnú moc na Slovensku, ma byť formálne odľúčený od Slovenskej národnej rady ako od zákonodarného sboru, aby aj u nás bolo učinené zadosť modernej štátnepolitickej zásade, aby obe najvyššie moci, t. j. zákonodárna a vládna neboly sústredené v jednom sbore ale oddelené a potom, aby členovia vládneho sboru i sám tento sbor bol politicky zodpovedný Slovenskej národnej rade.\"“\n\nNové složení zákonodárného sboru bylo rozhodnuto nepřímo, prostřednictvím hlasování delegátů sjezdu národních výborů konaného v Banské Bystrici 28. srpna 1945. Výsledkem byla početní parita obou politických stran působících na Slovensku, tedy Demokratické strany a Komunistické strany Slovenska.\n\nSNR v tomto složení (s drobnými změnami) vytrvala do května roku 1946, kdy došlo k úpravě složení SNR na základě výsledků celostátních voleb do Ústavodárného Národního shromáždění v roce 1946.\n\n\n\n\n\n\n\n"}
{"id": "1055005", "url": "https://cs.wikipedia.org/wiki?curid=1055005", "title": "Systém jednotné trigonometrické sítě katastrální", "text": "Systém jednotné trigonometrické sítě katastrální\n\nSystém jednotné trigonometrické sítě katastrální (S-JTSK, někdy též nesprávně zaměňováno s JTSK) je pravoúhlá souřadnicová síť používaná v geodézii na území České republiky a Slovenska (pro zeměměřické práce v civilním sektoru). Vychází z tzv. Křovákova zobrazení (stanoveném Josefem Křovákem v roce 1922), jehož snahou bylo zavést takový pravoúhlý souřadnicový systém, v němž by se celá (v té době nově vzniklá Československá republika) nacházela v prvním kvadrantu a měla tedy obě souřadnice kladné. To usnadňuje souřadnicové výpočty. Kladná část osy X tohoto souřadného systému je směřována k jihu, kladná část osy Y vždy k západu. Pro každý libovolný bod na území České i Slovenské republiky navíc platí, že hodnota souřadnice Y je vždy menší než souřadnice X. Geodetickými základy S-JTSK je Jednotná trigonometrická síť katastrální. Délkové zkreslení se pohybuje v hodnotách od +14 cm/km až do -10cm/km.\n\n"}
{"id": "1055006", "url": "https://cs.wikipedia.org/wiki?curid=1055006", "title": "Salix × simulatrix", "text": "Salix × simulatrix\n\nSalix × simulatrix je označení pro skupinu rostlin, opadavých listnatých dřevin, patřících do čeledě vrbovité.\n\nTato skupina dřevin se stejnými znaky je takto označována v roce 2014-2015 botanickými zahradami, pěstiteli, prodejci. Skupina označovaná \"Salix × simulatrix\" F.B.White je zřejmě také rozeznávána některými neoficiálními skupinami taxonomů, avšak pod jiným názvem, \"Salix arbuscula × herbacea\" nebo \"Salix arbuscula × herbacea (S. × simulatrix)\" F.B.White. nebo \"Salix simulatrix\". Je rozeznávána fytopatology jako samostatný druh, EPPO kód je SAXSL. \n\nVýskyt je popisován ve Skotsku, Skandinávii, severním Rusku a Alpách.\n\nSalix × simulatrix tvoří nízké drobné keře. Květy jsou jehnědy. Větve jsou tenké, převisající nebo přitisklé k zemi s hladkou hnědou borkou. Listy jsou téměř kulaté, lesklé, jemně vroubkované.\n\nRostliny lze použít v ČR jako okrasné rostliny. Jsou vhodné pro skupiny výsadeb i pro trvalkové záhony.Patří mezi vhodné půdokryvné dřeviny.\n\nPreferuje slunečné polohy nebo polostín, vhodné jsou vlhké půdy. Snáší exhalace. Dobře snáší řez. Původní druh se přirozeně rozmnožuje se semeny, kultivary a pěstované rostliny jsou množeny řízkováním bylinnými, nebo dřevitými řízky. \n\n"}
{"id": "1055009", "url": "https://cs.wikipedia.org/wiki?curid=1055009", "title": "Ústřední výbor", "text": "Ústřední výbor\n\nÚstřední výbor je obvyklé označení pro nejvyšší orgán komunistických stran povětšinou volený na sjezdech strany. V komunistických režimech obvykle ústřední výbor vede vládní aktivity a volí generálního tajemníka strany, který má obvykle funkci prezidenta státu.\n\nÚstřední výbor mají také různé komunistické oborové nebo jiné organizace a instituce, např. Odborový svaz zaměstnanců, Československý svaz mládeže či Socialistický svaz mládeže. Komunistický svaz mládeže pro něj používá označení ústřední rada.\n\n\n"}
{"id": "1055020", "url": "https://cs.wikipedia.org/wiki?curid=1055020", "title": "Arcidiecéze besançonská", "text": "Arcidiecéze besançonská\n\nArcidiecéze besançonská (lat. \"Archidioecesis Bisuntina\", franc. \"Archidiocèse de Besançon\") je starobylá francouzská římskokatolická arcidiecéze, založená ve 2. století. Na arcidiecézi byla povýšena ve 4. století. Leží na území departementů Doubs (vyjma arrondissementu Montbéliard) a Haute-Saône (vyjma kantonu Héricourt), jejichž hranice přesně kopíruje. Sídlo arcibiskupství i katedrála Saint-Jean de Besançon se nachází v Besançonu. Arcidiecéze je hlavou besançonské církevní provincie.\n\nOd 10. října 2013 je arcibiskupem-metropolitou Mons. Jean-Luc Bouilleret.\n\nBiskupství bylo v Besançonu založeno v průběhu 2. století. Na arcibiskupství bylo povýšeno v průběhu 4. století.\n\nV důsledku konkordátu z roku 1801 byla zrušena diecéze Saint-Claude a její území bylo včleněno do arcidiecéze besançonské. Diecéze Saint-Claude byla obnovena 6. října 1822.\n\nDne 3. listopadu 1979 byla zřízena diecéze Belfort-Montbéliard, pro kterou bylo vyčleněno území z arcidiecéze besançonské.\n\n\n"}
{"id": "1055024", "url": "https://cs.wikipedia.org/wiki?curid=1055024", "title": "Kulíšek trpasličí", "text": "Kulíšek trpasličí\n\nKulíšek trpasličí (\"Micrathene whitneyi\") je nejmenší sova na světě.\n\nDorůstá pouhých 13 cm a obvykle váží kolem 30 g.\n\nHnízdí v dutinách saguarových kaktusů.\n\nŽije v pouštích Střední a Severní Ameriky.\n\nŽiví se nočními můrami a hmyzem.\n\nMláďata těchto soviček se líhnou v období, kdy kaktusy kvetou.\n\nV současné době jsou uznány následující poddruhy:\n"}
{"id": "1055025", "url": "https://cs.wikipedia.org/wiki?curid=1055025", "title": "Centre", "text": "Centre\n\nCentre (anglicky [\"sentr\"], francouzsky [\"sátr\"] – střed, středisko) může znamenat:\n\n\n"}
{"id": "1055031", "url": "https://cs.wikipedia.org/wiki?curid=1055031", "title": "Ilvesheim", "text": "Ilvesheim\n\nIlvesheim je obec s necelými 9 tisíci obyvateli v bádenské části Hornorýnské nížiny německé spolkové země Bádensko-Württembersko. První zmínka o Ilvesheimu ležícím v zákrutu řeky Neckar pochází z roku 766, v barokním zámku uprostřed obce je umístěna internátní škola pro nevidomé a zrakově postižené. Od dvacátých let 20. století se jádro obce nachází na ostrově, který vznikl vybudováním vodní cesty zvané Neckarkanal, kam byla převedena lodní doprava. Původní koryto řeky bylo v roce 1987 vyhlášeno chráněnou přírodní rezervací, most přes řeku spojuje obec s mannheimskou místní částí Seckenheim.\n\n"}
{"id": "1055034", "url": "https://cs.wikipedia.org/wiki?curid=1055034", "title": "Diecéze Pej-chaj", "text": "Diecéze Pej-chaj\n\nDiecéze Pej-chaj je římskokatolická diecéze, nacházející se v Číně.\n\nDiecéze zahrnuje jižní část čínské provincie Kuang-tung.\n\nBiskupským sídlem je město Čan-ťiang, kde se také nachází hlavní chrám diecéze katedrála svatého Viktora.\n\nK roku 1950 měla: 15 105 věřících, 27 diecézních kněží, 72 řeholnic a 18 farností.\n\nDne 1. srpna 1920 byl brevem \"Si ulla unquam\" papeže Benedikta XV., z části území apoštolského vikariátu Kanton založen apoštolský vikariát Západní Kuang-tung a Chaj-nan.\n\nDne 3. prosince 1924 byl vikariát přejmenován na Pej-chaj.\n\nDne 15. dubna 1929 byla z části jejího území vytvořena Misie sui iuris Chaj-nan.\n\nDne 11. dubna 1946 byl vikariát bulou \"Quotidie Nos\" papeže Pia XII. povýšen na diecézi.\n\nPodle novin a dalších médií je diecéze dnes běžně známá jako \"diecéze Čan-ťiang\".\n\n\n"}
{"id": "1055041", "url": "https://cs.wikipedia.org/wiki?curid=1055041", "title": "Charles Maung Bo", "text": "Charles Maung Bo\n\nCharles Maung kardinál Bo SDB (* 29. října 1948, Mohla) je myanmarský římskokatolický kněz, arcibiskup Rangúnu a člen salesiánů Dona Boska.\n\nJeho otec zemřel, když mu byly dva roky. Brzy poté byl svěřen otcům salesiánům v Mandalaji, kde získal solidní formaci. Poté vstoupil k salesiánům v semináři \"Nazaret\". Na kněze byl vysvěcen 9. dubna 1976. Po vysvěcení působil jako kněz farnosti v Loihkamu. Dále v Lashiu. Po službě farního kněze byl poslán do Anisakanu jako formátor. V letech 1985 až 1986 sloužil jako apoštolský administrátor v Lashiu, a do roku 1990 jako apoštolský prefekt.\n\nDne 7. července 1990 jej papež Jan Pavel II. jmenoval diecézním biskupem Lashia. Biskupské svěcení přijal 16. prosince téhož roku v katedrále Sacré Coeur, z rukou arcibiskupa Alphonse U Than Aunga a spolusvětiteli byli biskup Abraham Than a biskup Paul Zingtung Grawng. Tuto funkci vykonával do 13. března 1996, kdy se stal biskupem Patheinu.\n\nDne 15. května 2003 byl ustanoven metropolitním arcibiskupem Rangúnu.\n\nDne 14. února 2015 jej papež František na konzistoři jmenoval kardinálem s titulem kardinál-kněz ze Sant'Ireneo a Centocelle.\n\n"}
{"id": "1055043", "url": "https://cs.wikipedia.org/wiki?curid=1055043", "title": "Velký münsterlandský ohař", "text": "Velký münsterlandský ohař\n\nVelký münsterlandský ohař (anglicky: Large Munsterlander, německy: Grosser Münsterlander Vorstehhund) je psí plemeno, pocházející z Německa.\n\nZa předky velkých münsterlandských ohařů jsou považováni tzv. \"ptačí psi\" šlechtění v Německu. \"Ptačí psi\" se šlechtili pro lov se sokolem a jejich úkolem byl převážně lov pernaté zvěře. Z těchto psů se vyvinul také německý dlouhosrstý ohař nebo malý münsterlandský ohař. Byli vyšlechtěni asi v 19. století v kraji Münsterland, toto datum je ale nepřesné, protože podobní psi se zde vyskytovali ještě dlouho před 19. stoletím. Již v této době byl chov kontrolován. Německý klub dlouhosrstých ohařů ale v roce 1909 definitivně vyloučil z plemenitby černobíle zbarvené jedince, a tak byl v roce 1919 založen Klub pro chov čistokrevného černobílého dlouhosrstého münsterlandského ohaře.\n\nPrvní zástupce tohoto plemene se v Česku objevil okolo roku 1920, kdy byla pár let na to založena první chovatelská kniha. V roce 1935 byl založen Spolek pro chov německých dlouhosrstých a münsterlandských ohařů. Vedoucím tehdejší plemenné knihy byl ing. Františkem Ševčíkem. V době okupace Česka byl spolek zrušen a obnoven až v roce 1945. Spolek fungoval v pořádku až do roku 1953, kdy byl přejmenován tak, jak ho známe dnes — na Klub dlouhosrstých ohařů.\n\nV Česku toto plemeno zastřešuje Klub dlouhosrstých ohařů. Nachází se zde i více než třicet chovatelských stanic (leden 2015). Nejvíce rozšířený je v zemi svého původu, tedy Německu, krom toho jej ale najdeme v celé střední a západní Evropě. Je ale méně rozšířený než malý münsterlandský ohař.\n\nVelký münsterlandský ohař je aktivní a bystrý pes s velmi vyvinutými loveckými pudy. Je oddaný a věrný svému pánovi i celé jeho rodině. Je poslušný a ne moc dominantní. Má výborný čich. Je to hravé a společenské plemeno, které nejraději tráví den s příslušníky jeho \"smečky\". Není nervózní ani agresivní. Nevyhledává za každou cenu spory.\n\nS dětmi vychází dobře. Má vysoký práh bolesti, a tak mu dětské hry nevadí. Má sklony pronásledovat rychle se pohybující předměty, proto může být problém při seznamování se s některými domácími zvířaty (kočky, ovce, slepice). Nemá problém vycházet s jinými psy díky tomu, že není moc dominantní ani agresivní.\n\nToto plemeno je nenáročné na údržbu. Jeho srst vyžaduje občasné pročesávání, mytí šamponem ji nevadí. Dobře psa chrání před vnějšími vlivy, ať už je to chlad nebo voda. Srst je středně dlouhá, hustá a spíše rovná, než kudrnatá. Tvoří výrazné praporce na uších a ocasu, do kterých se často chytají bakterie, když pes slídí při zemi, proto jim někteří chovatelé volánky mírně zastřihávají.\n\nVelký münsterlandský ohař vyžaduje mnoho pohybu veškerého typu, ať už se jedná o lov nebo dlouhé túry. Hodí se pro sportovně založené lidi a rodiny. Při nedostatku pohybu se mu může nadměrně ukládat energie do tuků, což může způsobit cukrovku nebo dysplazii kyčelních kloubů.\n\nCvičit jej může i úplný začátečník, ten musí ale být sebevědomý. Pokud pes vycítí nervózního majitele, může se jednoduše vymknout z rukou. Výcvik i výchova jsou důležité a nesmí se zanedbávat. Obzvláště pak přivolání, protože odvolat jakéhokoliv ohaře od lesní zvěře je velmi těžké.\n"}
{"id": "1055044", "url": "https://cs.wikipedia.org/wiki?curid=1055044", "title": "Saint-Jean-le-Blanc (Loiret)", "text": "Saint-Jean-le-Blanc (Loiret)\n\nSaint-Jean-le-Blanc je francouzská obec v departementu Loiret v regionu Centre-Val de Loire. V roce 2012 zde žilo 8 099 obyvatel. Je centrem kantonu Saint-Jean-le-Blanc. Obec je součástí aglomerace města Orléans. Obec leží na levém břehu řeky Loire.\n\nOrléans, Saint-Cyr-en-Val, Saint-Denis-en-Val, Saint-Jean-de-Braye\n\n\"Počet obyvatel\"\n\n"}
{"id": "1055049", "url": "https://cs.wikipedia.org/wiki?curid=1055049", "title": "Sarbel a Bebaia", "text": "Sarbel a Bebaia\n\nSarbel a Bebaia (též uváděni jako Sarbelius a Barbea, †101) byli starověcí mučedníci.\n\nSvatý mučedník Sarbel byl knězem a mučednice Bebaia byla jeho sestra. Žili v Edesse, v dnešním Turecku. Byli pokřtěni svatým Barsimem. Poté trpěli pro Krista.\n\nJejich svátek je oslavován 29. ledna.\n\n"}
{"id": "1055050", "url": "https://cs.wikipedia.org/wiki?curid=1055050", "title": "Saint-Jean-le-Blanc", "text": "Saint-Jean-le-Blanc\n\nSaint-Jean-le-Blanc je název dvou obcí ve Francii:\n\n"}
{"id": "1055054", "url": "https://cs.wikipedia.org/wiki?curid=1055054", "title": "Roman Prošek", "text": "Roman Prošek\n\nRoman Prošek (* 2. srpna 1980) je český hokejový obránce hrající za tým HC Baník Sokolov.\n\nRoman strávil většinu své kariéry na západě Čech, v HC Energie Karlovy Vary, kde navzdory opakovaným hostováním v nižších českých soutěžích odehrál na 350 zápasů.\n\nJediné zahraniční angažmá Romana Proška bylo v norském Lillehammer IK, kde odehrál celkem dvě sezóny 2005/2006 a 2006/2007. V Norsku nastoupil celkem k 59 zápasům, vstřelil 7 gólu a zaznamenal 19 asistencí.\n\nMezi největší úspěchy Romana Proška patří stříbrná a zlatá medaile z ELH, které získal s Energií Karlovy Vary, kde působil jako stabilní obránce.\n"}
{"id": "1055060", "url": "https://cs.wikipedia.org/wiki?curid=1055060", "title": "22 Jump Street", "text": "22 Jump Street\n\n22 Jump Street je americký komediální film z roku 2014. Jeho režiséry byli Phil Lord a Christopher Miller. Hlavní role ztvárnili Jonah Hill a Channing Tatum. Film měl premiéru 13. června 2014 a je pokračováním snímku \"21 Jump Street\". Dále byla ohlášena příprava třetího dílů \"23 Jump Street\".\n\nPolicejní důstojníci Schmidt (Jonah Hill) a Greg Jenko (Channing Tatum) jsou pověření prací v utajení na místní vysoké škole. Zatímco Jenko potká spřízněnou duši ve sportovním týmu, Schmidt proniká do řad studentů umění a začínají pohybovat o svém vztahu.\n\nFilm získal mezi diváky na největších filmových databázích poměrně dobré hodnocení (k 23. lednu 2015):\n\nV září 2014 bylo oznámeno, že se připravuje sequel filmu \"23 Jump Street\".\n"}
{"id": "1055095", "url": "https://cs.wikipedia.org/wiki?curid=1055095", "title": "Bloodthorn", "text": "Bloodthorn\n\nBloodthorn je norská metalová kapela založená v roce 1992 ve městě Trondheim. Původně hrála black metal, později přeorientovala svou tvorbu na death metal.\n\nV roce 1996 vyšlo první demo \"Natteskyggen\" a v roce 1997 první studiové album s názvem \"In the Shadow of Your Black Wings\".\n\n\n\n\n"}
{"id": "1055098", "url": "https://cs.wikipedia.org/wiki?curid=1055098", "title": "Australian Open 2015 – smíšená čtyřhra", "text": "Australian Open 2015 – smíšená čtyřhra\n\nDo soutěže smíšené čtyřhry na melbournském Australian Open 2015 nastoupilo třicet dva dvojic. Obhájcem titulu byl třetí nasazený francouzsko-kanadský pár Kristina Mladenovicová a Daniel Nestor. Ve finále však nestačili na vítěze turnaje Martinu Hingisovou s Leanderem Paesem.\n\nŠampióny soutěže smíšené čtyřhry se stali Ind Leander Paes a Švýcarka Martina Hingisová, kteří ve finále zdolali obhájce titulu a třetí nasazený kanadsko-francouzský pár Daniel Nestor a Kristina Mladenovicová. Vítězný pár zvítězil po hladkém dvousetovém průběhu 6–4 a 6–3.\n\nVítězové si do žebříčků ATP a WTA nepřipsali žádné body a rozdělili si částku 142 500 australských dolarů.\n"}
{"id": "1055102", "url": "https://cs.wikipedia.org/wiki?curid=1055102", "title": "César pro nejlepšího herce ve vedlejší roli", "text": "César pro nejlepšího herce ve vedlejší roli\n\nCésar pro nejlepšího herce ve vedlejší roli je jedna z kategorií francouzské filmové ceny César. Kategorie existuje od vzniku ceny v roce 1976.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1055110", "url": "https://cs.wikipedia.org/wiki?curid=1055110", "title": "Jan z Rottalu", "text": "Jan z Rottalu\n\nJan Antonín hrabě z Rottalu (\"Johann Anton Reichsgraf von Rottal\") (1605, Štýrský Hradec – 4. prosince 1674, Vídeň) byl moravský šlechtic z původně štýrského rodu Rottalů. Řadu let zastával nejvyšší zemské úřady na Moravě a za třicetileté války se stal významnou osobností habsburské monarchie, jeho působení nakonec přesáhlo i hranice Moravy. Byl povýšen na hraběte a získal Řád zlatého rouna, pro svou rodinu vybudoval rozsáhlé majetkové zázemí na Moravě (Holešov, Napajedla). Díky bezohlednému výkonu státních úřadů a utlačování poddaných se mu dostalo přezdívky \"zlý Rotál\".\n\nNarodil se kolem roku 1605 jako starší syn Jana Jakuba z Rottalu (†1624) a jeho manželky Marie Felicie Thurzové z významné uherské šlechty. Jan Antonín zdědil po otci panství Napajedla, kromě toho také dědičný úřad nejvyššího komorníka nad stříbry ve Štýrsku, který rodině náležel od roku 1536. V raném mládí vstoupil do služeb kardinála Františka z Ditrichštejna, který byl jeho vzdáleným příbuzným. Stal se jeho komorníkem a spravoval statky olomouckého biskupství, v letech 1633–1637 byl hejtmanem hradištského kraje. V roce 1635 se stal hofrychtéřem manského soudu olomouckého biskupství, zároveň byl jmenován císařským komorníkem. Krátce nato se mu i přes úmrtí dlouholetého příznivce kardinála Ditrichštejna podařilo ještě více upevnit postavení na Moravě, kde byl postupně nejvyšším sudím (1637–1642) a nejvyšším komořím (1642–1648).\nSpolu s Kryštofem Pavlem z Lichtenštejna-Kastelkornu a Františkem Magnisem byl v letech 1640–1642 správcem úřadu moravského zemského hejtmana, mezitím byl v roce 1641 povýšen do stavu říšských hrabat. Kromě civilních funkcí byl na Moravě také generálním vojenským komisařem a komisařem pro ubytování armády. Díky matce znal dobře prostředí Valašska, proto byl také v letech 1643–1644 pověřen potlačením valašských rebelií a získal přitom značné pravomoci od císaře pro celou oblast východní Moravy. Vojenskému zákroku proti Valachům velel osobně, poté v Brně předsedal soudu nad předáky vzpoury a 200 jich nechal popravit, došlo také na vypalování valašských vesnic. Jako generální vojenský komisař pro Moravu měl důležitou úlohu v době švédského vpádu (1645–1647), kdy měl na starost zásobování císařské armády.\n\nJeho kariéra vyvrcholila po třicetileté válce, kdy se stal zemským hejtmanem na Moravě (1648–1655), od roku 1649 měl nárok na predikát \"Vysokorodý a blahorodý\" před hraběcím titulem a v roce 1650 se stal císařským tajným radou. Jako moravský zemský hejtman byl předním iniciátorem rekatolizační politiky a byl též předsedou zvláštní komise pro vymáhaní daňových nedoplatků, které se nahromadily během třicetileté války. V rámci hospodářského oživení také usiloval o splavnění řeky Moravy.\n\nPo rezignaci na úřad moravského zemského hejtmana (1655) se trvale usadil ve Vídni, zúčastnil se korunovace Leopolda I. českým králem, ale jeho vliv u dvora poklesl, nicméně v roce 1663 obdržel Řád zlatého rouna. V roce 1661 byl vyslán jako císařský zplnomocněnec do Uher, kde měl zamezit vzpouře uherské šlechty proti Habsburkům. To se mu zpočátku nedařilo, nakonec bylo ale Wesselényiho spiknutí zlikvidováno a jeho předáci v roce 1671 skončili na popravišti v Bratislavě. Rottal poté získal rozsáhlé pravomoci pro správu Uher a provedl konfiskaci majetku účastníků povstání. Svou činnost zde ukončil v roce 1673 a zemřel ve Vídni 4. prosince 1674.\n\nPo otci byl dědicem panství Napajedla (1625), musel se ale finančně vyrovnat s mladším bratrem Ondřejem. Od roku 1626 byl ženatý s Alenou Bruntálskou z Vrbna (†1651), dědičkou panství Kvasice. Tento majetek od ní koupil v roce 1636 za 24 000 zlatých a krátce nato získal i sousední Tlumačov (1638 za 20 000 zlatých). Některé jeho akvizice měly čistě spekulační charakter, kdy nabyté statky obratem prodával se ziskem (Veselí nad Moravou, 1647–1652). Po skončení třicetileté války nechal postavit starý zámek v Napajedlích a upravit tvrz v Kvasicích.\n\nNejvětším přínosem byl nákup panství Holešov a Bystřice pod Hostýnem, která získal 17. prosince 1650 od Lobkoviců za 200 000 zlatých, zároveň se zavázal k zaplacení dluhů přesahující sumu 30 000 zlatých. Holešov vzápětí učinil svým hlavním sídlem a přestavbou zámku pověřil císařského architekta Filiberta Lucchese. Lucchese byl také projektantem holešovského kostela Nanebevzetí Panny Marie, který nechal Jan z Rottalu postavit na vlastní náklady.\nPo úmrtí první manželky Aleny Bruntálské z Vrbna († před 1651) se Jan z Rottalu v  roce 1652 znovu oženil a jeho druhý sňatek byl prestižní záležitostí dokládající vzestup rodu Rottalů. Jeho druhou manželkou se v Praze stala Anna Marie ze Šternberka, dcera nejvyššího purkrabího Adama ze Šternberka a vdova po Oldřichu Adamovi z Lobkovic. Po něm také Anna Marie zdědila panství Bílinu v severních Čechách, které pak odkázala Janovi z Rottalu (1654). Na Bílinu ale vznesli nárok další příbuzní z rodu Lobkoviců, kteří ji také nakonec v roce 1656 získali. V rámci vyrovnání ale Kryštof Ferdinand z Lobkovic přenechal Rottalovi panství Horní Beřkovice\n\nJediná Rottalova dcera z prvního manželství Marie Eleonora (1629–1670) se roku 1650 v Brně provdala za hraběte Ferdinanda Arnošta z Valdštejna (1622–1656), pozdějšího nejvyššího komorníka Českého království. Jejich sňatek znovu dokládá vysokou platební schopnost Jana z Rottalu, protože své jediné dceři při příležitosti svatby věnoval 110 000 zlatých. Marie Eleonora z Valdštejna však zemřela dříve než otec a Janovi z Rottalu tak její smrtí připadlo panství Štiřín poblíž Prahy, které vzápětí prodal (1670–1671).\n\nJan z Rottalu zemřel bez mužského potomska a jeho statky přesahující hodnotu půl miliónu zlatých (Holešov, Bystřice pod Hostýnem, Napajedla, Tlumačov, Kvasice) zdědili jeho vzdálení příbuzní, bratři Jan Kryštof (1635–1699) a Julius Vilém (1637–1699). Ti se o statky rozdělili, přičemž majetek v severních Čechách (Horní Beřkovice) vzápětí prodali (1676), vídeňský palác drželi společně.\n\n"}
{"id": "1055111", "url": "https://cs.wikipedia.org/wiki?curid=1055111", "title": "Seznam zemských sněmů zemí Koruny české", "text": "Seznam zemských sněmů zemí Koruny české\n\nToto je seznam zemských sněmů zemí Koruny české:\n"}
{"id": "1055116", "url": "https://cs.wikipedia.org/wiki?curid=1055116", "title": "Bolt Thrower", "text": "Bolt Thrower\n\nBolt Thrower byla britská death metalová kapela založená roku 1986 v anglickém městě Coventry. Jedná se o jednu z prvních britských deathmetalových kapel. Zakládajícími členy byli kytarista Gavin Ward a bubeník Andrew Whale. Mezi textová témata kapely patřila válka.\n\nV roce 1988 vyšlo první studiové album s názvem \"In Battle There Is No Law!\". V září 2015 zemřel bubeník Martin Kearns, který v kapele působil od roku 1994. Po této události se Bolt Thrower rozhodli v roce 2016 ukončit svoji kariéru. Během své třicetileté kariéry vydali osm studiových alb, tři EP, jedno koncertní album a dvě kompilační alba.\n\n\n\n\n\n\n\n"}
{"id": "1055118", "url": "https://cs.wikipedia.org/wiki?curid=1055118", "title": "The Bright Light Social Hour", "text": "The Bright Light Social Hour\n\nThe Bright Light Social Hour je psychedelická rocková skupina z Austinu v Texasu. Jejími členy jsou Curtis Roush (kytara, zpěv), Jack O'Brien (baskytara, zpěv) a Joseph Mirasole (bicí).\n\n\n\n\n\n"}
{"id": "1055128", "url": "https://cs.wikipedia.org/wiki?curid=1055128", "title": "San Marco", "text": "San Marco\n\nSan Marco (svatý Marek) může znamenat:\n\n"}
{"id": "1055134", "url": "https://cs.wikipedia.org/wiki?curid=1055134", "title": "Sear Bliss", "text": "Sear Bliss\n\nSear Bliss je maďarská folk/gothic/black metalová kapela založená v roce 1993 ve městě Szombathely. Ve své tvorbě využívá atypické nástroje, např. flétnu, trubku, pozoun, housle.\n\nPrvní demo \"The Pagan Winter\" vyšlo v roce 1995, první studiové album s názvem \"Phantoms\" v roce 1996 u hudebního labelu Two Moons (subvydavatelství nizozemských Mascot Records). Debut zaznamenal velký ohlas.\n\n\n\n\n\n"}
{"id": "1055137", "url": "https://cs.wikipedia.org/wiki?curid=1055137", "title": "Lucie Sára Závodná", "text": "Lucie Sára Závodná\n\nLucie Sára Závodná (* 16. července 1984 Šternberk) je současná česká spisovatelka. Ve své tvorbě zaměřuje na české prostředí.\n\nLucie Sára Závodná se narodila 16. července 1984 ve Šternberku u Olomouce. V Olomouci také vystudovala na Slovanském gymnáziu. Poté studovala ve Zlíně na Univerzitě Tomáše Bati Fakultu managementu a ekonomiky. Svůj magisterský titul získala v roce 2008 v oboru Podniková ekonomika, o dva roky později také v oboru Finance. V roce 2012 ukončila doktorský studijní program a stejného roku se také vrátila zpět do rodné Olomouce. V současné době působí na Filozofické fakultě Univerzity Palackého v Olomouci.\n\n"}
{"id": "1055139", "url": "https://cs.wikipedia.org/wiki?curid=1055139", "title": "Diecéze neverská", "text": "Diecéze neverská\n\nDiecéze neverská (lat. \"Dioecesis Nivernensis\", franc. \"Diocèse de Nevers\") je francouzská římskokatolická diecéze. Leží na území departementu Nièvre, jehož hranice přesně kopíruje. Sídlo biskupství i katedrála Saint-Cyr-et-Sainte-Julitte se nachází v Nevers. Diecéze je součástí církevní provincie Dijon.\n\nOd 27. srpna 2011 je diecézním biskupem Mons. Thierry Brac de La Perrière.\n\nBiskupství bylo v Nevers zřízeno v průběhu 4. století. V důsledku konkordátu z roku 1801 byla diecéze zrušena a její území včleněno do arcidiecéze Bourges. Neverská diecéze byla obnovena 6. října 1822.\n\nOd 8. prosince 2002 je diecéze sufragánem dijonské arcidiecéze (předtím byla sufragánní diecézí arcidiecéze Sens).\n\n\n"}
{"id": "1055151", "url": "https://cs.wikipedia.org/wiki?curid=1055151", "title": "Tormentor", "text": "Tormentor\n\nTormentor je kultovní maďarská black metalová kapela založená v roce 1986 ve městě Budapešť. Jedná se o jednu z prvních maďarských blackmetalových skupin.\n\nDemo \"Anno Domini\" nahrála kapela v roce 1988, ale dokázala ho vydat až po pádu komunismu v roce 1989. Kazeta se dostala do Norska až ke členům kapely Mayhem, kteří po sebevraždě zpěváka Pera Yngve Ohlina v roce 1991 pozvali vokalistu Tormentoru Attilu Csihara do svých řad. Následně se Tormentor v témže roce rozpadl.\n\nPo dlouhé době se však kapela obnovila a první studiové album s názvem \"Recipe Ferrum! 777\" vyšlo v roce 2001 u vydavatelství Avantgarde Music.\n\nPozn.: existuje mnoho kapel z celého světa s názvem Tormentor.\n\n\n\n\n\n"}
{"id": "1055154", "url": "https://cs.wikipedia.org/wiki?curid=1055154", "title": "Stone the Crows", "text": "Stone the Crows\n\nStone the Crows byla skotská blues rocková kapela, která vznikla na konci roku 1969 v Glasgow.\n\n\nV tomto složení byla nahrána první dvě alba kapely.\n\nMcGinnis a Dewar odešli v roce 1971 a byli nahrazeni Ronniem Leahym a Stevem Thompsonem. Po Harveyho nečekaném úmrtí na pódiu ve Swansea v květnu 1972 se místa sólového kytaristy ujal Jimmy McCulloch. Protože byl Harvey hlavním skladatelem kapely a partnerem Maggie Bell, vedla tato událost téměř k rozpadu Stone the Crows.\n\nStone the Crows se nakonec rozpadli v červnu 1973.\n\n"}
{"id": "1055155", "url": "https://cs.wikipedia.org/wiki?curid=1055155", "title": "Zkouškové období", "text": "Zkouškové období\n\nZkouškové období je československý hraný film z roku 1990, který režíroval Zdeněk Troška podle vlastního scénáře. Je to jeho první porevoluční režijní počin. Film zachycuje osudy vysokoškoláka Petra během sametové revoluce.\n\nPetr Soukup studuje na vysoké škole v Praze. S kamarády chodí po hospodách, udržuje vztah se starší Zuzanou. Zuzana má čtyřletou dceru a je formálně provdaná za Jirku. Ten je však homosexuál, proto každý žije svůj vlastní život a manželé se spolu pouze přátelí. Pro Petra je takový vztah nepochopitelný a špatně jej snáší. Petrův otec je jmenován primářem, a proto jede na víkend domů do Karlových Varů na rodinnou oslavu už v pátek. Doma ve zpravodajství zahraniční televize uvidí záběry z potlačené demonstrace na Národní třídě. Potkává se s kamarádkou Jiřinou, která má syna Martina. Martin si Petra velmi oblíbil a často mu píše dopisy. Když se Petr v pondělí vrací do Prahy, zapojuje se se spolužáky do stávkového výboru. Zde se seznamuje s Martinou, která ho tlačí k rozchodu se Zuzanou. Petr agituje mezi středoškolskými studenty v Karlových Varech, když se to dozví jeho otec, dojde mezi nimi k hádce a Petr odchází z domova. V Praze zjistí, že je mu Martina nevěrná a vrátí se k Zuzaně. Smíří se též s Jirkou. Na víkend se vrací opět do Karlových Varů navštívit Jiřinu a Martina. Dozví se, že Jiřina otrávila Martina a sama se pokusila o sebevraždu. Petrovi v rozčilení praskne vřed a je nucen strávit několik týdnů v nemocnici. Je tak izolován od dění ve společnosti.\n"}
{"id": "1055157", "url": "https://cs.wikipedia.org/wiki?curid=1055157", "title": "Jevgenij Garaničev", "text": "Jevgenij Garaničev\n\nJevgenij Alexandrovič Garaničev ( ; * 13. února 1988, Novoiljinskij) je ruský biatlonista, jehož největším úspěchem v kariéře je bronzová medaile ze ZOH 2014.\n\nV závodech světového poháru stanul sedmkrát na prvním místě, z toho šestkrát ve štafetě.\n\nStupně vítězů na zimních olympijských hrách. Výsledky z olympijských her se od olympijských her v Soči nezapočítávají do celkového hodnocení světového poháru.\n\nUmístění na stupních vítězů v závodech světového poháru.\n\n\n"}
{"id": "1055159", "url": "https://cs.wikipedia.org/wiki?curid=1055159", "title": "Stone the Crows (album)", "text": "Stone the Crows (album)\n\nStone the Crows je eponymní debutové album skotské blues rockové skupiny Stone the Crows. Bylo vydáno 1. ledna 1970.\n\n"}
{"id": "1055161", "url": "https://cs.wikipedia.org/wiki?curid=1055161", "title": "Ode to John Law", "text": "Ode to John Law\n\nOde to John Law je druhé studiové album skotské blues rockové skupiny Stone the Crows.\n\n"}
{"id": "1055162", "url": "https://cs.wikipedia.org/wiki?curid=1055162", "title": "Svatý Adjutor", "text": "Svatý Adjutor\n\nAdjutor biskup pátého století, který trpěl za vandalského pronásledování, krále Geisericha.\n\nByl africké národnosti, který byl velkým propagandistou křesťanské víry. Žádný historik nezanechal zprávu o jeho rodném městě. Podle Španělského martyrologia, sloužil v armádě krále Geisericha, a následoval ho až do dobytí Španělska. Poté co by svědkem masakru křesťanů, odešel z armády, byl pokřtěn a stal se biskupem. Poté byl pronásledován Vandaly.\n\nDalší informace o jeho životě jsou převzaty z životopisu svatého Kastrensise vloženého v 2. Tomu \"Acta Sanctorum\" jezuity Jeana Bollanda.\n\nPodle \"Passio\" král Geiserich, se snažil přinutit někteté africké biskupy aby se vzdali své víry. Nakonec Adjutor a dalších dvanáct svatých byli puštěni na staré lodi a nechal je na pospas vlnám. Loď zázračně přistála na pobřeží Kampánie, zde zůstal a stal se biskupem před Beneventem, a poté v Marcině, jehož území sahalo od Cetary až k dnešnímu Cava de' Tirreni.\n\nJe uctíván jako patron města Cava de' Tirreni stejnojménné diecéze. Jeho kult má velké kořeny, již v dokumentech z 9. století které jsou uloženy v archivu Badia di Cava je citace \"Castrum Sancti Adiutoris\".\n\nLiturgický svátek pro město Cava de' Tirreni, byl určen Kongregací pro obřady na 15. května.\n\n"}
{"id": "1055165", "url": "https://cs.wikipedia.org/wiki?curid=1055165", "title": "Bitva v Barentsově moři", "text": "Bitva v Barentsově moři\n\nBitva v Barentsově moři (Operace Regenbogen) byla německá námořní operace v době druhé světové války, která proběhla dne 31. prosince 1942. Převaha německých hladinových lodí pod velením admirála Kummetze zaútočila na konvoj JW-51 B, který chránily pouze torpédoborce. Německé lodě však převahy nedokázaly využít a nakonec se téměř bez úspěchu stáhly zpět do Norska.\n\nV roce 1942 začaly německé hladinové lodě ztrácet svoji suverenitu. Jejich už před válkou malý počet plavidel byl během prvních let druhé světové války ještě víc zredukován. Britové potopili například kapesní bitevní loď \"Admiral Graf Spee\" v bitvě u ústí Rio de la Plata v roce 1939 a o dva roky později potopily chloubu německého námořnictva bitevní loď \"Bismarck\". Obzvláště ztráta Bismarcku znamenala pro Němce veliký šok, který se poznamenal na změně jejich námořní taktiky. Od té doby bylo zakázáno riskovat ztrátu jakékoliv větší hladinové lodě, tudíž němečtí admirálové měli v boji s nepřítelem značnou nevýhodu, protože museli uvažovat, jestli se do boje vůbec pustit, aby neztratili loď. Toto rozhodnutí učinil sám Adolf Hitler, ale zároveň požadoval v rozporu s předchozím nařízením od lodí velký úspěch při bojové akci. Německé námořnictvo potřebovalo ukázat Hitlerovi, že prostředky vyplýtvané na něj nebyly zbytečné a tak začalo plánovat novou operaci, operaci Regenbogen.\n\nV severských vodách Norska u města Narvik se zformovalo námořní uskupení, které se skládalo z těžkého křižníku \"Admiral Hipper\", kapesní bitevní lodi \"Lützow\" a šesti torpédoborců a bylo připraveno na útoky proti konvojům. Ideálním cílem se stal konvoj JW 51 B, o kterém došla zpráva 24. prosince 1942, kdy jej zpozorovala Luftwaffe. Celé bojové uskupení pod velením admirála Oskara Kummetze okamžitě vyplulo. \"Lützow\", \"Admiral Hipper\" a torpédoborce \"Friedrich Eckoldt\", \"Richard Beitzen\", \"Theodor Riedel\", \"Z 29\", \"Z 30\" a \"Z 31\" se plavily směrem ke konvoji, když přišlo ještě další varování od velitelství námořní války: \"Vyhnout se silnějšímu protivníkovi!\". Po 7 dnech, 31. prosince v 07:45, zpozorovaly hlídky na Admiralu Hipperovi první lodě konvoje. Admirál Kummetz použil obkličovací taktiku, vyslal Lützow spolu se třemi torpédoborci na jih, aby vpadli do bitvy v rozhodující chvíli, zatímco sám se s Hipperem a třemi torpédoborci vydal ze severu zaútočit na konvoj. JW-51 B, který se skládal z 14 dopravních lodí, bránila skupina torpédoborců (\"Onslow\", \"Obedient\", \"Obdurate\", \"Achates\" a \"Orwell\") spolu s několika korvetami. Skupině velel kapitán R. Sherbrooke. Jako jištění plulo ještě asi 150 mil na severu uskupení pod velením kontradmirála R. L. Burnetta s křižníky \"Jamaica\" a \"Sheffield\".\n\nV 08:30 Britové poprvé zpozorovali křižník \"Admiral Hipper\" a torpédoborce. Německý svaz však vyčkával v mlze a neútočil, tudíž ho Britové nemohli jasně identifikovat. V 09:15 teprve zjistili, s kým mají tu čest, kdy jeden z torpédoborců zahájil palbu, byť neúspěšnou. Poté se však svaz už neobjevil až do 09:29, kdy se \"Admiral Hipper\" vynořil už se skutečně útočným úmyslem a admirál Kummetz zahájil boj. Britové se snažili přivolat křižníky, ty však zachytily rádiový signál z jiného směru a tudíž pluly na opačnou stranu, než kde se bojovalo. Torpédoborcům se podařilo téměř hodinu odvracet německou palebnou převahu, ale nakonec \"Admiral Hipper\" těžce zasáhl \"Onslow\". To ovšem nestačilo. Zanedlouho se totiž konvoj přiblížil pod hlavně Lützowa, který ale nemohl útočit, protože počet torpédoborců byl ještě příliš velký, takže v rámci rozkazu o ztrátě velké hladinové lodi by to nebylo bezpečné. O hodinu později, v 10:45, napadl Lützow konvoj podruhé, opět neúspěšně, protože jeho kapitán nerozpoznal vlastní torpédoborce od nepřátelských a proto neútočil. Celý plán se tak ocitl v troskách. Němci se sice setkali po obkličovacím manévru, ale kromě poškození \"Onslowa\" ničeho nedosáhli. Admirál Kummetz se rozhodl frontálně zaútočit s celým svazem. Přiblížil se ze severu a rozstřílel torpédoborec \"Achates\", který se začal potápět. Vypadalo to, že Němcům se konečně podařilo prolomit obranu konvoje.\n\nZatímco Němci sváděli tuhý boj s ochranou konvoje, admirál Burnett se konečně dostal k místu střetu se svými křižníky. Okamžitě potopil na severu jeden torpédoborec, který se k němu přiblížil na minimální vzdálenost, jelikož si spletl jeho křižníky s Hipperem. V té chvíli se zároveň do boje zapojil Lützow, který celou dobu kroužil kolem konvoje, aniž by vedl palbu. Svými děly ráže 280 mm okamžitě zasáhl již těžce poškozený \"Onslow\", ale pak přišel rozkaz k odpoutání se od konvoje. Admirál Kummetz totiž zjistil, že na místo připluly křižníky a dle rozkazu se nechtěl pouštět do zbytečného rizika. V 11:37 se tak německá přesila odpoutala a zahájila ústup do Norska.\n\nAdmirál Kummetz cestou do Norska raději dodržoval rádiový klid, aby nemusel informovat o svém fiasku. Hitler se o akci však nakonec dozvěděl, ale ne od svých admirálů, ale od agentury Reuter, která s velkou pompou tuto zprávu vyhlásila v nočním vysílání dne 1. ledna 1943. Hitlera tato zpráva velmi rozlítila, obzvláště potom, co potvrzení dostal až od velitele námořnictva Raedera až 6. ledna, tedy 6 dní po britském rádiu. Okamžitě Raedera odvolal z funkce a na jeho místo dosadil dosavadního velitele ponorek Dönitze. Tomu zároveň vyjevil svůj nápad ohledně demontáže všech hladinových lodí. Dönitzovi se nakonec podařilo po dvouměsíčním boji Hitlerovi tento nápad rozmluvit a zachránil tak zbytky německého námořnictva, které nakonec bojovaly až do konce války, i když již spíše s podprůměrnými úspěchy.\n"}
{"id": "1055167", "url": "https://cs.wikipedia.org/wiki?curid=1055167", "title": "Ivachnová", "text": "Ivachnová\n\nIvachnová () je obec na Slovensku v okrese Ružomberok, v centru Liptova. V roce 2017 zde žilo 628 obyvatel. První písemná zmínka o obci pochází z roku 1298.\n\nV obci stojí římskokatolický kostel sv. Cyrila a Metoděje z roku 1993.\n\nObec se nachází na levém břehu Váhu, v centrální části Liptovské kotliny, asi 8 km východně od Ružomberka. Severní okraj obce ohraničuje koryto řeky, z jižní potom silnice I/18 a slovenská dálnice D1. Rovinatý terén se na jihu vlní do předhůří Nízkých Tater, z nichž do obce teče Ivachnovský potok.\n\n"}
{"id": "1055168", "url": "https://cs.wikipedia.org/wiki?curid=1055168", "title": "Pořadový krok", "text": "Pořadový krok\n\nPořadový krok je způsob pohybu jednotky (obvykle vojenské) nebo jednotlivce, který spočívá ve smluvené choreografii pohybů. Pohyby jednotlivců jsou synchronizovány a předem určeny. Smluvená choreografie pořadového kroku je spojena s dalšími obřadnými úkony a nezřídka vokálními projevy. Délka pořadového kroku v ČSLA v roce 1989 činila 70 - 80 cm. Pořadový krok je obvykle zadán při pochodu v tvaru. Pořadový krok je upraven i k použití sbory dobrovolných hasičů při jejich přehlídkách. \n\nHlavním efektem nácviku pořadového kroku je zvýšení disciplíny jednotlivce i jednotky. Správné provedení pořadového kroku má psychologický efekt zastrašení odpůrců mezi civilisty a jde o folklórní zvyk při státních a vojenských výročích a příležitostech. Nácvik pořadového kroku, zejména na místě, podobně jako další vhodné úkoly, může být nařizován pro zvýšení disciplíny i během osobního volna pro zlepšení sebekázně, což bylo používáno jako lehká forma trestu a kolektivního trestu.\nK synchronizaci pochodu jednotky branců dochází během týdne až dvou týdnů intenzivního každodenního nácviku. Tento choreografický prvek je typický mechanicky strnulými a nepřirozenými pohyby. V armádě je používán pro typický silný zvuk, který je vyluzován úderem plochy boty (kanady, obuv vz. 60.) o zem.\nPořadový krok byl v armádě ČSSR zahájen po zadání příkazů, v armádě nazývaných povel, „Pozor!“ a následně „Pochodem v chod!“. Někdy býval zadán povel „Tvrdší krok!“ Rovněž bylo možné při pochodovém kroku zahájeném na povel „Pohov!“ a následně „Pochodem v chod!“ možné zadat povel „Pozor!“. Při pořadovém kroku je možné zadat pokyny „Na místě!“, „Čelem vzad!“, „Vpravo (vlevo) v bok!“, „Vpravo, vlevo hleď!“. Ve tvaru a při pochodu voják nehovoří. Pouze na pozdrav nadřízeného při přehlídce „Nazdar soudruzi!“ odpovídal spolu se všemi vojáky jednotně nacvičenou odpovědí „Zdar soudruhu (hodnost)!“. Často býval během nácviku zadán pokyn „Na místě!“. Povely byly během pořadového kroku vydávány hlasitým výkřikem, kdy byly od sebe v hlasitých výkřicích rozděleny slabiky nebo skupiny hlásek („Póóó - zor!“). \n\nPři kroku drží voják hlavu, zvedá nohu 15 až 20 cm nad zem a špičky boty klopí k zemi. Hlavu a tělo drží zpříma. Řízně pak došlapuje na celé chodidlo. Rukama voják pohybuje podél těla. Ruce polosevřené (nikoliv v pěst, ale v tzv. \"krabičku\", kdy jsou ukazováček-malíček ohnuty mezi prvním a druhým článkem v pravém úhlu a konec ukazováčku se dotýká konce mírně pokrčeného palce), ohýbající se v lokti, se vyšvihují do úrovni opasku.\n\nZvlášť muselo být nacvičeno s branci zastavení, protože při prvních pokusech o zastavení po vydání povelu „Zastavit stát!“ docházelo ke kolizím a pádům. Zastavení se provádělo tak, že po zadání pokynu udělá tvar jeden a půl kroku. pro zjednodušení byl brancům zadáván pokyn jako „Zastavit stát! Raz-dva!“ Je zřejmé, že každé zakolísání při provádění pokynu při choreografickém vystoupení skupiny na přehlídce je nežádoucí.\n\nPři přiblížení pochodujícího útvaru k mostu měl být vydáván povel „Zrušit krok!“, rytmické údery nohou pochodujících vojáků totiž dokáží za shody určitých okolností rozkývat i velmi pevný most a způsobit dokonce jeho zřícení.\n\n"}
{"id": "1055169", "url": "https://cs.wikipedia.org/wiki?curid=1055169", "title": "Raymond Belle", "text": "Raymond Belle\n\nRaymond Belle (3. říjen 1939 Vietnam – prosinec 1999 Francie) byl francouzský voják, považovaný za jednoho z předchůdců bojových umění parkouru a freerunningu. Proslavil se akcí 19. ledna 1969, během které, za extrémních podmínek, slanil z vrtulníku a strhl vlajku Vietcongu z věže katedrály Notre-Dame.\n\nJeho život byl ve velkém ovlivněn první válkou v Indočíně (1946-1954), ve které Raymond Belle přišel o oba rodiče (otec zemřel v boji, matka byla od svého syna separována). Svou ztrátu si vykompenzoval vstupem do francouzské armády, jejíž výcvik ukončil v roce 1958. Místo toho, aby se však připojil k bojovým jednotkám, nastoupil k Pařížským vojenským hasičům. Zasvětil život fyzickému zdokonalování sebe sama, založeného na učení Georgese Héberta, ke kterému se dostal v armádě, díky čemuž se brzy stal jedním z nejúspěšnějších Pařížských hasičů vůbec, se specializací na slaňování a další fyzicky náročné výkony. Za míru sebeobětování pro záchranu životů obdržel mnoho vyznamenání a stal se vzorem nové generace.\n\nJeho umění plná životu ohrožujících akcí imponovalo mnoha mladým Pařížanům, mezi kterými byli nejvýraznější Sébastien Foucan a jeden z Raymondových synů, David Belle. Skrz tyto dva mladíky se pak bojová umění francouzských vojáků z Vietnamu změnila na disciplínu zvanou parkour.\n"}
{"id": "1055170", "url": "https://cs.wikipedia.org/wiki?curid=1055170", "title": "Kauza rodiny Michalákových", "text": "Kauza rodiny Michalákových\n\nKauza rodiny Michalákových je označení pro mediální a politickou kauzu, která vypukla v Česku v roce 2014 a týká se Denise a Davida Michalákových, kteří byli v Norsku odebráni rodičům Michalákovým sociální službou Barnevernet v březnu 2011. Matka Eva Michaláková v rámci boje za vrácení dětí aktivizovala českou veřejnost, byly sepsány petice a případ se dostal až na nejvyšší politickou a diplomatickou úroveň – v případu slíbil intervenovat prezident Miloš Zeman, řešil se v parlamentu ČR a Česko si s Norskem vyměnilo několik diplomatických nót. Medializaci případu Evou Michalákovou označily norské úřady za jeden z důvodů, proč syny nesvěřit do její péče.\n\nDo řešení případu se na straně matky zapojili europoslanci Petr Mach a Tomáš Zdechovský, poslankyně Jitka Chalánková, právníci Pavel Hasenkopf a Dora Boková. Podle ministryně práce a sociálních věcí Michaely Marksové není důležité, kde děti žijí, a byla by pro to, aby zůstaly v Norsku.\n\nPodle tvrzení norského aktivisty Rune Fardala, kritika Barnevernetu, byly v případu podezření pouze u manžela Evy Michalákové, s dětmi a s Evou Michalákovou žádný problém nebyl, ovšem ani po rozvodu si nemohla děti ponechat.<ref name=\"idnes.cz/barnevern-norsko-rune-fardal-psycholog-odebirani-deti-eva-michalakova-1e9-/zahranicni.aspx?c=A170518_133424_zahranicni_fer\"></ref> Podle něj se z případu stala politická kauza, protože kdyby v něm norské úřady přiznaly pochybení, ztratily by před světem tvář.\n\nZdeněk Kapitán, ředitel Úřadu pro mezinárodněprávní ochranu dětí, který byl obeznámený se spisy norských soudů, které případ řešily, v roce 2015 uvedl, že poměry v rodině Michalákových byly takové, že by možná k odebrání sáhly i české úřady.\n\nPodobné případy se ale nedějí pouze v Norsku, ale mimo jiné i ve Velké Británii, Německu, Švédsku a Itálii. Děti odebírané v Norsku východoevropským rodinám jsou umísťovány do plně norských rodin, kvůli čemuž zapomínají svůj rodný jazyk, v roce 2015 bylo v péči Barnevernetu 3000 dětí zahraničního původu.\n\nEva Michaláková do Norska přijela v roce 2003. V roce 2005 se tam vdala za českého občana Josefa Michaláka, který v Norsku dlouhodobě žil. V roce 2005 se jim narodil syn Denis, v roce 2008 syn David. \n\nV březnu 2011 se obrátili pracovníci norské mateřské školy, kterou tehdy pětiletý Denis a dvouletý David chodili, na Barnevernet. Školka mu popsala některé projevy chlapců s tím, že má podezření na jejich bití a sexuální zneužívání. Úřady se poté rozhodly děti po měsíci a půl od oznámení rodině odebrat a umístit je do pěstounské rodiny s tím, že existuje důvodné podezření, že děti byly vystaveny psychickému a fyzickému násilí.\n\nV květnu 2011 byla podána dvě trestní oznámení, která začala prověřovat policie. Obě byla v roce 2013 odložena, aniž by policisté někoho obvinili. Norské úřady zpočátku umožnily Michalákové děti navštěvovat každý týden. Poté je ale rozdělily do dvou pěstounských rodin a postupně styk matky s dětmi omezovaly s tím, že má na syny negativní vliv. Eva Michaláková oba své syny viděla naposledy v březnu 2014.\n\nV lednu 2015 se Eva Michaláková od Barnevernetu dozvěděla o návrhu, aby se schůzky na přání staršího syna zkrátily na 15 minut. Při schůzce v březnu 2015 se matka setkala pouze s mladším synem, setkání proběhlo pod dohledem pěstounů a za bezpečnostních opatření. Poslankyně Jitka Chalánková je přesvědčena, že udání školky je vykonstruované. Podle ní české úřady pro navrácení dětí do Česka nic neudělaly.\n\nKvůli veřejnému dění v českých médiích, odmítnutí vydání pasů Evou Michalákovou a odmítnutí spolupráce s úřady požadoval Barnevernet zrušení kontaktu Michalákové s mladším synem a zbavení rodičovských práv k oběma dětem, a to i přesto, že při jednání v Oslu byla česká strana ujištěna, že medializace případu nebude Michalákové na škodu. Podle Barnevernetu matka tím, že hájí své rodičovské právo, svým dětem škodí, zatímco otec, který o děti nebojuje a styku s dětmi se nedomáhá, využívá svých práv ku prospěchu dětí.\n\nNa začátku června roku 2015 se český prezident Miloš Zeman písemně obrátil na norského krále Haralda V. s výzvou k rychlému vyřešení celé kauzy. Ve svém dopisu zdůraznil, že tato kauza může mít dlouhodobě za následek narušení česko-norských vztahů a negativní vnímání Norska českou veřejností. \n\nV září 2015 norské úřady zamítly návrat bratrů do péče Evy Michalákové, zbavili Michalákovou rodičovské zodpovědnosti za oba bratry i práva na styk či jiný druh kontaktu se synem Denisem. Otce Josefa zbavili rodičovské zodpovědnosti za syna Davida a práva na styk se synem Denisem. Úřady také souhlasili s adopcí syna Davida jeho pěstouny. Jako hlavní důvod uvedly silný vztah bratrů k jejich pěstounům a naopak slabý vztah bratrů k biologickým rodičům. \n\nOtec bratrů Josef, bývalý manžel Evy Michalákové, v květnu 2016 uvedl, že se stýká se synem Denisem. Také uvedl, že syny na rozdíl od Evy Michalákové nikdy nebil. S adopcí syna Davida také nesouhlasil. \n\nNa začátku prosince roku 2016 byla Eva Michaláková pravomocným rozhodnutím norského soudu definitivně zbavena rodičovských práv k oběma svým dětem. Soud však nepovolil adopci syna Davida.\n\nV polovině roku 2017 Eva Michaláková podala stížnost k Evropskému soudu pro lidská práva ve Štrasburku.<ref name=\"irozhlas.cz/zpravy-svet/kauza-michalakova-barnevernet-odebrane-deti-evropsky-soud-pro-lidska-prava-posun_1909070600_tec\"></ref> V roce 2019 postoupila její žádost do další fáze vyjednávání, kdy soud 17. června vyzval norskou vládu, aby se ke stížnosti vyjádřila. Kromě stížnosti Evy Michalákové bylo norské vládě ještě 16 dalších stížností týkající se odebírání dětí Barnevernem. Pokud by Evropský soud povolil intervence, byla česká vláda připravena ve všech případech intervenovat.\n\nV září 2019 se před velký senát Evropského soudu o 17 soudcích dostal podobný případ, kdy v roce 2008 Barnevern odebral Norské matce syna a zbavil ji rodičovských práv, ve kterém česká strana figurovala jako tzv. třetí strana a dávala k němu vyjádření právě kvůli případu Evy Michalákové.<ref name=\"irozhlas.cz/zpravy-svet/michalakova-soud-pro-lidska-prava-strand-loben-norove-prohrali_1909101216_tec\"></ref> Podle verdiktu soudu Norové porušili právo na soukromý a rodinný život a rozhodli na základě „omezených důkazů“. Rozsudek je pro Evu Michalákovou přelomový v tom smyslu, že významně předurčil, jakým směrem se bude ubírat řízení v dalších 16 případech oznámených Norsku, včetně případu Evy Michalákové.\n\nPodle advokátky Dory Bokové, která zastupuje Evu Michalákovou, je postup Barnevernetu promyšlený a jeho účelem je omezit kontakt s rodinou, posílit vztah s pěstouny s cílem, aby pěstouni rodinu nahradili a tím bylo pěstounům umožněno s dětmi neomezeně manipulovat.<ref name=\"zpravy.idnes.cz/norske-urady-posilaji-mladsiho-z-bratru-michalakovych-k-adopci-pva-\"></ref> Podle příznivců Evy Michalákové vyšly najevo skutečnosti, že proces odebrání dětí byl veden v rozporu se zásadami spravedlivého procesu, a chtějí požádat premiéra Bohuslava Sobotku o diplomatickou ochranu pro Evu Michalákovou.\n\nMinistr zahraničí Lubomír Zaorálek o rozhodnutí komise prohlásil: „Rozhodnutí o dětech je nehorázné“, a kvůli nesouhlasu s rozhodnutím chystá nótu norské vládě.<ref name=\"zpravy.idnes.cz/nehorazne-rozhodnuti-zlobi-se-vlada-chysta-notu-norum-kvuli-detem-1di-\"></ref> Podle Zaorálka byl porušen slib norské strany, že při rozhodování o tomto případu bude respektován zájem biologické matky o své syny. Podle Bohuslava Sobotky je rozhodnutí v rozporu s informacemi, které v předcházejích měsících poskytovala norská strana straně české. Česká vláda je připravena Michalákové pomoci s odvoláním v rámci norského právního systému a s podporou při podání stížnosti k Evropskému soudu pro lidská práva ve Štrasburku.\n\nEuroposlanec Tomáš Zdechovský navrhl vyhoštění norské velvyslankyně, o kterém prezident Miloš Zeman prohlásil, že to není špatný nápad, ale později tento výrok označil za nadsázku a doporučil Michalákové obrátit se na Evropský soud pro lidská práva s tím, že kromě Michalákové by se na tento soud měl obrátit i český stát.\n\n"}
{"id": "1055171", "url": "https://cs.wikipedia.org/wiki?curid=1055171", "title": "Antonín Plánovský", "text": "Antonín Plánovský\n\nAntonín Plánovský (* 10. listopadu 1959 Opava) je bývalý československý hokejový obránce.\n\nLigovou kariéru zahájil během povinné základní vojenské služby, kterou strávil v Dukle Trenčín. Jeho hokejový osud je ale zejména spojen s klubem TJ Vítkovice. Největšího úspěchu tým za jeho působení dosáhl v sezóně 1982/1983, kdy obsadil v lize druhé místo, osm bodů za jihlavskou Duklou.\n\nJako reprezentant se zúčastnil jednoho šampionátu, a to MS 1982 ve Finsku, kde získal stříbrnou medaili. V reprezentačním dresu mezi roky 1981 až 1983 odehrál celkem 24 zápasů a vstřelil 2 góly.\n\nDíky otevření hranic se jako hráč podíval do Švédska a Německa, po čtyřech sezónách se vrátil do Čech, kariéru zakončil v HC Přerov.\n\nJako trenér dospělých působil dvě sezóny v HK Krnov. V posledních letech se věnuje trénování opavské hokejové mládeži.\n\n"}
{"id": "1055173", "url": "https://cs.wikipedia.org/wiki?curid=1055173", "title": "Kámoš na pořád", "text": "Kámoš na pořád\n\n\"Kámoš na pořád (anglický název: Date and Switch)\" je americký hraný film z roku 2014, který režíroval Chris Nelson. Ve filmové komedii se dva středoškoláci snaží přijít o panictví.\n\nMichael a Matty spolu kamarádí již deset let a jsou spolužáky na střední škole. Hrají společně v amatérské kapele. Jako panici se dohodnou, že do maturitního plesu budou mít oba sex. Situace se ovšem změní, kdy Matty oznámí Michaelovi, že je gay. Michael je zmatený a víc ještě z toho, že Mattyho bývalá přítelkyně Em tuto skutečnost bere zcela s nadhledem. Michael se přesto snaží trochu neohrabaně Mattyho s někým seznámit. Jejich přátelství dostane povážlivé trhliny ve chvíli, kdy se Michael zamiluje do Em a Matty se zamiluje do Grega, se kterým se Michael popral a nesnáší ho. Nakonec se Michael a Matty opět udobří.\n"}
{"id": "1055177", "url": "https://cs.wikipedia.org/wiki?curid=1055177", "title": "Temple of the Dog", "text": "Temple of the Dog\n\nTemple of the Dog byl společný projekt členů skupin Soundgarden a Mother Love Bone, který vznikl v roce 1990 jako reakce na smrt zpěváka skupiny Mother Love Bone Andrewa Wooda na předávkování heroinem. Došlo v něm k unikátnímu spojení jedněch z nejlepších rockových zpěváků své doby Chrise Cornella, jenž byl Woodovým přítelem a spolubydlícím, a Eddieho Veddera. Na kytaru hrál Stone Gossard, na basu Jeff Ament (oba byli předchozími členy skupiny Mother Love Bone), dále Mike McCready na kytaru a Matt Cameron na bicí.\n\nDočasná skupina vydala pouze jediné album s názvem \"Temple of the Dog\" – vyšlo u A&M Records v roce 1991. Nahráno bylo v London Bridge Studios v Seattlu, Washington, USA. Produkoval ho Rick Parashar. Navzdory velké kvalitě potvrzené i hudební kritikou se album komerčně příliš neprosadilo až do roku 1992, kdy se Vedder, Ament, Gossard a McCready stali slavnými ve skupině Pearl Jam.\n\nAlbum je plné pomalejších písní, odlišných od tehdejší tvorby grungeové kapely Soundgarden. S jemnými tóny kytar však skvěle kontrastuje síla Cornellova hlasu a v kombinaci s Vedderem jde o jeden z nejpozoruhodnějších projektů 90. let. Nejznámějšími skladbami jsou balady „Hunger Strike“, „Say Hello 2 Heaven“, „Call Me A Dog“ a „All Night Thing“.\n\n\n\n"}
{"id": "1055179", "url": "https://cs.wikipedia.org/wiki?curid=1055179", "title": "Liptovský Michal", "text": "Liptovský Michal\n\nLiptovský Michal (do roku 1955 „Liptovský Svätý Michal“; ) je obec na Slovensku v okrese Ružomberok. V roce 2017 zde žilo 303 obyvatel. První písemná zmínka o obci pochází z roku 1331. V obci je raněgotický římskokatolický kostel svatého Michala z 13. století.\n\n"}
{"id": "1055180", "url": "https://cs.wikipedia.org/wiki?curid=1055180", "title": "Je ne sais quoi", "text": "Je ne sais quoi\n\n„Je ne sais quoi“ je píseň islandské zpěvačky Hery Björk Þórhallsdóttir, kterou složili Örlygur Smari a Hera Björk Þórhallsdóttir. S písní reprezentovala Hera Björk Þórhallsdóttir Island na Eurovision Song Contest 2010, která se konala v norském Oslo 25., 27. a 29. května 2010.\n\nPíseň je vítězem islandského národního kola Söngvakeppni Sjónvarpsins 2010, kterou pořádá islandský vysílatel Ríkisútvarpið (RÚV). Nejprve zazněla v prvním semifinále Eurovision Song Contest 2010, které se konalo 25. května a do finále soutěže se kvalifikovala z 3. místa. Ve finále soutěže se písni příliš nedařilo a umístila se na 19. místě s 41 body.\n\nPíseň je v anglickém jazyce a obsahuje některé fráze ve francouzštině – jmenovitě „Je ne sais quoi“ a „Je ne sais pas pourquoi“.\n"}
{"id": "1055181", "url": "https://cs.wikipedia.org/wiki?curid=1055181", "title": "LGBT práva v Andoře", "text": "LGBT práva v Andoře\n\nLesby, gayové, bisexuálové a translidé (LGBT) se v Andoře můžou setkávat s některými právními komplikacemi neznámými pro heterosexuální spoluobčany.\n\nRegistrované partnerství garantující homosexuálním párům veškerá práva a povinnosti vyplývající z manželství přijala Andorra v roce 2014.\n\nZákon zakazující stejnopohlavní sexuální aktivitu byl zrušen v r. 1790.\n\nLegální věk způsobilosti k pohlavnímu styku je stanoven na 16 let bez ohledu na sexuální orientaci nebo pohlaví zúčastněných osob.\n\nHomosexuálové můžou v Andoře svůj svazek stvrdit prostřednictvím \"stabilního svazku\" od r. 2005. 2. června 2014 zpracovali po svém předvolebním slibu Demokraté za Andorru návrh zákona o registrovaném partnerství. Po měsících konzultací se navržený zákon o registrovaném partnerství obsahově totožný s manželstvím, vyjma užívání tohoto názvu, stal jednou z ožehavých témat politické strany Demokraté za Andorru, která je pro registrované partnerství, ale proti stejnopohlavnímu manželství. Registrované partnerství garantuje homosexuálním párům plná adopční práva. 27. listopadu 2014 byl návrh v poměru hlasů 20:3 s několika zdrženími se přijat. 27. prosince 2014 byl zveřejněn v promulgačním listu poté, co jej podepsal francouzský prezident François Hollande, který je zároveň jedním ze dvou spoluknížat Andorry. Pro přijetí nového zákona však stačí podpis pouze jednoho z nich – francouzského prezidenta nebo urgellského biskupa. Účinnosti nabyl 25. prosince 2014.\n\nMístní skupiny za LGBT práva mají proti zákonu o registrovaném partnerství r. 2014 výhrady pro jeho údajná diskriminační ustanovení a právní nedostatky. Tyto skupiny se snaží prosadit manželtví pro všechny.\n\nV Andoře si před koncem r. 2014 nemohly homosexuální páry adoptovat děti, protože tehdejší zákon o osvojování tuto možnost dával pouze heterosexuálním párům. Ke změně došlo, když byl přijat v listopadu 2014 nový zákon o registrovaném partnerství garantující plná adopční práva. Účinným se stal 25. prosince 2014.\n\nLesbické páry mají přítup k asistované reprodukci.\n\nAndorra zachází se všemi svými občany rovně a respektuje rovnost v imigračních zákonech, které nezohledňují sexuální orientaci.\n\nAndorra zakazuje diskriminaci a zločiny z nenávisti založené na sexuální orientaci.\n\nMuži mající sex s muži smějí darovat krev v \"Krevní a tkáňové bance v Katalánsku\", ale nikoliv v krevních bankách nacházejících se ve Francii.\n\n"}
{"id": "1055187", "url": "https://cs.wikipedia.org/wiki?curid=1055187", "title": "Tomáš Seidan", "text": "Tomáš Seidan\n\nTomáš Seidan (6. září 1830, Praha – 4. prosince 1890, Praha) byl český sochař a pedagog.\n\nNarodil se v Praze na Starém Městě v rodině rytce Antonína Seidana. Pocházel z devíti sourozenců. Jeho mladší bratr Václav Jan Seidan (1817–1870) byl medailérem. V roce 1839 zemřel otec Antonín Seidan. Vyučil se sochařství v dílně bratrů Josefa a Emanuela Maxových a v letech 1843–1845 studoval na Akademii výtvarných umění v Praze u Christiana Rubena. V té době došlo k reformám výuky od strnulého akademismu směrem k realistické malbě.\n\nNa pražské Akademii nebyl zřízen ateliér sochařství a proto hodiny modelování v ateliéru sochaře Tomáše Seidana navštěvoval Josef Mauder, Ladislav Šaloun a také mladý Myslbek. Myslbek strávil v Seidanově ateliéru dva roky a pak přešel k Václavu Levému. Později se podílel jako Seidanův pomocník na sochařské zakázce ve vídeňském Arsenálu.\n\nOd roku 1849 Seidan působil jako modelér porcelánky ve Staré Roli a po odchodu Václava Levého do Říma (1854) převzal jeho dílnu. Po dvacet let působil jako profesor modelování na Pražské technice. Byl členem Umělecké besedy, Krasoumné jednoty (1870–1890) a Spolku svatého Lukáše (1871–1890).\n\nTomáš Seidan zemřel v Praze 4. prosince 1890 ve věku 60 let a je pohřben na Olšanských hřbitovech (V. hřbitov, 10. oddělení, hrob 148).\n\nSeidanovo dílo je pozdně klasicistní, ale jeho portréty jsou oproti Maxovým živější a více se zaměřují na detail. Za jeho nejzdařilejší práci je považován pomník J. F. Smetany, který neusiluje o idealizaci, postrádá dobový patos a nejvíce se vzdaluje sochařskému akademismu.\nOd současníků se Seidan odlišuje realistickým ztvárněním v několika drobných plastikách, které nejvíce vypovídají o jeho výtvarné představivosti a přibližují ho tvorbě následující generace.\n\nVe velkých plastikách z pozdějšího období chybí fantazie a vzlet, které Seidan nahrazuje plastickou manýrou s prvky klasicismu, novorenesance a realismu. Seidanovy sochy poznamenal živnostenský ráz jeho sochařské dílny, který je řadí k tehdejšímu průměru, s těžko rozeznatelným autorským rukopisem. Jeho návrhy na výzdobu Palackého mostu v Praze i jiné příležitostné práce byly překonány následující generací sochařů v čele s Josefem Václavem Myslbekem a v soutěži neobstály.\n\n\n\n\n"}
{"id": "1055188", "url": "https://cs.wikipedia.org/wiki?curid=1055188", "title": "Potok (okres Ružomberok)", "text": "Potok (okres Ružomberok)\n\nPotok je obec na Slovensku v okrese Ružomberok. V roce 2017 zde žilo 100 obyvatel. První písemná zmínka o obci pochází z roku 1273.\n\n"}
{"id": "1055189", "url": "https://cs.wikipedia.org/wiki?curid=1055189", "title": "The Avengers", "text": "The Avengers\n\nThe Avengers nebo Avengers může být:\n"}
{"id": "1055191", "url": "https://cs.wikipedia.org/wiki?curid=1055191", "title": "Bedřich Brunclík", "text": "Bedřich Brunclík\n\nBedřich Brunclík (* 6. července 1946 Praha) je bývalý československý hokejový útočník (centr).\n\nS hokeje začínal jako slávista na štvanické \"nudli\" jako desetiletý kluk, kde působil až do roku 1965. Při nástupu na základní vojenskou službu si mohl vybrat mezi druholigovými Litoměřicemi a Košicemi, které tehdy hráli první ligu. Rozhodl se pro druhou možnost a za tehdejší Duklu (1965 - 1967) a později VSŽ (1967-1981), kde odehrál celkově v nejvyšší československé hokejové soutěži 16 sezón, během kterých odehrál 587 zápasů a vstřelil 237 gólů. Několik sezón působil i jako kapitán týmu. Historicky odehrál nejvíce sezón a zápasů v řadě mezi všemi hráči HC Košice.\n\nJako reprezentant se zúčastnil jednoho šampionátu, a to MS 1971 ve Švýcarsku, kde získal stříbrnou medaili. V reprezentačním dresu mezi roky 1970 až 1972 odehrál celkem 21 zápasů a vstřelil 5 gólů.\n\nPo ukončení hráčské kariéry trénoval v letech 1981 - 1985 VSŽ Košice. V letech 1987 - 1989 trénoval Poldi Kladno. Následně působil v Holandsku, v sezóně 1989/1990 vedl jako hlavní trenér Heerenveen Flyers a další sezónu 1990/1991 GIJS Bears Groningen. Během sezóny 1991/1992 byl asistentem trenéra československého týmu do 20 let. Později vedl tým HK ŠKP Poprad, MHk 32 Liptovský Mikuláš a opět Košice, kde působil i u v mládežnických kategoriích.\n"}
{"id": "1055196", "url": "https://cs.wikipedia.org/wiki?curid=1055196", "title": "Štiavnička", "text": "Štiavnička\n\nŠtiavnička je obec na Slovensku v okrese Ružomberok. V roce 2017 zde žilo 800 obyvatel. První písemná zmínka o obci s názvem \"Kysstzewnycza\" pochází z roku 1505. V obci je moderní římskokatolický kostel Svaté rodiny.\n\nObec leží v západní části Podtatranské kotliny, při vyústění potoka \"Štiavnička\" do Váhu. Centrum Štiavničky leží v nadmořské výšce 513 m a je asi pět kilometrů vzdáleno od Ružomberoku.\n\nSousedními sídly jsou Ružomberok na západě, Lisková na severu a severozápadě, Liptovská Štiavnica na jihovýchodě a východě a obec Ludrová na jihozápadě.\n\n"}
{"id": "1055202", "url": "https://cs.wikipedia.org/wiki?curid=1055202", "title": "František Panchártek", "text": "František Panchártek\n\nFrantišek Panchártek (* 27. března 1946 Pardubice) je bývalý československý hokejový obránce. Má stejnojmenného syna, který se také věnoval hokeji.\n\nLigovou kariéru zahájil jako šestnáctiletý v dresu Tesly Pardubice. Během své dlouhé kariéry nepoznal jiný dres kromě povinné základní vojenské služby, kterou strávil v Dukle Jihlavě. V mateřském klubu dosáhl nejvyššího úspěchu, kdy v sezóně 1972/1973 pro Pardubice pomohl získat první mistrovský titul v historii klubu.\n\nJako reprezentant se zúčastnil jednoho šampionátu, a to MS 1971 ve Švýcarsku, kde získal stříbrnou medaili. V reprezentačním dresu odehrál celkem 28 zápasů a vstřelil 2 góly.\n"}
{"id": "1055204", "url": "https://cs.wikipedia.org/wiki?curid=1055204", "title": "Ráif Badawí", "text": "Ráif Badawí\n\nRáif Badawí (* 13. ledna 1984, Chubár, Saúdská Arábie) je saúdskoarabský blogger, zakladatel internetového diskusního fóra \"Free Saudi Liberals\". Podle soudů konzervativní monarchie toto fórum porušuje islámské hodnoty a propaguje liberální myšlení.\n\nBadawí tak byl v květnu 2014 za své aktivity odsouzen k 10 letům vězení, 1000 ranám bičem a pokutě ve výši 1 milion saúdských rialů (přibližně 6 milionů Kč). Bičování se má odehrávat po 20 týdnů, každý pátek má dostat 50 ran. Prvních 50 dostal 9. ledna 2015, podle slov své manželky se poté nacházel ve velmi špatném zdravotním stavu. Další série bičování byly odloženy. \n\nPřípad vzbudil mezinárodní protesty.\n\nInternetovou stránku, kterou v roce 2008 založil, charakterizoval Badawí jako \"„liberální fórum, které se vyznačuje kritickým myšlením oproštěným od náboženské indoktrinace\"\".\n\nPoprvé byl za své aktivity nakrátko zadržen v roce 2008, podruhé v červnu 2012. Odsouzen byl v červenci 2013, a to k sedmiletému vězení a 600 ran bičem. V květnu 2014 mu byl trest zvýšen na 10 let a počet ran bičem na 1000. Navíc mu byla uložena pokuta milion saúdských rialů. Po deset let také nesmí cestovat a vystupovat v médiích. \n\nJeho právním zástupcem byl Walíd abú al-Chaír, který byl v červenci 2014 sám odsouzen k 15 letům vězení. \n\nV lednu 2015 se za Badawiho v otevřeném dopise představitelům univerzity krále Abdulláha (\"King Abdullah University of Science and Technology\") postavilo 18 laureátů Nobelovy ceny. Případ podle nich vzbudil \"„zděšení nad tvrdými omezeními svobody myšlení a vyjadřování, která jsou v saúdskoarabské společnosti stále využívána“\". Držitelé Nobelovy ceny, mezi něž patří např. John Coetzee, Martin Chalfie nebo Claude Cohen-Tannoudji, v dopise vyzvali saúdské akademiky, aby \"„byli slyšet při obhajobě svobody nesouhlasit, bez níž žádná instituce vyššího vzdělávání nemůže fungovat\"\".\n\nZásadní protest proti verdiktu vyjádřilo také osm amerických senátorů, mezi nimi např. republikán Marco Rubio. Bičování ohodnotili jako „barbarské“ a uvedli, že kvůli tvrdé represi disidentů by se mohly ocitnout v sázce vztahy mezi Saúdskou Arábií a Spojenými státy. \n\nPředseda Evropského parlamentu Martin Schulz trest označil za \"„popravu na splátky“\".\n\nRáif Badawí je od roku 2002 ženatý a je otcem tří dětí. Jeho manželka a děti získaly v roce 2013 politický azyl v Kanadě.\n\n\n \n"}
{"id": "1055214", "url": "https://cs.wikipedia.org/wiki?curid=1055214", "title": "Diecéze autunská", "text": "Diecéze autunská\n\nDiecéze autunská (-Châlon-sur-Saône-Mâcon-Cluny) (lat. \"Dioecesis Augustodunensis (-Cabillonensis-Matisconensis-Cluniacensis)\", franc. \"Diocèse de Nevers\") je starobylá francouzská římskokatolická diecéze. Leží na území departementu Saône-et-Loire, jehož hranice přesně kopíruje. Sídlo biskupství i katedrála Saint-Lazare d'Autun se nachází ve městě Autun. Diecéze je součástí dijonské církevní provincie.\n\nBiskupství bylo v Autunu založeno v průběhu 3. století.\n\nV důsledku konkordátu z roku 1801 byly 29. listopadu 1801 zrušeny diecéze Chalons-sur-Saône, clamecká a mâconská, jejichž území bylo celé včleněno do diecéze autunské (část území diecéze mâconské byla včleněna také do lyonské arcidiecéze).\n\nK 19. červenci 1853 byl změněn název diecéze na \"Autun-Châlon-sur-Saône-Mâcon\".\n\nDne 15. prosince 1962 došlo ke sjednocení území diecéze autunské a územního opatství Cluny pod jurisdikci biskupa z Autunu. V této souvislosti byl opět změněn název diecéze, do kterého bylo nově zahrnuto i bývalé územní opatství: \"Autun-Châlon-sur-Saône-Mâcon-Cluny\".\n\nOd 8. prosince 2002 je diecéze autunská sufragánem dijonské arcidiecéze (do té doby byla sufragánní diecézí lyonské arcidiecéze).\n\n\n"}
{"id": "1055228", "url": "https://cs.wikipedia.org/wiki?curid=1055228", "title": "Korkovník amurský", "text": "Korkovník amurský\n\nKorkovník amurský (\"Phellodendron amurense\") je rostlina, listnatá opadavá dřevina z čeledi routovité. Druh tvoří až 15-25 m vysoké stromy. Celá rostlina voní.\n\nPochází z Asie, přirozeně se vyskytuje v oblasti od Mandžuska po Japonsko a na jihu po Tchaj-wan. Pěstuje se jako okrasná rostlina i v ČR.\n\nVýznamným rozeznávacím znakem je korkovitá borka, která neustále dorůstá. Zpeřené listy jsou asi 25 až 40 cm dlouhé. Druh je dvoudomý. Kvete od června do července. Plody jsou černé, kulovité bobulím podobné peckovice, asi 8 mm velké, každá obsahuje pět semen.\n\nDruh je používaný do skupin, ale především jako solitéra. Preferuje propustné vlhké půdy a výsluní. Snáší exhalace. Dobře snáší řez, ale většinou jej nevyžaduje, obvykle netrpí škůdci. Množení semeny, řízky.\n\n"}
{"id": "1055230", "url": "https://cs.wikipedia.org/wiki?curid=1055230", "title": "Hurikán Erin (2001)", "text": "Hurikán Erin (2001)\n\nHurikán Erin byl nejdéle trvajícím hurikánem atlantické hurikánové sezóny 2001. Byla to zatím 6. tropická deprese, 5. tropická bouře a 1. hurikán sezóny. Erin se vyvinul z tropické vlny 1. září. Když větry zesílily až na 95 km/h, vlna povýšila na tropickou depresi. Bouře postupovala severozápad. Díky střihu větru se ale bouře částečně rozptýlila. Stala se z ní deprese a ta dále sílila. Hranici hurikánu přesáhla 9. září. V tento den větry dosahovaly rychlosti 195 km/h. Když prošel kolem Bermud, stočil se na severovýchod, zeslábl a ještě se obrátil přímo na východ. 15. září se z hurikánu stala mimotropická bouře, když prošla východně od mysu Race v Newfoundlandu. Úplně se rozptýlila 17. září poblíž Grónska.\n\nI když hurikán prošel až 170 km od Bermud, na ostrově napáchal menší škody. Na východním pobřeží Spojených států amerických napáchaly škody hlavně vysoké vlny. V Newfoundlandu pak produkoval silné srážky a vítr, ale žádné větší škody nebyly hlášeny. Erin ale nikoho nezabil, ani nezranil.\n\nTropická vlna, ze které se hurikán vyvinul, se pohybovala 30. srpna poblíž Afriky. Oblačnost se stávala více a více organizovanou. 31. srpna, jižně od Kapverdských ostrovů, se organizace zastavila. Dobré podmínky pro vznik podobné bouře ale stále přetrvávaly. Systém se opět začal organizovat a tropická deprese, pojmenovaná jako tropická deprese Six, vznikla 1. září, 2 590 km východně od Malých Antil.\n\nTato deprese postupovala dále severozápadně. Se slabým až středním střihem větru se deprese stávala čím dál tím více organizovanou. To vyústilo v povýšení na tropickou bouři s názvem tropická bouře Erin. 2. září, zatímco se bouře nacházela 1 855 km východně od Malých Antil, se větry pohybovaly kolem 95 km/h. Díky příznivým podmínkám se předpokládalo, že větry zesílí až na 135 km/h. Tak se ale díky silnému střihu větru nestalo a z tropické bouře se stala jen tzv. porucha. Později ale opět začala zesilovat. 6. září se opět jednalo o tropickou depresi.\n\nTato deprese postupovala na severovýchod, téměř ihned poté se ale stočila na severozápad a 7. září zesílila na tropickou bouři. Ta dále sílila a oblačnost se opět stávala lépe organizovanou. 9. září byla bouře označena za hurikán a tento den se objevily i nejsilnější větry, o rychlosti 195 km/h.\n\nKdyž se hurikán přiblížil, vláda na Bermudách vydala výstrahu právě před ním. Asi 24 hodin před přiblížením hurikánu k ostrovu, vláda toto upozornění povýšila na tzv. varování před hurikánem. Pozastavila se lodní i autobusová doprava na ostrově. Školy byly upraveny tak, aby mohly fungovat jako přístřeší před hurikánem, použilo je jen málo lidí. Bylo zrušeno několik letů a stovky lidí se nedostaly z nebo na ostrov. Nejsilnější vítr zasáhl východ ostrova. Dosahoval rychlosti až 66 km/h. Tento vítr porazil několik stromů, které zasáhly elektrické vedení a desítky domů zůstaly bez proudu, po dobu několika hodin. Velké vlny též poničily mnoho pláží, probíhaly tzv. eroze pláží. Tyto vlny též rozbily jednu loď. Hurikán též produkoval na ostrově silné srážky, záplavy ale nebyly hlášeny. I když Erin na Bermudách zavinil menší škody, nikdo nebyl zabit nebo zraněn.\n\nSeverní Karolínu pak zasáhly vysoké vlny. Vláda vydala prohlášení, ať obyvatelé sledují moře, protože se očekávalo, že vlny budou měřit až 1,8 m.\n\nVítr zasáhl hlavně Newfoundland, kde se rychlost větru pohybovala kolem 85 km/h, na mysu Race pak s nárazy 108 km/h. Erin zde produkovala i silné srážky, nejvíce pak na Sagona Island, kde napršelo až 131 mm. Vlny přímo na pobřeží zde dosáhly výšky 9,3 m, u bójí na moři pak 14,2 m. Žádná škoda ale nebyla hlášena.\n"}
{"id": "1055232", "url": "https://cs.wikipedia.org/wiki?curid=1055232", "title": "František Schwach", "text": "František Schwach\n\nFrantišek Schwach (21. dubna 1935 Brno – 30. srpna 2019 Zlín) byl československý hokejový útočník.\n\nV sezoně 1953/54 zahájil prvoligovou kariéru v dresu Spartaku ZJŠ Brno. O rok později nastoupil vojenskou službu v hokejovém týmu Křídel vlasti Olomouc, byl vybrán do reprezentačního družstva ČSSR a odehrál své první utkání v národním týmu při zájezdu do SSSR v Moskvě. V sezoně 1956/1957 přešel do výkonnostně silnějšího vojenského celku Tankista Praha.\n\nPo ukončení vojenské služby přestoupil do Plzně, kde dosáhl největších úspěchů. V sezoně 1957/1958 se dvaceti vstřelenými góly podílel na druhém místě Spartaku LZ Plzeň za Rudou Hvězdou Brno. Současně za jeho výkonnost byl odměněn účastí na mistrovství světa v roce 1958 v Oslo, tým skončil na čtvrtém místě. O sezónu později se mu střelecky také dařilo, vstřelil 15 branek, tým obsadil zase druhé místo, tentokráte za týmem Kladna.\n\nNásledně se vrátil do mateřského Spartaku ZJŠ Brno, po čtyřech letech před sezonou 1964/1965 zamířil do Gottwaldova. V týmu okamžitě patřil mezi nejproduktivnější hráče týmu. Následná sezona 1965/1966 se již tolik bodově nepovedla. Po sezoně odešel do Olomouce.\n\nV reprezentaci odehrál 17 zápasů a vstřelil 4 góly.\n\n"}
{"id": "1055233", "url": "https://cs.wikipedia.org/wiki?curid=1055233", "title": "Arcidiecéze senská", "text": "Arcidiecéze senská\n\nArcidiecéze senská (-auxerrská) (lat. \"Archdiocesis Senonensis (-Antissiodorensis)\", franc. \"Archidiocèse de Sens-Auxerre\") je starobylá francouzská římskokatolická arcidiecéze, založená v 1. století. Na arcidiecézi byla povýšena ve 3. století. Leží na území departementu Yonne, jehož hranice přesně kopíruje. Sídlo arcibiskupství i katedrála svatého Štěpána se nachází ve městě Sens. Arcdiecéze je součástí církevní provincie Dijon (není metropolitní arcidiecézí).\n\nOd 5. března 2015 je diecézním arcibiskupem Mons. Hervé Jean Robert Giraud.\n\nBiskupství bylo v Sens založeno v průběhu 1. století, na arcibiskupství bylo povýšeno v průběhu 3. století. Až do Velké francouzské revoluce měl arcibiskup ze Sens titul \"vikomt ze Sens\".\n\nV důsledku konkordátu z roku 1801 byla 29. listopadu 1801 arcidiecéze senská zrušena a její území bylo včleněno do diecéze Troyes, 6. října 1822 byla arcidiecéze obnovena.\n\nK 3. červnu 1823 byl změněn název arcidiecéze na \"d'Sens-Auxerre\".\n\nDne 15. srpna 1954 vznikla teritoriální prelatura Mission de France se sídlem v Pontigny; území pro nově vzniklou prelaturu bylo vyčleněno ze senské arcidiecéze.\n\nOd 8. prosince 2002 již není Sens metropolitní arcidiecézí; arcidiecéze se stala sufragánem dijonské arcidiecéze.\n\n\n"}
{"id": "1055234", "url": "https://cs.wikipedia.org/wiki?curid=1055234", "title": "Henri Kontinen", "text": "Henri Kontinen\n\nHenri Kontinen (* 19. června 1990 Helsinky) je finský profesionální tenista, vítěz mužského deblu na Australian Open 2017 a Turnaji mistrů 2016 z Londýna, když v obou případech triumfoval s Australanem Johnem Peersem. Od dubna do listopadu 2017 byl ve dvou oddělených obdobích světovou jedničkou ve čtyřhře, celkově padesátou v pořadí a historicky první v jakékoli tenisové soutěži z Finska. Na čele strávil 26 týdnů.\n\nVe své dosavadní kariéře na okruhu ATP World Tour vyhrál sedmnáct deblových turnajů. Na challengerech ATP a okruhu Futures získal pět titulů ve dvouhře a osmnáct ve čtyřhře. Je vítězem smíšené čtyřhry ve Wimbledonu 2016, kde triumfoval po boku domácí Heather Watsonové.\n\nNa žebříčku ATP byl ve dvouhře nejvýše klasifikován v říjnu 2010 na 220. místě a ve čtyřhře pak v dubnu 2017 na 1. místě, když se do čela posunul po dohrání Miami Open 2017. Trénuje ho Peter Carlsson.\n\nVe finském daviscupovém týmu debutoval v roce 2008 prvním kolem 2. skupiny zóny Evropy a Afriky proti Jihoafrické republice, v němž prohrál dvouhru i čtyřhru. Finové odešli poraženi 1:4 na zápasy. Do roku 2016 v soutěži nastoupil ke čtrnácti mezistátním utkáním s bilancí 6–4 ve dvouhře a 9–5 ve čtyřhře.\n\nBěhem kariéry trénoval v tenisových centrech v Uppsale, Praze a akademii Nicka Bollettieriho ve floridském Bradentonu. Mladší bratr Micke Kontinen (nar. 1992) je také tenista.\n\nNa juniorce Grand Slamu získal titul ve čtyřhře French Open 2008, když s Indonésanem Christopherem Rungkatem ve finále zdolali německo-australský pár Jaan-Frederik Brunken a Matt Reid po hladkém průběhu 6–0 a 6–3.\n\nO titul si také zahrál na juniorce Wimbledonu 2008, když z dvouhry odešel jako poražený finalista poté, co nestačil na Bulhara Grigora Dimitrova. Do třetího juniorského finále se probojoval na US Open 2008 opět v páru s Rungkatem. Tentokrát je však přehrála rakousko-německá dvojice Nikolaus Moser a Cedrik-Marcel Stebe po setech 6–7 a 6–3, až v supertiebreaku 10–8.\n\nNa juniorském kombinovaném žebříčku ITF nejvýše figuroval v srpnu 2008 na 4. místě.\n\nV sezóně 2014 se probojoval do prvních třech finále okruhu ATP World Tour, a to vždy ve čtyřhře. Premiérový titul si odvezl ze srpnového Bet-at-home Cupu, hraného na antuce v Kitzbühelu.\n\nV závěrečném zápasu s krajanem Jarkkem Nieminenem zdolali ve dvou setech pár Daniele Bracciali a Andrej Golubjev. Následně vytvořil stabilnější dvojici s Chorvatem Marinem Draganjou, s nímž skončil jako poražený finalista na halových turnajích Open de Moselle v Metách a basilejském Swiss Indoors.\n\n"}
{"id": "1055235", "url": "https://cs.wikipedia.org/wiki?curid=1055235", "title": "Arcidiecéze dijonská", "text": "Arcidiecéze dijonská\n\nArcidiecéze dijonská (lat. \"Archdiocesis Divionensis\", franc. \"Archidiocèse de Dijon\") je francouzská římskokatolická arcidiecéze, založená 9. dubna 1731. Na arcidiecézi byla povýšena 8. prosince 2002. Leží na území departementu Côte-d'Or, jehož hranice přesně kopíruje. Sídlo arcibiskupství i katedrála svatého Benigna Dijonského se nachází v Dijonu. Arcdiecéze je hlavou církevní provincie Dijon.\n\nOd 13. února 2004 je arcibiskupem metropolitou Mons. Roland Minnerath.\n\nBiskupství bylo v Dijonu zřízeno 9. dubna 1731.\nV důsledku konkordátu z roku 1801 byla 29. listopadu 1801 zrušena diecéze Langres a její území včleněno do diecézí Troyes a Dijon; 6. října 1822 byla diecéze Langres obnovena.\n\nDne 8. prosince 2002 byla diecéze Dijon povýšena na metropolitní arcidiecézi. Do církevní provincie Dijon náleží tři diecéze (arcidiecéze Sens, diecéze Autun a diecéze neverská) a teritoriální prelatura Mission de France.\n\n\n"}
{"id": "1055238", "url": "https://cs.wikipedia.org/wiki?curid=1055238", "title": "Diecéze vivierská", "text": "Diecéze vivierská\n\nDiecéze vivierská (lat. \"Dioecesis Vivariensis\", franc. \"Diocèse de Viviers\") je francouzská římskokatolická diecéze. Leží na území departementu Ardèche, jehož hranice přesně kopíruje. Sídlo biskupství i katedrála Saint-Vincent de Viviers se nachází ve Viviers. Diecéze je součástí lyonské církevní provincie.\n\nOd 15. listopadu 1999 je diecézním biskupem Mons. François Blondel.\n\nBiskupství bylo ve Viviers založeno v průběhu 4. století.\nV důsledku konkordátu z roku 1801 byla 29. listopadu 1801 diecéze zrušena a její území včleněno do diecéze Mende; 6. října 1822 byla diecéze vivierská obnovena.\n\nK 8. prosinci 2002 se stala diecéze Viviers sufragánem lyonské arcidiecéze; do té doby byla sufragánní diecézí avignonské arcidiecéze.\n\n\n"}
{"id": "1055244", "url": "https://cs.wikipedia.org/wiki?curid=1055244", "title": "Chemex", "text": "Chemex\n\nChemex Coffeemaker je jeden z typů skleněné nádoby pro přípravu filtrované kávy, zavedený ve Spojených státech a užívaný zřídka až dodnes. \n\nVynalezl jej lékař Peter Schlumbohma v roce 1941 a vyráběla jej Chemex Corporation v Chicopee ve státě Massachusetts. Je to dvojkónická baňka, tvarem připomíná přesýpací hodiny. Vkládá se do ní filtrovací papír, silnější než do klasických konvic, Nevýhodou je, že nemá ucho a po nalití vroucí vody se s nádobou špatně manipuluje.\n\nV roce 1958 byl designéry z Illinois Institute of Technology označen za „jeden z nejlépe navržených předmětů moderní doby“, a je také zahrnut ve sbírce Muzea moderního umění v New Yorku. V téže době byl tento tvar vytlačen z trhu novým designem varného skla. \n"}
{"id": "1055245", "url": "https://cs.wikipedia.org/wiki?curid=1055245", "title": "Nió", "text": "Nió\n\nNió ztělesňují v (japonském) buddhismu dva krále, strážce chrámu a buddhistické nauky.\n\nU vstupu do větších chrámových okrsků zpravidla stojí zastřešená brána s dvěma výklenky pro sochy Nió, nazývaná niómon. Postavy se liší barvou (červená - ztělesňující dobro vs. zelená/modrá - zlo), postojem, ale i mírou otevření úst (vyslovujících otevřeně o/a či zavřeně m, které tvoří mantrické om).\n\nPro svou podobu siláků s nadpřirozenou silou, kterým se zračí na tváři hrozivý výraz mající odradit zlo a zlé lidi od vstupu, se jim v Japonsku přezdívá též Kongó rikiši.\n"}
{"id": "1055247", "url": "https://cs.wikipedia.org/wiki?curid=1055247", "title": "Denel AH-2 Rooivalk", "text": "Denel AH-2 Rooivalk\n\nDenel AH-2 Rooivalk (\"Rooivalk\" je v afrikaans označení druhu poštolky) je dvoumístný dvoumotorový bitevní vrtulník zkonstruovaný jihoafrickou společností Denel Aviation s využítím konstrukčních a dynamických komponentů typu Atlas Oryx.\n\nVývoj vrtulníku byl zahájen roku 1984 v reakci na dlouhou válku mezi JAR a Angolou. Vývoji napomohly technologické demonstrátory Atlas XH-1 Alpha a XTP-1 Beta. Prototyp vzlétl v únoru 1990. Po úspěšných zkouškách bylo postaveno 12 sériových strojů pro jihoafrické letectvo (jeden byl zničen při havárii). Zbylé byly modernizovány na standard AH-2F Zahraniční zájemce pro AH-2 se nenašel.\n\n\n\n"}
{"id": "1055250", "url": "https://cs.wikipedia.org/wiki?curid=1055250", "title": "Steffen Freund", "text": "Steffen Freund\n\nSteffen Freund (* 19. leden 1970, Brandenburg) je bývalý německý fotbalista narozený na území NDR. Nastupoval na postu defenzivního záložníka.\nS německou reprezentací získal zlatou medaili na mistrovství Evropy 1996. Zúčastnil se též mistrovství světa ve Francii roku 1998, kde však nenastoupil. Celkem za národní tým odehrál 22 utkání.\n\nS Borussií Dortmund vyhrál Ligu mistrů 1996/97 a následně získal též Interkontinentální pohár. Dvakrát se v dresu Borussie stal mistrem Německa (1994/95, 1995/96).\n\nPo skončení hráčské kariéry rozjel i trenérskou dráhu, vedl německé mládežnické týmy, v současnosti je asistentem trenéra v Tottenhamu Hotspur.\n\n"}
{"id": "1055251", "url": "https://cs.wikipedia.org/wiki?curid=1055251", "title": "Penumbra: Overture", "text": "Penumbra: Overture\n\nPenumbra: Overture je první ze série epizodických survival hororových her vyvinutých studiem Frictional Games. Overture byla označena jako první díl trilogie, ale s oznámením druhé epizody, , bylo konstatováno, že druhý díl bude poslední kapitola. Nicméně, nakonec tvůrci vydali datadisk do druhého dílu – , který technicky dává příběhu třetí kapitolu.\n"}
{"id": "1055260", "url": "https://cs.wikipedia.org/wiki?curid=1055260", "title": "Jádro matice", "text": "Jádro matice\n\nJako jádro matice A nebo také nulový prostor matice A se nazývá množina všech řešení homogenní soustavy lineárních rovnic Ax=o. Označujeme se Ker A.\n\n\"Pozorování 1\": Jsou-li \"u\" a \"w\" dvě řešení soustavy lineárních rovnic Ax = b, pak w - u je řešením soustavy Ax = o.\n\n\"Pozorování 2\": Je-li \"u\" řešením soustavy Ax = b a \"v\" řešení příslušně homogení soustavy Ax = o, pak u + v je také řešením soustavy Ax = b.\n\n\"Věta\": Je-li \"u\" jedno pevně zvolené partikulární řešení soustavy lineárních rovnic Ax=b nad tělesem T, pak se množina všech řešení této soustavy rovná {u+v : v ∈ Ker A} = u + Ker A.\n\n\"Důkaz\": Je-li \"w\" řešení soustavy Ax=b, pak (w - u) ∈ Ker A (podle pozorování 1) a tedy w = u + (w - u) ∈ {u + v : v ∈ Ker A}. Naopak pro libovolné v ∈ Ker A je u + v řešením soustavy Ax=b (podle pozorování 2).\n"}
{"id": "1055265", "url": "https://cs.wikipedia.org/wiki?curid=1055265", "title": "Mehmet Scholl", "text": "Mehmet Scholl\n\nMehmet Scholl, rodným jménem Mehmet Yüksel, (* 16. říjen 1970, Karlsruhe) je bývalý německý fotbalista tureckého původu. Nastupoval na postu ofenzivního záložníka a byl specialistou na standardní situace.\nS reprezentací Německa získal zlatou medaili na mistrovství Evropy 1996. Hrál také na Euru 2000. Celkem za národní tým odehrál 36 utkání, v nichž vstřelil 8 gólů.\n\nS Bayernem Mnichov vyhrál Ligu mistrů 2000/01, Pohár UEFA 1995/96 (dal gól v obou finálových zápasech) a Interkontinentální pohár 2001 (ve finále ovšem nenastoupil). Celkem v evropských pohárech odehrál 88 utkání a dal 18 branek. Osmkrát se v dresu Bayernu stal mistrem Německa, pětkrát vyhrál německý pohár.\n\nS osmi tituly v Bundeslize mu patří dělené druhé místo vedle hráčů Olivera Kahna, Bastiana Schweinsteigera, Philippa Lahma, Arjena Robbena, Thomase Müllera a Davida Alaby. Na prvním je Franck Ribéry s 9 tituly, který po Schollovi převzal dres s číslem 7. \n\nPo konci kariéry se vydal na trenérskou dráhu. Zůstal v Bayernu a v letech 2009 až 2010 vedl jeho rezervní tým. Mezi roky 2010 a 2011 pracoval jako fotbalový televizní expert pro televizi ARD.\n\nPřestupem do Bayernu v roce 1992 načal své dlouholeté a úspěšné působení trvající 15 let. V první sezoně dostal příležitost ukázat se od trenéra Ericha Ribbecka a odměnil se mu 7 góly. Bayern o pouhý bod ztratil titul, který putoval do Werderu Brémy. Ve své druhé sezoně se už prosadil 11krát a mohl slavit první titul v kariéře. Sezona 1994/95 ukázala propad Bayernu na šestou příčku, Scholl však táhl ofenzívu 9 brankami a 8 brankovými asistencemi. Určitou náplastí na ligové trápení bylo semifinále Ligy mistrů, kde Bayern po domácí remíze 0:0 padl na hřišti Ajaxu 2:5.\nByl to ale Scholl, kdo byl u obou branek, jednou jako střelec a jednou jako nahrávač.\n\nSchollovo 10 branek za 30 zápasů umístilo Bayern na druhou pozici v tabulce Bundesligy v ročníku 1995/96. Úspěšný byl ale Bayern alespoň v Evropě – zvládl semifinále proti Barceloně (2:2 doma a venku výhra 2:1), Scholl se na jejím vyřazení podílel gólem a asistencí.\nVe finále Poháru UEFA porazil v obou zápasech Girondins Bordeaux a Scholl byl opět u toho. Dvakrát jako střelec, jednou jako nahrávač.\n\nBěhem ročníku 1996/97 jej sužovala zranění, Bayern i přesto získal ligový titul. Následující sezona skončila druhým místem, Bayern tedy neobhájil ani s pomocí 9 branek Mehmeta Scholla. Naopak v letech 1999, 2000, 2001 slavil tři za sebou jdoucí ligové tituly, byť v sezoně 1998/99 jej sužovali zranění. Vrátil se až na jaře 1999, přičemž v závěrečné šestici zápasů ligy nastoupil pětkrát a čtyřikrát vstřelil gól.\nScholl se ukázal v Lize mistrů až v průběhu března, ve druhém poločase odvetného zápasu proti Kaiserslauternu, kdy přišel na hřiště namísto Effenberga.\nBayern svého soupeře porazil v celkovém součtu 6:0, aby se v semifinále střetl s ukrajinským Dynamem Kyjev. Scholl si zahrál celé utkání v Kyjevě, kde Bayern uhrál remízu 3:3. Odvetné utkání zůstal na lavičce, Bayern vyhrál 1:0 a čekalo ho finále na Camp Nou. Utkání na stadionu Barcelony odřídil rozhodčí Pierluigi Collina, Bayern střetl Manchester United. Na hřiště se dostal v 71. minutě, nahradil Alexandera Zicklera. Bayern vedl po gólu Maria Baslera 1:0 a Scholl povzbudil ofenzívu a jeho střela zamířila do tyče. United ale v nastaveném čase otočil zápas ve svůj prospěch a porazil Bayern 2:0.\n\nV ročníku 2000/01 se Bayern probil do finále proti španělské Valencii. Po dvou minutách po penaltě Gaizka Mendiety prohrával, naopak Scholl v sedmé minutě svoji penaltu díky zásahu brankáře Cañizarese neproměnil.\nV 50. minutě se ke třetí penaltě zápasu postavil záložník Bavorů Stefan Effenberg a srovnal na 1:1. Zápas dospěl k penaltám, které Bayern zvládl poměrem 5:4.\n\nBěhem své poslední sezony 2006/07 v kariéře už nastupoval zřídka a jako střídající hráč. V základu nastoupil až poslední ligové kolo proti Mainzu (Mohuči), ve 33. minutě zvýšil na 2:0 a rozloučil se tak s kariérou gólem.\n\nTrenér Berti Vogts dal Schollovi poprvé šanci v národním mužstvu 26. dubna 1995 v přátelském zápase proti Walesu.\nByl nominován na EURO 1996, ale ve skupině nedostal příležitost ve hře. Ve čtvrtfinále, semifinále a finále už hrál v základní sestavě. Němci po Bergerově gólu z penalty prohrávali 0:1, Scholl šel v 69. minutě ze hřiště, nahradil jej Oliver Bierhoff, který 2 brankami otočil zápas ve výhru 2:1 v prodloužení.\n\nKvůli zranění neměl možnost účastnit se MS 1998, zahrál si však na Konfederačním poháru 1997. O tři roky později byl součástí německého mužstva, které ve skupině evropského šampionátu skončilo již ve skupině.\n\nÚnorový přátelský zápas v roce 2002 proti Izraeli byl jeho posledním ve dresu národního týmu. Před MS 2006 pořadané Německem se objevila online petice se 100 tisíci podpisy, která žádala trenéra Klinsmanna, aby nominoval Scholla zpět do reprezentace. Jeho bývalý spoluhráč z reprezentace a klubu jej ale na šampionát nepřizval.\n\n\n\n"}
{"id": "1055267", "url": "https://cs.wikipedia.org/wiki?curid=1055267", "title": "CAIC WZ-10", "text": "CAIC WZ-10\n\nCAIC WZ-10 je střední dvoumístný dvoumotorový bitevní vrtulník zkonstruovaný čínskou společností CAIC. Plánovaná výroba má přesáhnout 200 kusů.\n\nČLR usilovala o získání bitevních vrtulníků od 60. let 20. století, nikdo však nebyl ochoten jí takové stroje prodat. Čínský letecký průmysl proto nejprve vyvinul ozbrojené verze civilních vrtulníků a v první polovině 90. let zahájil vývoj domácího specializovaného bitevního typu WZ-10, jehož specifikace byly oznámeny roku 1994. Na vývoji řady klíčových komponentů, které ČLR nedodázala vyvinout vlastními silami, výrobce stroje spolupracoval se zahraničními společnostmi Eurocopter (kompozitový rotor), AgustaWestland (reduktor) a Denel Aviation (zaměřovací, naváděcí a zbraňový systém). Přesto se WZ-10 potýká s řadou problémů, stroje jsou poruchové, vývoj řady komponentů se nepodařilo dokončit, přičemž vrtulníky pohánějí americké motory, nakupované přes různé prostředníky. Do roku 2011 bylo vyrobeno méně než 20 kusů WZ-10.\n\nJedná se o dvoumístný bitevní vrtulník klasické koncepce. Operátor sedí v přední kabině a pilot v zadní. Vrtulník pohánějí dva turbohřídelové motory PT6C-67C o výkonu 1250 kW. Ty roztáčí pětilistý hlavní a čtyřlistý vyrovnávací rotor. Výzbroj tvoří jeden pohyblivý kanón ráže 23, nebo 30 mm a až 1200 kg výzbroje na čtyřech podkřídelních závěsnících.\n\n\n\n"}
{"id": "1055270", "url": "https://cs.wikipedia.org/wiki?curid=1055270", "title": "Jan Lepšík", "text": "Jan Lepšík\n\nJan Lepšík (* 12. června 1972, Praha) je český divadelní herec.\n\nVystudoval střední školu strojní, kde vedl amatérský divadelní soubor. Následně pokračoval ve studiích na DAMU. Od roku 2011 působí v brněnském HaDivadle, ale hostuje například také v Divadle na zábradlí.\n\n\n"}
{"id": "1055271", "url": "https://cs.wikipedia.org/wiki?curid=1055271", "title": "Okáč prosíčkový", "text": "Okáč prosíčkový\n\nOkáč prosíčkový (\"Aphantopus hyperantus\") je zástupcem jednoho z nejpočetnějších druhů čeledi babočkovitých (podčeledi okáčů) na ¨českém území a zároveň jedním z nejrozšířenějších denních motýlů České republiky. Jedná se o středně velkého motýla, který je charakteristický pěti výraznými oky na rubové straně spodních křídel, a to u samců i u samic.\n\nOkáč prosíčkový je hojně rozšířen v palearktickém areálu, od Britských ostrovů přes Evropu až po východní Asii. Jeho přirozeným biotopem jsou louky všech možných typů – zarůstající, křovinaté i podmáčené, zároveň ho najdeme na okrajích lesů či na lesních pasekách.\n\nŽivnou rostlinou okáče prosíčkového jsou různé druhy trav, například sveřep vzpřímený, kostřava červená, válečka prapořitá, lipnice luční, bezkolenec modrý, metlice trsnatá, medyněk měkký, ovsík vyvýšený a bojínek luční.\nMotýl je jednogenerační, samice se páří jen jednou, přičemž se samice vystavují samcům na stéblech trávy a tito je aktivně vyhledávají tzv. \"patrolovacím\" letem.\nVajíčka jsou kladena jednotlivě do trsů trav. Larvy žijí samostatně, krmí se převážně v noci a rostou poměrně pomalu. Kuklí se na stejném místě do kokonu z hedvábných vláken. \n\nV České republice je velmi rozšířený a hojný, s výjimkou nejvyšších hor. Nepatří mezi ohrožené druhy.\n\n"}
{"id": "1055272", "url": "https://cs.wikipedia.org/wiki?curid=1055272", "title": "Lechnýřovna", "text": "Lechnýřovna\n\nLechnýřovna či „roubenka“ je poslední roubený dům v centru města Rakovníka. Tato roubenka dlouho chátrala a zrekonstruována byla až v roce 2012, pro veřejnost byla slavnostně otevřena 2. července 2012. Lechnýřovnu po opravě získala rakovnická knihovna a ta zde zřídila malé muzeum s hlavním zaměřením na děti. V podkroví se konají akce pro děti, například autorské čtení pohádek autorů z Rakovnicka a mnoho dalších akcí pro děti. V přízemních prostorách je stálá expozice loutek a výstavní síň, kde se konají výstavy převážně se zaměřením na děti.\n\n"}
{"id": "1055275", "url": "https://cs.wikipedia.org/wiki?curid=1055275", "title": "Seznam králů Saúdské Arábie", "text": "Seznam králů Saúdské Arábie\n\nToto je seznam králů Saúdské Arábie od roku 1932, kdy první saúdský král Abd al-Azíz ibn Saúd nastoupil na trůn poté, co bylo království Hidžázu a Nadždu prohlášeno za Saúdskoarabské království. Od 27. října 1986 král Saúdské Arábie nosí titul «Opatrovník dvou svatých mešit».\n"}
{"id": "1055276", "url": "https://cs.wikipedia.org/wiki?curid=1055276", "title": "Rabasova galerie Rakovník", "text": "Rabasova galerie Rakovník\n\nRabasova galerie sídlí v budově bývalé synagogy v Rakovníku, pojmenována je po malíři Václavu Rabasovi. Galerii provozuje Středočeský kraj a jejím ředitelem je akademický malíř Václav Zoubek.\n\nRabasovu galerii založila rakovnická Společnost přátel umění (SPU), která vznikla na podzim roku 1936 za účelem podpory aktivit ve všech uměleckých oblastech. Úvaha o vytvoření městské obrazárny zazněla na spolkové schůzi už v roce 1939, kde s ní vystoupil Karel Mejstřík, a ještě během války bylo pro jeho sbírku zakoupeno několik uměleckých děl. S postupujícím utužováním protektorátního režimu musela Společnost přerušit činnost. Po osvobození v létě roku 1945 se členstvo znovu scházelo a za hlavní cíl si bralo vybudování galerie. Na počátku roku 1947 bylo ustaveno kuratorium. To sestavilo první stálou expozici z vypůjčených obrazů a soch v ředitelském bytě ve druhém patře spořitelny na Husově náměstí. Slavnostní otevření se uskutečnilo 15. srpna 1948. Téhož dne péči o obrazárnu přebral národní výbor a SPU zanikla.\n\nPo smrti Václava Rabase v roce 1954 přijala galerie do názvu jeho jméno. V souvislosti s reformou veřejné správy v roce 1960 do Rakovníka přišlo mnoho nových úřednic a úředníků a expozice musela být přestěhována do Staré pošty (budova okresního muzea), kde postupně zanikla. Až v roce 1968 došlo k oživení, kdy se kolem galerie soustředila skupinka aktivistů. O tři roky později byla ale sloučena s muzeem do okresního muzea a galerie. Roku 1982 byla galerie umístěna ve Vysoké ulici v domě čp. 232 (bývalá synagoga a rabinát), kam byla umístěna stálá expozice. Galerie se pak roku 1991 opět osamostatnila a později byla zřízena také koncertní Heroldova síň, Nová síň pod Vysokou bránou i výstavní síň na radnici. Od roku 2004 je příspěvkovou organizací Středočeského kraje.\n\nGalerie pořádá výstavy, koncerty a vydává publikace. Vytváří sbírku regionálního moderního a současného umění se zaměřením na Rakovnicko a Středočeský kraj a soubor opukových soch, které vznikají během mezinárodního sympozia \"Džbán\". V budově bývalé synagogy a rabinátu (Vysoká 232) se nachází stálá expozice malíře Václava Rabase, krátkodobé výstavby se konají v pobočkách v Nové síni pod Vysokou bránou (Vysoká 226) a ve Výstavní síni na rakovnické radnici na Husově náměstí.\n\n"}
{"id": "1055277", "url": "https://cs.wikipedia.org/wiki?curid=1055277", "title": "Václav Fröhlich", "text": "Václav Fröhlich\n\nVáclav Fröhlich (* 22. února 1930 Pecinov) je bývalý československý hokejový útočník.\n\nNejvětšího hokejového úspěchu dosáhl v sezoně 1958/1959, kdy s týmem TJ SONP Kladno vybojoval pro Kladno první historický titul.\n\nJako reprezentant se zúčastnil jednoho šampionátu, a to mistrovství světa v roce 1958 v norském Oslu. Tým skončil na nepopulárním čtvrtém místě.\n\nV reprezentaci odehrál 8 zápasů a vstřelil 1 gól.\n\n"}
{"id": "1055278", "url": "https://cs.wikipedia.org/wiki?curid=1055278", "title": "Electroclash", "text": "Electroclash\n\nElectroclash, také známý jako retro electro, tech pop, nouveau disco, new new wave - a dvojsmyslně také synthcore a electropunk je termín vytvořený Larrym Tee. Je to žánr spojující New Wave a elektronickou taneční hudbu.\n\nTermín \"Electroclash\" se dostal do pozornosti médií v roce 2001 kdy se konal festival Electroclash v New Yorku. Žánr byl reakcí proti tehdejší formě elektronické hudby. Zúčastněné skupiny se inspirovaly New Wave a moderním uměním a produkovaly syntetizováný pop zvuk. Festival Electroclash se konal opět v roce 2002 s následným turné po USA a Evropě v letech 2003 a 2004.\n\nVýznamní interpreti, kteří vystupovali na festivalech a turné jsou Scissor Sisters, Felix da Housecat, ADULT., Peaches, Fischerspooner, Erol Alkan, Princess Superstar, Mignon, Miss Kittin & amp; The Hacker, Mount Sims, Tiga, Spalding Rockwell a Ladytron. \"The Guardian\" nazval electroclash jedním z \"nejvýznamnějších převratů v nedávné historii taneční hudby\".\n\n"}
{"id": "1055279", "url": "https://cs.wikipedia.org/wiki?curid=1055279", "title": "Teorie skoposu", "text": "Teorie skoposu\n\nTeorie skopos (německy \"Skopostheorie\") je koncepce, která pochází z oblasti translatologie. Rozpracovává tezi, že každý proces překládání má povahu záměrné činnosti.\n\nByla zavedena německým lingvistou Hansem Vermeerem a vychází z myšlenky, že při překládání a tlumočení bychom v první řadě měli brát v úvahu funkci původního a cílového textu.\n\nTeorie skoposu se zaměřuje na překlad jako aktivitu, která má určitý záměr nebo cíl, a také na zamýšleného příjemce či publikum, pro které je překlad určen. Překládat znamená vytvářet cílový text v cílovém prostředí s cílovým záměrem pro cílové publikum v cílových podmínkách. Teorie skoposu dává původnímu textu nižší status, než jaký mu přisuzují teorie překladu, které jsou založeny na ekvivalenci. Zdroj je „nabídkou informací“, kterou překladatel přemění na „nabídku informací“ pro cílové publikum.\n\nPaul Kussmaul o této teorii napsal: „Teorie skoposu velmi úzce souvisí s funkčním přístupem. Funkce překladu závisí na znalostech, očekávání hodnotách a normách čtenářů cílového textu, kteří jsou sami ovlivněni kulturou a situací, ve které se nacházejí. Tyto faktory určují, zda by funkce původního textu či určitých jeho částí měla být ponechána, upravena či dokonce změněna.“\n\n"}
{"id": "1055282", "url": "https://cs.wikipedia.org/wiki?curid=1055282", "title": "České jméno", "text": "České jméno\n\nČeské jméno, tedy osobní jméno užívané občany České republiky, má nejčastěji dvě části, rodné jméno a příjmení (matriční zákon z roku 2001 tato jména nazývá \"jméno\", \"příjmení\").\n\nOficiálně se celé jméno získává zápisem do matriky. Zákon omezuje počet jmen daných na dvě (vedle \"jména\" umožňuje přijmout také tzv. \"druhé jméno\"). Nejběžnější jména jsou slovanského původu, křesťanská (i biblická: Jakub, Jan, Tomáš a Eliška, Tereza, Adéla) teoreticky je možné přijmout jakékoliv existující jméno. Do matriky není možné zapsat ani vymyšlené jméno ani domácí podoba jména, před českými úřady také automaticky nezískává žádné oficiální postavení jméno přijaté při křtu (případně jiném náboženském rituálu).\n\nPříjmení má v Česku charakter rodinného jména (příjmení), je tedy děděno v rodině. Může být změněno, nejčastěji přijímá nově příjmení nevěsta po manželovi (ale výjimečné není ani užívání dvou příjmení ap.).\n\nProblém české praxe zvlášť představovalo ze strany matričních úřadů nadužívání požadavků na vyhotovení znaleckých posudků u méně obvyklých jmen (v kombinace omezeného počtu znalců – jsou pouze dva, buď instituce Ústav pro jazyk český, nebo Miloslava Knappová). Důležitým případ následoval poté, co se v roce 2013 rodiče dohodli na jméně pro dítě „Thymian“, když ale odmítli si nechat vyhotovit posudek, matriční úřad zapsal místo jména „nazjíštěno“. Jméno totiž nebylo v základních pramenech (tedy knize \"Jak se bude vaše dítě jmenovat?\" a celostátní evidenci jmen ministerstva vnitra) a matrika se nespokojila s tvrzení, že je jméno užité v rodině matky a má původ u amerických domorodých obyvatel. Rodičů se zastal teprve Nejvyšší správní soud v lednu 2015 (4 As 155/2014 – 32), který formuloval právní větu: „Pochybnosti o správné pravopisné podobě jména ve smyslu § 62 odst. 1 poslední věty zákona č. 301/2000 Sb., o matrikách, jménu a příjmení, nevzniknou, pokud se podaří ověřit správnou pravopisnou podobu jména dítěte, které má být zapsáno do matriční knihy narození (v daném případě v podobě „Thymian“), prostřednictvím vhodných důkazních prostředků, aniž by bylo nutné vyžadovat znalecký posudek.“ \n\n\n"}
{"id": "1055284", "url": "https://cs.wikipedia.org/wiki?curid=1055284", "title": "Směrovací doména", "text": "Směrovací doména\n\nSměrovací doména ( ) je sada sítí, které používají společné směrovací protokoly (mají společnou směrovací politiku) a jsou spravovány jedním subjektem; tato definice pochází z technické zprávy 9575. Směrovací doména může být například sada směrovačů spravovaných jednou organizací, z nichž některé obsluhují firemní síť, jiné síť pro pobočky a zbytek síť datového centra.\n\nAutonomní systém může obsahovat několik směrovacích domén; sada směrovacích domén však může být koordinována, aniž by byla autonomním systémem.\n"}
{"id": "1055291", "url": "https://cs.wikipedia.org/wiki?curid=1055291", "title": "Dagmar Inštitorisová", "text": "Dagmar Inštitorisová\n\nDagmar Inštitorisová (* 31. května 1961, Martin, Československo) je slovenská divadelní historička a teoretička.\n\nAbsolvovala vysokoškolské studium na katedře estetiky a věd o umění v oboru teorie kultury na Filozofické fakultě Univerzity Komenského v Bratislavě (1979 – 1983), které ukončila diplomovou prací na téma \"Kategorie grotesknosti a absurdna v dramatické tvorbě 20. století\". Současně jí by udělený titul PhDr. V roku 1992 státní zkouškou ukončila doplňkové pedagogické studium předmětu estetická výchova na Filozofické fakultě Univerzity Komenského v Bratislavě. Od roku 1994 do 2014 pracovala jako vědeckovýzkumná a pedagogická pracovnice pro teorii a dějiny divadelního umění se zaměřením na teorii a dějiny interpretace divadelního díla, sémiotiku divadla, současné slovenské divadlo a divadelní kritiku v Ústavě literární a umělecké komunikace na Filozofické fakultě Univerzity Konštantína Filozofa v Nitře. Od roku 2013 působila na Fakultě masmédií Paneurópskej vysoké školy v Bratislavě jako vedoucí Ústavu designu médií. Od roku 2016 – 2017 působila na Akadémii médií, odborné vysoké školy mediální a marketingové komunikace v Bratislavě. V současnost působí na Katedře masmediální komunikace a reklamy na Filozofické fakultě Univerzity Konštantína Filozofa v Nitře.\n\nV roku 1999 ukončila doktorandské studium v Kabinetě divadla a filmu Slovenské akademie věd a na Vysoké škole múzických umění v Bratislavě sémanticky a sémioticky zaměřenou práci s názvem \"O výrazové variabilitě divadelního díla\".\n\nV roku 2003 se habilitovala na Filozofické fakultě Univerzity Konštantína Filozofa v Nitře prací s názvem \"K problematike výkladu divadelního díla\" a přednáškou na téma \"O divadelnej konvencii\". V roku 2008 se inaugurovala na Filozofické fakultě Univerzity Konštantína Filozofa v Nitře přednáškou s názvem \"O hranici interpretácie divadelního díla,\" jmenování profesorkou estetiky prezidentem Slovenské republiky v r. 2009.\n\nPřidělení vědeckých kvalifikačních stupňů:\n\n\n\n\n\n\n\n\n\n\n\n\n\n\n"}
{"id": "1055294", "url": "https://cs.wikipedia.org/wiki?curid=1055294", "title": "Václav Bubník", "text": "Václav Bubník\n\nVáclav Bubník (1. ledna 1926, Praha – 27. března 1990) byl československý hokejový obránce a trenér.\n\nV roce 1949 přestoupil společně s dalšími hráči, Vladimírem Bouzkem a Miloslavem Blažkem do vítkovického týmu, nováčka nejvyšší hokejové soutěže a hned v první odehrané sezóně se tým umístil na druhém místě. Týmu se dařilo i v následujících sezónách, po obhajobě stříbrných medailí tým získal v sezóně 1951/1952 historicky první titul pro klub. O sezónu později titul tým sice neobhájil, ale v konečném pořadí se jednalo o třetí stříbrnou medaili během čtyř let. Následovalo slabší období i vlivem stárnutí hráčského kádru, poslední úspěch zaznamenal v sezóně 1957/1958, kdy tým jen díky lepšímu skóre obsadil třetí příčku. V některých sezónách je uváděn jako hrající trenér.\n\nJako reprezentant se zúčastnil dvou olympiád v letech 1952 a 1956, bez dosažení medailového úspěchu. Na mistrovských šampionátech hrál také dvakrát, a to na MS 1954 ve švédském Stockholmu a na MS 1955 v Německu, kde získal svoji jedinou medaili, bronzovou.\n\nV reprezentačním dresu odehrál celkem 64 zápasů a vstřelil 14 gólů.\n\n"}
{"id": "1055298", "url": "https://cs.wikipedia.org/wiki?curid=1055298", "title": "Ferdinand I. Medicejský", "text": "Ferdinand I. Medicejský\n\nFerdinand I. Medicejský (30. července 1549, Florencie – 3. února 1609, Florencie, Toskánské velkovévodství) byl v letech 1587-1609 toskánským velkovévodou.\n\nNarodil se ve Florencii jako pátý syn Cosima I. Medicejského a Eleonory z Toleda. Byl kardinálem do roku 1562, po smrti svého bratra Františka I. Medicejského nastoupil na trůn Toskánského velkovévodství. Organizační dovednosti získané během předchozího pobytu v Římě mu umožnily efektivní řízení velkovévodství. Souhlasil s osídlením Židů, kteří byli vyhnáni ze Španělska. V zahraniční politice podporoval francouzského krále Jindřicha IV. v boji proti Katolické lize. Také posílil flotilu za účelem boje proti pirátům a turecké nadvládě ve vodách Středozemního moře. Na trůn po jeho smrti nastoupil jeho syn Cosimo II. Medicejský.\n"}
{"id": "1055299", "url": "https://cs.wikipedia.org/wiki?curid=1055299", "title": "Karlštejnská devítka", "text": "Karlštejnská devítka\n\nKarlštejnská devítka (též Karlštejnská9) je smíšený běžecký závod na necertifikované trati o délce 9000 m. Koná se každoročně poslední srpnovou neděli v městysi Karlštejn v okrese Beroun.\n\nTrať závodu o celkové délce 9000 m vede od startu v bráně kempu Karlštejn okolo hradu Karlštejn zpět do cíle v kempu Karlštejn. Nejnižším bodem je start s 216 m n. m., nejvyšším bodem je 360 m. n.m. Povrch trati není zpevněn a tvoří jej asfalt, štěrk, trávník a prašné polní a lesní cesty. Trať zatím není certifikována. Trať vede národní přírodní rezervací Karlštejn v Chráněné krajinné oblasti Český kras.\n\nZávodníci startují v kategoriích podle věku dosaženého v roce konání závodu bez ohledu na datum narození. Kategorie mají stanovenu odlišnou délku trati podle předpokládané fyzické zdatnosti závodníků. Podmínkou účasti je podání přihlášky, která je dostupná on-line na webu závodu nejpozději v den závodu před jeho zahájením. Podáním přihlášky závodník prohlašuje, že startuje na vlastní nebezpečí a že zodpovídá za svůj zdravotní stav. Účastník musí složit startovné, které činí v kategorii mládež a Běh pro zdraví 20,- Kč, v kategorii dospělí 100,-- Kč (při elektronické registraci před zahájením závodu 70,- Kč). Závod se koná za každého počasí. Závod se koná podle pravidel atletiky. Závodník, který startuje v hlavním závodě, nemůže zároveň startovat v závodě rekreačním. Organizátor si vyhrazuje právo upravit čas startu podle počtu závodníků. Každá kategorie je hodnocena zvlášť. Závodník může vznést proti vyhlášenému výsledku závodu v kategorii protest do 20 minut po ukončení závodu u ředitele závodu. Podmínkou akceptování protestu je vklad 100,- Kč, který se při oprávněném protestu vrací protestujícímu závodníkovi. Výsledky závodu podle kategorií jsou vyhlášeny po skončení závodu. Výsledková listina je zveřejňována na webech organizátorů a na webu Ironime. Čipová časomíra.cz v rubrice Výsledky. Od 2. ročníku je registrace závodníků prováděna elektronicky a při měření pořadí závodníků je používána čipová časomíra pomocí čipů v pásce na rukávu závodníka a zařízení v měřící linii cíle. V Autokempu Karlštejn jsou pro závodníky zajištěny šatny. Občerstvení je zajištěno v cílové rovince a v kempu.\n\nZávodníci startují v kategoriích\n\nZávod Karlštejnská devítka organizuje Středisko volného času DOMEČEK HOŘOVICE, Městys Karlštejn poskytuje záštitu pro konání akce v obci, uzavírky a omezení na místních komunikacích a zapojení obecní policie. Sbor dobrovolných hasičů Karlštejn, zajišťuje uzavírky místních komunikací a poskytuje svoje vozidla pro logistiku. Autokemp Karlštejn zajišťuje zázemí pro organizátory a rozhodčí, šatny a občerstvení pro účastníky. Úspěšné konání je každoročně výsledkem aktivity třech desítek místních sportovců a organizátorů. Realizační tým Karlštejnské devítky zajišťuje v okrese Beroun podobný závod Zimní běh Litní.\n\nZávod Karlštejnská devítka je prezentován na vlastním webu na doméně II. řádu karlštejnská devítka.cz. Web má rubriky Propozice, Přihláška, Startovka, Fotogalerie a Výsledky. Závod provozuje vlastní fejcebookový profil. Organizátoři a účastníci publikují v různých úložištích snímky z běhu, přípravy závodu a závodníků,\nKarlštejnskou devítku podporuje finančně Středočeský kraj. Záštitu nad II. ročníkem závodu v roce 2014 převzal v roce 2014 ministr školství, mládeže a tělovýchovy Marcel Chládek. Závod každoročně podpoří finančně a věcně podnikatelé ze Středočeského kraje jako sponzoři a partneři. Závod Karlštejnská devítka si za dva ročníky získal oblibu u sportovců a obyvatel Berounska i běžecké veřejnosti v ČR. Reportáže z zprávy o jeho konání i přípravě jsou zveřejňovány na webech pořadatelských organizací. Informace o závodu, jeho pravidlech a výsledcích jsou zařazeny na webech specializovaných na běžecké závody, například behej.com, nebo Bezva běh. O Zimním běhu Litní referují periodika Berounska: Berounský deník, Podbrdské noviny, Naše noviny. Propagaci závodu přispívá, že jeho účastníci zveřejňují informace o jeho konání ve svých profilech na sociálních sítích..Ze závodu je publikována videoreportáž Karlštejnská devítka 2013. Pro publicitu závodu je přínosné, že se koná v blízkosti národní kulturní památky a jednoho z nejnavštěvovanějších českých hradů Karlštejna ve významném turistickém regionu Karlštejnsko.. Prezentace závodu je podporována informačním systémem České centrály cestovního ruchu CzechTourism\n\nPrvní ročník se konal v neděli 1. září 2013 s názvem 1. ročník běhu KARLŠTEJNSKÁ DEVÍTKA. Ředitelem závodu byl Stanislav Krtek, hlavním rozhodčím Jaroslav Prouza.\nDruhý ročník se konal v neděli 31. srpna 2014 pod názvem 2. ročník běhu KARLŠTEJNSKÁ DEVÍTKA. Ředitelem závodu byl Stanislav Krtek, hlavním rozhodčím Jaroslav Prouza.\n\nTřetí ročník je připravován na neděli 30. srpna 2015 pod názvem 3. ročník běhu KARLŠTEJNSKÁ DEVÍTKA\n\nOd druhého ročníku je hlavní závod měřen elektronicky. Údaje o počtech závodníků hlavního závodu v kategoriích Muži a Ženy jsou uváděny podle oficiální výsledkové listiny IronTime, o.s., které měření provádí. Dětské kategorie a kondiční běh jsou uváděny podle výsledkové listiny na webu Karlštejnské devítky.\n\nV 1. ročníku byly vzhledem k malému počtu závodníků sloučeny kategorie Muži 50-59 a Muži 60-69 + a Muži 70 + do jedné kategorie. V přehledu je počet závodníků v těchto třech kategoriích uveden souhrnně v kolonce kategorie Muži 50-59.\nV 1. ročníku byly vzhledem k malému počtu závodnic sloučeny kategorie Ženy 35-44 a Ženy 55 + do jedné kategorie. V přehledu je počet uveden v kolonce kategorie Ženy 35-44.\n\n\n"}
{"id": "1055300", "url": "https://cs.wikipedia.org/wiki?curid=1055300", "title": "ŠK Eldus Močenok", "text": "ŠK Eldus Močenok\n\nŠK Eldus Močenok byl slovenský fotbalový klub, který sídlil v obci Močenok. Založen byl v roce 2000 podnikatelem Stanislavem Szabó, který ho založil jako plánovaného rivala tradičního vesnického klubu Poľnohospodár Močenok.\n\nKlubu se povedlo ze III. okresní třídy postupovat každou sezónu až do 2. ligy. Ve druhé lize se klubu dokonce povedlo postoupit do baráže o nejvyšší soutěž, kde skončil na šestém místě. Ovšem po sezóně majitel klubu nechal zrušit jak mužský tým, tak i mládežnické družstva.\n\nSvé domácí zápasy odehrával na stadionu ŠK Eldus Močenok s kapacitou 2 000 diváků.\n\nZdroj: \n\n\nZdroj: \n\n"}
{"id": "1055302", "url": "https://cs.wikipedia.org/wiki?curid=1055302", "title": "Mission de France", "text": "Mission de France\n\nTeritoriální prelatura Mission de France (lat. \"Praelatura Territorialis Missionis Galliae seu Pontiniacensis\", franc. \"Prélature territoriale de la Mission de France\") je francouzská římskokatolická místní církev (územní prelatura) se sídlem v opatství Pontigny.\n\nOd 31. prosince 2004 je prelátem Mission de France arcibiskup ze Sens, Mons. Yves Patenôtre.\n\nTeritoriální prelatura Mission de France byla v Pontigny založena 15. srpna 1954, vyčleněním z arcidiecéze Sens.\n\nOd 8. prosince 2002 je prelatura sufragánem dijonské arcidiecéze; do té doby byla sufragánem arcidiecéze Sens.\n\n\n\n"}
{"id": "1055303", "url": "https://cs.wikipedia.org/wiki?curid=1055303", "title": "360p", "text": "360p\n\n360p je rozlišení videa. V dnešní době se jedná o jedno z horších rozlišení. Obvykle se užívá ve formátu , takže počet pixelů je 640x360 čili 230400 (≈0,2 MPix). Obraz má čtyřikrát menší počet pixelů (kvalitu) než je kvalita obrazu 720p (tzv. HD) a tím pádem i devětkrát menší kvalitu než je kvalita obrazu 1080p (tzv. FullHD).\n\nČíslo 720 označuje počet pixelů na výšku (čili počet řádků v obrazu). Když víme, že obraz je ve formátu 16:9 (šířka je delší než výška), můžeme vypočítat i šířku obrazu ze vztahu Šířka = / x Výška, v tomto případě tady se tedy šířka obrazu 720p rovná /x 720 = 1280 pixelů.\nDále písmeno p za číslem 720 označuje neprokládané (progresivní) řádkování.\n\n"}
{"id": "1055309", "url": "https://cs.wikipedia.org/wiki?curid=1055309", "title": "Hanni Wenzelová", "text": "Hanni Wenzelová\n\nHannelore Wenzelová-Weiratherová (* 14. prosince 1956, Straubing) je bývalá lichtenštejnská sjezdařka. Je dvojnásobnou olympijskou vítězkou a dvojnásobnou mistryní světa. Vyhrála 33 závodů Světového poháru, v letech 1978 a 1980 získala velký Křišťálový glóbus za celkové vítězství.\n\nNarodila se v bavorském Straubingu, ale od dětství žila s rodiči v Schaanu a získala lichtenštejnské občanství. Při svém debutu se stala v roce 1974 ve Svatém Mořici mistryní světa ve slalomu. Na olympiádě 1976 v Innsbrucku vybojovala bronz a stala se vůbec první lichtenštejnskou olympijskou medailistkou. Vrcholem její kariéry byly Zimní olympijské hry 1980 v Lake Placid, kde vyhrála slalom i obří slalom a byla druhá ve sjezdu. Její zásluhou bylo třicetitisícové Lichtenštejnsko nejúspěšnějším olympijským účastníkem v alpských disciplínách a umístilo se jako šesté v celkovém medailovém pořadí zemí. Navíc vyhrála kombinaci, za kterou se olympijské medaile neudělovaly, ale byla součástí mistrovství světa. Na příští hry v roce 1984 v Sarajevu nebyla pozvána pro porušení amatérských pravidel (přijímala peníze přímo od pořadatelů závodů, nikoli prostřednictvím národního lyžařského svazu) a po sezóně ukončila závodní kariéru.\n\nÚspěšnými sjezdaři byli také její mladší sourozenci Andreas Wenzel a Petra Wenzelová, její manžel Harti Weirather i dcera Tina Weiratherová.\n\n"}
{"id": "1055310", "url": "https://cs.wikipedia.org/wiki?curid=1055310", "title": "Petr Zuna", "text": "Petr Zuna\n\nPetr Zuna (* 21. března 1941 Praha) je český strojírenský odborník a pedagog v tomto oboru. Působil též na pozici rektora Českého vysokého učení technického v Praze (ČVUT). Jeho dědou byl český lékař a někdejší ministr školství a národní osvěty či zemědělství Otakar Srdínko. Zunův syn Pavel je televizním moderátorem.\n\nSvá vysokoškolská studia na Strojní fakultě ČVUT ukončil roku 1963. Na této škole později též působil, a sice na katedře zabývající se naukou o materiálech. Během roku 1985 absolvoval stáž v pražském strojírenském podniku ČKD. Následně se roku 1989 habilitoval a v roce 1992 jej prezident republiky Václav Havel jmenoval profesorem pro obor Nauka o materiálech.\n\nMezi roky 1991 a 1997 a posléze též 2000 a 2005 působil ve funkci děkana Fakulty strojní ČVUT. Od roku 1997 po dobu dvou let (do 1999) zastával pozici rektora celé univerzity. Během svého pracovního působení vykonával též funkce proděkana Strojní fakulty či zástupce vedoucího ústavu (dříve katedry). K roku 2015 je též viceprezidentem České společnosti pro nové materiály a technologie (ČSNMT).\n\nZaložil též Inženýrskou akademii České republiky. Zastával pozici jejího prezidenta a pro období 2015 až 2018 působí jako jeden ze třech jejích viceprezidentů. Je též členem obdobných organizací v Rusku a na Slovensku. Pro rok 2002 byl zvolen za prezidenta mezinárodního sdružení inženýrských akademií CAETS. Angažoval se také při zakládání Grantové agentury České republiky (GAČR) a po dobu osmi let působil v jejím představenstvu. Tři roky pracoval v European Science Foundation (ESF), a sice ve výboru věnujícím se fyzikálním a technickým vědám. Patřil mezi členy Rady pro výzkum, vývoj a inovace při vládě České republiky a byl členem představenstva podniku Aero Vodochody.\n\nPůsobil ve vědeckých radách:\n\nSepsal monografii a autorsky či spoluautorsky se podílel na 81 článcích otištěných v českých i zahraničních periodikách nebo sbornících. Vytvořil též třiadvacet vysokoškolských skript a učebnic pro středoškoláky. Je též autorem jednoho vynálezu.\n\nProfesor Zuna získal tato ocenění:\n\nV roce 2003 mu byl na University of Glasgow udělen čestný doktorát.\n"}
{"id": "1055311", "url": "https://cs.wikipedia.org/wiki?curid=1055311", "title": "Heil dir im Siegerkranz", "text": "Heil dir im Siegerkranz\n\nPíseň Heil dir im Siegerkranz byla v letech 1795–1871 pruskou národní hymnou. Po založení Německého císařství 1871 se stala císařskou hymnou. Zněla při vlasteneckých událostech se vztahem k císaři, jako byla výročí nástupu na trůn, narozeniny, i při pohřbech, a také o Sedanském dni/\"Sedantag\" (výročí bitvy u Sedanu) a při oslavách založení říše. Neměla zcela oficiální povahu, obdobně jako Stráž na Rýně/\"Wacht am Rhein\"\".\" \n\nPrvní verzi písně vytvořil Heinrich Harries, a zveřejnil v listu \"„Flensburger Wochenblatt für Jedermann“\" 27. ledna 1790 pod názvem „\"Píseň pro dánské poddané ku zpívání o narozeninách našeho krále na melodii anglické národní písně God save George the King\"“ u příležitosti narozenin krále Kristiána VII. Začínala slovy: „\"Heil dir, dem lieben Herrscher des Vaterlands! Heil Christian dir\"!“ Ve verzi, přepsané na pruského krále Fridricha Viléma II. (autor přepracování byl Balthasar Gerhard Schumacher), zveřejněné 17. prosince 1793 jako „\"Berliner Volksgesang\"“ v \"„Berlinischen Nachrichten von Staats- und gelehrten Sachen“\" (list znám pod zkráceným názvem \"„Spenersche Zeitung“\") s podtitulem „\"God Save the King\"“, byla rovněž uvedena stejná melodie. Brzy populární píseň dostala punc oficiality poté, co byla hrána v berlínském Královském národním divadle (\"Königlichen Nationaltheater)\" v přítomnosti krále 25. května 1795.\n\nZa 1. sv. války začala shoda melodií s britskou hymnou vadit. Berlínský skladatel Hugo Kaun spolu s nakladatelem, komerčním radou a říšským poslancem Juliem Heinrichem Zimmermannem se pokusili složit na text \"„Heil dir im Siegerkranz“\" novou melodii. Ignorovali při tom, že „\"God Save the King\"“ představovala etalon monarchistické vlastenecké písně, jelikož i jiné knížecí a královské hymny se zpívají na stejnou melodii. Například ruská carská hymna v letech 1816–1833 (\"\"Molitva Ruskych\"\"), bavorská „\"Heil unserm König, Heil!\"“, později i lichtenštejnská hymna \"Oben am jungen Rhein\". Kromě monarchií měla tuto melodii také starší švýcarská hymna \"Heil Dir Helvetia\"  a americká píseň \"„My Country, 'Tis of Thee“.\"\n\nVítězný věnec, v textu opěvovaný, se má vztahovat k vytlačení francouzské armády z Falci a Porýní za 1. koaliční války pruským vojskem krále Fridricha Viléma II. Po založení Německého císařství bylo v textu slovo König (král) nahrazeno slovem Kaiser (císař).\n"}
{"id": "1055312", "url": "https://cs.wikipedia.org/wiki?curid=1055312", "title": "Mario Basler", "text": "Mario Basler\n\nMario Basler (* 18. prosinec 1968, Neustadt an der Weinstraße) je bývalý německý fotbalista. Hrával na pozici krajního záložníka.\nS německou reprezentací získal zlatou medaili na mistrovství Evropy 1996. Hrál i na mistrovství světa v USA roku 1994. Celkem za národní tým odehrál 30 utkání, v nichž vstřelil 2 góly.\n\nDvakrát se v dresu Bayernu Mnichov stal mistrem Německa (1996/97, 1998/99) a dvakrát vyhrál německý pohár (1997/98, 1999/00). Tuto trofej získal i s Werderem Brémy (1993/94)\n\nV sezóně 1994/95 se stal s 20 brankami nejlepším střelcem německé Bundesligy (společně s Heiko Herrlichem).\n\nPo skončení hráčské kariéry se dal na trenérskou dráhu.\n"}
{"id": "1055314", "url": "https://cs.wikipedia.org/wiki?curid=1055314", "title": "Vlastimil Hajšman", "text": "Vlastimil Hajšman\n\nVlastimil Hajšman (26. února 1928, Ledenice – 3. března 1978, České Budějovice) byl československý hokejový útočník (pravé křídlo) a trenér.\n\nS hokejem začal pozdě, až ve dvanácti letech začal hrát za žáky Stadionu České Budějovice. Po skončení II. světové války v roce 1945 přešel do Meteoru České Budějovice, v sezoně 1948/1949 týmu unikl postup do první ligy. Po absolvování povinné dvouleté vojenské služby se vrátil do Českých Budějovic a v dresu Slavoje hrál za tým až do sezóny 1961/1962. V roce 1953 i díky jeho vstřeleným dvaceti gólům Slavoj obsadil třetí místo.\n\nJako reprezentant se zúčastnil olympiády v roce 1952 bez medailového umístění. Na mistrovských šampionátech hrál dvakrát, a to na MS 1954 ve švédském Stockholmu a na MS 1955 v Německu, kde získal svoji jedinou medaili, bronzovou.\n\nV reprezentačním dresu odehrál celkem 50 zápasů a vstřelil 24 gólů.\n\nPo trenérském působení u Dukly Písek hrající druhou ligu v sezoně 1969/1970 přešel do Českých Budějovic , kde tým dovedl do nejvyšší soutěže. Na začátku sedmdesátých let začal trénovat polský klub Naprzód Janów, který senzačně dovedl ke stříbrné medaili.\n\nVzhledem k vážnému onemocnění musel skončit s hokejovou prací, dlouhých sedm let bojoval s těžkou ledvinovou nemocí. Zemřel ve věku 50 let.\n\nNa jeho počest se konal v Českých Budějovicích turnaj dorosteneckých týmů pod názvem \"Memoriál Vlastimila Hajšmana\".\n\n"}
{"id": "1055320", "url": "https://cs.wikipedia.org/wiki?curid=1055320", "title": "Jestem", "text": "Jestem\n\n„Jestem“ (česky \"Jsem\") je píseň polské zpěvačky Magdaleny Tul, kterou složila a napsala sama. Píseň byla vydána dne 30. prosince 2010 a je umístěna na albu \"Brave\" z roku 2014.\n\nDne 14. února 2011 píseň vyhrála polské národního kolo \"Krajowe Eliminacje 2011\" s celkovým počtem 44,47 % všech hlasů a reprezentovala Polsko na Eurovision Song Contest 2011 v květnu 2011. Za účelem propagace písně byly vytvořeny dvě verze anglickém jazyce nazvané \"\"First Class Ticket to Heaven\"\" a \"\"Present\"\".\n\nDne 12. května 2011 se píseň představila v 1. semifiále Eurovision Song Contest 2011 jako první v pořadí. V semifinále se umístila na posledním 19. místě.\n\nV každoročním hlasování všech klubů OGAE (\"Organisation Générale des Amateurs de l'Eurovision\") píseň získala maximální počet 12 bodů od klubu OGAE. Zbytek světa, který sdružuje příznivce z nečlenských zemí OGAE.\n\nOficiální videoklip k písni byl vydán 3. února 2011, když jej Magdalena Tul nahrála na svůj kanál na YouTube.\n\nPosledním místem se Polsko již napotřetí za sebou nekvalifikovalo do finále a nakonec se odhlásilo ze soutěže, do které se vrátilo až v roce 2014.\n\nCD singl\n"}
{"id": "1055322", "url": "https://cs.wikipedia.org/wiki?curid=1055322", "title": "Ladislav Grabovský", "text": "Ladislav Grabovský\n\nLadislav Grabovský (26. května 1932 – 10. června 1972) byl československý hokejový útočník.\n\nNejvětší úspěch zaznamenal v sezóně 1957/1958, kdy jeho tým TJ VŽKG Ostrava díky lepšímu skóre obsadil třetí příčku.\n\nJako reprezentant se zúčastnil MS 1957 v Moskvě, kde získal bronzovou medaili.\n\nV reprezentačním dresu odehrál celkem 9 zápasů a vstřelil 6 gólů.\n\n"}
{"id": "1055323", "url": "https://cs.wikipedia.org/wiki?curid=1055323", "title": "Hrdlovka", "text": "Hrdlovka\n\nHrdlovka () je zaniklá vesnice v okrese Teplice v Ústeckém kraji, která zanikla v sedmdesátých letech 20. století z důvodů těžby uhlí.\n\nHrdlovka se nacházela asi 2 kilometry na jih od Oseka. Na místě pozdější obce je doloženo osídlení již v mladší době kamenné. První písemná zmínka o Hrdlovce pochází z listiny krále Přemysla Otakara I. datované rokem 1203. Obyvatelé vsi se živili výlučně zemědělstvím. Roku 1833 zde žilo 202 obyvatel ve 37 domech. Ves byla cele německá, první Čech se do Hrdlovky přistěhoval v roce 1850. Až do roku 1899 byla obec v majetku cisterciáckého kláštera v blízkém Oseku. Přes obec vedla 6 kilometrů dlouhá poutní cesta, která vycházela z oseckého kláštera a vedla přes zaniklé Libkovice k poutnímu místu v Mariánských Radčicích.\n\nVe druhé polovině 19. století došlo, v souvislosti s rozvojem průmyslu, ke změně celkového charakteru života nejen v Hrdlovce, ale i v širokém okolí. Začaly se razit doly na hnědé uhlí. V blízkosti Hrdlovky byl v roce 1870 zaražen důl Nelson, o rok později byl zaražen důl Pokrok a v roce 1891 důl Alexander. Do obce přicházeli za prací noví obyvatelé, takže nakonec došlo k faktickému (a posléze i administrativnímu) spojení s blízkou Novou Vsí. Začal být používán název \"Nová Ves – Hrdlovka\". Roku 1919 zde žilo již 3803 obyvatel, většinou Čechů. Roku 1920 byl otevřen \"Dělnický dům\" a o šest let později byla dokončena výstavba hornické kolonie. Od roku 1927 se pro obec používal již pouze název \"Hrdlovka.\"\n\nDne 3. ledna 1934 došlo na dole Nelson k výbuchu, při kterém zahynulo 142 havířů, z nichž řada byla z Hrdlovky. Od roku 1963 začala obec postupně ustupovat těžbě uhlí. Zcela zlikvidována byla v letech 1970–1975 a obyvatelé byli vystěhováni do nově vybudovaného panelového sídliště v Oseku. Toto sídliště je dodnes po zaniklé obci pojmenováno. Do nového sídliště se první obyvatelé přestěhovali v roce 1972.\n\nVe vesnici býval jeden ze dvou pramenů sirné vody v severních Čechách s velmi nízkým obsahem sirovodíku.\n\nVesnicí vedla jednokolejná železniční trať 134 (budovaná původně jako součást Duchcovsko-podmokelské dráhy), z Teplic do Litvínova a v obci bývala zastávka. Z nádraží v Oseku pak vedla železniční vlečka na důl Alexander v katastru Hrdlovky.\n\nV obci existoval místní Sokol, založený v roce 1901. Dne 4. dubna 1948 zde došlo k tzv. \"sjednocení tělovýchovy\" – historicky prvnímu v celém Československu. Sokol byl nuceně sloučen s \"Hornickým sportovním klubem.\" Na původní organizaci se formálně odvolávala nově založená tzv. \"Závodní sokolská jednota dolu president Gottwald,\" která sídlila v původní sokolovně. Samostatný Sokol nebyl již v obci za její existence nikdy obnoven.\n\nRovněž v Hrdlovce fungoval fotbalový klub \"TJ Baník Hrdlovka\" (založen jako Hornický SK Hrdlovka), který v ročníku 1964/65 hrál ve skupině A druhé československé ligy.\n\n\n"}
{"id": "1055324", "url": "https://cs.wikipedia.org/wiki?curid=1055324", "title": "Osobní jméno", "text": "Osobní jméno\n\nOsobní jméno (antroponymum, z řec. ἄνθρωπος \"anthrópos\", tj. člověk a ὄνομα \"onoma\", tj. jméno, podle kontextu i úplné jméno) je vlastní jméno či soustava jmen, pod kterými je jednotlivý člověk znám. Způsoby, jakými byl a je jednotlivec ve společnosti jmenován, prošly dlouhým vývojem a nabývají rozmanité podoby. Problematikou osobních jmen se zabývá antroponomastika.\n\nTéměř po celém světě se uznává právo dítěte na jméno od narození (Úmluva o právech dítěte). V západním civilizačním okruhu je například obvyklé užívání dvou jmen, přičemž jedno patří do kategorie jmen daných (rodné jméno, ovšem těchto může být i více) a jedno se dědí v rodině (příjmení). Ovšem i dnes existují kultury užívající nedědičná příjmení či pouze mononymické soustavy jmen, kdy je člověk oficiálně znám pod jedním jménem. Dokonce u izolovaných kmenů amazonských pralesů (např. Mačigengové) koncept pevného osobního jména neexistuje vůbec.\n\nVedle oficiální podoby jména, na kterou má člověk právo a také jistou povinnost, je běžné, že lidé užívají mimo oficiální rovinu i jiná jména, přezdívky, pseudonymy, umělecká jména, ale vystupují i anonymně.\n\nČásti jména osob se společensky liší zejména jejich přidělením – zda jde o:\nNejstarší částí je rodné jméno (toto jména čeština neoznačuje zcela důsledně: někdy je označováno prostě jako \"jméno\", \"křestní jméno\", ale i \"osobní\" či \"vlastní jméno\" – tedy jméno nezděděné, vlastní jedné osobě proti jménu rodinnému, vlastnímu celé rodině), tedy jméno dané osobě při narození. S tímto byla nejspíše spojena různá magická a pověrečná konání (ochranná jména apod.). Dále byla (a do jisté míry je doposud) běžná změna jména, zejména při tzv. přechodových rituálech (v křesťanském prostředí jsou známa jména křestní, biřmovací, řeholní apod.). Uvádí se zpravidla jako první. Při zápisu do evidence obyvatel (matriky) se posuzuje jeho přípustnost, zejména zda není urážlivé apod.\n\nStarší společnost si plně vystačila s jmény danými, zpravidla jedním (tzv. mononymická soustava jmen); pokud se však jedinec pohybuje ve větší společnosti, jedno jméno nedostačuje, někdy se dávají i tzv. střední jména (druhé, třetí atd.). Mívají pak charakter rodných jmen (druhých atp.)\n\nDnes se často užívá pouze rodných jmen (případně obecněji jmen daných).\nVedle rodných jmen se objevují „příjmení“ (např. v českém prostředí v 12. století, ovšem vývoj jmen neprobíhá po celém světě synchronně, takže např. několik staletí dříve ve starém Římě existoval již poměrně složitý trojčlenný systém jmen), tedy původně jmen menší důležitosti, která mají jednotlivce odlišovat ve společnosti, kde více osob nosí stejné rodné jméno. Tato první, nedědičná a často ad hoc vybíraná příjmení nazývá česká antroponomastyka příjmí. \n\nMezi nejčastější patří jména po rodičích (patronyma a matronyma), která v mnoha kulturách hrají důležitou roli dodnes (v Rusku, na Islandu, v Mongolsku ap.). Dále jména podle místa původu (srv. přídomek), který se stal typický zejména pro šlechtická jména (ovšem zdaleka nejen pro ně).\n\nPříjmení, jako jméno stejné pro určitou skupinu jedinců, se uplatňuje několika způsoby. Nejčastěji se jedná o rodinné jméno, případně rodové jméno (tedy společné pro rodinu či rod), dále klanové jméno (společné pro klan, pozůstatky patrné u keltských skotských či irských jmen). Zpravidla tradičně je děti přejímají po otci, ale např. v hispánské jazykové oblasti se přejímají i po matce, fakticky tedy po obou dědech.\n\nTradiční rovněž bývá změna příjmení žen-nevěst při vdavkách, kdy se přejímá příjmení manžela, v některých zemích i s rodným jménem, případně jeho ženskou variantou. Také se někdy (spíše výjimečně) zachovávají příjmení obou manželů, kdy si (případně oba manželé) přidají k původnímu příjmení („za svobodna“) ještě příjmení druhého z manželského páru.\n\nNěkteré národy (spíše výjimečně) nosí jméno podle předka, kterého považují za zakladatele, např. Češi podle legendárního „praotce“ Čecha. Jméno národa tak převzalo původně osobní, pak rodové jméno.\n\nEvropská tradice uvádí nejprve daná jména („křestní“) a pak příjmení, východoasijská (a maďarská taktéž) naopak. Ovšem vzhledem k tradičnímu abecednímu řazení celých jmen podle příjmení bývá pro úřední účely řazeno i evropské jméno obráceně (Novák Jan), „čínsky“.\n\n"}
{"id": "1055326", "url": "https://cs.wikipedia.org/wiki?curid=1055326", "title": "Rudolf Pejchar", "text": "Rudolf Pejchar\n\nRudolf Pejchar (* 23. března 1968) je bývalý český hokejový brankář a současný trenér brankářů v týmu HC Plzeň 1929.\n\nPejchar poprvé chytal extraligu za tým HC Plzeň. V roce 1987 odešel na hostování do Vimperku.\n\nV létě 1987 přestoupil na dvě sezóny do týmu Dukly Jihlava, kde si odbyl svoji základní vojenskou službu. V roce 1988 se zúčastnil mistrovství světa juniorů, kde Československo skončilo na čtvrtém místě.\n\nPo návratu z Dukly Jihlava si Rudolf Pejchar postupně vybojoval místo v brance Plzně, kde odchytal sedm sezón v řadě. Nejúspěšnější pro celý klub i pro něj byla sezóna 1991/92, ve které Plzeň vybojovala druhé místo v extralize a Pejchar získal cenu pro nejlepšího brankáře soutěže.\n\nRudolf odešel na sezónu a půl do týmu HC Slavia Praha. Na začátku sezóny 1997/98 si poranil koleno a v brance ho nahradil Ladislav Blažek. Po uzdravení pak Pejchar odešel do Karlových Varů.\n\nOd roku 1998 zaujímal po dvě sezóny místo prvního brankáře v Karlových Varech. Ani jednou se ale týmu nepodařilo postoupit do play-off, i proto Pejchar odešel do Německa.\n\nV letech 2000 až 2002 Pejchar poprvé vyzkoušel zahraniční angažmá v týmu Heilbronner EC, se kterým hrál druhou německou ligu. V roce 2002 tým s Pejcharem postoupil až do semifinále, brankář pak zvažoval i možnost hrát nejvyšší švédskou soutěž. Nakonec ale zamířil zpátky do České republiky.\n\nV roce 2002 se Pejchar vrátil do Karlových Varů, kde se ale v konkurenci brankářů Petra Franka a Marcela Kučery dostal pouze čtyřikrát do branky. I proto odešel na hostování do prvoligového Ústí nad Labem, kde kryl záda Romanu Málkovi. I v dalších sezónách se snažil vybojovat post jedničky v Karlových Varech. Jenže chytal jen v jedenácti zápasech a hostoval v prvoligové Kometě Brno.\n\nV létě 2004 odešel do mateřské Plzně, kde odehrál 21 zápasů bez účasti v play-off.\n\nNa svou poslední sezónu odešel Pejchar do norského klubu Lillehammer IK. Tam nastoupil k 42 zápasům. včetně čtvrtfinále.\n\nOd roku 2008 působil Pejchar působil šest sezón jako trenér brankářů v týmu HC Škoda Plzeň. V sezóně 2012/2013 se podílel na vítězství týmu v české nejvyšší hokejové soutěži.\n\nV roce 2009 se stal i trenérem brankářů české reprezentace na MS do 20 let.\n\nRudolf Pejchar byl trenérem brankářů v týmu KHL HC Jugra Chanty-Mansijsk.\n\nRudolf Pejchar se stává trenérem brankářů v Plzni.\n"}
{"id": "1055327", "url": "https://cs.wikipedia.org/wiki?curid=1055327", "title": "V.O.H. - The Victory of Heart", "text": "V.O.H. - The Victory of Heart\n\nV.O.H. - The Victory of Heart je debutové album zpěvačky Magdaleny Tul, které nazpívala pod pseudonymem \"Lady Tullo\". Album bylo vydáno 13. srpna 2007 pod nahrávací společností \"Loud Tally RCDS\". Album obsahuje 14 skladeb v anglickém jazyce.\n\nPrvní singlem z alba byl hit \"\"Full of Life\"\", se kterým se kvalifikovala do finálové části polského národního kola \"Krajowe Eliminacje 2011\" pro 50. Eurovision Song Contest, ale nakonec se umístila ve finále na 9. místě. Dalšími singly alba byly \"\"Find The Music\"\" a \"\"Tryin\"\".\n\nVe většině případů je autorkou písní sama zpěvačka Magdalena Tul nebo hudební producent Peter Martin Olszewski.\n\n"}
{"id": "1055330", "url": "https://cs.wikipedia.org/wiki?curid=1055330", "title": "Interior gateway protocol", "text": "Interior gateway protocol\n\nOznačení interior gateway protocol (IGP) se používá pro směrovací protokoly sloužící k výměně směrovacích informací mezi směrovači ( , v názvu je však použit tradiční termín brána, ) \"v rámci\" autonomního systému (AS), což může být rozsáhlá firemní lokální síť nebo síť poskytovatele internetového připojení včetně připojených zákazníků.\nProtikladem IGP jsou protokoly EGP (exterior gateway protocol), které se používají pro výměnu směrovacích informací \"mezi\" autonomními systémy, a které používají protokoly IGP pro hledání cest uvnitř AS.\n\nSměrovače pak používají získané směrovací informace pro směrování protokolů síťové vrstvy jako je IP.\n\nProtokoly IGP lze rozdělit do dvou skupin:\n\n\nKonkrétními příklady IGP protokolů jsou Open Shortest Path First (OSPF), Routing Information Protocol (RIP) a Intermediate System to Intermediate System (IS-IS).\n\nSměrovací protokoly založené na vektoru vzdáleností používají Bellmanův-Fordův algoritmus. U těchto protokolů nemá žádný směrovač informace o plné topologii sítě. Každý směrovač oznamuje vzdálenosti do jednotlivých sítí svým sousedům a přijímá od nich podobná oznámení, dokud dochází ke změnám v lokální síti nebo v sousedících směrovačích. Z přijatých informací si každý směrovač vytváří svou směrovací tabulku a v dalším oznamovacím cyklu rozesílá aktualizované informace ze své směrovací tabulky. Celý proces se opakuje, dokud směrovací tabulka každého směrovače nedokonverguje ke stabilním hodnotám.\n\nNedostatkem některých z těchto protokolů je pomalá konvergence.\n\nPříklady směrovacích protokolů založených na vektoru vzdáleností:\n\n\nU protokolů typu založených na stavu linek má každý směrovač informace o kompletní topologii sítě. Každý směrovač pak nezávisle vypočítá nejlepší první krok ( ) do každého možného cíle v síti pomocí lokální informace o topologii. Kolekce nejlepších dalších hopů tvoří směrovací tabulku.\n\nTím se odlišují od směrovacích protokolů založených na vektoru vzdáleností, u nichž každý uzel sdílí svou směrovací tabulku se svými sousedy. U protokolů založených na stavu linek se mezi uzly předává pouze informace potřebná pro vytváření map konektivity.\n\nPříklady směrovacích protokolů založených na stavu linek:\n\n\nHybridní směrovací protokoly kombinují vlastnosti směrovacích protokolů založených na vektoru vzdáleností a protokolů založených na stavu linek. Příkladem hybridního protokolu je Enhanced Interior Gateway Routing Protocol (EIGRP).\n\n"}
{"id": "1055333", "url": "https://cs.wikipedia.org/wiki?curid=1055333", "title": "Giovanni Paolo Colonna", "text": "Giovanni Paolo Colonna\n\nGiovanni Paolo Colonna (16. června 1637, Bologna – 28. listopadu 1695, Bologna) byl italský varhaník, varhanář, hudební skladatel a pedagog.\n\nColonna se narodil 16. června 1637 v Bologni, v té době druhém největším městem Papežského státu po Římu. Byl třetí ze čtyř bratrů v rodině pěti dětí. Jeho otec byl \"Antonio Colonna\" (cca 1600–1666), známý stavitel varhan. Giovannimu otci se přezdívalo \"Dal Corno\" a byl adoptivním synem Stefana Colonny, člena početné a úspěšné rodiny varhanářů působící v centrální a severní Itálii již od předcházejícího století.\n\nV rodině získal vzdělání jako stavitel varhan a ve hře na varhany byl žákem místního varhaníka Agostina Filippuzziho. Od roku 1656 studoval v Římě . Jeho učiteli byli Antonio Maria Abbatini, Orazio Benevoli a Giacomo Carissimi. Nějaký čas působil jako varhaník v papežské koleji Pontificium Collegium Germanicum et Hungaricum de Urbe. V září roku 1658 se vrátil do svého rodného města a stal se varhaníkem v bazilice sv. Petra. Začínal jako 2. varhaník a postupně se vypracoval, takže v listopadu 1674 se na základě konkurzu stal hlavním kapelníkem. V letech 1666–1688 byl, stejně jako předtím jeho otec, odpovědný za údržbu a ladění varhan.\n\nV letech 1680–1694 byl v pravidelném styku s modenským vévodou Francescem II. d'Este, pro nějž komponoval oratoria a pomáhal při konstrukci varhan. Jinými prominentními patrony skladatele byli parmský vévoda Ranuccio II. Farnese a rodina Medici z Florencie, pro něž psal světské kantáty.\n\nV roce 1694 cestoval do Říma aby diskutoval teoretické hudební problémy. Při té příležitosti mu papež Inocenc XII. nabídl místo kapelníka v bazilice sv. Petra. Colonna tuto nabídku, patrně ze zdravotních důvodů, nepřijal. Zemřel v Bologni následujícího roku.\n\nByl zakládajícím členem \"Accademia dei Filarmonici\", čtyřikrát byl zvolen jejím prezidentem. Jako pedagog vychoval řadu znamenitých žáků. Byli mezi nimi např.: Giovanni Bononcini, Antonio Maria Bononcini, Giuseppe Felice Tosi, Francesco Gasparini a Francesco Antonio Urio a Giovanni Carlo Clari. Poslední dva měli později vliv na hudební vývoj Georga Friedricha Händela.\n\nGiovanni Paolo Colonna vytvořil velké množství chrámové vokální hudby (mše, žalmy, moteta, litanie, antifony, requiem, lamentace), včetně 13 oratorií, z nichž osm se dochovalo. Zkomponoval více než sto těchto skladeb a jejich rukopisy jsou uchovávány v knihovnách v Bologni, Modeně, Londýně, Oxfordu. Nejrozsáhlejší sbírka je ve Vídni. Císař Leopold I. obdržel vždy kopii každého Colonnova chrámového díla, takže v \"Rakouské národní knihovně\" je uloženo 83 těchto prací. Je považován za jednoho z předních italských církevních hudebníků své doby.\n\n\n\n"}
{"id": "1055334", "url": "https://cs.wikipedia.org/wiki?curid=1055334", "title": "Bailén", "text": "Bailén\n\nBailén je město v provincii Jaén ve španělském autonomním společenství Andalusie.\n\nBailén je pravděpodobně starověká \"Baecula\", kde Římané v letech 209 a 206 př. n. l. porazili, pod vedením Scipia Africana, Kartágince. V roce 1212 se v blízkém sousedství odehrála bitva na Las Navas de Tolosa, kde armáda kastilského krále Alfonse VIII. porazila Almohadský chalífát. Během španělské války za nezávislost zde proběhla bitva (bitva u Bailénu), ve které španělský generál Francisco Castaños porazil francouzského vojevůdce Pierra Duponta.\n\nNachází se zde klášter, který se datuje do roku 729\n\n"}
{"id": "1055335", "url": "https://cs.wikipedia.org/wiki?curid=1055335", "title": "Exterior gateway protocol", "text": "Exterior gateway protocol\n\nOznačení exterior gateway protocol (EGP) se používá pro směrovací protokoly sloužící k výměně směrovacích informací \"mezi\" autonomními systémy. Tato výměna je nezbytná pro komunikaci přes Internet. K nejznámějším EGP protokolům patří Exterior Gateway Protocol a Border Gateway Protocol.\n\nProtikladem EGP jsou protokoly IGP (Interior gateway protocol), které se používají pro výměnu směrovacích informací mezi směrovači \"uvnitř\" autonomního systému (například v rámci firemní lokální sítě). Tyto směrovací informace se pak používají pro směrování protokolů síťové vrstvy, jako je IP.\n\n"}
{"id": "1055339", "url": "https://cs.wikipedia.org/wiki?curid=1055339", "title": "Hurikán Felix (2001)", "text": "Hurikán Felix (2001)\n\nHurikán Felix byl sedmou bouří atlantické hurikánové sezóny 2001. 7. září poblíž Kapverdských ostrovů se z tropické vlny vytvořila tropická deprese. Netrvalo dlouho a tato deprese oslabila a opět se jednalo o tropickou vlnu. 10. září bylo ale opět zaznamenáno zesílení a systém povýšil na tropickou depresi, která změnila směr ze západu na sever. Ta stále sílila a 13. září už se jednalo o hurikán. O den později už větry dosahovaly rychlosti 185 km/h. V té době už ale Felix postupoval do plochy nepříznivých podmínek a následně výrazně zeslábl. 17. září se hurikán dostal nad studené vody, což ho ještě více oslabilo a stala se z něj tropická bouře. 18. září se pak zastavil a opět jeho síla ustoupila. Jako tropická deprese se 19. září rozptýlil.\n"}
{"id": "1055341", "url": "https://cs.wikipedia.org/wiki?curid=1055341", "title": "Veijo Meri", "text": "Veijo Meri\n\nVeijo Väinö Valvo Meri (31. prosince 1928 Viipuri – 21. června 2015 Helsinky) byl finský spisovatel, autor krátkých románů, novel, esejí, divadelních a rozhlasových her, ale i poezie či odborné literatury.\n\nVystudoval historii a následně pracoval jako redaktor a dramaturg v rozhlasu. Jeho otec byl důstojník z povolání, on sám většinu svého dětství prožil v kasárnách a během dospívání zažil zimní a pokračovací válku, což se později promítne v jeho díle. \n\nVe svém díle se věnuje především válečné tematice a do tohoto prostředí zasazuje většinu své tvorby. Pozadí války je v prostředí postav vybíráno pečlivě a události, které do děje zahrnuje, se snaží popsat pravdivě s co nejvíce teoretickými argumenty. Hrdinové vstupují do světa zmatků a chaosu a většinou se dostanou do tak absurdní situace. Stejně tak, jako jsou činy jeho hrdinů považovány za nesmyslné, taková je i válka. Je zřejmé, že se charakter postav mění pod tíhou nešťastných událostí k horšímu. Meriho styl je jedinečný, spíše ironizující a humorný, a tak i když se věnuje spíše tragickému tématu, dokáže absurditu situace vylíčit spíše humornou formou, kdy v krajních momentech dojde i k pasážím s výrazným černým humorem.\n\nMeriho debut byl značně protiválečný, tím byla sbírka povídek \"Ettei maa viheriöisi\" (\"Aby se země nezelenala\") vydaná roku 1954 a od té doby na válečná témata nezanevřel. \n\nK Meriho nejvýznamnějším dílům patří \"Manilský provaz\" (finsky \"Manillaköysi\"). Meri v tomto krátkém románu ukazuje absurditu války na příkladu vojáka, který je vlastním přičiněním ohrožen na životě a dostává se tím do absurdní a nepochopitelné. Voják Joose se snaží z fronty domů pod košilí propašovat kus provazu s odůvodněním že „to je jediné, co mu válka dala“. Hrdina absolvuje cestu vlakem, kdy kromě samotného utrpení s provazem se setkává s dalšími vojáky, kteří vypráví válečné příběhy a anekdoty. Kniha se stala ve Finsku velmi oblíbenou a vystihuje autorův typický styl. Válečné události a svět, ve kterém hrdinové žijí, je uchopován jako svět absurdna a ztráty rozumného uvažování. Přestože jsou v knize líčena období, na které nikdo nevzpomíná rád, autor celou tragickou situaci vystihne s humorem a nadhledem.\n\nSbírku povídek s válečnou tematikou vydal Meri v knize v češtině vydané pod názvem \"Lovec lebek\" (finsky \"Veijo Meren novellit\"). Soubor obsahuje krátké povídky jako například \"Hřeben\", což je krátká syrová povídka o muži, který cestuje ve vlaku a zahlédne, jak jednomu spolucestujícímu upadne hřeben. Tato na první pohled banální událost v něm vyvolá různé vzpomínky a úvahy, nakonec se však nic závratného nestane. V další povídce \"Návštěva\" popisuje poměry ve finské vesnici, a jaká nespravedlnost jí vládla. V povídce \"Hylzny\" můžeme najít autobiografické prvky, kdy Meri vypráví o chlapci, který vyrůstá v kasárnách a jeho despotickém otci a o tom, jak je válka přítomna v životě tolika lidí. Kniha obsahuje dále povídky \"Námluvy\", \"Margarín\", \"Bedýnky s hřebíky\", \"Lovec lebek\" a \"Stříbrné křídlo\". \n\nMeri zobrazuje život vojáků v novele \"Šofér pana plukovníka\" (finsky \"Everstin autonkuljettaja\"). Zde se spíše soustřeďuje na bývalé vojáky a to, jak se zařadili do běžného života obyvatel Helsinek. V češtině vyšla novela v knize Pět finských novel. \n\nOd 70. let se zaměřoval spíše na divadelní, rozhlasové a televizní hry, psal také eseje a netradiční životopisy, například o finském spisovateli Aleksisu Kivim či o maršálovi Mannerheimovi. Je také autorem etymologického slovníku finského jazyka. Později se věnoval netradiční poezii.\n\n\n\n"}
{"id": "1055342", "url": "https://cs.wikipedia.org/wiki?curid=1055342", "title": "Modlitba Rusů", "text": "Modlitba Rusů\n\nModlitba Rusů (rusky \"Молитва русских\", starým pravopisem \"Молитва Русскаго народa\") byla státní hymnou Ruského impéria, předchůdkyně hymny „Bože, cara chraň“, první státní hymna, která byla oficiálně schválena panovníkem („\"первый Высочайше утверждённый государственный гимн\"“). \n\nPředchozí neoficiální (tj. panovníkem neschválenou) hymnou byla hymnická píseň „Hrome vítězství, rozléhej se“ (\"Гром побе́ды, раздава́йся\"), 1791–1816, hudba O. A. Kozlovskij, též \"Józef Kozłowski\", text G. R. Děržavin (\"Гаврии́л (Гаври́ла) Рома́нович Держа́вин\"), která opěvovala carevnu Kateřinu Velikou a vítězství u Ismailu. \n\nNa melodii britské hymny ji textem opatřil Vasilij Andrejevič Žukovskij. Původně se jednalo o báseň, zveřejněnou (první dvě sloky) roku 1815 v časopise „Syn vlasti“/\"Сын отечества.\" Koncem roku 1816 vydal imperátor Alexander I. výnos o pořádku provedení státní hymny. Měla se hrát při přítomnosti ruského císaře. V roce 1833 ji nahradila nová hymna na slova V. Žukovského a melodii A. Lvova – Bože, cara chraň. I tato píseň začínala textem „Bože, cara chraň“. Prostým srovnáním textu zjistíme, že nová hymna „Bože, cara chraň“ má základ v Modlitbě Rusů (\"starý text Modlitby byl zapracován jako 2., 3. a 6. sloka Bože, cara chraň\"):\n\n"}
{"id": "1055346", "url": "https://cs.wikipedia.org/wiki?curid=1055346", "title": "Thomas Strunz", "text": "Thomas Strunz\n\nThomas Strunz (* 25. duben 1968, Duisburg) je bývalý německý fotbalista. Nastupoval na postu defenzivního záložníka.\nS německou reprezentací získal zlatou medaili na mistrovství Evropy 1996. Hrál též na mistrovství světa v USA roku 1994. Celkem za národní tým odehrál 41 utkání, v nichž vstřelil 1 gól.\n\nS Bayernem Mnichov vyhrál Ligu mistrů 2000/01 a Pohár UEFA 1995/96. Pětkrát se v dresu Bayernu stal mistrem Německa (1989/90, 1996/97, 1998/99, 1999/00, 2000/01), dvakrát vyhrál německý pohár (1997/98, 1999/2000).\n\n"}
{"id": "1055357", "url": "https://cs.wikipedia.org/wiki?curid=1055357", "title": "Císařský trhanec", "text": "Císařský trhanec\n\nCísařský trhanec (německy \"Kaiserschmarrn\") je dezert s původem v rakouské kuchyni.\n\nCísařský trhanec je lehká, karamelizovaná palačinka ze sladkého těsta. Na těsto se používá mouka, vejce, cukr, sůl a mléko, peče se na másle. Císařský trhanec se připravuje na různé způsoby. Vaječné bílky jsou obvykle odděleny od žloutku a našlehány do sněhu, pak se mouka a žloutky smíchají s cukrem, a dalšími složkami, kterými mohou být například: ořechy, třešně, švestky, jablečný džem, malé kousky jablka nebo karamelizované rozinky a mandle. V původním receptu jsou jen rozinky (které jsou namočené v rumu).\n\nPalačinka je rozdělena na kusy během smažení a obvykle posypána při servírování moučkovým cukrem. Jako příloha se používá jablečná nebo švestková omáčka nebo různé kompoty, včetně švestky, brusinky, jahody nebo jablka. Císařský trhanec se podává jako dezert nebo to může být hlavním chodem na turistických chatách v horách.\n\nTradičně se císařský trhanec podává s ovocným kompotem vyrobeným ze švestek.\n"}
{"id": "1055373", "url": "https://cs.wikipedia.org/wiki?curid=1055373", "title": "Edgar Froese", "text": "Edgar Froese\n\nEdgar Froese (6. června 1944, Tilsit – 20. ledna 2015, Vídeň) byl německý hudebník. Narodil se ve Východním Prusku, odkud byla po válce jeho rodina vyhnána. Ve svých dvanácti letech začal hrát na klavír a o tři roky později na kytaru. Později se věnoval také malířství a sochařství, které studoval na berlínské Akademie der Künste, ale již roku 1965 založil rockovou skupinu The Ones. Tato skupina se po dvou letech a vydání jednoho singlu rozpadla a Froese založil kapelu Tangerine Dream, se kterou vystupoval až do konce svého života. Rovněž vydal řadu sólových alb. Zemřel v roce 2015 na plicní embolii. V letech 1974 až 2000 byla jeho manželkou fotografka Monique Froese, se kterou měl syna Jerome Froeseho. Jeho další manželkou byla hudebnice Bianca Acquaye.\n\n"}
{"id": "1055376", "url": "https://cs.wikipedia.org/wiki?curid=1055376", "title": "Inca Kola", "text": "Inca Kola\n\nInca Kola je nealkoholický nápoj pocházející z Peru. K jeho výrobě se používá místní bylinka aloisie trojlistá (\"Aloysia triphylla\"), která mu dává typické výrazné aroma připomínající citrony. Má zlatožlutou barvu a je sycen oxidem uhličitým. Prodává se ve skleněných lahvích patentovaného tvaru, které mají modrožlutou etiketu s tradičními indiánskými ornamenty.\n\nAutorem receptu je anglický přistěhovalec José Robinson Lindley, který si v roce 1911 otevřel v Limě sodovkárnu. K oslavě čtyřstého výročí založení peruánské metropole uvedl v roce 1935 na trh novou limonádu s originální peruánskou příchutí a pojmenoval ji podle Incké říše. Inca Kola si brzy získala postavení národního nápoje a její obliba způsobila, že The Coca-Cola Company nikdy neovládla peruánský trh. V roce 1995 se dokonce stalo Peru prvním státem, kde provozovny řetězce McDonald's podávaly i jiný nápoj než Coca-Colu. V roce 1999 se Coca-Cola dohodla s Lindleyovými dědici, získala podíl ve firmě a licenci k prodeji Inca Koly po celém světě mimo Peru.\n\nLitr Inca Koly obsahuje 106 mg kofeinu a 110 gramů cukru. Nápoj je velmi sladký a má specifickou chuť, kterou cizinci přirovnávají k ovocné žvýkačce. Americký spisovatel Matthew Parris vydal knihu \"Inca-Kola. Turistický průvodce po Peru\" (BBArt 2005).\n\n"}
{"id": "1055377", "url": "https://cs.wikipedia.org/wiki?curid=1055377", "title": "Dobrý voják Švejk (film, 2009)", "text": "Dobrý voják Švejk (film, 2009)\n\nDobrý voják Švejk (v originále \"Похождения Бравого Солдата Швейка\") je ruska animovaná komedie, kterou roku 2009 natočil režisér Rinat Gazizov a Manyk Depoyan. Byla natočena podle slavného románu Osudy dobrého vojáka Švejka spisovatele Jaroslava Haška. Příběh Josefa Švejka namluvil Ladislav Potměšil (DVD).\n\nDobrý voják Švejk (2009) je pak historicky první animovanou verzí světově proslulého příběhu Jaroslava Haška o ukradených psech s falešnými rodokmeny, vraždychtivých panovnících a prostém boji o přežití ve „válce za ukončení všech válek“. \nV České republice se film setkal s neutrálními nebo negativními ohlasy. Mnoho Čechů film odsoudilo, jelikož tvůrci provedli vlastní úpravy jak v textu, tak i v ději, a „Haškova genialita“ díla se díky tomu vytratila do pozadí. Objevily se názory, že film je spíše pohádka pro děti, než zfilmování významného románu.\n\n"}
{"id": "1055378", "url": "https://cs.wikipedia.org/wiki?curid=1055378", "title": "Knihověda", "text": "Knihověda\n\nKnihověda je vědní obor zkoumající knižní kulturu jako celek, zejména s ohledem na její sociokulturní význam. Zahrnuje teorii, historii a estetiku. Mezi ně patří ikonografie, dějiny knihy, dějiny knihtisku a další. Zkoumá vznik, výrobu, vývoj, šíření a působení knihy jako prostředku komunikace. Studuje dějiny knižní kultury, převážně staré tisky s důrazem na objektivně, materiálově a fyzicky chápané vnější knižní znaky. Navazuje na kodikologii, která se zabývá studiem rukopisů neúřední povahy. Tato věda má také velmi blízko ke knihovnictví a bibliografii.\n\nZa zakladatele české knihovědy je obecně považován Zdeněk Václav Tobolka. Ovšem počátky české knihovědy můžeme spolu s bibliografií datovat již do počátků národního obrození.\n\nV oblasti knihovědy se také používají synonymními pojmy jako je bibliologie, bibliognosie a bibliosofie.\n\nMezi české knihovědce patří Mirjam Bohatcová, Bohuslava Brtová, Anna Císařová-Kolářová, Josef Dobrovský, Pavlína Hamanová, Václav Hanka, František Horák, Pravoslav Kneidl, Petr Mašek, Miroslav Novotný, Zdeněk Václav Tobolka, Emma Urbánková, Jaroslav Vobr, Petr Voit, Josef Volf, Jaroslav Vrchotka, Bedřiška Wižďálková či Čeněk Zíbrt.\n\n\n"}
{"id": "1055381", "url": "https://cs.wikipedia.org/wiki?curid=1055381", "title": "Brave (album, Magdalena Tul)", "text": "Brave (album, Magdalena Tul)\n\nBrave je druhé album zpěvačky Magdaleny Tul, které bylo vydáno 6. června 2014 pod polským hudebním vydavatelstvím \"Polskie Nagrania Muza\". Album obsahuje 15 skladeb v angličtině a polštině.\n\nPři práci na albu Magdalena Tul spolupracovala s Derrickem McKenziem, bubeníkem skupiny Jamiroquai.\n\n"}
{"id": "1055388", "url": "https://cs.wikipedia.org/wiki?curid=1055388", "title": "Fredi Bobic", "text": "Fredi Bobic\n\nFredi Bobic, slovinsky Fredi Bobič, chorvatsky Fredi Bobić (* 30. říjen 1971, Maribor) je bývalý německý fotbalista slovinského a chorvatského původu. Hrával na pozici útočníka.\nS německou reprezentací získal zlatou medaili na mistrovství Evropy 1996. Hrál i na Euru 2004. Celkem za národní tým odehrál 37 utkání, v nichž vstřelil 10 gólů.\n\nS Borussií Dortmund se stal mistrem Německa (2001/02), s VfB Stuttgart vyhrál německý pohár (1996/97). V dresu HNK Rijeka získal chorvatský pohár (2005/06).\n\nV sezóně 1995/96 se stal se 17 brankami nejlepším střelcem německé Bundesligy.\n\nPo skončení hráčské kariéry se dal na trenérskou dráhu.\n\n"}
{"id": "1055389", "url": "https://cs.wikipedia.org/wiki?curid=1055389", "title": "Hurikán Gabrielle (2001)", "text": "Hurikán Gabrielle (2001)\n\nHurikán Gabrielle byl severoatlantický hurikán, který v září 2001 způsobil záplavy na Floridě a v Newfoundlandu. Vyvinul se 11. září v Mexickém zálivu. Ve stejný den jako teroristické útoky v New Yorku, po nichž byly na 2 dny zrušeny všechny lety. Toto omezení pokračovalo právě na Floridě, kde 14. září hurikán udeřil. Ke břehům Floridy se přiřítil s větry o rychlosti 110 km/h. Nejprve zasáhl město Venice, kde byly tyto větry naměřeny. Město se nachází jižně od města Tampa Bay. Kombinace větru a přívalových dešťů, zapříčinila, že se na západním pobřeží ocitlo asi 570 000 lidí bez elektrické energie. Na východním pobřeží bez energie bylo zhruba 126 000 lidí. Důkazem silných dešťů bylo město Parrish, kde napršelo až 380 mm srážek. Bouře na Floridě způsobila škodu ve výši až 230 000 000 amerických dolarů. V Mexickém zálivu pak vysoké vlny zabily 2 lidi a kvůli povodním právě díky vysokým vlnám pak zemřel ještě jeden člověk, konkrétněji ve městě Winter Haven.\n\nPo příchodu na pevninu bouře mírně zeslábla, když ale přešla před Floridu, opět zesílila a 17. září povýšila na hurikán, když procházela severozápadně od Bermud. Vítr dosahoval rychlosti 130 km/h. 19. září se z hurikánu stala mimotropická bouře. I v tomto stavu produkoval systém silné srážky. Záplavy ve městě St. John's byly označeny za nejhorší za posledních 100 let. V Newfoundlandu bouře zaplavila několik silnic a domů. Zbytky mimotropické bouře postupovaly severovýchodním směrem a rozptýlily se 21. září.\n\n5. září se jihovýchodně od Spojených států amerických vytvořila rozsáhlá tlaková níže. Ta zůstala po několik dnů na místě. Zvýšilo se ale proudění vzduchu a toto proudění se dostalo 9. září až nad Floridu. 11. září se systém dostal nad Mexický záliv a stával se čím dál více organizovaným a Národní hurikánové centrum ho označilo za tropickou deprese Eight. V té době se deprese nacházela 270 km západně od města Key West na Floridě. Organizování oblačnosti bránil na severu střih větru a blízká tlaková výše. Když ale výše ustoupila, deprese se stávala více organizovanou a byl i zaznamenán otáčivý pohyb oblačnosti proti směru hodinových ručiček. Ve východní části systému pak pohyb zesílil. 13. září v poledne už pak deprese byla povýšena na tropickou bouři a byla pojmenována jako tropická bouře Gabrielle. V tu dobu se bouře nacházela 320 km jihozápadně od města Venice na Floridě.\n\nNásledně tato bouře obrátila směr na severovýchod a rychle zesílila. A to i přes přetrvávající střih větru. 14. září se bouře dostala na pevninu a nedaleko Venice dosahovala rychlosti až 110 km/h. Lovci hurikánů pak zjistili, že nárazy větru dosahují úrovně hurikánu a Národní hurikánové centrum naznačilo, že Gabrielle dorazila na Floridu už jako hurikán. Oficiálně se ale udává verze tropické bouře. Nad pevninou bouře výrazně zeslábla. Přes Floridu se ale dostala s větry o rychlosti asi 72 km/h. Nad poloostrovem se zdržela 18 hodin.\n\n15. září se proudění přiblížilo více ke středu. Průzkumný let ukázal, že oko bouře se zvětšilo a oblačnost se stala organizovanější. 17. září byla bouře povýšena na hurikán. Tak se stalo 560 km západně od Bermud. Hurikán postupoval dále na severovýchod a dále sílil. Když se nacházel 370 km severozápadně od Bermud, větry dosahovaly rychlosti až 130 km/h. Střih větru pak hurikán oslabil a 18. září už se jednalo o tropickou bouři. Mimotropická bouře se z Gabrielle stala 19. září 560 km jižně od Newfoundlandu. Ta postupovala dále na severovýchod a prošla kolem Newfoundlandu. Větry dosahovaly rychlosti 121 km/h. 21. září se pak bouře spojila s další mimotropickou bouří. Rozptýlily se na severu Atlantského oceánu.\n\nKrátce poté, co se stal Gabrielle tropickou bouří vydalo Národní středisko pro hurikány varování před tropickou bouří pro oblast od ostrova Craig Key, přes skupinku ostrovů Dry Tortugas v souostroví Florida Keys až po západní pobřeží Floridy od města Flamingo po ústí řeky Suwannee. Varování bylo vydáno i pro území od provincie Chokoloskee po provincii Tarpon Springs. 14. září pak bylo vydáno varování před bouří i pro jezero Okeechobee a pro východní pobřeží Floridy pro území od města Jupiter po město Saint Augustine. Kvůli bouři bylo na západním pobřeží Floridy uzavřeno 6 škol. Všechna letadla z MacDillovy letecké základny byla preventivně evakuována do Kansasu. Gabrielle udeřil 3 dny po útocích 11. září. Právě po nich byly v celých USA zrušeny všechny lety. Po 2 dnech se letecká doprava opět rozproudila. Ovšem právě v době, kdy se hurikán přestěhoval na pobřeží Floridy. Letiště Brandenton v Sarasotě bylo tedy nadále uzavřeno. V oblasti města Tampa byly uzavřeny 2 hlavní mosty. Disney World pak zavřel 3 vodní parky a několik drah.\n\nVláda Bermud vydala varování před vichřicí. 16. září pak bylo toto varování změněno na varování před tropickou bouří.\n\nNa Newfoundlandu bylo vydáno varování před příchodem mimotropické bouře, tedy před zbytkem hurikánu. Výstraha před rozbouřeným mořem byla vydána pro poloostrov Avalon a rybářům bylo doporučeno nevyjíždět na moře.\n\nZatímco bouře postupovala přes Mexický záliv, zavinila na pobřeží Alabamy jedno úmrtí. Vysoké vlny na severu Floridy strhly opěrnou zeď na pláži Pensacola. Na jihu Floridy u souostroví Florida Keys pak utonul jeden muž, který spadl z lodi na volném moři, jeho smrt částečně zavinila i opilost. Když hurikán dorazil na pobřeží Floridy, ve městě Venice větry dosahovaly rychlosti až 93 km/h s nárazy 117 km/h. Vlny zde byly nejvyšší od roku 1926, dosahovaly výšky až 1,9 m. Vlny na jihu pak byly asi o 1 m nižší.\n\nV provincii Lee County pak silný vítr poškodil několik střech. Největší škody zde ale způsobily povodně. Díky vysokým vlnám bylo na pobřeží těžce poškozeno asi 100 domů, lehce pak dalších asi 500 domů. Na ostrově Gasparilla bylo několik domů zaplaveno. V provinciích Sarasota a Manatee pak vítr porazil několik stromů a strhl elektrické vedení a tak zůstalo asi 570 000 lidí bez elektřiny. Ve městě Brandenton vítr poničil střechu motelu a 100 lidí muselo být evakuováno. Silné deště v provincii Pasco County zaplavily část dálnice 301 (U.S. Route 301). Na západním pobřeží Floridy hurikán vyprodukoval 4 slabá tornáda. Ve městě Everglades na jihu státu dosahovaly větry rychlosti 82 km/h s nárazy až 110 km/h.\n"}
{"id": "1055391", "url": "https://cs.wikipedia.org/wiki?curid=1055391", "title": "Stokesia laevis", "text": "Stokesia laevis\n\nStokesia laevis je rostlina, bylina, která je řazena do čeledi hvězdnicovité (\"Asteraceae\"). Kvete v červenci do konce září (je uváděno i od května do září). Květ u této rostliny je považován za dekorativní a jako okrasná rostlina je druh široce pěstován. Tento druh je původní na jihovýchodě Spojených států. Květy jsou fialové, modré, nebo bílé. Rod je pojmenován po Jonathanu Stokesovi (1755–1831), anglickém botaniku a lékaři. je uváděn český název stokésie. \n\nTaxonomická synonyma druhu: \"Cartesia centauroides\" Cass., \"Carthamus cyaneus\" Banks ex Steud., \"Stokesia cyanea\" L'Hér.\n\nPro své výrazné květenství se vysazuje do ozdobných skalek a záhonů s dalšími trvalkami na slunných stanovištích, kde vynikne. Lze ji použít k řezu.\n\nJe pěstována v odrůdách lišících se velikostí nebo barvou květů. Jsou množeny kultivary s květy různých barev, od bílé po modrofialovou a modrou. Mezi neobvyklé kultivary patří růžově kvetoucí 'Rosea' a žlutě kvetoucí \"Mary Gregory\".\n\nSnadno se pěstuje v běžné propustné půdě na plném slunci, ale někdy je uváděno, že preferuje kyselou půdu. Snáší polostín, ale lépe kvete na slunném stanovišti. Preferuje vlhké půdy, ale je celkem dobře odolná proti přísuškům. Hlavním důvodem úhynu bývá mokrá půda během zimy. Je doporučováno přihnojení kompostem. \n\nDruh lze rozmnožovat semenem, množí se také řízkováním kořene na konci zimy, v malém množství je také možné množení dělením trsů v předjaří.\n\nChoroby a škůdci nejsou uváděni.\n\n"}
{"id": "1055395", "url": "https://cs.wikipedia.org/wiki?curid=1055395", "title": "Římskokatolická farnost Vyškov-Dědice", "text": "Římskokatolická farnost Vyškov-Dědice\n\nŘímskokatolická farnost Vyškov-Dědice je územní společenství římských katolíků s farním kostelem Nejsvětější Trojice v děkanátu Vyškov.\nSoučasný farní kostel byl postaven na místě staršího kostela ze 14. století zničeného při velkém požáru v roce 1731 způsobeného úderem blesku. Stavba byla zahájena 6. března 1752. Celá stavba byla díky ochotě farníků dokončena bez vnitřní výzdoby a jakéhokoli vybavení o rok později v roce 1753. Vysvěcení se kostel dočkal 18. června 1780.\n\nZeď kolem kostela byla odstraněna v roce 1915. V roce 1923 byl dědický kostel opraven. Elektrické osvětlení bylo zřízeno v roce 1929. Na konci 2. světové války byl chrám poškozen, ale následky se podařilo odstranit. Celkovou rekonstrukcí fasád prošel v 90. letech 20. století kdy byla v interiéru instalována křížová cesta od řezbáře Ladislava Vančury z Valašské Bystřice.\nAdministrátorem excurrendo byl od července 2010 ThLic. ICLic. František Cinciala. Jeho nástupcem se v červenci 2015 stal R. D. Mgr. Michal Pořízek.\n\nFarnost se pravidelně zapojuje do akce Tříkrálová sbírka. V roce 2018 se při ní v Dědicích vybralo 50 001 korun.\n\n"}
{"id": "1055396", "url": "https://cs.wikipedia.org/wiki?curid=1055396", "title": "Kapky deště na rozpálených kamenech", "text": "Kapky deště na rozpálených kamenech\n\nKapky deště na rozpálených kamenech (\"Gouttes d'eau sur pierres brûlantes\", tj. \"Kapky vody na rozpálených kamenech\") je francouzský hraný film z roku 2000, který režíroval François Ozon podle vlastního scénáře. Film je adaptací divadelní hry \"Tropfen auf heiße Steine\" Rainera Wernera Fassbindera z roku 1964. Film měl světovou premiéru na Berlinale 13. února 2000.\n\nPříběh se odehrává v 70. letech v německém velkoměstě a je rozdělen do čtyř aktů. Padesátiletý Leopold se seznámí s devatenáctiletým Franzem. Franz, i když chodí s dívkou Annou, se do Leopolda zamiluje a nastěhuje se k němu do bytu. Jejich vztah je však postupem času narušován Leopoldovým egoismem a arogancí. Leopold tráví většinu času na služebních cestách a Franz se stará o domácnost. Do bytu za ním přijde jeho bývalá dívka Anna, aby mu řekla, že se bude vdávat za jiného, ale že Franze stále miluje. Plánují spolu odchod, ale mezitím se vrátí Leopold a svede Annu. V bytě se rovněž objeví Vera. Bývalý Leopoldův přítel, který podstoupil změnu pohlaví. Leopold se všemi přítomnými manipuluje, což vyústí v tragédii.\n\n"}
{"id": "1055398", "url": "https://cs.wikipedia.org/wiki?curid=1055398", "title": "Skotští koloristé", "text": "Skotští koloristé\n\nSkupinu Skotští koloristé tvořili čtyři malíři, až na jednoho všichni z Edinburghu. Jejich postimpresionistické práce zpočátku nebyly uznávány všeobecně, ale později získaly formativní vliv na soudobé skotské umění a kulturu.\n\nSkotští koloristé zkombinovali francouzskou průpravu a díla francouzských impresionistů a fauvistů jako Monet, Matisse a Cézanne se skotským tradičním malířstvím. Předchůdcem tohoto hnutí byl William McTaggart (1835 – 1910), skotský krajinář ovlivněný postimpresionismem. Je považován za jednoho z největších interpretů skotské krajiny a je často nazýván „skotským impresionistou“.\n\nZa vedoucí postavu byl obecně uznáván Samuel Peploe. Ostatními skotskými koloristy byli Francis Cadell, John Duncan Fergusson a Leslie Hunter. „Během dvacátých a třicátých let 20. století vstřebali a přetvořili silné a zářivé barvy tehdejších francouzských obrazů na charakteristický skotský styl.“\n\nPřestože jejich náměty jsou v porovnání s jejich francouzskými kolegy často pokládány za konzervativní (většina z nich jsou ostrovní krajiny, interiéry Edinburghu a elegantní modelky), jejich styl byl sebevědomý a plný života.\n\nSkotští koloristé byli mezinárodně známí během života, ale jejich obliba pominula ještě před 2. světovou válkou. Po roce 1980 byli znovuobjeveni a následně sehráli významnou úlohu v rozvoji skotského umění.\n\nJejich díla lze nalézt v Aberdeen Art Gallery, v J. D. Fergusson Gallery (Perth), na univerzitě ve Stirlingu a ve Skotské národní galerii moderního umění v Edinburgu. Některé z maleb Leslieho Huntera je možné vidět v Kelvingrove art Gallery. Největší sbírka děl McTaggarta a Peploea je údajně v Kircaldy Museum and Art Gallery.\n"}
{"id": "1055400", "url": "https://cs.wikipedia.org/wiki?curid=1055400", "title": "Hradové Střimelice (hrad)", "text": "Hradové Střimelice (hrad)\n\nHradové Střimelice jsou zaniklý hrad v borovém lese na okraji stejnojmenné vesnice v okrese Praha-východ. Dochovaly se z něj drobné fragmenty zdí a mohutné zemní opevnění.\n\nHrad před rokem 1359 založil jakýsi Jan, který se po hradě psal. Další zpráva z roku 1381 zmiňuje hradní kapli zasvěcenou Početí Panny Marie. Hrad byl v majetku Janových potomků až do roku 1444, kdy ho získal Zdebor z Bezejovic. Ve druhé polovině se stal součástí majetku Jindřicha Jevišovického z Kunštátu, ztratil sídelní význam a nejspíše na přelomu 15. a 16. století zpustl. Jako pustý se uvádí roku 1554.\n\nHrad byl založen v nevýrazné poloze, a proto byl chráněn mohutným příkopem a valem. Vlastní jádro mělo lichoběžníkový půdorys, na kterém stála tři palácová křídla. Dochovaly se z nich drobné zbytky nádvorních zdí. Čtvrtou (severní) stranu uzavírala hradba.\n\nPodoba hradu se nachází na nejasném rozhraní mezi tvrzí a hradem. Typově patří mezi luxusní sídla pražských měšťanů budovaná v době vlády Karla IV.\n\n"}
{"id": "1055405", "url": "https://cs.wikipedia.org/wiki?curid=1055405", "title": "Šášina rezavá", "text": "Šášina rezavá\n\nŠášina rezavá (\"Schoenus ferrugineus\") je vlhkomilná rostlina, jeden za dvou druhů rodu šášina, které se v České republice vyskytují. Přestože je původním druhem české květeny, je pro své náročné ekologické požadavky blízko vymizení a je považována za ohroženou.\n\nPoměrně řídce se vyskytující druh je rozšířen v pásu od Britských ostrovů přes Francii, Německo a střední Evropu až do Běloruska a na Ukrajinu. Severní hranice rozšíření probíhá Dánskem, jihem Skandinávii a Pobaltím, jižní hranice Švýcarskem, Itálii a Slovinskem až po Rumunsko a Bulharsko. Obvykle se jedná jen o ostrůvkovitý výskyt s velkými vzdálenosti mezi lokalitami, souvislejší areál se nachází jen v přialpské oblasti.\n\nV České republice šášina rezavá vyrůstá jen na několika posledních lokalitách v Polabí. Ty se nacházejí v národních přírodních památkách Polabská černava a Všetatská černava v okrese Mělník a Hrabanovská černava v okrese Nymburk.\n\nDruh potřebuje ke svému zdárnému růstu úzce vymezenou ekologickou amplitudu. Vyskytuje se pouze na slatinách nebo v okolí vývěrů minerálních pramenů, kde je stabilně vysoká hladina podzemní vody s velkým obsahem uhličitanů.\n\nTrsnatá vytrvalá rostlina dosahuje výšky 10 až 30 cm. Z plazivého oddenku rostou v hustých trsech tuhé lodyhy vespod obalené červenohnědými pochvami úzkých listů se žlábkovitou čepelí, listy dorůstají do třetinové délky lodyhy. Na konci lysé lodyhy vyrůstají ve vrcholovém květenství dva až tři rezavě hnědé klásky. Stažené květenství o průměru 1 cm je podepřeno dvěma listeny s pochvami které jsou zhruba stejně dlouhé jako květenství samo. Klásek o délce 8 mm má ve dvou řadách 6 mm dlouhé plevy s hladkým kýlem. Nejspodnější dvě až tři jsou bez květů, obvykle dvě až tři vyšší mají oboupohlavné květy a nejvyšší jen samčí květy. Květ má tři až šest okvětních štětinek, tři tyčinky a čnělku s tříramennou bliznou. Rozkvétají v červnu a červenci, opylovány jsou větrem. Rostliny jsou tetraploidy s 2n = 76.\n\nPlody jsou trojboké tvrdé nažky s krátkým hrotem. Bývají dlouhé asi 1,5 mm a váží 0,3 mg. Po dozrání drží dlouho ve květenství, po okolí se na krátké vzdálenosti rozšiřují větrem, případně je mohou roznášet zvířata v srsti. Rostlina se také rozmnožuje rozrůstáním oddenku.\n\nPůvodní lokality šášiny rezavé zanikly v mnoha případech odvodněním stanovišť, těžbou rašeliny nebo intenzifikaci zemědělství. Likvidaci druhu podporuje i kosení travnatých porostů nebo jejich spásání v době, kdy rostlinám ještě nedozrála semena. Stejné problémy s jejím úbytkem jsou téměř ve všech okolních zemích. V České republice je šášina rezavá prohlášena za kriticky ohrožený druh a je chráněna zákonem podle §1 „vyhlášky Ministerstva životního prostředí ČR č. 395/1992 Sb. ve znění vyhl. č. 175/2006 Sb.“. Do stejné kategorie (C1t) je zařazena i novým „Červeným seznamem cévnatých rostlin České republiky z roku 2012“.\n\n\n \n"}
{"id": "1055408", "url": "https://cs.wikipedia.org/wiki?curid=1055408", "title": "Konské", "text": "Konské\n\nKonské (1875 m n. m.) je hora v Nízkých Tatrách na Slovensku. Nachází se v hlavním hřebeni Ďumbierských Tater v úseku mezi vrcholy Chopok (2024 m n. m.) na západě a Krúpova hoľa (1922 m n. m.) na východě. Od vrcholu Krúpova hoľa je oddělena Demänovským sedlem (1756 m n. m.), od vrcholu Chopok ji odděluje dvojice bezejmenných sedel s mezilehlým vrcholem 1888 m n. m. Severním směrem vybíhá z hory krátký výběžek s kótou 1437 m n. m. klesající do Široké doliny k soutoku potoků Luková a Demänovka. Jižní svahy spadají do horních partií Bystré doliny. Na některých mapách je jako Konské označována sousední kóta 1888 m n. m.\n\n\n"}
{"id": "1055409", "url": "https://cs.wikipedia.org/wiki?curid=1055409", "title": "Medaile Rudolfa Diesela", "text": "Medaile Rudolfa Diesela\n\nMedaile Rudolfa Diesela (německy \"Rudolf-Diesel-Medaille\") je ocenění udělované od 24. září 1952 německým Institutem pro vynálezy (\"DIE\") na památku Rudolfa Diesela. \n\nPrestižní ocenění je udělováno za vědeckou práci a vynálezy a inovace, které mají přímý ekonomický přínos a význam. Do roku 1969 byla udělována každoročně, od té doby je udělována nepravidelně, ale přibližně jednou za dva až tři roky. Cena je určena jak jednotlivcům tak organizacím, ale udělena byla i mediálním pořadům nebo společnostem.\n\n1953: \n\n1954: \n\n1955: \n\n1956: \n\n1959: \n\n1961: \n\n1962: \n\n1963: \n\n1964: \n\n1965: \n\n1966: \n\n1967: \n\n1968: \n\n1969: \n\n1972: \n\n1975: \n\n1977: \n\n1980: \n\n1982: \n\n1984: \n\n1986: \n\n1988: \n\n1990: \n\n1993: \n\n1998: \n\n2001: \n\n2004: \n\n2006: \n\n2008: \n\n2010: \n\n2012: \n\n2013: \n\n\n2014: \n\n\n"}
{"id": "1055411", "url": "https://cs.wikipedia.org/wiki?curid=1055411", "title": "Kostel Panny Marie Vítězné (Valletta)", "text": "Kostel Panny Marie Vítězné (Valletta)\n\nKostel Panny Marie Vítězné byl prvním kostelem, postaveným ve vznikající Vallettě po tureckém obléhání. V letech 1566–1568 jej nechal postavit velmistr Řádu maltézských rytířů Jean Parisot de La Valette pro díkůvzdání za vítězství Řádu sv. Jana a Malťanů nad tureckými nájezdníky.\n\nPo pěti měsících od kruté události, kdy velké obléhání skončilo v předvečer 8. září 1565, když nepřátelské flotily odpluly pryč od Malty. Kostel je zasvěcen Narození Panny Marie, jejíž narozeniny se slaví ten den. Velmistr de Valette, zakladatel města Valletty, se zde modlil každý den a po své smrti v srpnu 1568 byl pohřben v kryptě tohoto kostela tak, jak si přál. Jeho ostatky byly později přeneseny do Katedrály sv. Jana, kde jsou uloženy dodnes.\n\nKostel se nachází na začátku města za hradbami a amfiteátrem vpravo. V letech 2012 až 2015 zde proběhla rozsáhlá rekonstrukce uvnitř kostela včetně obnovy stropních maleb.\n\n"}
{"id": "1055417", "url": "https://cs.wikipedia.org/wiki?curid=1055417", "title": "Severín Gallo", "text": "Severín Gallo\n\nSeverin Gallo (?, Francie - 1419, Alžírsko) byl francouzský řeholník Řádu mercedariánských rytířů a mučedník.\n\nPocházel z Francie, byl slavným doktorem z Pařížské univerzity a velmi polulárním mercedariánem. Odešel do Alžírska aby zde vykupoval otroky. Zde byl zajat muslimským princem, který viděl, že je věrný v Kristu a odsoudil ho k smrti. Byl mučen a poté přibit ke sloupu. Zemřel roku 1419.\n\nJeho svátek je oslavován 1. ledna.\n\n"}
{"id": "1055418", "url": "https://cs.wikipedia.org/wiki?curid=1055418", "title": "Edmond Debeaumarché", "text": "Edmond Debeaumarché\n\nEdmond Debeaumarché (15. prosince 1906 Dijon – 28. března 1959 Suresnes) hrdina odboje za druhé světové války a jedna z vedoucích postav hnutí Résistance.\n\nJeho pohřeb se konal v Paříži na nádvoří Invalidovny.\n\nJe po něm pojmenováno náměstí v Dijonu a ulice v Mantes-la-Ville.\n\nByl vyobrazen na poštovní známce hrdinů Résistance vydané 26. března 1960 s pamětním razítkem.\n"}
{"id": "1055419", "url": "https://cs.wikipedia.org/wiki?curid=1055419", "title": "Frumštejn", "text": "Frumštejn\n\nFrumštejn je zaniklý hrad v okrese Plzeň-sever. Stál na okraji plošiny nad Košetickým potokem v nadmořské výšce 450 metrů. mezi vesnicemi Hunčice a Košetice. Od roku 1964 je chráněn jako kulturní památka. Dochovaly se z něj terénní pozůstatky staveb a opevnění.\n\nZakladatelem hradu byl snad na počátku 14. století některý z příslušníků rodu Hroznatovců. Písemně je poprvé zmíněn až roku 1457 v predikátu pánů z Frumštejna. Během válek za vlády krále Jiřího z Poděbrad byl dvakrát dobyt: nejprve královským vojskem a podruhé ho na straně zelenohorské jednoty dobyl Burjan z Gutštejna, který ho připojil ke svému všerubskému panství. Jako pustý se připomíná roku 1521.\n\nHradní jádro mělo obdélný půdorys. Chránil ho mohutný příkop a val, který je nejzřetelnějším pozůstatkem hradu. Na severní straně byl před valem další příkop. Val byl pravděpodobě v 15. století částečně rozšířen a na severní a východní straně zpevněn zemními baštami. Ze zástavby jádra se nic nedochovalo. Okrouhlá jáma v jihovýchodním nároží by snad mohla být pozůstatkem věže.\n\n\n\n"}
{"id": "1055420", "url": "https://cs.wikipedia.org/wiki?curid=1055420", "title": "Alicia Vikander", "text": "Alicia Vikander\n\nAlicia Vikander (přechýleně \"Vikanderová\"; * 3. října 1988, Göteborg, Västra Götaland, Švédsko), plným jménem Alicia Amanda Vikander, je švédská herečka, producentka a baletka.\n\nNarodila se v Göteborgu jako dcera Marie a Svanteho Vikanderových. Její matka pracovala jako divadelní herečka a otec jako psychiatr. Rodiče se rozešli, když jí byly dva měsíce a zůstala tak v péči matky. Ze strany svého otce má pět nevlastních sourozenců. Řekla, že v dětství měla z obou světů jen to nejlepší, když se jen o ní starala matka a každý druhý víkend chodila do domu svého otce, kde ji obklopila velká rodina.\n\nSvou hereckou kariéru začala v sedmi letech, kdy účinkovala v göteburské opeře v muzikálu \"Kristina från Duvemåla\", který napsali Björn Ulvaeus a Benny Andersson. V muzikálu hrála tři a půl roku a dále se v opeře objevila v muzikálech \"Za zvuků hudby\" a \"Bídníci\". V roce 1997 se účastnila dětské pěvecké soutěže s názvem \"Småstjärnorna\", kde zpívala píseň od Helen Sjöholms s názvem „Du måste finnas“. Danou epizodu vyhrála a porotci ji chválili za její jevištní výkon.\n\nOd devíti let trénovala balet na Svenska Balettskolan v Göteborgu. V patnácti letech se přestěhovala do Stockholmu, kde žila sama a chtěla se stát sólovou tanečnicí. Kvůli letním kurzům cestovala po celém světě, například se podívala do School of American Ballet v New Yorku. V šestnácti letech téměř opustila školu kvůli účinkování v televizním seriálu a uvědomila si svou vášeň k herectví. O několik let později musela upustit od své taneční kariéry kvůli zranění. Dvakrát se hlásila na hereckou školu, ale nebyla přijata. Oproti tomu zvládla přijímací zkoušky na právnickou školu, do které ale nikdy nechodila a místo toho se rozhodla následovat své sny a stát se herečkou.\n\nSvou profesionální hereckou kariéru začala v krátkých filmech ve svém rodném Švédsku. V celé Skandinávii se proslavila v populárním televizním seriálu \"Andra Avenyn\", kde hrála v letech 2008 až 2010. Jejím filmovým debutem byla role Katariny v švédském filmu \"Milovaná\". Film pojednává o problémové sekretářce Katarině, která se zoufale snaží uniknout svému životu. Za tuto roli získala obdiv u kritiků a mimo jiné získala cenu pro stoupající hvězdu na Filmovém festivalu ve Stockholmu a na Berlínském mezinárodním filmovém festivalu a prestižní cenu Guldbagge pro nejlepší herečku. V roce 2011 ztvárnila hlavní roli Fragancie Fernandez ve filmu \"Korunovační klenoty\".\n\nV roce 2012 získala mezinárodní pozornost rolí Kitty v britském filmu \"Anna Karenina\", v hlavní roli s Keirou Knightley. V ten samý rok rozšířila svou filmografii o dánský film, kdy se objevila ve filmu \"Královská aféra\" v roli královny Karoliny Matyldy Hannoverské. Film měl premiéru na Berlínském mezinárodním filmovém festivalu a byl nominován na Oscara za nejlepší cizojazyčný film. V roce 2013 ztvárnila členku německé pirátské strany Anke Domscheit-Berg ve filmu \"WikiLeaks\". Filmu se dostalo smíšených recenzí, nicméně její herecký výkon byl kritiky chválen. Též hrála hlavní roli Eriky ve švédském filmu \"Hotel\", za kterou získala cenu pro nejlepší herečku na Filmovém festivalu v Marrákeši. V roce 2014 se objevila v australském kriminálním thrilleru \"Syn zmaru\".\n\nV roce 2015 získala přízeň kritiků rolí Gerdou Wegener ve filmu \"Dánská dívka\" a získala za ní Oscara za nejlepší ženský herecký výkon ve vedlejší roli, čímž se stala druhou švédskou herečkou v historii, která tuto cenu získala. Též se objevila v roli umělé inteligence Evy v akčním filmu \"Ex Machina\". Za roli byla nominována na Zlatý glóbus a na Filmovou cenu Britské akademie v kategorii nejlepší herečka ve vedlejší roli. Získala hlavní roli Very Brittain ve filmu \"Testament mládí\", kde se objevila po boku Kita Haringtona a Emily Watson. Film byl příznivě přijat kritiky, stejně jako její výkon. Za roli Brittain byla nominována na cenu BIFA v kategorii nejlepší herecký výkon v britském nezávislém filmu. Ztvárnila roli čarodějnice Alice Deane ve fantasy filmu \"Sedmý syn\", vyprávěla dokument \"Jag är Ingrid\" o Ingrid Bergmanové, měla hlavní ženskou roli v akčním filmu Guye Ritchieho, \"Krycí jméno U.N.C.L.E.\" a objevila se ve vedlejší roli ve filmu \"Dokonalý šéf\".\n\nDne 6. května 2016 bylo oznámeno, že spolu se svým agentem Charlesem Collierem založila produkční společnost Vikarious. V roce 2016 se objevila po boku Matta Damona ve filmu Paula Greengrasse, \"Jason Bourne\". Jejím druhým filmem v roce 2016 byl \"The Light Between Oceans\". kde se objevila po boku Michaela Fassbendera a Rachel Weisz.\n\nŽije v Londýně. Od roku 2014 chodila s hercem Michaelem Fassbenderem, za kterého se v roce 2017 provdala.\n\n"}
{"id": "1055421", "url": "https://cs.wikipedia.org/wiki?curid=1055421", "title": "Jefferiesův průlez", "text": "Jefferiesův průlez\n\nJefferiesův průlez je fiktivní servisní průlez, umožňující přístup k různým lodním systémům Federace ve světě Star Treku. Jefferiesovy průlezy jsou rozmístěny po celé lodi a umožňují přístup také například do malého operačního střediska nacházejícího se uvnitř warp gondoly.\n\nPůvodně to byl vtípek mezi herci a personálem původní serie Star Trek, je to odkaz na uměleckého ředitele Matta Jefferiese, který navhroval první loď Enterprise. Termín se poprvé objevil v 15 epizodě, druhé řady seriálu \"Cesta k Babylonu\", hvězdné datum 3482.3. Kanonický se stal v , řada třetí, epizoda třetí \"Štvanec\"\n\nMatt Jefferies vysvětluje \"Někdo posvěsil na podpěru štítek Jefferiesův průlez, já to sice nebyl, ale pojem mi utkvěl v paměti, takže jsem ho později použil v některých skicách.\n\nPrůlez může být horizontální, nebo vertikální (s příčkami žebříku). Jefferiesův průlez může být zneužit pro skrytý pohyb napříč celou lodí a bývá z těchto důvodů velmi často zneužíván útočníky, například borgy.\n\n"}
{"id": "1055422", "url": "https://cs.wikipedia.org/wiki?curid=1055422", "title": "Svatý Odilo", "text": "Svatý Odilo\n\nOdilo z Cluny (961, Mercoeur - 1049, Souvigny) byl opatem v Cluny.\n\nPocházel z velké šlechtické rodiny, z franouzského regionu Auvergne. Roku 991 vstoupil do kláštera v Cluny, kde se v květnu 993 brzy stal koadjutorem opata Majola a 11. května 994 se stal jeho nástupcem.\n\nŽil velmi přísným a asketickým životem. Neváhal dát i poslední peníze kláštera, aby pomohl bídným a chudým, hlavně během hladu, který se šířil roku 1006. Během jeho působení jako opata stále více a více klášterů se připojovalo na ducha mnišského života, který vládl v klášteře v Cluny.\n\nSpolu s opatem Richardem ze Saint-Vanne se zasadil, aby se ve Francii přijalo „Boží příměří“ a pravidlo, podle kterého se kostel považoval za místo útočiště pro člověka. Z teologie se zvláště věnoval tajemství Vtělení a Panně Marii. Zavedl každoroční vzpomínku na všechny zesnulé věřící. Měl také zážitky extáze. Posledních pět let svého života byl nemocný, ale i přesto pracoval. Zemřel roku 1049 během vizitace v klášteře v Souvigny. Opatem byl více než padesát let. Svatý Fulbert ze Chartres ho nazval \"Archandělem mnichů\".\n\nJeho biografie byla napsána jeho učněm Petrem Damiánem.\n\n"}
{"id": "1055426", "url": "https://cs.wikipedia.org/wiki?curid=1055426", "title": "Avšalom (rozcestník)", "text": "Avšalom (rozcestník)\n\nAvšalom ( ) může být:\n\n\n"}
{"id": "1055439", "url": "https://cs.wikipedia.org/wiki?curid=1055439", "title": "Gid'on Toury", "text": "Gid'on Toury\n\nGid'on Toury (hebrejsky: ) ( 6. června 1942 – 4. října 2016 ) byl izraelský překladatel, teoretik překladu a profesor poetiky, srovnávání literatur a translatologie na univerzitě v Tel Avivu. Byl propagátorem deskriptivní translatologie (DTS, Descriptive Translation Studies).\n\nZaměřoval se zejména na teorii překladu a deskriptivní translatologii, s důrazem na historii hebrejských překladů Bible od počátku až do současnosti.\n\nToury rozlišuje preskriptivní a deskriptivní studium. Preskriptivní koncepce mají za cíl formulovat pravidla, která by měla být dodržována všemi, kdo produkují text určitého typu. Jsou zaměřeny na hledání optimálních či správných řešení. Deskriptivní koncepce zkoumají již existující texty a popisují pravidla, podle kterých jsou nejspíše vytvořeny.\n\nZavedl termín „překladové normy“, což jsou skrytá pravidla, která dodržuje většina překladatelů, a která byla objevena deskriptivním zkoumáním skutečných překladů. Nejsou chápána jako preskriptivní pravidla, ale jako normy, specifické pro daný kontext. Normy se tedy mění v závislosti na čase a kultuře, a překlad se tak potýká se stejnými problémy stále znovu a znovu.\n\nVydal tři knihy, několik svazků editoval a publikoval mnoho článků, v angličtině i hebrejštině, které se týkají teorie překladu a srovnáváni literatury. Jeho články byly rovněž přeloženy do mnoha jiných jazyků, a také on sám byl aktivní překladatel (má na kontě asi 30 knih a spousty článků).\n"}
{"id": "1055440", "url": "https://cs.wikipedia.org/wiki?curid=1055440", "title": "Marian Konopiński", "text": "Marian Konopiński\n\nMarian Konopiński (10. září 1907, Kluczewo - 1. ledna 1943, Koncentrační tábor Dachau) byl polský římskokatolický kněz a mučedník.\n\nNarodil se v Kluczewě a zde roku 1927 skončil lyceum Piotra Skargi. Na kněze byl vysvěcen 12. června 1932. Po převzetí funkce vikáře kostela svatého Michaela archanděla v Poznani studoval sociální vědy na Univerzitě v Poznani.\n\nDne 28. dubna 1939 byl jmenován kapitánem rezervy a po německé invazi 1. září dobrovolně vstoupil do polské armády. Byl kaplanem 15. regimentu poznaňských hulánů, kde zůstal až do kapitulace, po které šel do Německého tábora pro válečné zajatce (Oflag X B Nienburg). Vydán byl v květnu 1940 a později byl znovu zatčen a uvězněn v koncentračním táboře Dachau, kde byl podroben experimentům a zde také zemřel.\n\nBlahořečen byl dne 13. června 1999 papežem Janem Pavlem II. ve skupině 108 polských mučedníků za doby nacismu.\n\n"}
{"id": "1055442", "url": "https://cs.wikipedia.org/wiki?curid=1055442", "title": "Moráň", "text": "Moráň\n\nMoráň může být:\n"}
{"id": "1055444", "url": "https://cs.wikipedia.org/wiki?curid=1055444", "title": "Zimostráz", "text": "Zimostráz\n\nZimostráz (\"Buxus\") je rod vyšších dvouděložných rostlin z čeledi zimostrázovité. Zahrnuje asi 100 druhů a je rozšířen porůznu v Evropě, Asii, Africe i Americe. Zimostrázy jsou stálezelené keře a stromy s jednoduchými kožovitými vstřícnými listy a nenápadnými květy. Zimostráz vždyzelený a zimostráz malolistý se pěstují v různých kultivarech jako okrasné dřeviny, využívané např. k tvorbě živých plotů.\n\nZimostrázy jsou stálezelené keře nebo nevelké stromy dorůstající výšky do 6 metrů. Listy jsou jednoduché, vstřícné, tence nebo tlustě kožovité, krátce řapíkaté, celokrajné, se zpeřenou žilnatinou. Květy jsou jednopohlavné, drobné a nenápadné, uspořádané ve vrcholových nebo úžlabních hroznech, klasech nebo hlávkách. Rostliny jsou jednodomé. Na vrcholu květenství je jeden vrcholový samičí květ, pod ním jsou samčí květy. Samčí květy mají 4 okvětní lístky, obsahují 4 tyčinky, ve středu květu jsou zbytky semeníku. Samičí květ má 5 nebo 6 okvětních lístků a obsahuje trojpouzdrý semeník srostlý ze 3 plodolistů, nesoucí na vrcholu 3 volné čnělky. V každém pouzdře semeníku jsou 2 vajíčka. Plodem je kulovitá nebo vejcovitá pouzdrosečná tobolka zakončená vytrvalými čnělkami a pukající 3 chlopněmi. V každém pouzdře jsou 2 podlouhlá, černá a lesklá semena.\n\nRod zimostráz zahrnuje asi 100 druhů. Je rozšířen ostrůvkovitě v Evropě, Asii, Africe i Americe. V Evropě rostou 2 druhy. V západní a jižní Evropě se vyskytuje zimostráz vždyzelený (\"Buxus sempervirens\"), ve Španělsku, Sardinii a na Baleárských ostrovech zimostráz baleárský (\"Buxus balearica\").\n\n\nV České republice jsou jako okrasné dřeviny pěstovány v množství rozličných kultivarů 2 druhy zimostrázu: zimostráz vždyzelený (\"Buxus sempervirens\") a zimostráz malolistý (\"Buxus microphylla\"). Existuje i kříženec obou druhů, např. kultivar \"Buxus\" 'Green Velvet'.\nZimostrázy jsou velmi vhodné na tvarované živé ploty, hodí se též jako předsadba či podrost vyšších stromů. Výborně zadržují prach i hluk a poskytují ptactvu prostor pro hnízdění.\n\nVýjimečně se lze ve sbírkách českých botanických zahrad setkat i s jinými druhy zimostrázu, jako je např. zimostráz baleárský (\"Buxus balearica\") nebo zimostráz kolchický (\"Buxus colchica\").\n\nOba druhy zimostrázu jsou celkem nenáročné dřeviny, rostoucí na slunci i ve stínu. Na přílišném úpalu jim žloutnou listy. Snášejí lehčí, těžší i sušší půdy, jsou však citlivé na psí moč. Netrpí okusem zvěří. Na zimu se nepřikrývají, je však vhodné půdu kolem rostlin před zámrazem dobře prolít. Výborně snášejí i hlubší řez. Prořezávku či tvarování je nejvhodnější udělat v předjaří, případně pak ještě jednou v létě. S kořenovým balem je možno po seříznutí přesazovat i starší exempláře. Množí se klasicky řízkováním v pařeništi či skleníkové množárně v období od srpna do března. Možné je i množení dělením nakopčených rostlin.\n\n \n"}
{"id": "1055445", "url": "https://cs.wikipedia.org/wiki?curid=1055445", "title": "Bellwether Pictures", "text": "Bellwether Pictures\n\nBellwether Pictures je americká filmová produkční společnost sídlící v Los Angeles. Založil ji v roce 2011 Joss Whedon se svou manželkou Kai Cole. Jejich záměrem bylo natáčet nezávislé snímky s minimálním rozpočtem, které by se od produkce dostaly přímo k divákům, čímž by byla obejita složitá a často neprůhledná „struktura klasických filmových studií“.\n\nPrvním snímkem společnosti se v roce 2012 stal černobílý film \"Mnoho povyku pro nic\", Whedonova adaptace Shakespearovy hry. O dva roky později jej následoval snímek \"In Your Eyes\", vydaný nejprve na internetu.\n"}
{"id": "1055447", "url": "https://cs.wikipedia.org/wiki?curid=1055447", "title": "Josef Solar", "text": "Josef Solar\n\nJosef Solar (26. dubna 1896 v Blatné – 1977, Praha) byl český grafik, kaligraf a malíř, věnoval se umění vazby knih.\n\nOd roku 1939 byl ředitelem Státní grafické školy v Praze. Byl zakladatelem moderní tvorby písmařské a umělecké knižní vazby po první světové válce. V roce 1937 získal Cenu Grand Prix v Paříži, účastnil se mezinárodních výstav ve Florencii, Monze, Stockholmu, Haagu, Utrechtu, Amsterdamu, Lipsku, Kolíně nad Rýnem, Štrasburku, Vídní a také Severní Americe. \n\nJeho dílem je také kaligrafický přepis zakládající listiny Karlovy univerzity. Autor více než 2000 kaligrafických děl, knižních vazeb, státních listin, exlibris, plákatů i maleb.\n\nOd začátku svého studia na Uměleckoprůmyslové škole v Praze se pod vedením profesora Františka Kysely věnoval knižní grafice a písmu.\n\n"}
{"id": "1055449", "url": "https://cs.wikipedia.org/wiki?curid=1055449", "title": "Anthony Pym", "text": "Anthony Pym\n\nAnthony Pym (* 1956, Perth, Austrálie) je nejvíce známý pro svou práci v oblasti translatologie. Má titul profesora překladu a mezikulturních studií na univerzitě Rovira i Virgili ve Španělsku. Je rovněž prezidentem Evropského společenství pro translatologii (EST).\n\nPym byl jedním z prvních teoretiků, kteří posunuli centrum zájmu studia překladu z textů směrem k překladatelům jako lidským bytostem. Přišel s konceptem překladatelství jako formou řízení rizik spíše než snahou o ekvivalenci. Jeho hypotézou je, že překladatelé jsou členové určitých profesionálních mezikulturních společenství, kteří pracují tam, kde se kultury překrývají, a že jejich hlavním etickým cílem je podpora dlouhodobé mezikulturní spolupráce. V posledních letech je přitahován ke konceptu inkulturace, pod jehož vlivem vidí překlad jako jednu z cest, kterými jsou menší kultury pohlcovány širšími kulturními systémy a mohou pak tyto širší systémy proměňovat.\n\nAnthony Pym se zúčastnil konference na Filosofické fakultě MU v Brně. V rámci konference proslovil 6. února 2015 přednášku s názvem \"Gramotnost jako cíl v překladu\" (\"Literacy as an aim for translation), \"kde se zabýval vztahem mezi překladem a výukou jazyků.\n\n"}
{"id": "1055450", "url": "https://cs.wikipedia.org/wiki?curid=1055450", "title": "Socha svatého Jana Nepomuckého (Bílý Potok)", "text": "Socha svatého Jana Nepomuckého (Bílý Potok)\n\nSocha svatého Jana Nepomuckého je skulptura nacházející se v obci Bílý Potok ve Frýdlantském výběžku Libereckého kraje na severu České republiky. Stojí přibližně ve středu obce východně od zdejšího kostela Nejsvětější Trojice u komunikace odbočující ze silnice II/290. Po stranách v těsném sousedství sochy stojí dvě mohutné lípy.\n\nKamenná (pískovcová) socha stojí na podstavci ze žuly. Zobrazuje světce v jedné z typických barokních podob. Postava je oděna v kanovnické roucho, které tvoří klerika či rocheta. Na hlavě má kněžskou pokrývku hlavy (tak zvaný kvadrátek) a oběma rukama svírá krucifix. Zbudovat ji nechal roku 1767 před svým domem čp. 15 tehdejší zdejší rychtář Johann Kaspar Krause. V letech 1901 a 1932 prošla socha rekonstrukcemi. Další obnovu podstoupila skulptura na počátku 21. století, kdy ji roku 2002 za finanční pomoci místního okresního úřadu rekonstruoval akademický malíř a sochař Ivan Hamáček.\n\nSkulptura je zařazena mezi kulturní památky České republiky.\n"}
{"id": "1055451", "url": "https://cs.wikipedia.org/wiki?curid=1055451", "title": "Perleťovec dvanáctitečný", "text": "Perleťovec dvanáctitečný\n\nPerleťovec dvanáctitečný (\"Boloria selene\", Denis & Schiffermüller, 1775) je menším až středně velkým druhem čeledi babočkovitých. Jeho přední křídlo dorůstá délky 18 - 22 mm. Typickým biotopem tohoto perleťovce jsou rašeliniště a rašelinné louky, ale také řídké listnaté a smíšené lesy včetně pasek a lesních cest.\n\nPerleťovec dvanáctitečný je rozšířený v celém holoarktickém areálu, od severní části Španělska přes Evropu až po východní Asii a severní Ameriku. Naopak úplně chybí například v jižní Evropě - v Itálii a na Balkánském poloostrově.\n\nŽivnou rostlinou housenek perleťovce dvanáctitečného jsou violka psí, Rivinova, srstnatá a bahenní. Samice klade vajíčka jednotlivě nebo v malých shlucích na spodní stranu listů živné rostliny. Housenky žijí samostatně a snaží se vyhýbat prudkému slunci. Kuklí se na zemi pod stočenými suchými listy. Motýl je dvougenerační, první generace žije v období květen až červenec, druhá srpen až září. \n\nV České republice je doposud rozšířený a hojný. Do budoucna je ohrožený zarůstáním rašelinných luk a také necitlivým zalesňováním řídkých listnatých a smíšených porostů.\n\n"}
{"id": "1055452", "url": "https://cs.wikipedia.org/wiki?curid=1055452", "title": "Madison Brengleová", "text": "Madison Brengleová\n\nMadison Brengleová (* 3. dubna 1990 Dover, Delaware) je americká profesionální tenistka a dvojnásobná poražená finalistka dvouhry na juniorce Grand Slamu. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do února 2015 osm titulů ve dvouhře a šest ve čtyřhře.\n\nNa žebříčku WTA byla ve dvouhře nejvýše klasifikována v květnu 2015 na 35. místě a ve čtyřhře pak v září téhož roku na 148. místě. Trénuje ji bývalá francouzská tenistka Julie Coinová. Dříve tuto roli plnila matka Gaby Brengleová.\n\nV americkém fedcupovém týmu neodehrála k lednu 2017 žádný zápas.\n\nV roce 2006 vyhrála čtyřhru Easter Bowlu společně s Kristy Frillingovou, když ve finále zdolaly dvojici Sanaz Marandová a Ashley Weinholdová. Následně se probojovala do finále singlové juniorky Australian Open 2007, v němž nestačila na Rusku Anastasii Pavljučenkovovou. Po boku krajanky Julie Cohenové vstupovaly do čtyřhry French Open 2007 v roli nasazených jedniček. Vypadly však v prvním kole.\n\nDo dvouhry ve Wimbledonu 2007 přijížděla jako sedmá nasazená. Po výhrách nad Bojanou Jovanovskou a Katarzynou Piterovou postoupila do finále, kde podlehla polské juniorce Urszule Radwańské poměrem 2–6, 6–3 a 6–0. V páru s Chelsey Gullicksonovou skončily v semifinále wimbledonské čtyřhry, když nestačily na pozdější šampionky Pavljučenkovovou s Urszulou Radwańskou.\n\nNa kombinovaném juniorském žebříčku ITF figurovala nejvýše v srrpnu 2007, kdy jí patřila 4. příčka.\n\nDebutový zápas mezi ženami odehrála v sezóně 2004 na turnaji ITF v Allentownu. V patnácti letech dobyla premiérový titul na okruhu ITF, když v červenci 2005 vyhrála událost v Baltimoru. Ve finále přehrála krajanku Beau Jonesovou.\n\nV sezóně 2007 dvakrát obdržela divokou kartu do hlavních soutěží Grand Slamu a v obou případech odešla poražena v úvodním kole. Na Australian Open 2007 podlehla švýcarské turnajové devítce Patty Schnyderové. Znamenalo to její první kariérní utkání v kalendáři okruhu WTA Tour. Během US Open 2007 pak skončila na raketě Bethanie Mattekové. Premiérovou výhru v rámci WTA Tour zaznamenala nad Italkou Flavií Pennettovou, hráčkou elitní světové dvacítky, na losangeleském East West Bank Classic 2007. Ve druhém kole ji deklasovala devátá nasazená Ruska Jelena Dementěvová po setech 2–6 a 0–6.\n\nDo elitní stovky žebříčku WTA poprvé vystoupala 29. září 2014, když postoupila ze 110. na 98. příčku.\n\nDebutové finále na okruhu WTA Tour si zahrála na lednovém Hobart International 2015. Do hlavní soutěže postoupila z kvalifikace. V úvodním kole vyřadila turnajovou sedmičku Monu Barthelovou až v tiebreaku rozhodující sady. Semifinále zvládla proti Japonce Kurumi Naraové a v boji o titul podlehla britské tenistce Heather Watsonové po setech 3–6 a 4–6. Připsala si 198 bodů, které znamenaly posun na kariérní maximum, když jí 19. ledna 2015 patřilo 64. místo.\n\nPrvní účasti v osmifinále grandslamu dosáhla na navazujícím Australian Open 2015 poté, co na úvod zdolala německou nasazenou třináctku Andreu Petkovicovou. Ve druhém kole ji nezastavila krajanka Irina Falconiová a ve třetím ani další Američanka Coco Vandewegheová. Následně však nestačila na Madison Keysovou po dvousetovém průběhu.\n\n"}
{"id": "1055454", "url": "https://cs.wikipedia.org/wiki?curid=1055454", "title": "Du er ikke alene", "text": "Du er ikke alene\n\nDu er ikke alene (\"Nejseš sám\") je dánský hraný film z roku 1978, který režírovali Ernst Johansen a Lasse Nielsen. Film zachycuje vztah dvou dospívajících mladíků na internátu.\n\nPříběh se odehrává v chlapeckém školním internátu koncem 70. let. Ředitel školy se snaží získat prostředky na stavbu nové školní tělocvičny. Internátní škola a její učitelé jsou částečně pod vlivem tradiční křesťanské morálky, ale někteří nově příchozí vyučující mají modernější názory na výuku a výchovu mládeže. Ředitelův syn Kim a student Bo se sblíží a zamilují se do sebe. Jeden ze studentů opakovaně rozvěšuje v prostorách školy fotografie nahých žen, takže má být vyloučen. Proti tomu protestují jeho spolužáci, takže ředitel nakonec změní své rozhodnutí. Studenti mají natočit krátký film s tématem Desatera přikázání. Film bude promítnut rodičům a učitelům na oslavě konce školního roku. Studenti se rozhodnou natočit film na téma věty \"Budeš milovat svého bližního jako sebe samého\" z knihy Leviticus. Jejich učitel Jens Carstensen jim nechá volnou ruku, takže sám netuší, co studenti vlastně natočili. Film ukazuje dva chlapce (Kima a Boa), kteří jsou do sebe zamilovaní a líbají se. Studentským filmem končí i film, takže není zřejmé, jaké jsou reakce publika. \n\nV roce 2018 obvinili tehdejší dětští herci (6 chlapců a 16 dívek) oba režiséry ze sexuálního zneužívání, které se dělo během natáčení tohoto i dalších filmů. Obvinění se dostalo v Dánsku široké publicity. Ernst Johansen připustil pohlavní styk s několika nezletilými herečkami.\n"}
{"id": "1055456", "url": "https://cs.wikipedia.org/wiki?curid=1055456", "title": "Amen.", "text": "Amen.\n\nAmen. je koprodukční filmové drama z roku 2002. V produkci Francie, Německa a Rumunska je natočil režisér Constantin Costa-Gavras. Příběh byl volně inspirován hrou Rolfa Hochhutha, jež měla premiéru v roce 1963 a poprvé veřejně kritizovala papeže Pia XII. za jeho postoje a vazby k nacismu. Příběh reálné postavy poručíka SS Kurta Gersteina v podání německého herce Ulricha Tukura se prolíná se světem diplomatických her Vatikánu. Pojítko mezi nimi tvoří fiktivní postava mladého jezuitského kněze Riccarda Fontany, jehož hrál Francouz Mathieu Kassovitz.\n\n"}
{"id": "1055457", "url": "https://cs.wikipedia.org/wiki?curid=1055457", "title": "Socha svatého Jana Nepomuckého", "text": "Socha svatého Jana Nepomuckého\n\nSocha svatého Jana Nepomuckého je skulptura, která může například být:\n\n"}
{"id": "1055461", "url": "https://cs.wikipedia.org/wiki?curid=1055461", "title": "The Maitland Mercury", "text": "The Maitland Mercury\n\nThe Maitland Mercury jsou třetí nejstarší regionální noviny v Austrálii (starší jsou jen \"Geelong Advertiser\", zal. 1840, a \"Launceston Examiner\", zal. 1842). Byly založeny 7. ledna 1843, kdy se nazývaly \"The Maitland Mercury and Hunter River General Advertiser\". Noviny stále vycházejí ve městě Maitland a okolním Hunter Valley.\n\nPůvodně vycházel jako týdeník, od roku 1894 však začaly noviny vycházet také denně, přičemž přes týden se nazývaly \"The Maitland Daily Mercury\" a v sobotu \"The Maitland Weekly Mercury\". V roce 1939 bylo týdeníkové sobotní vydání absorbováno denním vydáním a noviny změnily název na \"The Maitland Mercury\". V letech 1960–73 vycházely pod názvem \"The Mercury\" a poté bylo jméno opět změněno na \"The Maitland Mercury\"\n\n"}
{"id": "1055463", "url": "https://cs.wikipedia.org/wiki?curid=1055463", "title": "Jan Lidral", "text": "Jan Lidral\n\nJan Lidral (19. března 1929, Hluboká nad Vltavou – 24. ledna 1982, České Budějovice) byl československý hokejový obránce. Mezi jeho přednosti patřila bruslařská stabilita a byl specialistou na klasické bodyčeky. Absolvent strojní průmyslovky v Písku.\n\nS hokejem začínal v oddíle SK Zliv, který hrál na zamrzlém rybníku Bezdrev. Byl fyzicky zdatný a všestranný. Jako obounohý fotbalista se prosadil do jedenáctky SK České Budějovice. Ve dvaceti letech si šikovného hokejistu vyhlédli funkcionáři českobudějovického týmu. V lize se objevil v sezóně 1950/1951 jako pátý obránce a pomohl mužstvu k historicky prvnímu titulu pro jihočeský klub.\n\nV týmu dlouho nepobyl, perspektivní obránce nastoupil základní vojenskou službu, tu absolvoval v dnes již zaniklém ATK Praha. Jelikož měl problémy s disciplínou, vedení týmu nemělo o jeho další služby zájem, nabídka přišla okamžitě z karlovarského Dynama. Politickým rozhodnutím byl mladý obránce přesunut z Karlových Varů do Ostravy za účelem zvýšení jeho hráčských schopností, a to po boku reprezentanta Václava Bubníka. Představy se ale nenaplnily. V dresu Vítkovic odehrál pět sezon, mezi největší úspěchy patřilo třetí místo. V poslední vítkovické sezoně 1959/60 tým skončil jedenáctý a spolu s dvanáctou Opavou sestoupil. Poté se vrátil do jižních Čech, českobudějovický tým po roce v druhé lize se vracel do nejvyšší soutěže a obránce Lidral měl být posilou ... ale dlouhodobé porušování životosprávy se na hráči podepsalo a po několika dalších výstřelcích byl z týmu vyhozen, čímž se jeho sportovní kariéra uzavřela.\n\nJako reprezentant se zúčastnil olympiády v roce 1952 bez medailového umístění. Na mistrovských šampionátech hrál dvakrát, a to na MS 1953 ve švýcarských městech Curych a Basilej a na MS 1955 v Německu, kde získal svoji jedinou medaili, bronzovou.\n\nV reprezentačním dresu odehrál celkem 20 zápasů a vstřelil 1 gól.\n\nZ dnešního pohledu by Jan Lidral byl vhodným terčem bulváru.\n\n"}
{"id": "1055465", "url": "https://cs.wikipedia.org/wiki?curid=1055465", "title": "Světový pohár v ledním hokeji 2016", "text": "Světový pohár v ledním hokeji 2016\n\nSvětový pohár v ledním hokeji 2016 byl turnaj, který se konal od 17. září do 1. října 2016 v kanadském Torontu. Účastnilo se ho osm mužstev, a sice Kanady, Spojených států amerických, České republiky, Ruska, Švédska, Finska, Výběru Evropy a Výběru severoamerických hráčů do 23 let. Týmy byly rozděleny do dvou čtyřčlenných skupin, v nichž se utkaly systémem každý s každým. Následně dva nejlepší z každé skupiny postoupily do semifinále hraného na jeden zápas. Jejich vítězové se pak utkali ve finále hraném na dvě vítězná utkání.\n\nTurnaj podruhé v historii ovládl výběr Kanady, který ve finálové série na dva vítězné zápasy porazil Výběr Evropy nejprve po výsledku 3:1 a v druhém utkání 2:1.\n\nKaždý tým čítal celkem 23 hráčů, z čehož tři byli brankáři. Minimálně šestnáct hráčů včetně dvou brankářů museli účastníci oznámit do 1. března 2016. Zbývající část týmu pak do 1. června téhož roku. Dvěma nenárodním výběrům určilo vedení NHL spolu s NHLPA manažery, kteří tato mužstva sestavili. Tvorbu Výběru Evropy měl na starosti bývalý slovenský hokejista Miroslav Šatan, o složení výběru severoamerických hráčů do 23 let se postarali generální manažer Edmontonu Oilers Peter Chiarreli a jeho kolega z klubu Chicago Blackhawks Stan Bowman. Přípravné kempy začali jednotliví účastníci 4. září.\n\nZápasy turnaje se uskutečnily na hřištích podle rozměrů NHL a tato soutěž také dodala sudí, jež rozhodovali utkání. Během přípravného kempu musel tým sehrát minimálně jedno přípravné utkání, jehož místo si mohl zvolit. Poslední přípravné utkání před turnajem ale již muselo být sehráno v Severní Americe.\n\nČeský výběr nejprve v přípravě sehrál dvojzápas s Ruskem (prohra 3:4 a výhra po nájezdech 2:1) a tři dny před startem Světového poháru pak poměřil síly s výběrem Severní Ameriky do 23 let (výhra 3:2).\n\nNational Hockey League (NHL) nominovala na Světový pohár 7 hlavních rozhodčích a stejný počet čárových sudích. Ve výběru není jediný čárový rozhodčí Brian Murphy Kanaďanem, ale je Američanem.\n\n\nToto je seznam vysvětlivek použitých v souhrnech odehraných zápasů.\n\"Všechny časy zápasů jsou uvedeny ve středoevropském letním čase (UTC +2).\"\n\n\"Všechny časy zápasů jsou uvedeny ve středoevropském letním čase (UTC +2).\"\n\n\"Všechny časy zápasů jsou uvedeny ve středoevropském letním čase (UTC +2).\"\n\n\"Všechny časy zápasů jsou uvedeny ve středoevropském letním čase (UTC +2).\"\n\nToto je pořadí hráčů podle dosažených bodů. Za jeden vstřelený gól nebo přihrávku na gól hráč získal jeden bod.\nPořadí nejlepších sedmi brankářů podle počtu obdržených gólů. Brankář musel mít odehráno minimálně 33% hrací doby za svůj tým.\n\n"}
{"id": "1055466", "url": "https://cs.wikipedia.org/wiki?curid=1055466", "title": "Zankjó no Terror", "text": "Zankjó no Terror\n\nZankjó no Terror ( 残響のテロル, v překladu \"Ozvěny teroru\") je japonský anime seriál, který vytvořilo studio MAPPA. Seriál se vysílal na Fuji TV ve speciálním vysílacím bloku noitaminA od 11. července 2014 do 26. září 2014. Příběh pojednává o dvou teroristech, kteří se pokoušejí svými činy změnit svět.\n\nTajnůstkářský mladík s chladnou myslí a klidným chováním, který se s Twelvem přestěhuje do Tokia a začnou spolu navštěvovat střední školu. Ve škole vystupuje pod jménem Arata Kokonoe. Kandži 九 v jeho příjmení znamená 9.\n\nTajemný mladík, který se často chová dětinsky a k Ninovi vzhlíží jako ke svému bratrovi. Umí řídit motocykl i sněžný skútr. Ve škole vystupuje pod jménem Tódži Hisami. Znak 冬 v jeho příjmení je homonymem pro znak znamenající deset (十), znak 二 znamená dvě.\n\nStydlivá, zamlklá dívka ze stejné školy, kam přestoupí Nine a Twelve a kteří navždy změní její život. Nevychází dobře se svou matkou.\n\nČlen tokijské policie, který je původně součástí vyšetřovatelského sboru při vyšetřování teroristických útoků v Tokiu, ale je později sesazen na nižší pozici.\n\n"}
{"id": "1055469", "url": "https://cs.wikipedia.org/wiki?curid=1055469", "title": "K oblakům vzhlížíme", "text": "K oblakům vzhlížíme\n\nK oblakům vzhlížíme je český filmový dokument z roku 2014, který natočil režisér Martin Dušek. Pojednává o mladém fanouškovi tuningu Ráďovi, který na severu Čech žije vylepšováním svého Fordu Escort. Film uvedla do kinodistribuce společnost Verbascum Imago 6. listopadu 2014.\n\n\nFilm byl uveden v soutěži dokumentárních filmů na Mezinárodním filmovém festivalu Karlovy Vary v červenci 2014. Na Mezinárodním festivalu dokumentárních filmů Jihlava v říjnu 2014 byl uveden v kategorii Česká radost a oceněn jako nejlepší český dokument. V lednu 2015 získal Cenu české filmové kritiky za nejlepší dokument. Byl také nominován na Českého lva, ale nominaci neproměnil.\n\n"}
{"id": "1055477", "url": "https://cs.wikipedia.org/wiki?curid=1055477", "title": "Satellite Award", "text": "Satellite Award\n\nSatellite Award je každoročně předávaná cena v oblasti televize a filmu organizací International Press Academy. Původní název byl Golden Satellite Awards. První ceremoniál se konal v roce 1997.\n\n\n"}
{"id": "1055482", "url": "https://cs.wikipedia.org/wiki?curid=1055482", "title": "Pavlína Římská", "text": "Pavlína Římská\n\nPavlína Římská, svatá Pavlína, žila ve 2. století n. l. v Římě. V římsko-katolické církvi je uctívána jako svatá panna a mučednice.\n\nPavlínin otec Artemisius byl za vlády císaře Diokleciána v Římě žalářníkem, matka se jmenovala Candia. Jejich dceru Pavlínu posedlou zlým duchem údajně vyléčil sv. Petr Exorcista. Křesťanský kněz Marcellinus pak celou rodinu tajně pokřtil. Příslušnost ke komunitě křesťanů se však dlouho nedala utajit. Následovalo zajetí a odsouzení k smrti. Artemisius byl sťat, Candia a Pavlína ukamenovány. Těla stovek prvomučedníků byla pohřbena v římských katakombách a spočívala tam po staletí. Byla vyzvedávána postupně po Tridentském koncilu a stala se jedním z atributů postupné rekatolizace zemí, odpadlých od katolické víry v 15.–16. století.\n\nRoku 1622 papež Řehoř XV., ostatky sv. Pavlíny daroval generálovi řádu Tovaryšstva Ježíšova pateru Vitelleschimu. Ten je věnoval jezuitské olomoucké koleji. Do Olomouce přinesl relikvie sv. Pavlíny jezuita Mikuláš Lancicius roku 1623 spolu s mnoha ostatky jiných světců.\nRoku 1623 se rozšířila ve městě morová epidemie, která si vyžádala přes 7000 obětí mezi místními obyvateli. Městská rada na podnět dómského arcijáhna Julia Caesara Gianniniho de Pisauro vypravila v neděli 8. října 1623 prosebné procesí s ostatky sv. Pavlíny. Průvod lidu v čele s kněžími se vydal od kostela Panny Marie Sněžné z jezuitské koleje do chrámu sv. Mořice s prosebnými modlitbami. Krátce poté epidemie opravdu skončila. Městská rada z vděčnosti 23. října 1623 prohlásila sv. Pavlínu za patronku města Olomouce. Olomoucký biskup a kardinál František Dietrichštejn (1599-1636) ji zařadil ke spolupatronům katedrály.\nPamátka se v letech 1624-1687 v Olomouci slavila 6. června, vždy čtvrtou neděli po svátku sv. Ducha. Za papeže Pia VI., byla přeložena na pátou neděli po sv. Duchu. Svatá Pavlína byla vzývána zejména v letech epidemií 1626, 1633, 1634, 1637, 1675 a 1715. Největší průvod s ostatky sv. Pavlíny se konal za pandemie moru roku 1715, kdy byly vztyčen dva morové sloupy - sloup Nejsvětější Trojice na Horním náměstí a sloup Panny Marie na Dolním náměstí.\n\nFrantišek z Dietrichštejna ostatky sv. Pavlíny rozdělil na dvě části a kanovník Filip Fridrich Breuner pro ně dal v letech 1639-1640 v dílně olomouckého zlatníka Kryštofa Šimšického (+1653) zhotovit prosklenou relikviářovou skříňku s truhličkou ze stříbra a do hedvábné textilie s dracounem zavinout lebku světice, obojí bylo v olomouckém dómu uloženo mezi klenoty v chóru za hlavním oltářem. Počátkem 20. století byly relikviáře rozděleny vedví, odstraněny a teprve roku 2010 opět spojeny a restaurovány.\nDalší ostatek byl vložen do oltáře v kostele sv. Mořice v Olomouci.\n\nSv. Pavlína bývá zastoupena mezi patrony proti moru, patrony města Olomouce a Olomoucké arcidiecéze. Je vyobrazena jako mladá žena ve světském oděvu s nepokrytou hlavou, jejími atributy jsou palma mučednice, hromada kamení, meč, lebky a kostlivci.\n\n\n"}
{"id": "1055483", "url": "https://cs.wikipedia.org/wiki?curid=1055483", "title": "LGBT práva v Řecku", "text": "LGBT práva v Řecku\n\nZákony týkající se leseb, gayů, bisexuálů a translidí (LGBT) se v poslední době v Řecku značně rozvíjejí, což je činí jednou z nejliberálnějších zemí v jihovýchodní Evropě. I přesto se však LGBT Řekové stále můžou setkávat s jistými právními i sociálními obtížemi neznámými pro většinovou populaci. Pohlavní styk je legální jak mezi muži, tak i mezi ženami, od r. 1951. Anti-diskriminační legislativa byla přijata v r. 2005. Od té doby je rozšiřována o další sféry, včetně genderové identity. Zákony proti projevům nenávisti a zločinům z nenávisti patří mezi jedny z nejpřísnějších a nejkomplexnějších v Evropě. Od r. 2015 můžou homosexuálové uzavírat registrované partnerství ( Σύμφωνο Συμβίωσης), díky čemuž mají páry stejného pohlaví a domácnosti jimi tvořené jistou část práv a povinností plynoucích z manželství, ne však všechny.\n\nŘecká společnost je sice spíše konzervativní, ale ve vztahu k problematice se zlepšuje. Athény mají dalekosáhle rozvinutou homosexuální kulturu, stejně tak i příměstské Gazi, Soluň a v neposlední řadě i ostrovní části. Mykonos je celosvětově považován za centrum gay turistiky. Každoročně se zde pořádají čtyři festivaly gay pride, v Athénách, Soluni, Patře a krétské metropoli Heraklion. Podle statistiky se festival Athens Pride 2015 setkal s rekordní účastí, včetně několika politických osobností, mezi nimiž nechyběli ani hlava Helénského parlamentu a athénský primátor.\n\nPodle stanoviska organizace ILGA-Europe z r. 2016, která sleduje rozvoj LGBT práv v Evropě, se Řecko umisťuje na 16. místě ze 49 sledovaných evropských zemí, čili převyšuje Itálii, Lucembursko, Švýcarsko, Irsko a většinu východoevropských zemí.\n\nMužské homosexuální praktiky byly zlegalizovány v r. 1951. O ženské homosexualitě se tehdejší trestní zákoník nijak nezmiňoval. Paragraf 347 Trestního zákona stavěl mimo zákon mužskou prostituci a pro mužskou homosexuální aktivitu stanovoval vyšší legální věk způsobilosti ve výši 17 let. Toto ustanovení později zrušil nový paragraf 68 zákona č. 3456 ze 24. prosince sjednocující tento věk, legalizující a i regulující mužskou prostituci.\n\nV Ústavě Řecké republiky není žádná zmínka o definici manželství. Je v ní jen ustanovení, že rodina a děti jsou pod státní ochranou.\n\nŘecká levicová strana Syriza usiluje o legalizaci stejnopohlavního manželství a Alekos Alvanos, předseda strany Synaspismos, se zasazuje o to, aby koalice bojovala proti všem druhům diskriminace a podporovala veškeré uznání sexuálních menšin, vč. jejich manželství.\n\nPředchozí vláda s premiérem Kostem Karamanlim za Novou demokracii byla proti stejnopohlavním manželstvím. Ačkoliv vláda Nové demokracie umožnila nesezdaným dvojicím mít nějaké výhody plynoucí z jejich svazku, tak je explicitně garantovala pouze různopohlavním párům.\n\nZdejší Výbor na ochranu lidských práv jednal o možnosti registrace pro stejnopohlavní páry a neregistrované heterosexuální páry a řecká organizace OLKE oznámila svůj záměr žalovat obce za odmítání oddávat homosexuální páry.\n\nŘecká vláda v čele s Jorgem Papandreu předsedou Panhelénského socialistického hnutí zpracovala zákon o registrovaném partnerství osob stejného pohlaví. Haris Kastandis, tehdejší ministr spravedlnosti, během rozhovoru v rozhlase Greek Radio Station 17. září 2010, řekl: „Ministerstvo spravedlnosti ve spolupráci s Generálním sekretariátem rovného zacházení vytvoří komisi ohledně přijetí legislativy, která se bude zabývat návrhem o partnerství párů stejného pohlaví, a která podnikne veškeré kroky k jejímu přijetí.“ Podle článku v řeckém tisku To Vima (10. října 2010) ohledně této komise:„K\"omise vznikla 29. července 2010 a náplní její činnosti je tvorba návrhů zákona týkajících se modernizaci Zákona o rodině. Doteď bylo diskutováno pouze o záležitostech heterosexuálních párů, zatímco o problematice homosexuálních párů se bude jednat až v lednu 2011\".“\n\nV listopadu 2013 Evropský soud pro lidská práva rozhodl ve prospěch žalobců v případě kauzy „Valiantos a další versus Řecko“ a odsoudil výjimky pro stejnopohlavních páry v případě registrovaného partnerství. Omezení registrovaného partnerství výhradně na různopohlavní páry bylo tedy považováno za absurdní a Řecko muselo zaplatit odškodnění ve výši 5 000 euro poškozeným.\n\nAčkoliv tu zatím nebyl přijat žádný právní institut pro stejnopohlavní páry, zákon z r. 1982 legalizoval možnost občanského sňatku mezi „osobami“, bez žádné přímé zmínky o pohlaví, což by se dalo interpretovat jako nepřímá legalizace stejnopohlavní manželství. 3. června 2008 na ostrově Tilos byly oddány dva homosexuální páry, dvě lesbické ženy a dva homosexuální muži, s odvoláním se na díru v zákoně. Tento akt se dočkal obrovské kritiky ze strany duchovních Řecké pravoslavné církve, kteří byly v minulosti známí tím, že kritizovali i občanské sňatky jako takové. Ministr spravedlnosti Sotiros Hatzigakis oficiálně prohlásil manželství uzavřené na Tilu za neplatné a Nejvyšší soud Řecké republiky rozhodl ve prospěch státního žalobce Georgiho Sanida žalujícího Mayora Aliferia ohledně následků jeho „porušení povinností“, ale řekl, že se oficiálně nezasadí o „zrušení manželství“. V červnu 2010 byla manželství oficiálně prohlášená za neplatná.\n\nV prosinci 2015 předložil řecký parlament návrh novely zákona o registrovaném partnerství znovu. Odezva byla jak pozitivní, tak i negativní, značný odpor byl cítit ze strany církve. Proti návrhu se nejvíce vymezoval athénský arcibiskup Jeroným II. označující homosexualitu coby „odchýlení se od přirozeného života“, metropolitní antimos deklarující že „ani zvířata se tak nechovají“, metropolitní seraf, který řeckou politickou scénu označil za „pěšáky mezinárodního sionismu uměle vytvářející maskulofeminismus“ a metropolitní amvrosios řekl: „Plivejte na ně! Jsou odstudní! Jedná se o přírodní omyl!“ Posléze založilo zdejší duchovenstvo na popud amvrosia iniciativu, jejímž středobodem bylo smuteční vyzvánění v církevní jurisdikci Metropolis, což nakonec vyústilo v to, že se sešli před vchodem do města dva LGBT aktivisté oblečeni v klerikálních oděvech protestující proti odporu duchovních polibkem.\n\nNávrh zákona o registrovaném partnerství nakonec 23. prosince prošel v poměru hlasů 193:56 se značným počtem zdržení se (51), čímž se Řecko stalo 26. evropskou zemí, která podobné zákony přijala. Spolu s novým zákonem byl vyňat z trestního zákoníku starý § 347, čímž se zcela sjednotil legální věk způsobilosti k pohlavnímu styku pro obě orientace na 15 let. Následně se řecký premiér Alexis Tspiras oficiálně omluvil LGBT komunitě za dlouhotrvající diskriminaci, jíž museli čelit. Občanské sňatky pro osoby stejného pohlaví zatím ještě nejsou povoleny.\n\nV prosinci 2016 přijal řecký parlament návrh zákona rozšiřující práva homosexuálních párů a garantující rovnou právní ochranu na pracovišti bez ohledu na pohlaví, náboženství nebo sexuální orientaci. Společné osvojení dětí, přístup k asistované reprodukci pro lesby a stejnopohlavní manželství zůstávají homosexuálním párům zatím stále odepřeny.\n\nOd r. 2005 byly přijaty anti-diskriminační zákony zakazující diskriminaci v zaměstnání. Podle návrhu nového anti-rasistického zákona, který byl podstoupen parlamentu v září 2014, bude homosexuálům i transsexuálům poskytována právní ochrana ve všech aspektech veřejného života.\n\nAčkoli je zde velká anti-diskriminační legislativa, tak je zde stále cítit vliv sociálního konzervatismu. Na téma homosexuality je pohlíženo spíše negativně a pravoslavná církev jí často odsuzuje jako „defekt lidské přirozenosti.“\n\nPřestože se o tom zde moc nemluví, tak Řecko patří mezi země, kde jsou v zákoně nejlépe ošetřené aspekty genderové identity. Podle zákona č. 3896 z r. 2010 je diskriminace na základě genderové identity považována za stejnou jako diskriminace na základě pohlaví, a tudíž se na ní vztahuje stejná právní úprava. Mimoto mají translidé možnost změny pohlaví v rodném listě, což je i v soudních oblastech považováno za zcela standardní postup.\n\nV září 2014 byl přijat zákon proti rasismu. Po jeho přijetí jsou projevy nenávisti a zločiny z nenávisti proti LGBT jedincům a skupinám trestány odnětím svobody v délce trvání 3 měsíců až 3 roků a pokutou ve výši 5 000 až 20 000. Pokud nějaký protizákonný čin, výše popsaný, naplní skutkovou podstatu trestného činu, tak se dolní trestní sazba navyšuje na 6 měsíců vězení a pokuta na 15 000 až 30 000 euro. A pak jestli výše trestu odnětí svobody překročí jeden rok, pak pachatel ztratí jeho/její politická práva na dobu 1 roku až 5 let. Jestliže je pachatel úřední osobou, pak je trestní sazba a pokuta navýšená ještě víc, a pakliže pachatel spáchá výše uvedený trestný čin jako skupina nebo organizace, tak jsou všichni spolupachatelé sankciováni stejně.\n\nOd 24. prosince 2015 je v Řecku zakázaná veškerá diskriminace sexuálních menšin, včetně zločinů z nenávisti spáchaných z motivu skutečně či domnělé příslušnosti poškozené osoby k LGBT minoritě.\n\nAthény mají vysoce rozvinutou LGBT kulturu, včetně gay čtvrtí v příměstském Gazi. Každý rok se zde konají festival hrdosti 'Athens Pride' a mezinárodní gay a lesbický filmový festival 'Outview'.\n\nBohatou gay scénu má i Soluň s velkým množstvím gay a lesbických barů, diskoték a dalších gay friendly míst, včetně několika LGBT organizací. V červnu 2012 se ve městě konal první festival Thessaloniki Pride. Jedním z nejvíce viditelných projevů podpory práv LGBT byl pokus o vyvěsení 20 metrů dlouhého praporu vyzývajícího k bojkotu Zimních olympijských her v Soči na Bílé věži při nábřežní promenádě. Sice k tomu nedošlo z důvodu zásahu místní policie, ale byla o tom zmínka v médiích.\n\nGay scéna je také patrná na Mykonu a lesbická v Eru, a na Lesbu. Lesbos je znám spíše mezinárodně.\n\nAthens Pride je každoroční festival hrdosti leseb, gayů, bisexuálů a translidí. Koná se každý červen počínaje od r. 2005 v řeckém hlavním městě Athény. Od té doby až dodnes se konal celkem dvanáctkrát.\n\n\nSoluň zahájila svůj první každoroční festival gay pride 22.-23. června 2012 po předchozím slibu primátora Boutaria. První festival Thessaloniki Pride se setkal s masivní podporou u obyvatel města, periferií i nejbližšího okolí, což byla těžká rána pro zdejšího metropolitního antima, který vyzýval věřící k odezvě.\n\nO rok později bylo v jednom z veřejných sdělení několik málo dní před pořádáním dalšího ročníku festivalu sděleno, že církevní jurisdikce Metropolis bude ještě jednou tolerovat smutný a neakceptovatelný festival homosexuálů, kteří mají potřebu oslavovat a exhibovat se svojí nemocí. Kromě uvedeného dále vyzývalo rodiče k ochraně svých dětí před tímto nesmyslným a přírodní zákony porušujícím cirkusem. Navzdory tomu se událostí zúčastnilo mnoho rodin a celý dvoudenní festival skončil s příjemnou atmosférou zakončenou mejdany, výstavami a oslavami v celém městě. Účelem druhého ročníku Thessaloniki Pride byla svoboda sebeurčení, včetně možnosti projevovat se v souladu se svojí genderovou identitou.\n\nV r. 2014 byla Soluň vyhlašena Evropskou metropolí mládeže a třetí ročník Thessaloniki Pride se takto začlenil do jejího oficiálního programu. Jeho tématem byla především LGBT mládež a její rodinné prostředí. Podle statistik z r. 2014 se festival setkal s úspěchem a disponoval až 10 tisícovou účastí, včetně primátora a některých diplomatů. Někteří jej nazývají nejlepším LGBT festivalem, jaký Soluň kdy měla.\n\nTen samý rok uspořádali svolali noční modloslužebníci spolu s dalšími duchovními a věřícími protest proti „znesvěcování svaté Soluně, šíření islámu a homosexuality prostřednictvím Nového světového řádu, jehož nedílnou součástí jsou podle západních konspiračních teoretiků festivaly gay pride a jmenování homosexuálních mužů a žen do biskupských řad. Součástí manifestace bylo odmítání vítězky Eurovize Conchity Wurst. Metropolitní antimos se ještě jednou pokusil o smířlivější přístup a v jednom z rozhovorů pouze celou událost nazval hanebnou a nedůstojnou událost popírající základy lidské existence. Kromě toho dodal, že církevními hodnotami je nedávat psům to, co je svaté. Rovněž zdůraznil, že nazývat událost festivalem je chyba.\n\nFestival se konal celkem pětkrát.\n\n\nPrvní festival gay pride na Krétě se konal 26.-27. června 2015 v Heraklionu, čímž se stal prvním ostrovním festivalem sexuální a genderové revoluce.\n\nPrvní festival gay pride v Patře, třetím největším řeckém městě, se plánuje na r. 2016.\n\nAthénský arcibiskup Jeroným II., hlava autokefální Řecké pravoslavné církve se k vládnímu návrhu z r. 2008 garantujícího právní uznání nesezdaným dvojicím vyjádřil tak, že je potřeba jít s dobou. Nelze však s jistotou říci, zda pamatoval i na homosexuální páry, neboť právě jeho církev už dříve odmítala všeobecné uznávání LGBT práv, a to jak v zákonech o registrovaném partnerství, tak i ve zbytku právního řádu.\n\nPo předešlé vládní debatě v listopadu 2013 ohledně legalizace registrovaného partnerství párů stejného pohlaví vyjádřil duchovní ve městě Piraeus silný odpor proti takovému kroku a pohrozil exkomunikací všem členům parlamentu, kteří budou hlasovat pro přijetí. Podle jeho názoru nový zákon legalizuje mrzačení lidské existence a uznává psychopatologickou deviaci, jíž homosexualita je. Kromě toho také zmínil, že podobné kroky legitimizují hrubé porušování veřejné morálky, a rozeslal upozornění mladým lidem o perverzním sexuálním počínání, které poškozuje společnost a tradiční rodinu.\n\nV srpnu 2014 se na pozadí diskusí a dlouho očekávaného čtení návrhu anti-rasistického zákona postavilo na odpor několik duchovních z důvodu několika ustanoveních o kriminalizaci projevů nenávisti vůči homosexuálům a vyšších trestních sazbách pro veřejné činitele, včetně klerikálů, kteří by se jich dopustili při výkonu povolání. Duchovní ve městě Piraeus obvinil tehdejšího premiéra Antonia Samara ze zaprodávání své duše během několika málo měsíců, co je v úřadu. Zkritizoval jeho zákon hájící práva jiných sexuálních orientací a genderových identit, který podle jeho názoru mimo jiné také legitimizuje psychopatologické inverze a nevkusné napodobování opačného pohlaví v rámci řeckého právního řádu. Homosexualitu postavil na úroveň pedofilie a bestiality. Duchovní města Gortyna Jeremiár citoval pasáže Bible, homosexuály nazval „psy“ a protestoval proti novému zákonu, který podle něj degraduje několik proroků a svatých na roveň rasistů. V jeho očích je zákon, který kriminalizuje homofobní projevy, hrozný a žalostný. Stejné stanovisko zaujal duchovní města Konitsa, který zákon nazval ochranou perverze, do níž zařadil i homosexualitu. Odpor klerikálů nakonec donutil premiéra Samara akceptujícího stanoviska duchovenstva nezahrnout do návrhu dodatky o ochraně sexuálních menšin. Kromě toho také ubezpečil církevní představitele, kteří návrh zákona odmítali, že dokud bude v úřadu, nedopustí, aby parlamentem prošel zákon, který by legalizoval registrované partnerství párů stejného pohlaví.\n\nI přesto ale v září 2014 prošel zákon kriminalizující projevy nenávisti vůči LGBT, ale registrované partnerství nikoliv. Ilegalita nenávistných projevů vůči LGBT vzbudila bouřlivou reakcí u metropolitního duchovního, který nový zákon nazval likvidací řeckého trestního řádu a porušováním svobody projevu přesně, jak si přejí stoupenci Nového světového řádu.\n\nV Řecku se řešilo několik kauz opakované diskriminace LGBT jedinců v médicích. Jednalo se zejména o cenzuru, k níž často dávaly nařízení regulační orgány, anebo řecký Úřad rozhlasu a televize. Níže je uveden seznam známých homofobně-transfobních incidentů řeckých médií, korporací a dalších subjektů.\n\n\n\nPodle statistik se na pozadí vzrůstu popularity krajně pravicové strany Zlatý úsvit, která má sklony k neonacismu, znásobil počet homofobních a transfobních incidentů. Kromě homofobních komentářů strany k homosexuálním mužům coby nedostatečně maskulinním jedincům vyvolalo skandál jejich oslovení německého ministra Guido Westerwelleovi „Madam“ v narážce na jeho otevřenou homosexualitu. Strana rovněž explicitně vyzývá své příznivce k aktivnímu odporu vůči homosexualitě. Nechvalně známý je jejich výhrůžka homosexuálním mužům a ženám, že po imigrantech, budou ihned na řadě oni. Postoje Zlatého úsvitu daly podnět k prudkému nárůstu homofobních útoků. Podle výpovědí některých policistů byl v té době vyvíjen na úřady tlak, aby spolupracovaly se členy Zlatého úsvitu, což by také mohlo vysvětlit, proč došlo k několika bezdůvodným zatčením transžen při nedávném festivalu Thessaloniki Pride. K brutálním zásahům a neoprávněným zadržováním mělo dojít v zájmu ochrany veřejného pořádku.\n\nColour Youth, nevládní organizace, zaznamenala 101 případů homofobního a transfobního násilí v letech 2009-2015, nejvíce (75) jich bylo v r. 2015. V pěti případech došlo k fyzickému napadání, jinak šlo většinou pouze o slovní útoky.\n\nV r. 2003 se pod záštitou Helénské homosexuální komunity (EOK) konalo v parlamentu statistické šetření ohledně společného zdaňování, rovných dědických a jiných práv homosexuálních párů. Podle výsledků 41 % zákonodárců bylo pro poskytnutí takových práv, zatímco 55 % bylo proti. V Panhelénském socialistickém hnutí byla 55 % podpora, v Nové demokracii 27 %. Největší podpora 67 % byla ve straně Synaspismos. Tehdy většinová Komunistická strana Řecka se šetření nezúčastnila. Nejvíce podporující byly ženy, mladí lidé a obyvatelé Athén.\n\nV r. 2006 se na veřejných zdravotnických školách v krétském Heraklionu (obory:sociální péče, všeobecné lékařství, zdravotní asistent) uskutečnil průzkum ohledně postojů k mužské homosexualitě. Bylo použito dvou měřítek, která se následně přeložila do řečtiny s několika otázkami, čímž se ve výsledku sestavil dotazník. Zjistily se značné rozdíly mezi školami v názorech na homofobní projevy a na to, co za nimi stojí: ochota hájit a chránit práva homosexuálů, konverzovat s nimi, náboženství, politizace a homosexuální přátelé v okolí.\n\nEurobarometrické šetření zveřejněné v prosinci 2006 ukázalo, že 15 % Řeků podporuje stejnopohlavní manželství, zatímco 11 % je pro adopce dětí homosexuálními páry. Tyto výsledky jsou považovány za podprůměrné z hlediska 44 % a 32 % průměru tehdy 25 členských zemí EU, čímž se Řecko zařadilo mezi země s podobně nízkou podporou jako je Rumunsko, Lotyšsko, Polsko, Kypr, Malta a Bulharsko.\n\nO rok později uskutečněný Eurobarometr s názvem „Diskriminace v Evropské unii“ ukázal, že 77 % Řeků považuje příslušnost k homosexuální komunitě za nevýhodu, což je vyšší procento než průměr EU 55 %. 68 % souhlasilo s tím, že je v zemi rozšířená diskriminace jiných sexuálních orientací (Průměr 25 členů EU: 50 %) a 37 % považovalo diskriminaci za obzvlášť rozšířenou v 5 předešlých letech (Průměr EU: 31 %). 84 % Řeků uvedlo, že by nechtělo mít gaye a lesby za přátele a známé (Průměr EU: 65 %).\n\nKapa Research (hlavní řecká výzkumná společnost) zveřejnila 20. září 2010 jménem Institutu pro psychologicko-sexuální zdraví v novinovém výtisku \"Ta Nea\" statistiku, podle níž 63,9 % Řeků souhlasí s legalizací registrovaného partnerství, zatímco 24,1 % je proti. Pro legalizaci stejnopohlavního manželství se vyslovilo 38,5 %, zatímco 51,8 % bylo proti.\n\nV červnu 2013 byl prostřednictvím The Pew Research Center zahájen výzkum, kterého se zúčastnilo cca 40 zemí, a který zkoumal u respondentů jejich postoj ke společenské akceptaci či neakceptaci homosexuality. Iniciátoři průzkumu pokládali respondentům otázku akceptaci jako klíčové téma a došli k závěru, že 53 % většina Řeků považuje homosexualitu za společensky akceptovatelnou, zatímco 40 % je opačného názoru. Mezi respondenty ve věku od 18-29 let byla znát větší 66 % podpora, než u respondentů staršího věku. U věkové skupiny 30-49 let byla podpora také velká 62 %, ale u padesátníků a starších už klesla na 40 %.\n\n11. dubna 2015 byla v novinovém výtisku \"To Vima\" publikována statistika Kapa Research ukazující 39,3 % podporu stejnopohlavního manželství s 50,5 % odmítáním. Ten samý výzkum také ukázal, že 65,6 % respondentů souhlasilo s tvrzením, že by homosexualita měla být společností akceptována, zatímco 28,2 % bylo proti.\n\n12. května 2015 Řecko poprvé ukázalo v průzkumu většinovou 56 % podporu stejnopohlavního manželství, zatímco 35 % bylo proti. Výzkumu se zúčastnilo 1 431 respondentů a proběhl pod záštitou Focus Bari. Vysoké procento zúčastněných 76 % souhlasilo, že by homosexualita měla být společensky akceptovaná a 70 % souhlasilo s rozšířením registrovaného partnerství na páry stejného pohlaví. I tak ale respondenti zůstali skeptičtí k adopci dětí homosexuálními páry. Pouze 30 % je podporuje, zatímco 56 % je proti. Pouze 14 % považuje homosexualitu za duševní poruchu a 54 % souhlasí s přísnými postihy homofobních trestných činů, především nenávistných projevů.\n\nV prosinci 2015 statistika zveřejněná Makedonskou univerzitou ukázala týden před přijetím zákona o registrovaném partnerství, že s ním souhlasí 56 % veřejnosti, zatímco 26 % je silně proti.\n[Zpráva The Pew Research Center z r. 2013. Otázka: Měla by společnost akceptovat homosexualitu?]\n\n\n"}
{"id": "1055484", "url": "https://cs.wikipedia.org/wiki?curid=1055484", "title": "Cibulka (vyhlídková věž)", "text": "Cibulka (vyhlídková věž)\n\nCibulka je vyhlídková věž ve stejnojmenném pražském parku. Věž je součástí uměle vytvořené zříceniny, jež byla postavena počátkem 19. století. Rozhledna tak je nejstarší v Praze. Z vyhlídky, která se nachází ve výšce 13 metrů a vede na ni 76 schodů, je možné pozorovat Motol, Řepy či Strahov. V roce 2014 prošla stavba rekonstrukcí, jež si vyžádala náklady ve výši dvou milionů korun.\n"}
{"id": "1055490", "url": "https://cs.wikipedia.org/wiki?curid=1055490", "title": "Oliver Reck", "text": "Oliver Reck\n\nOliver Reck (* 27. únor 1965, Frankfurt nad Mohanem) je bývalý německý fotbalový brankář a v současnosti trenér. Aktuálně trénuje Fortunu Düsseldorf.\nS německou reprezentací získal zlatou medaili na mistrovství Evropy 1996, kde byl náhradníkem Andrease Köpkeho a do bojů nezasáhl. Má též bronzovou medaili z olympijských her v Soulu roku 1988, byť i na tomto turnaji byl náhradníkem (Uwe Kampse) a nenastoupil. Za národní tým odehrál 1 utkání, přátelský zápas proti Lichtenštejnsku roku 1996, dvanáctkrát reprezentoval v jednadvacítce.\n\nS Werderem Brémy vyhrál v sezóně 1991/92 Pohár vítězů pohárů. Dvakrát se v dresu Werderu stal mistrem Německa (1987/88, 1992/93), dvakrát s ním vyhrál německý pohár (1990/91, 1993/94). Tuto trofej získal dvakrát i s FC Schalke 04 (2000/01, 2001/02). V německé Bundeslize vstřelil 1 gól (bylo to v dresu Schalke 04).\n\nPo skončení hráčské kariéry rozjel i trenérskou, vedl Schalke 04, MSV Duisburg a Fortunu Düsseldorf.\n"}
{"id": "1055491", "url": "https://cs.wikipedia.org/wiki?curid=1055491", "title": "René Schneider", "text": "René Schneider\n\nRené Schneider (* 1. únor 1973, Schwerin) je bývalý německý fotbalista narozený v NDR. Hrával na pozici obránce.\n\nS německou reprezentací získal zlatou medaili na mistrovství Evropy 1996, byť na turnaji do hry nezasáhl. Za národní tým odehrál 1 utkání, přátelský zápas proti Jihoafrické republice roku 1995, osmkrát reprezentoval v jednadvacítce.\n\nS Borussií Dortmund vyhrál Ligu mistrů 1996/97 a následně Interkontinentální pohár, byť ve finále nenastoupil.\n"}
{"id": "1055492", "url": "https://cs.wikipedia.org/wiki?curid=1055492", "title": "Jan Smetana", "text": "Jan Smetana\n\nJméno a příjmení Jan Smetana se může vztahovat k následujícím osobnostem:\n\n"}
{"id": "1055493", "url": "https://cs.wikipedia.org/wiki?curid=1055493", "title": "You're Not Alone (píseň, Owl City)", "text": "You're Not Alone (píseň, Owl City)\n\nYou're Not Alone je singl od americké synthpopové skupiny Owl City. Byla složená skladatelem, producentem a zpěvákem Adamem Youngem, který je v písni doprovázen americkou křesťanskou zpěvačkou Britt Nicole. Na iTunes vyšla 7. října 2014.\n\n26. září 2014 Adam na sociálních sítích zveřejňuje krátké video s popisem: \"\"Jen taková malá informace pro vás všechny. Určitě si sem přijďte v pondělí přečíst oznámení o nové Owl City hudbě.\"\" A ve videu potom pokračuje: \"\"Ahoj lidi, chtěl bych vám poděkovat za trpělivost během těch několika posledních měsíců. V pondělí pro vás mám velmi vzrušující a důležité oznámení týkající se nové hudby. Zůstaňte naladěni.\"\"\n\n29. září tedy vydává další video s komentářem: \"\"Příští úterý vydám DVĚ nové písně a strašně se těším, až si je poslechnete. Jedna se jmenuje \"You're Not Alone\" a vystupuje zde Britt Nicole, zatímco druhá má název \"Tokyo\" a spoluúčinkují moji noví přátelé SEKAI NO OWARI! Zůstaňte naladěni pro více detaily!\"\" A v minutu a půl dlouhém videu blíže popisuje nové písně za zvuků právě těchto skladeb: \"\"Takže, moji kamarádi, jak se daří? Přináším vám velmi vzrušující novinky. Příští úterý vydám dvě skladby z mého blížícího se alba, které se jmenují: \"You're Not Alone\" s Britt Nicole, mou oblíbenou umělkyní. Britt je talent, chodící talent, takže spulupráce s ní na tomto tracku pro mě byla velká čest a její přispění k němu bylo fenomenální. Téma songu je trošku víc nadpřirozené, založené na mé osobní víře, na mém vlastním vztahu k Bohu. Takže byla velká pocta pracovat s takovým přirozeným talentem, mnohem lepší, než jsem si to představoval... Další track je nazvaný \"Tokyo\", kde účinkují moji noví, ale velmi dobří přátelé z Japonska Sekai No Owari. Zase, je to velká čest mít tak talentované umělce, kteří mi pomohli svými připomínkami dělat to, co dělám, a posunout projekt na vyšší úroveň, tak jsem z nové písně opravdu nadšený. V Tokiu a Japonsku obecně jsem strávil hodně času. V posledních pěti, šesti letech jsem tam byl hodněkrát a strávil tam spoustu pozdních nocí s pásmovou nemocí a takovými těmi věcmi, když jste vzhůru celou noc, takže noc je pro mě nejproduktivnější čas pro práci, psaní a vytváření. \"Tokyo\" teda bylo součástí toho všeho... Takže dvě skladby. Příští úterý. Nezapomeňte. Velmi vzrušující. Zatím ahoj.\"\"\n\nUž 9. října se ale vědělo o chystané písni a to z interview pro Power88fm zveřejněného na SoundCloud: \"\"Píseň byla inspirovaná zprávou z novin, kterou jsem četl online. Byla o súdánské ženě, která šla do vězení za to, že byla křesťanka. Byla odsouzena k trestu smrti oběšením a pamatuju si, že když jsem to četl, tak jsem si myslel: 'Jak beznadějně se musela cítit?' Opravdu nemám nejmenší ponětí, jaké to je. Díkybohu byla nakonec zachráněna a odvezena zpět do Států, ale Bůh použil tohoto příběhu, aby se dotkl mého srdce a řekl: Pro vás, kteří si vyberete následovat Ježíše a ctít ho celým svým srdce, tu bude s vámi a nehledě na to, jak temný se den může zdát, nejste sami a Bůh ví naprosto přesně, čím procházíte. To byl pocit z této písně, což je podle mě něco, co se vztahuje ke každému z nás. Nakonec navzdory všem očekáváním, poselství písně je, že existuje naděje a ta naděje je Ježíš Kristus.\"\" V pozadí hraje tato skladba a lze zaslechnout slova z ní: \"\"You rescued me and I believe that God is Love and He is all I need from this day forth to all eternity.\"\" (\"Zachránil jsi mě a já věřím, že Bůh je Láska a je vše, co potřebuju, od tohoto dne až na věky.\")\n\nSingl vyšel spolu se svým \"dvojčetem\", rovněž singlem, nazvaným \"Tokyo\", 7. října a oficiální lyric video bylo vydáno na OwlCityVEVO na druhý den, tedy 8. října. Toto video ale (jak i Adam uvedl) obsahuje chybu: část \"\"For God so loved the world He taught for me\"\" má být správně \"\"For God so loved the world He died for me\".\"\n\n21.10. 2014 na Twitteru píše, že se předešlý týden \"You're Not Alone\" umístila na druhé příčce Spotify Viral Chart a podněcuje fanoušky otázkou: \"\"ANO. Dokážem to znovu?\"\" \n\nSkladba sklidila kvůli svému nábožensky zaměřenému obsahu jak pozitivní, tak negativní reakce.\n\nPíseň vyjadřuje Adamovu důvěru v to, že Ježíš Kristus \"stačí\", a jeho víru v Boha během životních trápení. V interview řekl, že byl inspirovaný příběhem Meriam Ibrahim, súdánské křesťanky, která byla uvězněná a čelila trestu smrti kvůli své víře.\n"}
{"id": "1055494", "url": "https://cs.wikipedia.org/wiki?curid=1055494", "title": "Impaled Nazarene", "text": "Impaled Nazarene\n\nImpaled Nazarene (v překladu \"Nazaretský nabodnutý na kůl\") je finská black metalová kapela založená v roce 1990 ve městě Oulu. Původní sestava byla Mika Luttinen (vokály), Kimmo Luttinen (bicí), Mika Pääkkö (kytara), Ari Holappa (kytara) a Harri Halonen (baskytara).\nDo tematiky skupiny patří sexuální praktiky, násilí, patriotismus, rouhání a satanismus. Logo kapely obsahuje obrácený kříž a obrácený pentagram.\n\nV roce 1991 vyšlo první demo \"Shemhamforash\" a v roce 1992 první studiové album s názvem \"Tol Cormpt Norz Norz Norz...\".\n\n\n\n\n\n\n\n"}
{"id": "1055497", "url": "https://cs.wikipedia.org/wiki?curid=1055497", "title": "Bělotrn banátský", "text": "Bělotrn banátský\n\nBělotrn banátský (\"Echinops bannaticus\") je rostlina, bylina, která je řazena do čeledi hvězdnicovité (\"Asteraceae\"). Kvete v červenci do konce září. Květ u této rostliny je považován za dekorativní a jako okrasná rostlina je druh někdy pěstován.\n\nTento druh je původní v jihovýchodní Evropě a na Krymu. Dekorativní květenství jsou šedavé, šedomodré, nebo šedobílé (světle šedé).\nJsou to vytrvalé, statné rostliny, asi 1 m vysoké, s přímými jednoduchými nebo jen chudě větvenými lodyhami. Poměrně velké listy jsou v přízemní růžici a lodyžní přisedlé a částečně objímavé.Listy jsou na koncích ostnaté a také jsou chlupaté stejně jako lodyhy.\n\nKvětenství strboul vyrůstající na koncích lodyh je tvořeno množstvím pravidelně sestavených jednokvětých úborů s trojřadými zákrovy s listeny. Pětičetné, oboupohlavné květy jsou trubkovitého tvaru. Jednotlivé drobné květy bývají modré nebo nafialovělé. Kališní lístky jsou drobné nebo zakrnělé, korunní jsou srostlé do trubky. V květu je pět tyčinek s našedlými prašníky a ze spodního semeníku složeného ze dvou plodolistů vystupuje čnělka s hluboce vykrojenou bliznou vyčnívající z koruny. V hloubí květů, které opyluje hmyz, jsou nektaria. Plodem je krátká, pětižeberná, ochmýřená nažka rozšiřována po okolí větrem.\n\nPro své výrazné květenství se vysazuje do ozdobných skalek, suchých zídek, nádob a záhonů s dalšími trvalkami na slunných stanovištích, kde vynikne. Lze ji použít jako solitéru do sadovnických úprav. Lze ji rovněž použít k řezu a sušení. Po sušení květenství získává šedivou barvou, zbarvené květy opadají. Láká opylovače, včetně motýlů.\n\nJsou vypěstovány kultivary 'Blue Glow', 'Blue Globe' a 'Taplow Blue'. tyto kultivary dorůstají výšky asi 1m.\n\nSnadno se pěstuje v běžné propustné půdě na plném slunci. Preferuje propustné půdy, snese sušší stanoviště a přísušky.\n\nDruh se rozmnožuje semeny.\n\nJe uváděno, že rostliny mohou poškozovat padlí, plíseň šedá, tyto patogenní organismy poškozují především rostliny v nevhodných podmínkách. Jako další patogenní organismy jsou uváděni plži, háďátka.\n\n"}
{"id": "1055499", "url": "https://cs.wikipedia.org/wiki?curid=1055499", "title": "Daylight Again", "text": "Daylight Again\n\nDaylight Again je studiové album amerického hudebního tria Crosby, Stills & Nash. Nahráno bylo v letech 1980 až 1981 ve studiích Rudy Records, Devonshire Sound a Sea West a vydalo jej dne 21. června 1982 hudební vydavatelství Atlantic Records. Po albech \"Crosby, Stills & Nash\" (1969) a \"CSN\" (1977) jde o třetí album nahrané takto v triu; za doprovodu Neila Younga skupina vydala ještě album \"Déjà vu\" (1970). Původně mělo jít o projekt dua Stills & Nash s tím, že by na místě Crosbyho zpíval vedle jiných například Art Garfunkel. Nakonec se však přidal i samotný Crosby. Album bylo ve Spojených státech amerických oceněno platinovou deskou.\n\n"}
{"id": "1055502", "url": "https://cs.wikipedia.org/wiki?curid=1055502", "title": "Carei", "text": "Carei\n\nCarei (maďarsky \"Nagykároly\") je rumunské město v župě Satu Mare. Leží na severozápadě Rumunska poblíž hranic s Maďarskem. V roce 2011 zde žilo 21 112 obyvatel.\n\nAdministrativní součástí města je i vesnice Ianculești.\n\n\n\n"}
{"id": "1055504", "url": "https://cs.wikipedia.org/wiki?curid=1055504", "title": "Jillian Morgese", "text": "Jillian Morgese\n\nJillian Morgese (* 25. září 1989 Fair Lawn, New Jersey) je americká herečka.\n\nJiž v dětství hrála v reklamách, poté se věnovala gymnastice. Vystudovala Fashion Institute of Technology. Objevila se jako komparzistka v několika seriálech, včetně \"Zákon a pořádek\" a \"Spravedlnost v krvi\". V roce 2012 si zahrála drobnou roli servírky ve filmu \"Avengers\" (2012). Joss Whedon, režisér tohoto snímku, jí následně nabídl hlavní roli ve filmu \"Mnoho povyku pro nic\" (2012), adaptaci stejnojmenné Shakespearovy hry, kde ztvárnila postavu Héró.\n\n"}
{"id": "1055507", "url": "https://cs.wikipedia.org/wiki?curid=1055507", "title": "Selma (film)", "text": "Selma (film)\n\nSelma je americké historické drama z roku 2014. Film natočila režisérka Ava DuVernay podle vlastního scénáře. Je založen na skutečných událostech, které se odehrály v březnu roku 1965. Zaměřuje se na událost, když přezident Lyndon B. Johnson uznal zákon, díky kterému mají všichni černošští obyvatelé volební právo. Hlavní postavou je Martin Luther King, kterého hrál David Oyelowo. Film byl ve čtyřech kategoriích nominován na Zlatý glóbus: za nejlepší film (drama), režii, mužský herecký výkon (drama) a za nejlepší filmovou píseň; získal nakonec jen poslední z ocenění. Zvítězila píseň „Glory“ v podání Johna Legenda a Commona. Ve dvou kategoriích byl snímek rovněž nominován na Oscara, v kategorii nejlepší originální píseň („Glory“ – \"Selma\" – hudba a text: John Legend a Common) cenu vyhrál.\n\n"}
{"id": "1055508", "url": "https://cs.wikipedia.org/wiki?curid=1055508", "title": "Darkthrone", "text": "Darkthrone\n\nDarkthrone (v překladu \"temný trůn\") je norská black metalová kapela založená v roce 1986 pod názvem Black Death (\"černá smrt\") v norském městě Kolbotn. Názvem Darkthrone se honosí od roku 1987. Ústřední dvojicí skupiny jsou bubeník Fenriz a kytarista, baskytarista a zpěvák Nocturno Culto. Kapela začínala s death metalem, na počátku 90. let 20. století přeorientovala svou tvorbu na black metal. Později přidala do tvorby další prvky, např. heavy metal.\n\nV roce 1991 vyšlo první studiové album s názvem \"Soulside Journey\".\n\n\n\n\n\n"}
{"id": "1055509", "url": "https://cs.wikipedia.org/wiki?curid=1055509", "title": "Giuseppe Felice Tosi", "text": "Giuseppe Felice Tosi\n\nGiuseppe Felice Tosi (28. února 1619, Modena – 14. prosince 1693 tamtéž) byl italský varhaník a hudební skladatel.\n\nNarodil se 28. února 1619 v Modeně. Začínal jako zpěvák a a hudebník v bazilice sv. Petra v Bologni. Zde také zřejmě získal hudební vzdělání. Byl zakládajícím členem boloňské filharmonické akademie (\"Accademia Filarmonica Bolognese\") v roce 1666. Jeho první známé skladby pocházejí až z roku 1674, kdy zkomponoval operu \"Il Celindo\". Opera byla však uvedena na scénu až roku 1677.\n\nV letech 1680–1683 byl kapelníkem \"Accademie della Morte\" ve Ferraře a poslední rok i ve ferrarské katedrále. V roce 1686 byl kapelníkem v Bologni v chrámu \"San Giovanni in Monte\". Od 7. července 1692 až do své smrti byl varhaníkem v bazilice sv. Petra v Bologni.\n\nJeho syn, Pier Francesco Tosi, byl rovněž úspěšným skladatelem.\n\nKromě několika oper komponoval převážně chrámovou hudbu ve stylu typickém pro druhou polovinu 17. století.\n\n\n"}
{"id": "1055510", "url": "https://cs.wikipedia.org/wiki?curid=1055510", "title": "Acâș", "text": "Acâș\n\nAcâș ( ) je rumunská obec v župě Satu Mare. V roce 2011 zde žilo 2 827 obyvatel. Většinu tvoří obyvatelstvo maďarské národnosti. K obci kromě Acâșu administrativně náleží tři další vesnice.\n\nPrvní písemná zmínka pochází z roku 1342. Do konce první světové války a rozpadu Rakousko-Uherska bylo sídlo součástí Uherska. Tehdy se na základě Trianonské smlouvy stalo součástí Rumunského království. Během druhé světové války muselo Rumunské království v roce 1940 obec na základě Druhé vídeňské arbitráže odevzdat Maďarskému království. Po válce se Acâș v roce 1947 na základě Pařížské mírové smlouvy stal opět součástí Rumunska.\n\n\"údaje z roku 2011\"\n\n\n"}
{"id": "1055511", "url": "https://cs.wikipedia.org/wiki?curid=1055511", "title": "Overdose&amp;Overdrive", "text": "Overdose&amp;Overdrive\n\nOverdose&Overdrive je pátým studiovým albem české metal/crust´n rollové hudební skupiny Malignant Tumour, které vyšlo ve formátu CD a LP. Martin Van Drunen (zpěvák Pestilence, Asphyx, Hail of Bullets) označil desku jako nejlepší metalové album roku 2013. Album bylo anketou Břitva nominováno v kategorii album roku. Videklipy \"Overdose&Overdrive\" a \"At Full Throttle\" byly anketou Břitva nominovány na videoklip roku, přičemž \"At Full Throttle\" nominaci proměnil.\n\nCeny Břitva\nAlbum v prvním výlisu vyšlo ve formátu CD (1000 ks), digipak CD (1000 ks) a LP (500 ks).\n\n\n"}
{"id": "1055513", "url": "https://cs.wikipedia.org/wiki?curid=1055513", "title": "Miroslav Nový", "text": "Miroslav Nový\n\nMiroslav Nový (* 1. října 1930) je bývalý československý hokejový obránce.\n\nJako reprezentant se zúčastnil olympiády v roce 1952. Na mistrovských šampionátech hrál dvakrát, a to na MS 1953 ve švýcarských městech Curych a Basilej a na MS 1954 ve švédském Stockholmu. Ani na jedné z uvedených akcích tým Československa nedosáhl na medailové umístění.\n\nV reprezentačním dresu odehrál celkem 40 zápasů a vstřelil 4 góly.\n"}
{"id": "1055514", "url": "https://cs.wikipedia.org/wiki?curid=1055514", "title": "Tokyo (píseň, Owl City)", "text": "Tokyo (píseň, Owl City)\n\nTokyo je singl od americké synthpopové skupiny Owl City. Byl složený skladatelem, producentem a zpěvákem Adamem Youngem, který je v písni doprovázen japonskou skupinou Sekai No Owari. Na iTunes píseň vyšla 7. října 2014.\n\n26. září 2014 Adam na sociálních sítích zveřejňuje krátké video s popisem: \"\"Jen taková malá informace pro vás všechny. Určitě si sem přijďte v pondělí přečíst oznámení o nové Owl City hudbě.\"\" A ve videu potom pokračuje: \"\"Ahoj lidi, chtěl bych vám poděkovat za trpělivost během těch několika posledních měsíců. V pondělí pro vás mám velmi vzrušující a důležité oznámení týkající se nové hudby. Zůstaňte naladěni.\"\"\n\n29. září tedy sdílí další video s komentářem: \"\"Příští úterý vydám DVĚ nové písně a strašně se těším, až si je poslechnete. Jedna se jmenuje \"You're Not Alone\" a vystupuje zde Britt Nicole, zatímco druhá má název \"Tokyo\" a spoluúčinkují moji noví přátelé SEKAI NO OWARI! Zůstaňte naladěni pro více detaily!\"\" A v minutu a půl dlouhém videu blíže popisuje nové písně za zvuků právě těchto skladeb: \"\"Takže, moji kamarádi, jak se daří? Přináším vám velmi vzrušující novinky. Příští úterý vydám dvě skladby z mého blížícího se alba, které se jmenují: \"You're Not Alone\" s Britt Nicole, mou oblíbenou umělkyní. Britt je talent, chodící talent, takže spulupráce s ní na tomto tracku pro mě byla velká čest a její přispění k němu bylo fenomenální. Téma songu je trošku víc nadpřirozené, založené na mé osobní víře, na mém vlastním vztahu k Bohu. Takže byla velká pocta pracovat s takovým přirozeným talentem, mnohem lepší, než jsem si to představoval... Další track je nazvaný \"Tokyo\", kde účinkují moji noví, ale velmi dobří přátelé z Japonska Sekai No Owari. Zase, je to velká čest mít tak talentované umělce, kteří mi pomohli svými připomínkami dělat to, co dělám, a posunout projekt na vyšší úroveň, tak jsem z nové písně opravdu nadšený. V Tokiu a Japonsku obecně jsem strávil hodně času. V posledních pěti, šesti letech jsem tam byl hodněkrát a strávil tam spoustu pozdních nocí s pásmovou nemocí a takovými těmi věcmi, když jste vzhůru celou noc, takže noc je pro mě nejproduktivnější čas pro práci, psaní a vytváření. \"Tokyo\" teda bylo součástí toho všeho... Takže dvě skladby. Příští úterý. Nezapomeňte. Velmi vzrušující. Zatím ahoj.\"\"\n\nSingl vyšel spolu se svým \"dvojčetem\", rovněž singlem, nazvaným \"You're Not Alone\" 7. října a oficiální audio video bylo vydáno na OwlCityVEVO ještě tento den. 18. 11. 2014 byl pak vydán na Vevo \"Official Visualizer\" sestříhaný z koncertu Tokyo Fantasy ze září.\n\n10. prosince na Instagramu zveřejňuje fotku prastarého japonského hudebního nástroje Koto, který použil právě pro skladbu \"Tokyo\" a který dostal jako dárek od Sekai No Owari. \"\"Zbožňuju barvu zvuku a charakter této věci.\"\"\n"}
{"id": "1055515", "url": "https://cs.wikipedia.org/wiki?curid=1055515", "title": "Extreme Noise Terror", "text": "Extreme Noise Terror\n\nExtreme Noise Terror (v překladu \"extrémní hlukový teror\") je britská grindcore/crustpunková kapela založená roku 1985 v anglickém městě Ipswich v hrabství Suffolk. Původní sestava byla Phil Vane, Dean Jones (oba vokalisté), kytarista Pete Hurley, baskytarista Mark Bailey a bubeník Pig Killer.\nSpolečně se skupinami Carcass a Napalm Death náleží mezi pionýry britského grindcoru.\n\nV roce 1989 vyšlo první studiové album s názvem \"A Holocaust in Your Head\".\n\n\n\n\n\n\n+ několik split nahrávek a singlů\n\n"}
{"id": "1055516", "url": "https://cs.wikipedia.org/wiki?curid=1055516", "title": "Hornické muzeum Rudolfov", "text": "Hornické muzeum Rudolfov\n\nHornické muzeum v Rudolfově je muzeum zaměřené na bývalé dolování stříbra v Rudolfovském rudním revíru. Zřizovatelem muzea je město Rudolfov v okrese České Budějovice v Jihočeském kraji. Stálá expozice kromě historie dolování stříbra dokumentuje i dějiny hornického městečka Rudolfova a jeho novodobou historii. K exponátům muzea patří např. faksimilie důlních a revírních map, listiny, geologické vzorky, modely důlních strojů, kolekce báňských svítidel, replika štoly s pracujícím středověkým havířem a další.\n\nHornické muzeum v Rudolfově bylo otevřeno v létě roku 1996 v objektu bývalé mateřské školy, využívaném jako víceúčelové zařízení (kromě muzea byla v objektu také městská knihovna). Zakladatelem muzea byl místní kronikář Vratislav Klabouch, autor publikace \"Rudolfovsko\", popisující historii těžby stříbra v Rudolfovském rudním revíru. Expozice byla průběžně rozšiřována a doplňována o nové exponáty a financována z prostředků města. \n\nV roce 2014 byla expozice muzea přestěhována do nově zrekonstruovaného Perkmistrovského domu, který byl slavnostně otevřen 13. září 2014 a nachází se v něm pět výstavních sálů nového Hornického muzea, multifunkční sál, muzejní knihovna, studovna, badatelna a další zázemí. Prostředky na rekonstrukci domu byly přiděleny z Regionálního operačního programu Jihozápad, autorem projektu byl českobudějovický architekt Jaromír Kročák.\n\nMuzeum je rozděleno do tří částí. První část je zaměřena na hornictví a těžbu stříbra v Rudolfovské oblasti včetně historie dolování na území jižních Čech, druhá se týká doby Rudolfa II. a jejího obrazu ve městě Rudolfově včetně náhledu do historie alchymie, prubířství a mincovnictví. Třetí část expozice představuje stručné dějiny a život města od napoleonských válek po současnost. V prostorách muzea je vystavena řada dobových vyobrazení a báňských map, replik středověkých hornických nástrojů a svítidel, modely důlních strojů a zařízení, vzorky nerostů, ryzího stříbra a zlata i modely renesanční architektury. Součástí expozice jsou informace o geologii jižních Čech a ložiscích surovin v uvedeném regionu, stejně jako informace o méně známých báňských podnicích na území kraje, o vrcholném období těžby stříbra v Rudolfově i o posledních pokusech dolování na přelomu 19. a 20. století. Jednotlivé části muzejní expozice, týkající se hornictví, jsou nazvány \"Počátky hornictví na jihu Čech\", \"Kolonizace Rudolfovska\", \"Vrcholné období těžby stříbra\", \"Báňská správa\", \"Pokusy o obnovu těžby\" a \"Státní dolování\". Mezi zajímavé exponáty patří alchymistický kruh z roku 1589 od jáchymovského zeměměřiče Hanse Dietricha. Kruh obepíná zázračný had, jenž svým tělem vymezuje směr nejbohatších rudních žil.\nSoučástí muzea je muzejní knihovna a také badatelna s možností prezenčního studia odborné literatury a víceúčelový sál, určený pro krátkodobé výstavy, přednášky a kulturní akce. \n\n"}
{"id": "1055517", "url": "https://cs.wikipedia.org/wiki?curid=1055517", "title": "Ottův pramen", "text": "Ottův pramen\n\nOttův pramen je jeden ze dvou minerálních zásaditých pramenů v obci Kyselka na Karlovarsku. Pramení v kopci nad řekou Ohří, kde nechal Heinrich Mattoni vystavět tzv. Ottovu kolonádu (pavilon). Pokračuje do pítka pod pavilonem a dále stružkou až do řeky Ohře. Je pojmenován po řeckém králi Otovi I., který Kyselku v roce 1852 navštívil. Předtím se jmenoval \"Bukovská kyselka\". V současnosti je sveden do pítka před sochu Heinricha Mattoniho, mezi Jindřichův dvůr a kavárnu. Zde je možné vodu popíjet. Do roku 2014 bylo pítko umístěno na nároží domu Jindřichův dvůr. Ottův pramen je též jímán a potrubím veden do stáčírny Karlovarských minerálních vod, kde je odželezněn, smísen s dalšími prameny a prodáván pod značkou Mattoni. Dnešní minerální voda Mattoni tak, na rozdíl od té stáčené Heinrichem Mattonim, obsahuje pouze stopové množství Ottova pramene.\n\n"}
{"id": "1055518", "url": "https://cs.wikipedia.org/wiki?curid=1055518", "title": "Miloslav Ošmera", "text": "Miloslav Ošmera\n\nMiloslav Ošmera, dle některých zdrojů Miroslav (21. ledna 1924, Třebíč – 11. března 2001, Brno) byl československý hokejový obránce. Působil jako pedagog, vystudoval Vysokou školu pedagogickou a učil v Brně na Gymnáziu Elgartova.\n\nPrvoligový dres oblékl již v šestnácti letech. Během své kariéry prošel několika kluby, mimo jiné působil v SK Horácká Slavia Třebíč, od roku 1948 působil v týmu Zbrojovka Brno a mezi lety 1950 a 1953 působil spolu s Vladimírem Bouzkem v klubu ZSJ Sokol VŽKG, následující dva roky působil kvůli povinné vojenské službě v pražském ATK Praha a následně se brátil zpět do ZSJ Sokol VŽKG. Od roku 1961 působil jako hrající trenér v SK Horácká Slavia Třebíč.\n\nJako reprezentant se zúčastnil olympiády v roce 1952. Na mistrovských šampionátech hrál dvakrát, a to na MS 1953 ve švýcarských městech Curych a Basilej a na MS 1954 ve švédském Stockholmu. Ani na jedné z uvedených akcích tým Československa nedosáhl na medailové umístění.\n\nV reprezentačním dresu odehrál celkem 30 zápasů a vstřelil 2 góly.\n\nDo rodného klubu se vrátil jako hrající trenér v roce 1961. Poté postupně trénoval Ingstav Brno, CZ Bělehrad a několik let působil ve švédské Kiruně. Ještě jednou se vrátil do Ingstavu, naposledy trénoval tým Kopřivnice.\n"}
{"id": "1055521", "url": "https://cs.wikipedia.org/wiki?curid=1055521", "title": "Hrobník (novela)", "text": "Hrobník (novela)\n\nHrobník je novela Karla Sabiny. První vydání pochází z roku 1837 (časopis Květy); knižní pak z roku 1844 (vydáno v Praze u Jaroslava Pospíšila).\n\nV novele je zobrazen život hrobníka, který kvůli nenaplněné lásce mladé hraběnky a ústrkům od jejího bratra spáchá zločin.\nPřes relativně krátký rozsah zobrazuje novela komplikované osudy nejen hrobníka, ale i jeho nešťastně zamilované dcery. \nPříběh začíná v blíže neurčené vesnici K..., kde si několik občanů vypravuje pověst o tamějším rybníku. Ten se totiž stal místem smrti mnoha lidí. Na jeho hrázi bylo před 16 lety nalezeno i bezhlavé tělo hraběte Věnceslava. Vrah ani motiv činu nebyl nikdy vypátrán.\n\nBěhem vypravování přichází zpráva o smrti klášterní panny Alžběty, sestry Věnceslava.\n\nVypravuje se o novém pánovi, knížeti Vilímovi (syn Věnceslavův). O něm se traduje, že má zvláštní povahu. S nikým příliš nekomunikuje, pouze s místním hrobníkem, jehož po nocích často navštěvuje na hřbitově. Místní hrobník se zdá vesničanům také zvláštní. Přestože žije ve vesnici mnoho let, nikomu se nepodařilo zjistit nic o jeho minulosti. Žije pouze se svojí dcerou Klárou. Hrobník je popisován jako chytrý a tajemný muž, ale kvůli jeho tajemné povaze z něj mají lidé trochu strach. Dokázal však vychovat svou dceru k nábožnosti a počestnosti.\n\nV další části příběhu přemlouvá hrobník Kláru k odchodu do kláštera, aby ji ochránil před světem, kterému už sám nevěří. Klára je zamilována do Vilíma (ten o jejím citu vůbec neví). Zdá se, že hrobník se této lásce snaží zabránit. Donutí Kláru přísahat, aby se citu k Vilímovi zřekla.\n\nZ pozdějšího rozhovoru hrobníka s Vilímem vyplývá, že Věnceslav byl asi svůdcem hrobníkovy ženy a že Vilím je rozhodnut najít vraha svého otce. Zároveň Vilím schvaluje hrobníkovu snahu poslat Kláru do kláštera; pozemská láska podle něj nemá smysl a je pouze malicherností. Svědkem tohoto rozhovoru je Klára, která se poté rozhodne zamlčet své pocity vůči knížeti. Při pohřbu Alžběty hrobník duševně onemocní. Po několika týdnech se mu vrací síly, ale stále se u něho projevují noční záchvaty šílenosti.\n\nJedné bouřkové noci je Vilím svědkem toho, jak hrobník vykopává Alžbětin hrob, pláče nad jejím tělem a na konec mrtvé ukradne šperky. Tehdy Vilím těžce onemocní. Vyprosí si za ošetřovatelku Kláru. Snaží se skrz ni zjistit hrobníkovo tajemství. Jeho stav se stále zhoršuje. Tuší blížící se smrt a chce Kláře zaplatit za její péči. To ji velmi raní, protože Vilíma stále miluje a starala se o něj z lásky k němu. Vilím je o několik okamžiků později lékařem prohlášen za mrtvého.\n\nJeho tělo je přeneseno do rodinné hrobky. Vilím však není skutečně mrtvý, prodělal pouze jakýsi záchvat, v jehož důsledku upadl do bezvědomí. Absence srdečního pulsu a tělesný chlad oklamaly lékaře. Vilím není schopný žádného pohybu a pouze vnímá dění okolo sebe a v rakvi doufá v rychlou smrt. U rakve se střídá několik lidí. Mezi nimi i Klára, která se vyzná ze své lásky k němu. Nyní Vilím pochopí, co k němu celou dobu cítila, ale je pozdě. Po chvíli přichází i hrobník. Klára se ukrývá a pozoruje svého otce. Ten otevře rakev a i on se vyznává. Před lety zabil Vilímova otce Věnceslava, který mu neustále ubližoval. Prosí mrtvého za odpuštění a proklíná se. Při pokusu zbavit mrtvého šperků poraní Vilíma a ten se bolestí probouzí. Scéna končí výkřikem Kláry a prchajícím hrobníkem.\n\nV následujících dnech se po hrobníkovi pátrá. Občas je viděn ve vesnici. Zešílel. Prohlašuje se za tygra, který zabije kohokoliv, kdo se jej pokusí zadržet. \nVilímovo chování ke Kláře se změnilo. Zamiloval se do ní a pravidelně ji navštěvuje. Zbavuje ji přísahy, kterou dala otci. Klára se podvolí svým citům. Ve vzájemném objetí jsou pak přistiženi hrobníkem, který hodí po Vilímovi kyjem, ale mine. S šíleným smíchem hrobník utíká a křičí, že se už pomstil. V dáli je vidět hořící vesnice – hrobníkova pomsta.\n\nV další části příběhu jsou prozkoumány hrobníkovy osobní zápisky. Je z nich rekonstruován jeho dřívější život. Během studentských let si vysloužil pro svou povahu přezdívku Smutný. Byl pilný student a zajímal se pouze o studium. Zamiloval se do mladé dívky, Luisy, a také ona mu projevila náklonnost. Jejich vztahu nepřál Luisin bratr Věnceslav, jenž několikrát zesměšnil Smutného. Nevraživost vyvrcholí v den Věnceslavovy svatby, kdy z pomsty a vzteku Smutný bodne hraběte dýkou do prsou. Hrabě se z vážného zranění uzdravuje a spolu se svou novou ženou odjíždí. Zpět se navrátí až po narození syna Vilíma. Smutný utekl. Luisa vstupuje do kláštera, kde přijme nové jméno – Alžběta. Po několika letech se Smutný vrací, vyhledá Alžbětu (Luisu) a navrhuje jí společný odchod. Její city už ale nejsou tak silné. Nalezla své poslání v odpírání světského života, proto odmítá. \n\nSmutný nachází útěchu a později i lásku v dceři nedávno zemřelého hrobníka, Marince. Sám se pak stává místním hrobníkem. Pozoruje, jak se o Marinku začíná zajímat Věnceslav a tuší jeho záměry, přesto nezasáhne a čeká, jak zareaguje Marinka sama. Velmi se upíná k její oddanosti. Jednou se Marinka hraběti podvolí. Zdrcený hrobník v noci Věnceslava zabije na hrázi rybníka. Nechtěným svědkem tohoto činu se stala Alžběta, která však do smrti mlčí. Hrobník se s ní – svou bývalou láskou – už ale za jejího života nikdy nespatří.\n\nMarince se narodí Věnceslavova dcera, Klára. Marinka po porodu umírá. Kláru přijme hrobník za svou a vychová ji. Protože je přesvědčen, že za pádem jeho ženy byla bída, rozhodne se zajistit Kláře budoucnost tím, že okrádá mrtvé a jejich poklady pro ni schovává. \n\nV závěru příběhu se časová linie vrací zpět do přítomnosti. Klára vstupuje do kláštera. Loučí se s Vilímem. Oba už vědí, že jsou sourozenci. Zničený Vilím natrvalo odjíždí. Během obřadu Klářina přijetí do kláštera je přineseno hrobníkovo tělo, jež bylo nalezeno v rybníce. V poslední fázi obřadu se Klára pokládá obličejem k zemi a nadobro se stává klášterní sestrou. V této pozici Klára umírá.\n\"Hrobník\" patřil mezi nejúspěšnější novelistická díla své doby. Sabina skrz něj přivedl do české literatury prvky frenetické literatury (i některé rysy gotického románu). Aplikací tohoto cizího žánru na české prostředí vznikla nezvyklá podoba frenetismu (zapříčiněná především rozdílností charakteru českého a francouzského (popř. anglického) přírodního rázu).\n\nMimo frenetismu je \"Hrobník\" silně ovlivněn romantismem – prostor (hřbitov, tajemný rybník), čas (děj se často odehrává v noci za bouře) i romantický typ hrdiny (hrobník i Vilím). \n\nUž v době prvního vydání novely se vyskytly názory obviňující Sabinu z krádeže rukopisu \"Hrobníka\" z pozůstalosti K. H. Máchy. Sabina měl jako vydavatel Máchových spisů přístup k dosud nepublikovaným dílům tohoto básníka.\n\nPodpora těchto kritických názorů spočívala v podobnosti \"Hrobníka\" a Máchova díla. Nápadná je především podoba s Máchovými Cikány. Obě tato díla spojují prvky dávné viny, msty a trestu i zasazení příběhu do krajiny Kokořínska. Podobu lze nalézt také v postavě hrobníka a kata (Máchův nedokončený historický cyklus).\n\n"}
{"id": "1055522", "url": "https://cs.wikipedia.org/wiki?curid=1055522", "title": "Saint-Denis-en-Val", "text": "Saint-Denis-en-Val\n\nSaint-Denis-en-Val je francouzská obec v departementu Loiret v regionu Centre-Val de Loire. V roce 2012 zde žilo 7 149 obyvatel. Obec je součástí aglomerace města Orléans.\n\nChécy, Saint-Cyr-en-Val, Saint-Jean-de-Braye, Saint-Jean-le-Blanc, Sandillon\n\n\"Počet obyvatel\"\n\n"}
{"id": "1055524", "url": "https://cs.wikipedia.org/wiki?curid=1055524", "title": "Leonard Freed", "text": "Leonard Freed\n\nLeonard Freed (23. října 1929 - 29. listopadu 2006) byl americký dokumentární a reportážní fotograf a od roku 1972 člen agentury Magnum Photos. Ve svých fotografiích zachytil především poválečná židovská témata, je tvůrcem několika fotografických esejí především z Evropy a Spojených států a Izraele.\n\nNarodil se v Brooklynu v New Yorku židovským, rodičům původem ze západní Evropy. Jako řada jiných fotografů této i předchozích generací, i Freed chtěl původně být malířem. S fotografováním začal při cestách po Evropě a severní Africe roku 1953. Po návratu 1954 studoval stejně jako například fotografka Diane Arbus školu typu Bauhaus, „laboratoř designu“ Alexeje Brodoviče, která se soustředila na rozvoj individuality studentů. Roku 1958 se přesídlil do Amsterodamu fotografovat místní židovskou komunitu. V několika knihách a snímcích se tomuto velkému poválečnému tématu věnoval; přeživší evropští židé, jeho vlastní židovské kořeny a německá společnost. Od roku 1961 fotografoval na volné noze a nadále se věnoval sociálním tématům; např. američtí černoši, Izrael nebo fotografoval americké policisty – slavné jsou například fotografie ze série \"Police work\". Jedna z nich zachycuje například dramatické zatýkání výtržníka anebo fotografie z roku 1978, kde si newyorská policistka hraje s černošskými dětmi na ulici.\n\nRoku 1972 se připojil k agentuře Magnum a posléze se díky svému působení v hnutí za lidská práva stal slavným. V posledních letech života aktivně fotografoval svá témata v zemích jako v Itálii, Německu, Turecku, Libanonu nebo USA.\n\nLeonard Freed zemřel 29. listopadu 2006 v New Yorku na rakovinu.\n\n\n\n\n\n"}
{"id": "1055525", "url": "https://cs.wikipedia.org/wiki?curid=1055525", "title": "Paradise Lost (rozcestník)", "text": "Paradise Lost (rozcestník)\n\nParadise Lost (anglicky Ztracený ráj) může znamenat:\n\n"}
{"id": "1055526", "url": "https://cs.wikipedia.org/wiki?curid=1055526", "title": "Sü An-čchi", "text": "Sü An-čchi\n\nSü An-čchi (; * 23. ledna 1992, Nanking, Čína) je čínská sportovní šermířka, která se specializuje na šerm kordem. Čínu reprezentuje od druhého desetiletí jednadvacátého století. Na olympijských hrách startovala v roce 2012 a 2016 v soutěži jednotlivkyň a družstev. V roce 2015 obsadila třetí místo na mistrovství světa v soutěži jednotlivkyň. S čínským družstvem kordistek vybojovala na olympijských hrách jednu zlatou (2012) a jednu stříbrnou (2016) olympijskou medaili a v roce 2015 vybojovala s družstvem titul mistryň světa.\n\n"}
{"id": "1055529", "url": "https://cs.wikipedia.org/wiki?curid=1055529", "title": "Serenade (britská hudební skupina)", "text": "Serenade (britská hudební skupina)\n\nSerenade (v překladu \"serenáda\") byla britská doom metalová kapela založená v roce 1994 ve skotském městě Glasgow. \n\nPrvní studiové album s názvem \"The 28th Parallel\" vyšlo v roce 1995 u vydavatelství Deviation Records. Poslední nahrávku s názvem \"The Serpents Dance\" vydala kapela v roce 2001.\n\n\n\n\n\n"}
{"id": "1055531", "url": "https://cs.wikipedia.org/wiki?curid=1055531", "title": "Electronicore", "text": "Electronicore\n\nElectronicore (jiné názvy: synthcore nebo electronic hardcore) označuje fúzi žánrů post-hardcore a metalcore s elektronickou hudbou, a to především electronic. Významní interpreti tohoto žánru pocházejí především z Anglie, USA, Kanady, Francie a Hong Kongu.\n\nElectronicore je charakterizován použitím typických post-hardcorových hudebních nástrojů, metalcorem ovlivněných breakdownů, častým používáním sekvencerů, syntezátoru auto-tune zpěvem a screamingu. Žánr často obsahuje skladby s dynamickými změnami od jemných electronica balad po intenzivní metalcorové pasáže. Kromě žánru electronica může tato fúze žánrů začleňovat několik dalších elektronických hudebních žánrů jako techno, trance, dubstep, electro a dance.\n\n"}
{"id": "1055533", "url": "https://cs.wikipedia.org/wiki?curid=1055533", "title": "Sadness", "text": "Sadness\n\nSadness (anglicky \"smutek\") může být:\n\n"}
{"id": "1055534", "url": "https://cs.wikipedia.org/wiki?curid=1055534", "title": "Milton Hatoum", "text": "Milton Hatoum\n\nMilton Assi Hatoum (* 19. srpna 1952 Manaus) je brazilský překladatel, profesor a spisovatel píšící portugalsky.Jeho knihy se prodaly už ve více jak 200 000 výtiscích a byly přeloženy do řady jazyků, jako například italštiny, angličtiny, španělštiny nebo češtiny.\nPo studiích v hlavním městě Brasília se přestěhoval do města São Paulo, kde působil na Universidade de São Paulo. Milton v současnosti působí ve městě Manaus, kde přednáší francouzský jazyk a literaturu na Universidade Federal do Amazonas.\n\n"}
{"id": "1055536", "url": "https://cs.wikipedia.org/wiki?curid=1055536", "title": "Sadness (švýcarská hudební skupina)", "text": "Sadness (švýcarská hudební skupina)\n\nSadness (v překladu \"smutek\") byla švýcarská death/doom metalová kapela založená v roce 1990 ve městě Sion.\n\nPrvní studiové album s názvem \"Ames de Marbre\" vyšlo v roce 1993 u vydavatelství Witchhunt Records. Poslední nahrávku s názvem \"Evangelion\" vydala kapela v roce 1997, o rok později zanikla.\n\nČlen kapely Phillippe Riand alias Chiva si založil v roce 1996 vlastní projekt s názvem Chiva.\n\n\n\n"}
{"id": "1055543", "url": "https://cs.wikipedia.org/wiki?curid=1055543", "title": "Styloceras", "text": "Styloceras\n\nStyloceras je rod vyšších dvouděložných rostlin z čeledi zimostrázovité. Zahrnuje 6 druhů, rozšířených povětšině v jihoamerických Andách. Jsou to stálezelené stromy s tuhými listy a nápadně tvarovanými plody.\n\nZástupci rodu \"Styloceras\" jsou stálezelené stromy se střídavými, kožovitými, jednoduchými listy. Čepel listů je celistvá, na okraji celokrajná, se zpeřenou nebo od báze dlanitě trojžilnou (triplinervní) žilnatinou. Palisty chybějí. Květy jsou jednopohlavné. Samčí květy jsou většinou uspořádány v klasech a obsahují větší počet (6 až 30) tyčinek. Samičí květy jsou redukovány na jediný nahý semeník se 2 nebo 3 dlouhými zahnutými čnělkami na vrcholu. Semeník je srostlý ze 2 nebo 3 plodolistů a obsahuje 2 nebo 3 komůrky. Každá z komůrek je sekundárně rozdělena falešnou přepážkou na 2 oddělení, z nichž každé obsahuje po 1 vajíčku. Plodem je dužnatá, nepukavá peckovice, zakončená na vrcholu dlouhými a nápadnými, vytrvalými čnělkami.\n\nRod \"Styloceras\" zahrnuje 6 druhů. Je rozšířen v Jižní Americe. Většina druhů je svým výskytem vázána na Andy od Kolumbie po Peru. Jediný druh (\"Styloceras brokawii\") se vyskytuje v nížinné Amazonii v Peru, odkud byl popsán v roce 1981.\n\nRod \"Styloceras\" byl v některých systémech oddělován do samostatné čeledi \"Stylocerataceae\". V roce 1859 byl z Bolívie popsán druh \"Styloceras macrostachyum\", vzápětí se zjistilo že se vůbec nejedná o \"Styloceras\" a v roce 1865 byla tato rostlina přeřazena do čeledi pryšcovité (\"Euphorbiaceae\") pod názvem \"Aparisthmium cordatum\".\n"}
{"id": "1055544", "url": "https://cs.wikipedia.org/wiki?curid=1055544", "title": "Tótújfalu", "text": "Tótújfalu\n\nTótújfalu je obec v maďarské župě Somogy. V roce 2014 zde žilo 193 obyvatel. Území obce sousedí přes řeku Drávu s Chorvatskem.\n\nDrávagárdony, Lakócsa, Potony, Szentborbás\n"}
{"id": "1055545", "url": "https://cs.wikipedia.org/wiki?curid=1055545", "title": "Minea", "text": "Minea\n\nMinea je boholuslužební kniha v církvích byzantského ritu, která obsahuje texty měnivých částí bohoslužeb na každý den. Minea je rozdělena podle měsíců v roku.\n\nSváteční minea obsahuje texty měnivých částí bohoslužeb (esperinos, utreňa) na vybranné významné svátky.\n\nVšeobecná minea obsahuje texty měnivých částí bohoslužeb pro jednotlivé kategorie svatých (apoštolů, přepodobných apod.).\n\n"}
{"id": "1055551", "url": "https://cs.wikipedia.org/wiki?curid=1055551", "title": "Triod", "text": "Triod\n\nTriodion nebo Trioda či Trioď je liturgická kniha v církvích byzantského ritu, která obsahuje měnivé části bohoslužeb na období Velkého postu a na období padesátnice - 50 dní po Pasše.\n\nNázev je odvozený od toho, že většina kánonů v triodioně ma tři ódy (písně).\n\n\"Půstní trioď\" obsahuje texty na období Velkého postu a \"květná trioď\" obsahuje texty na období po Pasše až po neděli všech svatých.\n\n"}
{"id": "1055552", "url": "https://cs.wikipedia.org/wiki?curid=1055552", "title": "Dark Days/Light Years", "text": "Dark Days/Light Years\n\nDark Days/Light Years je deváté studiové album velšské skupiny Super Furry Animals. Vydalo jej dne 16. března 2009 hudební vydavatelství Rough Trade Records a jeho producenty byli členové skupiny Super Furry Animals společně s Chrisem Shawem. Nahráno bylo ve studiu Faster Recording Studio v Cardiffu a jde o poslední album skupiny vydané předtím, než přestala vystupovat. Do písně „Inaugural Trams“ přispěl svým hlasem v německém jazyce anglický hudebník Nick McCarthy, člen skupiny Franz Ferdinand. Autory obalu alba jsou Keiichi Tanaami a dlouholetý spolupracovník kapely Pete Fowler.\n\n"}
{"id": "1055556", "url": "https://cs.wikipedia.org/wiki?curid=1055556", "title": "Engenville", "text": "Engenville\n\nEngenville je francouzská obec v departementu Loiret v regionu Centre-Val de Loire. V roce 2012 zde žilo 547 obyvatel.\n\nAudeville, Césarville-Dossainville, Guigneville, Intville-la-Guétard, Marsainvilliers, Pithiviers-le-Vieil, Ramoulu\n\n\"Počet obyvatel\"\n\n"}
{"id": "1055558", "url": "https://cs.wikipedia.org/wiki?curid=1055558", "title": "Dafydd Ieuan", "text": "Dafydd Ieuan\n\nDafydd Ieuan (* 1. března 1969, Bangor) je velšský bubeník, který během své kariéry působil například ve skupinách Super Furry Animals a Catatonia. Jeho bratrem je hráč na klávesové nástroje Cian Ciarán, který rovněž působí ve skupině Super Furry Animals.\n\nV roce 1986 založil skupinu Ffa Coffi Pawb, ve které s ním hrál například i zpěvák a kytarista Gruff Rhys. Poté, co skupina podepsala nahrávací smlouvu s hudebním vydavatelstvím Ankst, vydala roku 1988 své debutové album nazvané \"Dalec Peilon\"; následovala ještě alba \"Clymhalio\" (1991) a \"Hei Vidal!\" (1992) a téhož roku se skupina rozpadla. Po ukončení její činnosti založil Dafydd Ieuan spolu s Rhysem skupinu Super Furry Animals, ke které se později přidali ještě kytarista Huw Bunford, baskytarista Guto Pryce a hráč na klávesové nástroje Cian Ciarán. V roce 2000 vystupoval s ostatními členy ve filmu \"Beautiful Mistake\". Skupina do roku 2009 vydala devět studiových alb a o rok později přestala vystupovat. Roku 2012 byla jednorázově obnovena, ale později opět přestala hrát. V roce 2014 skupina jako celek představila vlastní značku piva.\n\nV letech 1993 až 1996 byl mimo svého působení v Super Furry Animals bubeníkem kapely Catatonia. Roku 2006 hrál na bicí na albu \"The Great Western\" velšského hudebníka Jamese Deana Bradfielda. Dafydd Ieuan založil v roce 2008 kapelu The Peth; ve skupině zpíval herec Rhys Ifans a na baskytaru zde hrál Guto Pryce ze Super Furry Animals. Skupina své první album nazvané \"The Golden Mile\" vydala v srpnu 2008. Později vzniklo i druhé album s názvem \"Crystal Peth\", které však zůstalo nevydané. Od roku 2012 působí ve skupině The Earth. V roce 2014 složil se svým bratrem hudbu k filmu \"Pen Talar\", za kterou získal cenu BAFTA Cymru. Téhož roku hrál na bicí na albu \"Season Sun\" kapely Gulp, což je projekt vedený Gutem Prycem z kapely Super Furry Animals.\n\n"}
{"id": "1055562", "url": "https://cs.wikipedia.org/wiki?curid=1055562", "title": "Ferdinand II. Medicejský", "text": "Ferdinand II. Medicejský\n\nFerdinand II. Medicejský (14. července 1610, Florencie – 23. května 1670, Florencie) byl v letech 1621–1670 toskánský velkovévoda.\n\nNarodil se jako nejstarší syn (druhé dítě), velkovévody Toskánska, Cosima II. Medicejského a jeho manželky velkovévodkyně Marie Magdaleny. Nastoupil na trůn po smrti svého otce 28. února roku 1621. Do roku 1628 vládly za Ferdinanda jako regentky jeho matka a babička velkovévodkyně toskánská Kristina Lotrinská. Dne 26. září roku 1633, si Ferdinand vzal Vittorii della Rovere. Pár měl čtyři syny. Na trůn po jeho smrti nastoupil jeho syn Cosimo III. Medicejský.\n\nZpočátku zůstala jeho vláda pod vlivem jeho matky a babičky. Postupně se stala samostatnější a jeho významným počinem bylo snížení nákladů na velkovévodský dvůr. Různými opatřeními se snažil zabránit rozšíření morové epidemie, která postihla Toskánsko v roce 1630 a která i přesto zahubila 10 % tehdejšího obyvatelstva. Tyto činy mu přinesly velkou oblibu i proto, že spolu se svými bratry poskytoval osobní půjčky obyvatelstvu. Soulad s jeho bratry je jedním z hlavních příznaků jeho vlády. V zahraniční politice se příliš neangažoval až do roku 1643, kdy vstoupil do neúspěšné války o hrabství Castro, která měla zabránit rozšiřování papežských států. Ferdinand Toskánsko mírně rozšířil tím, že skoupil dědictví dvou malých sousedních hrabství (1633 – Santa Fiora, 1649 – Pontremoli). Za jeho vlády se projevily první známky úpadku toskánské ekonomiky především v důsledku moru a nákladů během války o Castro.\n\nByt též členem společnosti Accademia del Cimento, kterou založil jeho bratr Leopold.\n\n"}
{"id": "1055563", "url": "https://cs.wikipedia.org/wiki?curid=1055563", "title": "Sionistický tábor", "text": "Sionistický tábor\n\nSionistický tábor ( , \"ha-Machane ha-cijoni\", , překládáno též volně jako Sionistický svaz) je izraelská politická aliance vytvořená v prosinci 2014 mezi středolevou Izraelskou stranou práce a centristickou ha-Tnu'a před nadcházejícími předčasnými parlamentními volbami v březnu 2015.\n\n10. prosince 2014 oznámila předsedkyně strany ha-Tnu'a Cipi Livniová, že v nadcházejících volbách utvoří její strana alianci s Izraelskou stranou práce. Cílem mělo být „\"sjednotit sionistický tábor a ukončit vládu radikální pravice\".“ V průzkumech voličských preferencí se nová aliance začala již během prosince 2014 umisťovat na prvním nebo druhém místě, přičemž dosud průzkumům vévodila pravice a strana Likud.\n\nUskupení Sionistický tábor čelilo kritice ohledně svého názvu. Bývalý ministr za Izraelskou stranu práce a příslušník národnostní menšiny izraelských Arabů Ghálib Madžádala v lednu 2015 vyzval k odstranění přídomku sionistický a dodal: „\"Neznám žádné kouzlo, které může přes noc proměnit stovky tisíc Arabů v sionisty\".“\n\nKrátce před volbami přisuzovala většina průzkumů preferencí Sionistickému táboru náskok několika mandátů před Likudem. Ve snaze přilákat další voliče oznámila 16. března, tedy den před vlastním hlasováním, Cipi Livniová, že nebude trvat na původní dohodě o rotaci premiérského křesla mezi ní a předsedou strany práce Jicchakem Herzogem. Výsledek voleb se ale nakonec zásadně odlišoval od předvolebních průzkumů. Již exit polly zveřejněné po uzavření volebních místnosti ukazovaly, že Sionistický tábor i Likud získaly shodně 27 křesel nebo Likud vyhrál v poměru 28:27. Po setčení hlasů se ukázalo, že Likud přesvědčivě vyhrál se ziskem 30 mandátů, zatímco Sionistický tábor jich obdržel jen 24. S více než 780 000 hlasů (téměř 19 % všech odevzdaných hlasů) šlo nicméně o nadprůměrný výsledek pro hlavní levicovou opoziční stranu.\n\n"}
{"id": "1055568", "url": "https://cs.wikipedia.org/wiki?curid=1055568", "title": "Nathaniel Clyne", "text": "Nathaniel Clyne\n\nNathaniel Edwin Clyne (* 5. dubna 1991, Stockwell, Anglie, Spojené království) je anglický fotbalový obránce a reprezentant, který v současné době hraje za klub Liverpool FC. Jeho postem je místo pravého beka.\n\nClyne hrál v mládežnických týmech klubu Crystal Palace. V A-mužstvu působil od roku 2008.\n\nV červenci 2012 přestoupil do Southampton FC, kde podepsal čtyřletou smlouvu.\nV létě 2015 posílil Liverpool FC.\n\nNathaniel Clyne reprezentoval Anglii v mládežnických výběrech U19 a U21.\n\nV A-mužstvu Anglie debutoval 15. listopadu 2014 na stadionu Wembley v Londýně v kvalifikačním zápase proti Slovinsku (výhra 3:1).\nPod vedením trenéra Roye Hodgsona se zúčastnil EURA 2016 ve Francii, kam se Anglie suverénně probojovala bez ztráty bodu z kvalifikační skupiny E.\n\n"}
{"id": "1055570", "url": "https://cs.wikipedia.org/wiki?curid=1055570", "title": "Hosta Tardiana Group", "text": "Hosta Tardiana Group\n\nHosta Tardiana Group je název pro skupinu rostlin řazených do rodu Hosta, ale zahrnující různé druhy a křížence. \n\nV roce 1991 v knize W. George Schmidta, \"The Genus Hosta\" založené na intenzivním výzkumu celého rodu, vyšlo najevo, že několik rostlin dříve považovaných za samostatné, přirozeně se vyskytující druhy jsou pěstované odrůdy, tedy kultivary. Následkem tohoto zjištění byly některé druhy taxonomicky překvalifikovány na status kultivarů.\n\nSkupina host dnes nazývaných Hosta Tardiana group byla vyšlechtěna Ericem Smithem (1917-1986) v Anglii. Skupina zahrnuje mnoho hybridů Hosta 'Tardiflora' a \"Hosta sieboldiana\" 'Elegans'. Jednalo se o velmi unikátní křížence kvůli době květu a remontování. Nejznámější kultivar označovaný běžně \"Hosta\" tardiana 'Halcyon' sloužil k vyšlechtění mnoha dalších kultivarů.\n\nOkrasné rostliny sloužící jako výsadba ve skupinách nebo jednotlivě, v záhonech, ozdobných skalkách, nádobách. Lze je rovněž použít k řezu.\n\nNesnáší dobře přímé slunce a snadno je sluncem poškozena, již během jara, velká plocha listů. Rostlina preferuje polostín a přiměřeně vlhké, propustné živné půdy, ačkoliv snese většinu běžných půd. Množení kultivarů je prováděno obvykle dělením oddenků a trsů.\n\n"}
{"id": "1055571", "url": "https://cs.wikipedia.org/wiki?curid=1055571", "title": "A Bridge to a Border", "text": "A Bridge to a Border\n\nA Bridge to a Border je americké filmové drama z roku 2014. Film natočil režisér Rob Nilsson podle vlastní scénáře a premiéru měl dne 10. října 2014 na festivalu Mill Valley Film Festival ve městě Mill Valley v Kalifornii. Film, který byl natáčen výhradně v noci, vypráví příběh o aktivistech, kteří chtějí odstřelit sanfranciský most Golden Gate Bridge. Hlavní postavou je bývalý člen pohraniční stráže Pakal Gomez, který byl uvězněn za zložin, který nespáchal. Gomez je ve vězení, ale kvůli záchvatům je odvezen do zdravotnického zařízení, odkud uprchne. V hlavních rolích se ve filmu představili Richard Castrillon, Tristan Cunningham a Jeff Kao. Jméno postavy doktora Raye Satyajita, kterou ztvárnil indický herec Ravi Valleti, je poctou indickému filmovému režisérovi Satyajit Rayovi. Herci ve filmu mohli do určité míry improvizovat.\n\n"}
{"id": "1055573", "url": "https://cs.wikipedia.org/wiki?curid=1055573", "title": "LGBT práva v Rumunsku", "text": "LGBT práva v Rumunsku\n\nLesby, gayové, bisexuálové a translidé (LGBT) se v Rumunsku můžou setkávat s právními komplikacemi neznámými pro většinové obyvatelstvo. Rumunsko je stejně jako ostatní východoevropské země v oblasti práv gayů, leseb, bisexuálů a transsexuálů sociálně konzervativní. I přesto však země r. 2000 přijala velmi značnou legislativu v oblasti LGBT práv. V poslední dekádě tu došlo k plné dekriminalizaci homosexuality, přijetí rozsáhlé anti-diskriminační legialstivy, sjednocení legálního věku způsobilosti k pohlavnímu styku a zákonů proti homofobních zločinů z nenávisti. Mimoto se LGBT komunita začala v posledních letech více ukazovat prostřednictvím každoročního pochodu GayFest v Bukurešti a filmového festivalu Cluj-Napoca. V r. 2006 bylo Rumunsko prohlášeno organizací Human Rights Watch jako jedna z pětí zemí na světě, která má příkladnou legislativu bojující proti násilí na základě sexuální orientace a genderové identity.\n\nHomosexualita byla na území dnešního Rumunska prakticky odjakživa předmětem represí. Dalo by se říci, že veškeré civilizace a kultury ovládané tehdejší Dácií často čekalo odsouzení k politické nekorektnosti způsobené nízkým vzděláním. V období římského vlivu se akceptace homosexuality uchovala jako jediná reforma pocházející z tohoto období, kdy sem pronikal římský koncept společnosti a kultury obdobný zvykům původní populace.\n\nPro středověk v Rumunsku je všeobecně charakteristická sociální regrese a christianizace, na níž se výrazně podílel Svatý Ondřej, zejména v Dobrudži. Ten tehdy sestavil jakousi pomyslnou náboženskou hranici (anti-muslimský štít) a posiloval bigotnost u tamního obyvatelstva. Tvrdé zákony proti homosexualitě se vymáhaly pouze na chudé vrstvě, u šlechty se toto chování tolerovalo. O homosexuálním chování a vztazích v této době se lze dočíst v knize od Dana Horia Mazilu \"Voievodul, dincolo de sala tronului\":\n\n\n\n\nRumunský Trestní zákoník z r. 1864 vytvořený na základě francouzského modelu, nijak nečinil homosexuální vztahy odlišnými od heterosexuálních, a tudíž homosexuální styk byl ilegální pouze, když byl učiněn proti vůli jednoho z účastníků. Tento zákoník byl účinným téměř celé tři čtvrtiny století. Po přijetí nových zákonů r. 1937 se začal postoj státu vůči homosexualitě zhoršovat, mimo případy znásilnění. Krátce poté byl přijat § 431, který trestal homosexualitu v případě, že by způsobila „veřejné pohoršení“, o soukromých stycích nebyla řeč. Toto ustanovení bylo z Trestního zákoníku vymazáno r. 1948. V r. 1968 byl tento zákon znovu přijat s Článekm 200 a trestal i vykonané homosexuální praktiky v soukromí.\n\nV zemi nejsou v současné době už žádné zákony proti LGBT lidem, stejně tak tu ale neexistuje žádný právní institut pro ně, např. stejnopohlanví manželství. Dobrovolná homosexuální aktivita mezi dvěma svéprávnými jedinci v soukromí zde byla zlegalizována r. 1996, ačkoli poslední anti-gay zákon § 200 kriminalizující veřejnou propagaci homosexuality byl zrušen až 28. června 2000 na nátlak Rady Evropy a v důsledku návštěvy Velvyslance USA Michaela Guesta, otevřeně homosexuálního muže.\n\nV r. 2002 byl legální věk způsobilosti k pohlavnímu styku sjednocen pro heterosexuální i homosexuální orientaci na 15 let.\n\nNa konci r. 2007 krajně pravicová Strana velkého Rumunska jednala v Senátu o možnosti přijetí zákazu „propagace idejí a manifestací spojených s gay a lesbickou tematikou“ určené k tomu, aby dala utrum každoročnímu festivalu GayFest v Bukurešti. Projednávaný návrh byl Senátem zrušen 11. února 2008 se 17 kladnými stanovisky, 16 zřeknutími a 27 negativními stanovisky.\n\nOd roku 1996 je možné podstupovat úřední změnu pohlaví po předchozí chirurgické změně.\n\nRumunsko patří poslední členské země, které dosud nepřiznaly homosexuálním párům žádnou právní úpravu například ve formě registrovaného partnerství. Rumunská ústava definuje rodinu jako společenskou jednotku stvrzenou dvěma osobami dobrovolně přistoupivšími do manželství. Žádnou specifikaci jejich pohlaví zdejší ústavní zákony neobsahují. Navzdory tomuto není zdejší legislativa přístupná žádné jiné definici manželství, neboť podle podpůrných právních předpisů se jedná o svazek jednoho muže a jedné ženy, a tudíž stejnopohlavní páry nemají přístup ke stejné státní ochraně jako rodina dle její ústavní definice.\n\nStejnopohlavní manželství je zakázáno občanským zákoníkem , jehož definice neobsahuje žádný prostor pro jinou interpretaci.\n\nV dubnu 2013 se v parlamentu neúspěšně projednávala možnost legalizace stejnopohlavních svazků.\n\nV dubnu 2013 přiznal sám předseda Strany zelených Remus Cernea , že u navrženého zákona dávajícího stejnopohlavním svazkům stejná práva a povinnosti, jako mají heterosexuální manželské páry, očekával ostrou reakci ze strany opozice. 7. července 2013 Cernea představil návrh Senátu se žádostí o vyjádření a odsouhlasení ze strany oprávněné parlamentní komise v prosinci 2013. 17. prosince 2013 byl návrh v Senátu zamítnut pouze se dvěma kladnými stanovisky proti 110 negativním. Po jeho postoupení Poslanecké sněmovně 11. června 2014 došlo k jeho oficiálnímu zrušení v poměru hlasů 298:11.\n\n7. června 2013 se Rumunsko pokusilo přijmout ústavní zákon, který by zakazoval stejnopohlavní manželství, prostřednictvím ustanovené komise, v níž 15 poslanců hlasovalo pro a pouze 3 se zdrželi. Nicméně z důvodu celonárodní i mezinárodní kritiky bylo od této změny nakonec upuštěno.\nV říjnu 2014 předložil Cernea parlamentu nový návrh zákona o registrovaném partnerství. V dubnu 2015 hlasoval Senát proti návrhu v poměru hlasů 49:8. V prosinci 2015 byl návrh postoupen Poslanecké sněmovně, která ho rovněž odmítla.\n\nSvobodné ženy, vč. leseb, mají přístup k asistované reprodukci. V r. 2005 Ústavní soud Rumunské republiky rozhodl, že je neústavní odpírat přístup k asistované reprodukci jednotlivcům nebo nesezdaným párům.\n\nGayové a lesby smějí otevřeně sloužit v Ozbrojených silách Rumunska. S odvoláním se na politiku Ministerstva obrany: „Každý občan Rumunska má plné právo sloužit v řadách ozbrojených sil v naší zemi bez ohledu na jeho sexuální orientaci.“ I přesto však mnoho, pokud vůbec jsou, gayů a leseb v armádě svoji orientaci tají z důvodu stále přetrvávajících obav z diskriminace.\n\nV r. 2000 přijal rumunský parlament zákon explicitně zakazující diskriminaci na základě sexuální orientace v několika sférách, včetně zaměstnání, přístupu ke zboží a službám, bydlení, vzdělávání, zdravotní péči, práv duševního vlastnictví, justici, dalších veřejných a sociálních službách. Tento zákon, který je považován za jeden z nejrozsáhlejších v Evropské unii , úspěšně prošel testováním Národního úřadu pro boj s diskriminací, který tvoří součást rumunské agendy pro rovnostářskou politiku, zejména v oblasti postihu fyzických i právnických osob diskriminujících na základě sexuální orientace. Příkladem jeho aplikace je kauza TAROM, národního leteckého dopravce, kterému byla uložená pokuta pro odmítnutí účasti stejnopohlavních partnerů ve slevové akci při příležitosti Dne sv. Valentýna v r. 2005. Kromě uložení pokuty Národní úřad také nařídil TAROMu neprodlenou nápravu vzniklé situace.\n\n5. června 2013 hlasovala parlamentní Komise pro přezkum ústavy ve prospěch zahrnutí sexuální orientace do diskriminačních důvodů v obměňované ústavě. Ten samý den komise hlasovala pro změnu stávajícího manželského zákona, který definoval manželství jako „konsensuální svazek“ mezi manželi na restriktivnější interpretaci „svazku mezi nesezdaným mužem a ženou“, tedy zakazující stejnopohlavní manželství. Pro následný tlak veřejnosti, domácích i mezinárodních organizací, jako je třeba ACCEPT a Amnesty International se komise nakonec rozhodla upustit od obou změn ústavních zákonů. Mnoho nevládních organizací protestovalo proti vyjmutí ústavní ochrany proti diskriminaci jiných sexuálních orientací se slovy, že členové Komise odmítají chránit občany, kteří to potřebují, a že členstvím v Evropské unii je Rumunsko povinné implentovat taková ustanovení do svého nejvyššího právního předpisu.\n\nPoslanec za Zelenou stranu Remu Cernea, který je horlivý zastánce práv LGBT, a který také sepsal návrh zákona o registrovaném partnerství předložený Senátu, považuje tento krok za „popření principů demokracie“, což Rumunsko činí jednou z nejhomofobnějších zemí na světě.\n\nV r. 2006 se do novely trestního zákoníku začlenilo ustanovení o podněcování k nenávisti a útokům vůči jiným sexuálním orientacím. Navzdory existenci nových zákonů zde proběhlo několik veřejných shromáždění proti homosexualitě konaných pod záštitou pravicově extremistických skupin s poměrně agresivními anti-gay slogany. Mnohé zůstaly bez následků.\n\n28. března 2007 uložila Národní audiovizuální rada pokutu ve výši 10 000 rumunských leu (cca 3000 euro) televiznímu kanálu Prima TV za satirickou komediální show \"Cronica Cârcotașilor\" kvůli homofobním komentům. Ve dvou epizodách si moderátoři údajně měli tropit šašky z moderátora Acasă TV, který se veřejně přiznal ke své sexuální orientaci. Prezident Národní audiovizuální rady Ralu Filip se k uložení pokuty vyjádřil takto: „Cítím, že je neakceptovatelné se takto posměšně vyjadřovat o jiných sexuálních orientacích, zvlášťě přihlédnem-li k tomu, že to bylo na účet spolupracovníka.“ Tento případ byl prvním, kdy došlo k sankciování homofobie v rámci televize a rozhlasu v souladu s článkem 46 mediálního zákona, který zakazuje veřejnou propagaci jakékoli diskriminace jiných ras, entik, pohlaví a sexuálních orientací. Indicent vyústil ve veřejnou debatu ohledně homofobie s reprezentanty LGBT komunity v masmédiích. Attila Gasparik, viceprezident Národní audiovizuální rady, se vyjádřil tak, že \"Cronica Cârcotaşilor\" a další známé televizní show budou podrobeny přísné kontrole z důvodu jejich velké odezvy, která vyvolává potřebu jejich důsledného monitorování.\n\n7. listopadu došlo k napadení sedmi mladých lidí na půdě Vysoké školy politických věd a veřejné správy v Bukurešti kvůli jejich podílu na akademické debatě ohledně homosexuální historie v Rumunsku.\n\n11. února 2013 se na George Cosbuc Bilingual High School konal Měsíc LGBT historie, během něhož byli tamní studenti poučováni o manifestacích gay pride a podporování v účastech na školních aktivitách během této akce. To narazilo na odpor několika rodičů, pravicově orientovaných organizací i právníků, kteří napsali otevřený protestní dopis vládě se žádostí o okamžité pozastavení celé akce s odvoláním se převážně na náboženské důvody. Takto zní oficiální znění této iniciativy:\n\n20. února večer se v Muzeu rumunského venkova při příležitosti Měsíce LGBT historie promítal film \"Děcka jsou v pohodě\". Ten byl několik málo minut po zahájení přerušen cca 50 pravicovými extremisty. Anti-gay skupina verbálně napadala promítače slovy „bestie“, „špína“ a skandovala „Smrt homosexuálům“, „Nechcem vás tady“, „Nejste Rumuni“. Útočnící také mimo jiné natáčeli a fotografovali účastníky. Následně začali zpívat rumusnkou národní hymnu a pravoslavné zpěvy. Během incidentu užívali náboženských symbolů i fašistických gest, např. nacistických pozdravů.\n\nStejně jako ve Spojených státech, Velké Británii a několika dalších západních zemích platí i v Rumunsku zákaz dárcovství krve pro muže mající sex s muži z důvodu potenciálně většího rizika přenosu pohlavně přenosných chorob. Nicméně v září 2007 rozhodla Národní rada pro boj s diskriminací, že je tento zákaz nepřijatelný z důvodu diskriminace a vyvolávání nepřátelské, zahanbující a urážlivé atmosféry pro homosexuály. Rada, jejímž předmětem činnosti je dohled nad rovným zacházením, nařídila ministru zdravotnictví odstranit tento zákaz. V lednu 2008 dal ministr zdravotnictví v souladu se stížností Rady návrh nového zákona, který má odstranit zákaz MSM darovat krev. Nový zákon je momentálně předmětem veřejných diskusí.\n\nNavzdory definitivnímu zrušení Článku 200, posledního anti-gay zákona, v roce 2001, jsou sociální postoje k homosexuálním občanům stále značně diskriminační, zejména ve venkovských oblastech. Festivaly GayFest v Bukurešti se setkávají s výrazným a někdy až násilným odporem ze strany pravicově extermistických skupin (především Noua Dreaptă), přestože jsou doprovázeny policejními složkami kvůli ochraně bezpečnosti a zdraví účastníků. Dále zmíněná organizace ten samý den pořádá „Pochod za normalitu“ jako protipól konajícího festivalu se slogany proti právům sexuálních menšin a zákonnému uznávání stejnopohlavních svazků.\n\nKromě Noua Dreaptă zaujímá k pochodům hrdosti v Bukurešti a Kluži odmítavý postoj také Strana velkého Rumunska, Konzervativní strana a Demokraticko-liberální strana.\n\nV září 2006 zahájil Brittish Council výzkum v několika rumunských městech, jehož předmětem bylo mimo jiné také zjistit postoje mladé generace k právům LGBT. Podle výsledků bylo 39,1 % toho názoru, že by se měla LGBT práva rozšiřovat, 35,9 % že je situace LGBT práv v Rumunsku uspokojivá, zatímco 15,6 % je shledalo za přílišná. 9,4 % zaujalo neutrální postoj. Dále 71,9 % dotazovaných mladých lidí sdělilo, že by LGBT práva měla být chráněná, což lze považovat za relativně vysokou úroveň akceptace v této demografické skupině.\n\nEurobarometrické šetření ohledně diskriminace v Evropské unii, spuštěné koncem roku 2006, ukázalo že postoje k diskriminaci na základě sexuální orientace byly podobné jako v ostatních členských zemích. 47 % Rumunů tvrdilo, že diskriminace jiných sexuálních orientací je rozšířená, což je z hlediska průměru EU 50 % mírně podprůměrný výsledek. Dále bylo 55 % Rumunů pro specifické ustanovení o rovných příležitostech v zaměstnání pro jiné sexuální orientace, výrazný podprůměr proti průměru EU 66 %. 67 % Rumunů by souhlasilo s anonymním dotazováním na sexuální orientace ve sčítání lidu, pokud by to mohlo prospět boji s diskriminací v Rumunsku, zatímco 16 % bylo rozhodně proti (níž než průměr EU 28 %). 58 % Rumunů stále považovalo homosexualitu za tabu, což převyšovalo průměr EU 48 %, ale zároveň bylo nižší než stejný výsledek v Itálii, Řecku, Irsku a Švédsku.\n\nJiné průzkumy veřejného mínění ukazují vysokou míru intolerance rumunského obyvatelstva vůči homosexualitě, zejména pak výzkum z r. 2003 konaný organizací Gallup pro Institut veřejné politiky. Ve výsledcích 45 % respondentů odpovědělo, že by homosexuálové neměli být ve společnosti přijímáni jako rovnocenní; 37 % že by měli být kriminalizováni; a 40 % že by jim nemělo být vůbec umožněno pobývat na území Rumunska. The Soros Foundation v červnu 2011 také spustil výzkum, kde 80 % respondentů odpovědělo, že není důvod proč akceptovat homosexualitu navzdory její plné dekriminalizaci v r. 2001.\n\n3. dubna 2012 zveřejnila Národní rada pro boj s diskriminací svoji zprávu „Vnímání a postoje k diskriminaci v Rumunsku“ s následujícími závěry:\n\n\n7. listopadu 2012 zveřejnil Rumunský institut pro evaluaci a strategii studii se třemi částmi. V části II. se zabývá následujícími úrovněmi tolerance homosexuálů:\n\nŠetření Agentury Evropské unie pro lidská práva z r. 2013 zařadilo Rumunsko na třetí místo spolu s Chorvatskem a Bulharskem, členskými státy s nejvyšší mírou homofobního chování. 21 % LGBT Rumunů řeklo, že bylo napadeno či se minimálně dostalo do kontatku s násilím v posledních pěti letech. K násilí nedochází pouze v ulicích, ale i ve školách. Původci diskriminace a násilí pocházejí z různých životních sfér – sousedi, známí, úřední osoby, spolupracovníci, učitelé a spolužáci.\n\nPodle statistiky asociace ACCEPT jsou informace o LGBT osobách následující:\n\nOtevřená homosexualita je mimo velké aglomerace stále zřídkavá, a proto také gayové a lesby žijící na venkově svoji orientaci zpravidla tají. Největší a nejotevřenější LGBT komunity existují v Bukurešti a Kluži, kde zároveň působí také mnoho gay klubů a kulturních událostí. Festivaly GayFest se každoročně odehrávají v Bukurešti od r. 2005. Jejich organizátorem je Accept, což je největší rumunská organizace lobbující za práva LGBT. Kromě zmíněného festivalu se zde také koná mnoho dalších událostí ve městě Kluž, jejichž organizace spadá pod Be An Angel, další LGBT organizaci. Jedná se o každoroční mezinárodní LGBT filmový festival Gay Film Nights, Gay Prize Gala, kde se uděluje cena těm, co se nějak zasloužili o LGBT kulturu a práva, a Miss Travesty Romania, volba travesty miss.\n\nRostoucí přístup k internetu v několika předchozích letech má za následek nemalý rozmach online LGBT médií a blogosféry, zejména online zpravodaje Angelicuss a GayOne. V říjnu 2008 spustila Be An Angel první rumunský LGBT televizní kanál Angelicuss, který však vysílá zatím pouze online. Tu samou dobu přestala s činností nejtradičnější LGBT média, a proto zde zatím nejsou žádné tištěné magazíny a noviny.\n\nAčkoli v Bukurešti působí mnoho vyoutovaných umělců, aktivistů a novinářů, kteří pracují na eliminaci organizované diskriminace LGBTI komunity, jsou podobné aktivity mimo hlavní město limitované z důvodu politického, náboženského a sociálního odporu. Navzdory rostoucího přístupu k aktivní komunitě v rámci Bukureště prostřednictvím sociálních médií je obrovská propast ve spolupráce s místními náboženskými aktivisty podobného typu.\n\nV r. 2015 vznikla aliance více než 30 nevládních organizací sdružených pod názvem \"Koalice za rodinu\". Jejím hlavním cílem je podpora a sběr podpisů na petici za přijetí nového ústavního zákona, který by znemožňoval legalizaci stejnopohlavního manželství. Do května 2016 se koalici podařilo nasbírat přes 3 miliony podpisů. Iniciativa je aktivně podporovaná Rumunskou pravoslavnou církví. 20. července 2016 rozhodlo všech devět ústavních soudců, že návrh změny ústavní definice manželství je přípustný.\n\n"}
{"id": "1055575", "url": "https://cs.wikipedia.org/wiki?curid=1055575", "title": "Kuželovitost", "text": "Kuželovitost\n\nKuželovitost je veličina udávající sklon povrchové přímky kuželové plochy k základně kužele. (Podobně jako jehlanovitost pro jehlan.) Tato veličina se užívá např. ve strojírenství, obvykle pro kužele s vrcholovým úhlem menším než 30°. Kuželovitost vypočítáme podle vzorce:\n\nformula_1\n\nKde C značí kuželovitost, D průměr větší základny, d průměr menší základny (počítáme-li s komolým kuželem), α je vrcholový úhel a L vzdálenost mezi podstavami, nebo výška kužele. \n\nNa technických výkresech se používá k značení kuželovitosti výraz 1 : K, kde K = 1/C, se slovním označením KUŽEL. Kromě tohoto označení se používá okótování vrcholového úhlu nebo jeho poloviny, kde je možno uvést i jeho toleranci. To platí zejména pro kužele, jejichž úhel je přímo definován ve stupních jako celé číslo, například α = 20°, 30°, 45°, 60°… Výjimečně se kuželovitost zapisuje jako poměr v jiné formě než 1 : K, například kužel ISO strmý – 3,5 : 12 nebo 7 : 24. \n\nÚkos\n"}
{"id": "1055577", "url": "https://cs.wikipedia.org/wiki?curid=1055577", "title": "Diecéze Valence-Die-Saint-Paul-Trois-Châteaux", "text": "Diecéze Valence-Die-Saint-Paul-Trois-Châteaux\n\nDiecéze Valence (-Die-Saint-Paul-Trois-Châteaux) (lat. \"Dioecesis Valentinensis (-Diensis-Tricastinensis)\", franc. \"Diocèse de Valence, Die et Saint-Paul-Trois-Châteaux\") je francouzská římskokatolická diecéze. Leží na území departementu Drôme, jehož hranice přesně kopíruje. Sídlo biskupství i katedrála Saint-Apollinaire de Valence se nachází ve Valence. Diecéze je součástí lyonské církevní provincie.\n\nOd 4. dubna 2014 je diecézním biskupem Mons. Pierre-Yves Michel.\n\nBiskupství bylo ve Valence založeno v průběhu 4. století. Roku 1275 byla diecéze Valence sjednocena s diecézí Die do diecéze Valence-Die. Toto spojení bylo zrušeno v roce 1678, kdy se obě diecéze staly samostatnými.\n\nV důsledku konkordátu z roku 1801 byly 29. listopadu 1801 zrušeny diecéze Saint-Paul-Trois-Châteaux a arcidiecéze Vienne, jejichž území bylo včleněno z části do diecéze Valence a diecéze Grenoble (v případě dieéze Vienne), resp. arcidiecéze avignonské (v případě diecéze Saint-Paul-Trois-Châteaux).\n\nDne 12. června 1911 byl změněn název diecéze na \"Valence-Die-Saint-Paul-Trois-Châteaux\".\n\nOd 8. prosince 2002 je diecéze Valence sufragánem lyonské arcidiecéze (do té doby byla sufragánní diecézí avignonské arcidiecéze).\n\n\n"}
{"id": "1055579", "url": "https://cs.wikipedia.org/wiki?curid=1055579", "title": "Wout Droste", "text": "Wout Droste\n\nWout Droste (* 20. května 1989, Oldenzaal, Nizozemsko) je nizozemský fotbalový obránce, který působí v nizozemském klubu SC Cambuur.\n\nV Nizozemsku působil v mládežnických týmech klubu FC Twente, odkud odešel na hostování do druholigového Go Ahead Eagles, kam poté v létě 2010 přestoupil. \nV létě 2011 přestoupil do klubu SC Cambuur, se kterým v sezóně 2012/13 vyhrál Eerste Divisie (nizozemská druhá liga) a mohl tak slavit postup do Eredivisie.\n\n"}
{"id": "1055582", "url": "https://cs.wikipedia.org/wiki?curid=1055582", "title": "What Happened Here?", "text": "What Happened Here?\n\nWhat Happened Here? je americký dokumentární film z roku 2011. Film natočil režisér Rob Nilsson podle vlastní scénáře a měl premiéru dne 1. února 2012. Předmětem snímku je revolucionář a marxistický teoretik Lev Davidovič Trockij; Nilssona k natočení filmu inspirovala jeho autobiografická kniha. Film začal vznikat již v létě roku 2009, kdy režisér osobně navštívil oblasti, kde Trockij žil. Zde vznikly rozhovory s místními farmáři, kteří vyprávěli o Trockim. Režisér se prostřednictvím filmu snaží pochopit kořeny pro vznik Trockého filosofie. Film byl představen v říjnu 2011 na festivalu Mill Valley Film Festival.\n\n"}
{"id": "1055588", "url": "https://cs.wikipedia.org/wiki?curid=1055588", "title": "Shibboleth", "text": "Shibboleth\n\nShibboleth je v informatice název projektu s otevřeným kódem, který poskytuje službu Single Sign-On (\"jednotné přihlášení\"), což znamená že uživatel může pomocí jednoho přihlášení využívat více síťových zdrojů. Shibboleth umožňuje získávat informace o úspěšné autentizaci počítačového uživatele a poskytovat o něm údaje, které mohou být využity i pro jeho autorizaci. Shibboleth je využíván pro řízení přístupu k chráněným on-line zdrojům. Přístup ke zdrojům probíhá buď v rámci organizace nebo mezi různými organizacemi. Shibboleth často tedy poskytuje informace o organizaci a organizační jednotce, ke které se váže aktuálně přihlášený uživatel. Mezi organizace, které Shibboleth využívají, patří například vysoké školy nebo i jiné státní instituce.\n\nProjekt Shibboleth začalo vyvíjet v roce 2000 americké neziskové sdružení Internet2 a o rok později byl tento projekt spojený s prací skupiny OASIS SAML. Cílem bylo vyřešit sdílení zdrojů mezi organizacemi, které měly velice často různé autentizační a autorizační mechanismy a protokoly. Shibboleth 1.0 byl vydán v roce 2003 a byl rychle přijat výzkumnými a vzdělávacími institucemi po celém světě. Shibboleth 2.0 byl vydán rok po vydání protokolu SAML 2.0, které se uskutečnilo v roce 2005.\n\nV podstatě Shibboleth funguje stejně jako každý SSO systém. Co odlišuje Shibboleth od ostatních v této oblasti je jeho dodržování norem a schopnost poskytovat podporu SSO ke službám mimo organizace uživatele a přitom chránit jeho soukromí.\n\nHlavními prvky SSO systému jsou:\n\n\nKomunikace a výměna dat mezi IdP a SP probíhá prostřednictvím zpráv v jazyce SAML. Údaje o uživatelích jsou předávány ve formě metadat, což je XML soubor splňující právě standard SAML. Ke komunikaci je rovněž potřeba SSL/TLS a metadata musí obsahovat\nveřejný klíč.\n\nNásleduje popis postupu autentizace uživatele:\n\n\n\n\n\n\n\nShibboleth je uvolněn pod licencí Apache Software License, která na rozdíl od licence GPL netrvá na tom, aby se vztahovala na všechny součásti hotového programu. Nicméně všechny součásti Shibbolethu jsou open-source a jsou vyvíjeny různými skupinami.\n\n"}
{"id": "1055589", "url": "https://cs.wikipedia.org/wiki?curid=1055589", "title": "Calvin Mac-Intosch", "text": "Calvin Mac-Intosch\n\nCalvin Mac-Intosch (* 9. srpna 1989, Amsterdam, Nizozemsko) je nizozemský fotbalový obránce, který působí v nizozemském klubu SC Cambuur. Hraje na postu stopera (středního obránce).\n"}
{"id": "1055590", "url": "https://cs.wikipedia.org/wiki?curid=1055590", "title": "LGBT práva v Kosovu", "text": "LGBT práva v Kosovu\n\nSe vznikem nové ústavy se práva leseb, gayů, bisexuálů a transsexuálů (LGBT) v Kosovu stala jedněmi z nejrozvinutějších, což činí z Kosova a jeho ústavních zákonů jednu z nejliberálnějších zemí v Evropě, která diskriminaci na základě sexuální orientace přímo v ústavě zakazuje.\n\nStejnopohlavní styk byl na území Kosova legalizován roku 1994, když bylo ještě součástí Srbska a Černé Hory. V roce 2004 byl legální věk způsobilosti k pohlavnímu styku sjednocen pro obě orientace na 14 let, čímž z trestních zákonů ohledně sexuálního chování zmizely všechny zmínky o pohlaví účastníků, a legálnost pohlavního styku je tudíž posuzována jen podle věku.\n\nAčkoli Ústava Republiky Kosovo zakazuje diskriminaci na základě sexuální orientace a ustanovuje, že „každý má právo na sňatek a rodinu“ (a předseda Ústavního soudu řekl, že schválí stejnopohlavní manželství), tomu je prakticky zamezeno v § 14 odst. 1 zákona o rodině:\n\nLGBT Kosované smějí otevřeně sloužit v armádě.\n\nČlánek 24 Ústavy Republiky Kosovo zakazuje diskriminaci na základě všech aspektů, včetně sexuální orientace. Kosovo je tudíž jednou z mála zemí v Evropě, které diskriminaci na základě sexuální orientace ústavně zakazují.\n\nAntidiskriminační zákon z roku 2004 přijatý Kosovským shromážděním zakazuje diskriminaci na základě sexuální orientace ve všech oblastech veřejného života, jako jsou zaměstnání, členství v organizacích, vzdělávání, přístup ke zboží a službám, sociální zabezpečení a ubytovací služby. Definice diskriminace v tomto zákoně přímo zmiňuje přímou i nepřímou diskriminaci, jakož i obtěžování, násilí a segregaci.\n\nKosovské LGBT hnutí Centrum pro sociální emancipaci popisuje život gayů v Kosovu jako „underground“. Neexistují zde žádné gay kluby a život LGBT komunity je uzavřený a skrytý.\n\nDárcovství krve, spermií a orgánů od homosexuálních a bisexuálních mužů bylo legalizováno v prosinci 2002. Od března 2006 Kosovo homosexualitu oficiálně nepovažuje za duševní poruchu.\n\nV Kosovu jsou momentálně tři fungující LGBT organizace: Centrum pro rovnost a liberalismus, Centrum pro sociální rozvoj a Centrum pro sociální emancipaci.\n\n"}
{"id": "1055594", "url": "https://cs.wikipedia.org/wiki?curid=1055594", "title": "Lógr magazín", "text": "Lógr magazín\n\nLógr magazín je čtvrtletník pro moderní kulturu. Vychází od roku 2010 v Praze. Původně jej začali vydávat studenti bohemistiky FF UK. První číslo vyšlo ve formátu A4 černobíle, další jsou v již tradičním formátu 15 x 18 cm s lepším papírem a barevné. Náklady magazínu byly od začátku kryty z prodejů a část hradili vydavatelé sami, od roku 2019 však vychází s podporou Ministerstva kultury ČR a Státního fondu kultury ČR. U příležitosti každého vydání redakce pořádá křest, který se nazývá Lógrnight. Magazín se prodává na e-shopu, ve vybraných knihkupectvích v Praze (Book Therapy, PageFive, ArtMap, Božská Lahvice), Brně a Bratislavě, ale také na knižních festivalech. Rovněž si lze pořídit celoroční předplatné. \n\nLógr přináší nejen rozhovory se známými osobnostmi české i světové kultury (spisovateli, překladateli, komiksovými autory atd.), recenze beletrie, poezie (seriál básníka Dominika Melichara s názvem \"Ze současné české poezie\") i komiksů či studie zaměřené na populární kulturu (ve spolupráci s Centrem pro studium populární kultury). Každé číslo je zaměřené na jedno hlavní téma. \n\n\n\n"}
{"id": "1055598", "url": "https://cs.wikipedia.org/wiki?curid=1055598", "title": "Lučinský potok (přítok Ohře)", "text": "Lučinský potok (přítok Ohře)\n\nLučinský potok (též \"Lučínský potok\") je drobný vodní tok v okrese Karlovy Vary. Je dlouhý 5,9 km, plocha jeho povodí měří 27,6 km² a průměrný průtok v ústí je 0,23 m³/s. Vlévá se do něj několik menších potoků, které taktéž pramení v Doupovských horách. Svůj název získal podle vsi Lučiny.\n\nPramení na severozápadním úbočí vrchu Vysoká pláň (890 m) v Doupovských horách na území Vojenského újezdu Hradiště. \n\nJihozápadním směrem teče k hranici vojenského újezdu. Před obcí Doupovské Hradiště, jež vznikla 1. ledna 2016 po zmenšení vojenský újezdu, opouští území vojenského újezdu a protéká Doupovským Hradištěm. \n\nSměr toku se mění na západní, později severozápadní. Pod silnicí, u autobusové zastávky \"Doupovské Hradiště, Svatobor, rozcestí\", na soutoku s nepojmenovaným potokem (lokálně též \"Svatoborský potok\"), se nachází zajímavý dvojvodopád označovaný jako \"Lučinsko–svatoborské vodopády\".\nMéně vodná Svatoborská větev je vysoká 3,5 m, vodnější Lučinská je vysoká 2 m. Pod vodopádem je 20 m dlouhá a 3 až 4 m vysoká skalnatá soutěska. Dříve byl dvojvodopád na území vojenského újezdu, kam byl přístup možný jen na zvláštní povolení. Po úpravě hranic újezdu je volně přístupný.\n\nVysoko nad prvým břehem potoka se na vrcholu přilehlého kopce nachází zajímavá Národní přírodní památka Skalky skřítků s pseudokrasovými dutinami, dosud ne zcela jednoznačně určeného původu.\n\nNa jižním okraji vesnice Dubina přibírá zleva 6,9 km dlouhý Dubinský potok. Přibližně po 800 m se pod silnicí z Karlových Varů do Kyselky, nedaleko vodáckého tábořiště Dubina, vlévá zprava do Ohře.\n\nV roce 1930 došlo na Lučinském potoce k povodni. Mnohem víc se potok rozvodnil 28. dubna 1930, kdy se v rozvodněném potoce v Lučinách utopila jedna žena. Kromě toho rozvodněný potok ve vesnici zničil nebo poškodil 21 domů a strhl most. Příčinou povodně byla kombinace pětidenních dešťových srážek a náhlého oteplení na konci neobvykle chladného dubna, která vedla k rychlému tání sněhu. Během dalších čtyř let byl potok zregulován, postaveno několik zpomalujících překážek a dvě malé přehrady nad vesnicí určených k zadržení povodní.\n"}
{"id": "1055599", "url": "https://cs.wikipedia.org/wiki?curid=1055599", "title": "Lomnice (přítok Ohře)", "text": "Lomnice (přítok Ohře)\n\nLomnice je potok v Doupovských horách v okrese Karlovy Vary. Je dlouhý 10,1 km, plocha jeho povodí měří 44 km² a průměrný průtok v ústí je 0,36 m³/s.\n\nPramení na jihozápadním úbočí vrchu \"Složiště\" v místech zaniklé vesnice Heřmanov v nadmořské výšce 650 m n. m. a v obci Kyselka se vlévá zprava do Ohře. Potok protéká Vojenským újezdem Hradiště. Po cestě mohutní díky přítokům, jako je Pstružný potok, protéká vsí Dolní Lomnice a nedaleko stáčírny Mattoni se vlévá do Ohře.\n"}
{"id": "1055600", "url": "https://cs.wikipedia.org/wiki?curid=1055600", "title": "Honoré II.", "text": "Honoré II.\n\nHonoré II. [\"onoré\"] (24. prosince 1597 – 10. ledna 1662) byl svrchovaný princ monacký. Jako první používal titul \"princ\", ačkoli svou vládu započal s titulem Monacký kníže.\n\nByl synem monackého knížete Herkula I. Monackého a Marie Landini. Jeho otec byl zavražděn, když bylo Honorému šest let, a on tak žil v opatrovnictví svého strýce Frederica Landiho I., prince z Val di Taro. Landi byl loajální spojenec a přítel Španělska a roku 1605 umožnil španělským oddílům okupaci země. Obyvatelům Monaka bylo zakázáno nosit zbraně a princ se svými dvěma sestrami byl přemístěn do Milána. Monacká státní rada se snažila omezit moc Španělska, ale okupace trvala až do roku 1614 a silný vliv Španělska přetrval až do roku 1633, kdy jej uznal Honoré, již jako svrchovaný princ. Od počátku své dospělosti monacký princ Španělsko kritzoval a obracel se o podporu na Francii. Ludvík XIII. mu přislíbil podporu, kterou tolik potřeboval, což vyústilo v Péronnskou smlouvu (1641). Tento akt ukončil Španělskou nadvládu a přiznal Monaku nárok na ochranu Francií. Zároveň však byla uznána a garantována svrchovanost Monaka. Následkem toho ztratil Honoré svou pozici ve Španělsku i Itálii, což však vykompenzoval francouzský král Ludvík XIII. udělením titulu vévoda z Valentinois. Během své vlády učinil mnoho pro to, aby rozšířil, obnovil a přestavěl Janovskou pevnost, dnešní Monacký knížecí palác. Roku 1616 se oženil s Ippolitou Trivulzio, roku 1623 se jim narodil jediný syn Ercole Grimaldi. Honoré byl pochován v katedrále sv. Mikoláše v Monaku (na místě současné katedrály).\n"}
{"id": "1055603", "url": "https://cs.wikipedia.org/wiki?curid=1055603", "title": "The Earth", "text": "The Earth\n\nThe Earth je velšská rocková skupina založená v Cardiffu v roce 2012. Ústřední dvojicí ve skupině jsou bubeník Dafydd Ieuan ze skupiny Super Furry Animals a kytarista Mark Roberts, jenž v minulosti hrál v kapele Catatonia. Ty doplňují baskytarista Tristan Marley a zpěvačka Dionne Bennett. Vůbec první vydanou nahrávkou kapely byl singl obsahující písně „Rubbish Man“ a „2 High“. Byl vydán 12. prosince 2012. První album, které neslo název \"Off/On 1\", vydala skupina dne 1. července 2013. Své druhé album v podobě čtyřpísňového EP \"Baby Bones\" skupina vydala dne 28. července 2014. Druhé EP, které obsahovalo také čtyři písně, bylo vydáno 8. září téhož roku a neslo název \"Liberty Road\". Ve stejné době vyšlo i druhé dlouhohrající album nazvané \"Keltic Voodoo Boogaloo\". Roku 2015 skupina vydala píseň „Married 2 Me“, na které se podílel další člen kapely Super Furry Animals Gruff Rhys. Veškeré nahrávky skupiny vydává hudební vydavatelství Strangetown Records, jehož vlastníkem je Dafydd Ieuan.\n\n\n\n"}
{"id": "1055604", "url": "https://cs.wikipedia.org/wiki?curid=1055604", "title": "Komberk", "text": "Komberk\n\nKomberk je zaniklý hrad mezi vesnicemi Čeminy a Dolní Vlkýš v okrese Plzeň-sever. Stál na ostrožnovitém výběžku nad Čeminským potokem v nadmořské výšce 350 metrů. Areál hradu je chráněn jako kulturní památka. Dochovaly se z něj terénní pozůstatky staveb a opevnění.\n\nNa místě hradu v pravěku existovala sídliště eneolitických kultur (např. chamské kultury).\n\nPrvním známým držitelem hradu byl roku 1313 Ojíř z Komberka. Ten jej spolu s dalším majetkem okolo roku 1340 prodal tepelskému klášteru. Proti prodeji vystoupila Žofie, vdova po Ojířovi, a roku 1350 dosáhla zrušení smlouvy. Od ní hrad získal Ctibor ze Švamberka, který jej vyměnil s kladrubským klášterem za jiný majetek.\nV roce 1420 byl hrad dobyt husitským vojskem. Klášter později využil panství hradu k úhradě pohledávek Viléma z Nečtin a na Žluticích a ten jej před rokem 1447 prodal Burianovi z Gutštejna. Páni z Gutštejna na Komberku nesídlili, ale udržovali ho, dokud hrad roku 1478 nevypálilo vojsko Jana Planknara z Kynšperka. Potom byl hrad pravděpodobně ponechán svému osudu a roku 1558 se připomíná jako pustý.\n\nHradní jádro mělo přibližně oválný půdorys. V jeho severní části stála budova, jejíž přízemí bylo částečně zasekané do skály. Na protilehlé straně se nachází okrouhlá prohlubeň, která je zbytkem zemnice. Opevnění jádra tvořila palisáda. Na jižní straně opevnění zesiloval půlkruhový parkán a další parkán se nacházel níže ve svahu. Na východní straně k jádru přiléhalo mnohem rozsáhlejší předhradí opevněné částečně dochovaným příkopem a valem. Terénní stupeň mezi předhradím a jádrem může být zbytkem zavezeného příkopu.\n\nHrad je snadno přístupný po zeleně značené turistické trase z Dolní Vlkýše k baroknímu zemědělskému dvoru Kumberk.\n\n\n\n"}
{"id": "1055605", "url": "https://cs.wikipedia.org/wiki?curid=1055605", "title": "Mirepoix (kuchařství)", "text": "Mirepoix (kuchařství)\n\nMirepoix je směs celeru, mrkve a cibule, která se často používá ve francouzské kuchyni. Existuje mnoho regionálních variant, jež mohou obsahovat různé další přísady nebo koření. Mirepoix syrové, pečené, vařené případně restované na másle nebo olivovém oleji slouží jako základ do celé řady pokrmů, jako jsou vývary, polévky, omáčky či dušené pokrmy.\n\nTato kombinace surovin bývá často označována jako takzvaná \"svatá trojice\".\n\nTermín \"mirepoix\" pochází z 18. století, přestože tato gastronomická technika je pravděpodobně mnohem starší. Tak jako řada jiných názvů ve francouzské kuchyni je i tento odvozen ze jména šlechtice, vévody z Mirepoix (1699 – 1757), který zaměstnával kuchaře, jenž tuto techniku úpravy pokrmů často používal. \n\n\n"}
{"id": "1055608", "url": "https://cs.wikipedia.org/wiki?curid=1055608", "title": "Guto Pryce", "text": "Guto Pryce\n\nGuto Pryce (* 4. září 1972, Cardiff) je velšský rockový baskytarista.\n\nNarodil se ve velšském hlavním městě, Cardiffu. Oba jeho rodiče mluvili velšsky, pro její matku to byl první jazyk, zatímco jeho otec původně mluvil anglicky, avšak později též velšsky. Prvním jazykem jejich syna byla velština.\n\nSvou první kapelu nazvanou U Thant založil v roce 1989. Ta se po několika změnách v sestavě rozpadla roku 1993. Jedním z jejích členů byl i Huw Bunford, s nímž se Pryce později setkal i v kapele Super Furry Animals. V roce 1993 Pryce krátce hrál s kapelou Catatonia. Členem skupiny Super Furry Animals se stal v roce 1993 a do roku 2009 s ní nahrál devět studiových alb. Přestala vystupovat přestala vystupovat v roce 2010. Roku 2012 byla jednorázově obnovena, ale později opět přestala hrát. V roce 2014 skupina jako celek představila vlastní značku piva. V roce 2008 hrál Pryce na debutovém albu kapely The Peth \"The Golden Mile\"; mezi členy skupiny patří například Rhys Ifans a Dafydd Ieuan ze Super Furry Animals. Roku 2010 hrál v benefičním projektu The Stand, který vydal coververzi písně „I'll Be There“ (1926), přičemž výdělek měl jít na vystavění sochy fotbalisty Freda Keenora.\n\nPočínaje rokem 2012 Pryce vystupuje se skotskou zpěvačkou a manželkou Lindsey Leven ve skupině Gulp. Své debutové album nazvané \"Season Sun\" vydala skupina dne 8. července 2014 u vydavatelství Everloving Records (USA). Album dne 14. července toho roku vyšlo i ve Spojeném království, zde jej vydala společnost Sonic Cathedral. Na bicí na tomto albu hrál Dafydd Ieuan. Dne 27. září 2014 skupina vydala EP \"I Want to Dance\". Nahrávání dalšího alba, které nakonec vyšlo pod názvem \"All Good Wishes\" až v srpnu 2018, kapele zabralo tři roky. Pryce se v době jeho vzniku se svou manželkou přestěhoval do jejího rodiště, Skotska. V roce 2018 se páru rovněž narodil potomek.\n\n\n"}
{"id": "1055627", "url": "https://cs.wikipedia.org/wiki?curid=1055627", "title": "Huw Bunford", "text": "Huw Bunford\n\nHuw Bunford (* 15. září 1967, Cardiff) je velšský rockový kytarista a hudební skladatel. Studoval na škole Lanchester Polytechnic a hudbě se začal věnovat v polovině osmdesátých let. Jeho první skupinou byla Edrych am Jiwlia, jejíž texty byly zpívány ve velšském jazyce. Mezi jeho další kapely patřila U Thant, v níž hrál také baskytarista Guto Pryce. Spolu s ním se v roce 1993 stal členem kapely Super Furry Animals. Skupina do roku 2009 vydala devět studiových alb a o rok později přestala vystupovat. Roku 2012 byla jednorázově obnovena, ale později opět přestala hrát. V roce 2014 skupina jako celek představila vlastní značku piva. V roce 2014 založil skupinu The Pale Blue Dots, která v listopadu téhož roku vydala své debutové album \"Lots of Dots\". Spolu s ním v kapele působí Richard Chester. Album vydala společnost Strangetown Records. V roce 2014 se začal věnovat skládání filmové hudby.\n\n\n"}
{"id": "1055630", "url": "https://cs.wikipedia.org/wiki?curid=1055630", "title": "Mirepoix", "text": "Mirepoix\n\nMirepoix [\"mirpua\"] může být:\n\n\n\n\n"}
{"id": "1055638", "url": "https://cs.wikipedia.org/wiki?curid=1055638", "title": "Atlas (robot)", "text": "Atlas (robot)\n\nAtlas je dvounohý humanoidní robot vyvíjený americkou společností Boston Dynamics ve spolupráci s agenturou DARPA. Robot vysoký 1,88 m, vážící 156,5 kg má sloužit pro vyhledávání a záchranu osob.\n\nV současné době (únor 2015) pracuje výrobce na dokončení samostatnosti robota, aby se mohl zúčastnit soutěže DARPA Robotics Challenge v červnu 2015.\n\nRobot byl představen veřejnosti v červenci 2013.\n\nRobot existuje ve dvou verzích, první byla pouze upoutaná a nebyla schopna samostatného provozu. Nová verze, prezentovaná v lednu 2015 se vyznačuje především nezávislým napájením s pomocí baterií (Lithium-iontový akumulátor) o kapacitě 3,7kW, která umožní provoz po dobu přibližně jedné hodiny. Nová verze se vyznačuje tišším provozem díky nové hydraulice a také větší silou a obratností.\n\nRobot Atlas má 28 hydraulických kloubů.\n\n\n"}
{"id": "1055646", "url": "https://cs.wikipedia.org/wiki?curid=1055646", "title": "Sebastian Steblecki", "text": "Sebastian Steblecki\n\nSebastian Steblecki (* 16. ledna 1992, Krakov, Polsko) je polský fotbalový záložník a mládežnický reprezentant, v současnosti hraje v klubu GKS Tychy.\n\nSteblecki začínal s fotbalem v klubu Armatura Kraków. V mládežnickém věku přešel do většího klubu z Krakova Cracovia. V létě 2014 přestoupil do Nizozemska do prvoligového týmu SC Cambuur, kde podepsal dvouletou smlouvu s opcí.\n\nSteblecki reprezentoval Polsko v mládežnické kategorii U21.\n\n"}
{"id": "1055653", "url": "https://cs.wikipedia.org/wiki?curid=1055653", "title": "Reed Diamond", "text": "Reed Diamond\n\nReed Edward Diamond (* 20. července 1967 New York) je americký herec.\n\nDva roky navštěvoval University of North Carolina at Chapel Hill, poté studoval herectví na Juilliard School. V televizi se poprvé objevil v 80. letech, v roce 1993 si zahrál v seriálu \"Prváci\". Mezi lety 1995 a 1998 působil v seriálu \"Zločin v ulicích\", v letech 1999–2003 v seriálu \"Soudkyně Amy\". V dalších letech se ve větších rolích představil v seriálech \"Cestovatel\" (2007), \"Dům loutek\" (2009–2010), \"24 hodin\" (2010), \"Mentalista\" (2011–2013), \"Franklin a Bash\" (2011–2014), \"Sběratelé kostí\" (2012–2013) a \"Agenti S.H.I.E.L.D.\" (2014). Hrál také například ve filmech \"Memphiská kráska\" (1990), \"Nájemní vrazi\" (1995), \"S.W.A.T. – Jednotka rychlého nasazení\" (2003), \"Spider-Man 2\" (2004), \"Dobrou noc a hodně štěstí\" (2005), \"Moneyball\" (2011) či \"Mnoho povyku pro nic\" (2012).\n\nOd roku 2004 je ženatý s herečkou Marnií McPhail.\n\n"}
{"id": "1055655", "url": "https://cs.wikipedia.org/wiki?curid=1055655", "title": "Séamus Coleman", "text": "Séamus Coleman\n\nSéamus Coleman (* 11. října 1988, Donegal, Irsko) je irský fotbalový obránce a reprezentant v současnosti hrající za anglický Everton FC.\n\nV Irsku hrál za Sligo Rovers. V lednu 2009 odešel do Anglie do klubu Everton FC. Na jaře 2010 hostoval v Blackpool FC.\n\nZa reprezentační A-mužstvo Irska debutoval 8. 2. 2011 proti reprezentaci Walesu (výhra 3:0).\n\n"}
