{"id": "1021419", "url": "https://cs.wikipedia.org/wiki?curid=1021419", "title": "Bajč", "text": "Bajč\n\nBajč ( ) je obec na Slovensku v okrese Komárno v Nitranském kraji. Má 1 252 obyvatel a nachází se 22 kilometrů severovýchodně od Komárna a 8 kilometrů jižně od Nových Zámků. Bajč leží na železniční trati Nové Zámky-Komárno-Komárom.\n\nK Bajči patří tyto části obce:\n\nObec Bajč je mimořádně bohatá na archeologické památky. Na místě dnešního Bajče bylo nalezeno osídlení z doby neolitu, lidu s lineární keramikou, téměř 100 hrobů kosterního pohřebiště ze starší doby bronzové, sídliště z Bádenské kultury a raně lengyelské sídliště s keramikou, zdobenou brázděným vpichem a mnohé další památky. V části katastru obce Bajč - Mezi kanály - se nacházela slovanská osada se slovanským pohřebištěm z 6. století. Do Bajče přišli Slované již během jedné z prvních kolonizačních vln na konci 6. století. Dále se našla sídliště z doby halštatské a římské a z 10.-11. století slovenské sídliště. Významná jsou i keltská pohřebiště, slovanské žárové pohřebiště a staromaďarské pohřebiště. Z 11.-12. století pocházejí zbytky základů románského kostela a pohřebiště při zaniklé středověké osadě.\n\nPrvní písemná zmínka o obci pochází z roku 1312. Byla jedním z nejdůležitějších majetků Ostřihomského arcibiskupství. Od 16. století si obec od zdejších zemanů najímal arcibiskup. Po bitvě u Moháče přišlo do Bajče nové protestantské učení. Až do roku 1652 kalvinisté bojovali za uznání proti územní správě (stolici) i proti arcibiskupovi. V roce 1652 byla zřízena kalvínská farnost, ale v roce 1672 byli kalvinisté z obce vyhnáni, přestože pravděpodobně tvořili většinu obyvatelstva. Po roce 1685 obec zanikla. V roce 1780 Jozef Batthyány odvodnil rozsáhlé bažiny v okolí a začal s budováním nového zámečku. Podle archivních dokumentů měl Bajč v roce 1813 jen 90 obyvatel, v roce 1890 už 1108. Zámeček vybudovaný v roce 1790 byl v roce 1831 přestavěn na kostel zasvěcený sv. Janu Křtiteli. Arcibiskup Ján Šimora dal postavit nový letní zámeček. V roce 1865 se Bajč osamostatnil jako obec. V roce 1910 byla vybudována železnice. Na bojištích 1. světové války padlo 38 zdejších obyvatel.V roce 1919 v obci probíhaly boje mezi československou armádou a Rudou armádou Maďarské republiky rad. 23.6.1919 zde padlo devět vojáků z praporu č. 7 Československé domobrany.\n\nPo roce 1918 přešly ostřihomské církevní majetky pod správu apoštolské administratury v Trnavě, která byla pod státní správou. 2. listopadu 1938 byla obec Bajč připojena k Maďarsku. Na bojištích 2. světové války padlo 38 zdejších obyvatel. Po skončení druhé světové války obyvatelé založili státní statek (1948), který byl jeden z prvních svého druhu na Slovensku. Obec se začala rozvíjet, byl vybudován kulturní dům, dům pracujících, vznikly různé spolky. V tomto období byly v Bajči mnohé významné návštěvy. Po roce 1990 se začala zvyšovat nezaměstnanost, která trvá až dodnes.\n\nNárodnostní složení obyvatelstva:\n\nZ památek se nedochovalo mnoho, a ty které se zachovaly byly většinou během socialismu přestavěny. K pamětihodnostem patří: římskokatolický kostel sv. Jana Křtitele z roku 1831,\nbývalý arcibiskupský zámeček (v dezolátním stavu), některé domy a sýpka vybudovaná ještě Janem Šimorou.\n\nU kostela je památník na počest padlých vojáků vojáků Československé domobrany. Na pomníku jsou jména padlých vojáků. \n\nPřed hřbitovem je památník obětem 1. a 2. světové války, který byl postaven v roce 1997 podle návrhu Jozefa Istenese. Reliéf ve středu památníka je dílem sochaře Gyula Maga.\n\n\nMaďarsko-československá válka\n\nMaďarská menšina na Slovensku\n"}
{"id": "1021420", "url": "https://cs.wikipedia.org/wiki?curid=1021420", "title": "O Janovi a podivuhodném příteli", "text": "O Janovi a podivuhodném příteli\n\nO Janovi a podivuhodném příteli (německy Der Reisekamerad, italsky Vandronik) je výpravná koprodukční československo-německo-italsko-francouzská filmová pohádka z roku 1990 českého režiséra Ludvíka Ráži, v hlavních rolích Tomáš Valík a Fritz Bachschmidt. Hudbu napsal Petr Hapka. Natáčení probíhalo na hradě Bouzov.\n\n"}
{"id": "1021424", "url": "https://cs.wikipedia.org/wiki?curid=1021424", "title": "Adolf Satan", "text": "Adolf Satan\n\nAdolf Satan byla americká doom/sludge metalová kapela z amerického Bostonu, která se zformovala v roce 2002. Název odkazuje na nacistického führera Adolfa Hitlera a vládce pekel Satana. Písmeno F v logu má podobu hákového kříže, písmeno T zase obráceného kříže. Členové kapely dříve působili v jiných hudebních skupinách, např. Upsidedown Cross, Anal Cunt, Kilslug.\n\nDebutní studiové album s názvem \"Adolf Satan\" vyšlo v roce 2004 pod firmou Bestial Onslaught Productions a bylo jedinou vydanou dlouhohrající deskou. Kapela existovala v letech 2002–2008.\n\n\n\n"}
{"id": "1021427", "url": "https://cs.wikipedia.org/wiki?curid=1021427", "title": "Andreas Maier", "text": "Andreas Maier\n\nAndreas Maier (* 1. září 1967, Bad Nauheim) je německý spisovatel.\n\nAndreas Maier pochází z hesenského Bad Nauheimu, vyrůstal však v nedalekém Friedbergu. Vystudoval klasickou filologie, germanistiku a filosofii ve Frankfurtu nad Mohanem. Ve své dizertaci nazvané \"Die Verführung. Die Prosa Thomas Bernhards\" (Svádění. Próza Thomase Bernharda) se zabýval dílem rakouského prozaika a dramatika Thomase Bernharda, jehož stylem je zejména ve své rané tvorbě silně ovlivněn.\n\nŽije ve Frankfurtu nad Mohanem.\n\nKnižně debutoval Maier roku 2000 románem \"Wäldchestag\", za nějž získal hned několik literárních cen.\n\nDlouhodobě pracuje na jedenáctidílné rodinné sáze pracovně nazvané \"Ortsumgehung\" (Místní obchvat), jejíž součástí jsou romány \"Das Zimmer\" (Pokoj), \"Das Haus\" (Dům), \"Die Straße\" (Ulice) a \"Der Ort\" (Obec). Děj ságy se odehrává v autorově rodném kraji Wetterau a blízkém Frankfurtu nad Mohanem a Maier se z velké části nechává inspirovat vlastními zážitky z dětství a členy své rodiny.\n\n\n\n"}
{"id": "1021430", "url": "https://cs.wikipedia.org/wiki?curid=1021430", "title": "Prljavo kazalište", "text": "Prljavo kazalište\n\nPrljavo kazalište je chorvatská rocková skupina, která vznikla roku 1977 v Záhřebu.\n\n\n\n"}
{"id": "1021435", "url": "https://cs.wikipedia.org/wiki?curid=1021435", "title": "Dissection", "text": "Dissection\n\nDissection (česky \"pitva\") byla švédská metalová kapela založená roku 1989 ve švédském městě Strömstad zpěvákem Jonem Nödtveidtem. Dalšími členy první sestavy byli Ole Öhman (bicí), Peter Palmdahl (baskytara) a John Zwetsloot (kytara). Hrála mix melodic death metalu s black metalem (blackened death metal), mezi témata skupiny patřil okultismus a smrt.\n\nPrvní studiové album s názvem \"The Somberlain\" vyšlo roku 1993. V roce 1995 byla kapela na koncertním turné s krajany Dismember.\nKapela byla neaktivní v letech 1997–2004, tou dobou si Jon Nödtveidt odpykával trest ve vězení za účast na vraždě alžírského gaye Josefa ben Meddoura. Po jeho propuštění v roce 2004 opět pokračovala v tvorbě (s novým osazenstvem) a koncertování.\n\n16. srpna 2006 byl Nödtveidt nalezen ve svém stockholmském bytě v kruhu zapálených svíček s prostřelenou hlavou. Před sebevraždou rozeslal dopisy otci a přítelkyni. Dříve oznámil, že ruší kapelu, protože už dosáhl všech cílů.\n\nPozn.: existuje více kapel s názvem Dissection, ale nejsou zdaleka tak známé jako tato švédská.\n\n\n\n\n\n\n\n"}
{"id": "1021436", "url": "https://cs.wikipedia.org/wiki?curid=1021436", "title": "Březenský vrch", "text": "Březenský vrch\n\nBřezenský vrch (237,2 m n. m.) je kopec v Dolnooharské tabuli v okrese Louny Ústeckého kraje. Leží asi půl kilometru jihovýchodně od vsi Březno a tvoří významný bod Lounské pahorkatiny. Vrch je budován porcelanity a slínovci, jejichž výchoz na severním úpatí je chráněn jako přírodní památka Březno u Postoloprt.\n\nGeomorfologicky vrch náleží do celku Dolnooharská tabule, podcelku Hazmburská tabule, okrsku Lounská pahorkatina a podokrsku Březenská pahorkatina. Březenský vrch s nadmořskou výškou 237,2 metrů má podobu hřbetu protaženého ve směru severovýchod–jihozápad. Jádro kopce tvoří coniacké vápnité slínovce a svrchnoturonské až coniacké pískovce, které vznikly ze sedimentů na dně svrchnokřídového moře. Ty jsou překryté mladotřetihorními jíly, ze kterých ve svrchních partiích vypálením vznikly porcelanity. Porcelanity s převládajícím červeným a žlutavým odstínem se v minulosti těžily v lomu, kde jejich mocnost dosahovala asi dvanácti metrů. K vypálení došlo díky samovznícení uhelného souvrství v místech, kde byly uhelné vrstvy odkryty erozí a svahovými pohyby.\n\nV severní části svahu slínovcová kra zasahuje hluboko do Ohře, kde způsobila zúžení koryta řeky.Četné sesuvy odkryly 150 metrů dlouhý výchoz slínovců, který byl vyhlášen jako stratotyp březenského souvrství České křídové pánve a je chráněn jako přírodní památka Březno u Postoloprt. Na jednom z větších sesuvů je postavena část domů Března, z nichž několik zaniklo při sesuvu v roce 1939.\n\nKopec je porostlý jehličnatým lesem s převahou borovic a modřínů a s příměsí dubů, akátu a keřů. V lesem porostlé části přírodní památky rostou také vrby a topoly. K ohroženým druhům rostlin na lokalitě patří bělozářka liliovitá \n\nNa vrchol vede od železniční stanice Březno u Postoloprt žlutě značená turistická trasa, která dále pokračuje do Loun.\n"}
{"id": "1021437", "url": "https://cs.wikipedia.org/wiki?curid=1021437", "title": "Petr Kubín", "text": "Petr Kubín\n\nPetr Kubín (* 19. března 1967, Benešov) je český historik a univerzitní profesor zabývající se především kulty svatých ve středověku. V současnosti působí v Ústavu dějin křesťanského umění na Katolické teologické fakultě Univerzity Karlovy v Praze. \n\nPetr Kubín maturoval v roce 1985 na gymnáziu v rodném Benešově. Po dvouleté vojenské službě v Domažlicích pracoval ve Státním oblastním archivu v Benešově. Mezi lety 1989 a 1998 studoval archivnictví, historii i katolickou teologii na univerzitách v Praze, Eichstättu a Jeně. V roce 1998 dosáhl na FF UK titulu Ph.D. Ve své disertační práci pod vedením prof. Zdeňky Hledíkové zpracoval kritický životopis blahoslaveného Hroznaty. Od roku 1998 působí na Katolické teologické fakultě UK, kde dvakrát v letech 2000–2003 a 2009–2010 zastával funkci proděkana pro zahraniční a vnější styky. V roce 2018 byl jmenován profesorem pro obor pomocné vědy historické.\n\nBadatelsky se specializuje na středověkou hagiografii a na kulty a životy svatých. Proslavil se zejména zpochybňováním již všeobecně přijímaného datování Kristiánovy legendy do konce 10. století (např. ve své monografii \"Sedm přemyslovských kultů\" nebo v příspěvku \"Znovu o Kristiána\" ve sborníku \"Od knížat ke králům\"), přičemž se kloní k názoru, že legenda vznikla až v polovině 12. století. Z dalších běžně přijímaných faktů například zpochybňuje, že svatý Prokop byl v roce 1204 oficiálně svatořečen papežem Inocencem III. nebo že byl břevnovský klášter opravdu založen roku 993 svatým Vojtěchem (skutečné založení kláštera klade až do 40. let 11. století).\n\n\n"}
{"id": "1021438", "url": "https://cs.wikipedia.org/wiki?curid=1021438", "title": "Antonín Pankrác Gallas", "text": "Antonín Pankrác Gallas\n\nAntonín Pankrác, hrabě Gallas, vévoda z Lucery, německy \"Anton Pancratius, Graf von Gallas, Herzog von Lucera\" (*1638; † 27. června 1695, Vídeň), byl českým šlechticem a plukovníkem ze známého rodu Gallasů a také zakladatelem slezské větve rodu.\n\nByl synem známého vojevůdce Matyáše, hraběte Gallase. Stejně jako jeho starší bratr, František Ferdinand, však nedosáhl ani zdaleka otcova věhlasu. Spolu s bratrem ztratil otce v nízkém věku, bylo mu teprve 9 let, a o výchovu bratrů se po více než dva roky starala matka, než se r. 1650 podruhé provdala za knížete Ferdinanda Jana z Lichtenštejna (*1622; † 1666). Poté byli za poručníky mladých hrabat určen Václav Jan, hrabě Michna z Vacínova (*1609; † 1667) a Štěpán, rytíř Rathmüller z Rathmüllu († 1652). V l. 1657-1659 absolvovali oba bratři tzv. kavalírskou cestu do Francie a zemí dnešního Beneluxu. Otcových statků a vojenských pluků se bratři ujali po návratu z cesty. V roce 1661 si rozdělili české statky. Antonín Pankrác se stal skutečným komorníkem bavorského kurfiřta a plukovníkem-majitelem v císařském vojsku. Vlastnictví dragounského jízdního pluku po otci ho však, spolu s nezřízeným životem a touhou po reprezentaci, finančně vyčerpalo, takže své české statky prodal. Musel se zříci i svého vojenského pluku, který císař v rámci vojenské reformy nechal zrušit. Odešel pak do Slezska a usadil se na synových statcích v Kladsku. S rodinou svého bratra však zůstal v pravidelném kontaktu. \n\nBratři si po převzetí otcovského dědictví rozdělili podle otcovi závěti jeho pluky, závěť ale zřejmě nedodrželi v tom, že budou panství v Čechách i v Tridentsku držet v nedílu. Panství v Tridentsku prodali hraběti Guiodobaldovi, kardinálu Thun-Hohensteinovi, knížeti-arcibiskupovi salcburskému a knížeti-biskupovi řezenskému (*16. prosince 1616; † 1. června 1668) Ačkoli statky byla r. 1662 oceněny na 114 957 zl., prodejní cena o pět let později činila pouze 70 600 zl., které si oba bratři mezi sebou rozdělili. České statky, na kterých hospodařili si bratři rozdělili rovněž. Antoním Pankrác vlastnil postupně s bratrem i sám tyto statky:\n\n\nTridentské statky držel Antonín Pankrác spolu s bratrem ve formě ideálního podílu\n\n19. března 1674 prodal Antonín Pankrác bratrovi svůj sídelní Frýdlant i s panstvím za 390 000 zl., v roce 1685 prodal za 353 000 zlatých také panství Smiřice hraběnce Isabelle Magdaleně z Porcia († 1686), vdově po Janu Norbertovi, hraběti ze Šternberka († 1678). Nemohlo ho to však uchránit od bankrotu, při reformě císařské armády byl pluk \"Anton Gallas\" zrušen a r. 1689 vyhlásil císař Leopold I. nad Gallasem tříleté moratium pro všechny věřitele, které předznamenávalo exekuci, k níž nejspíš skutečně došlo. \nAntonín Pankrác byl mladším synem Matyáše Gallase a jeho druhé ženy, hraběnky Doroty Anny z Lodronu (*1619; † 23. května 1666, Moravský Krumlov). Oženil se se severoitalskou hraběnkou Annou Viktorií z Arco, příbuznou první ženy svého otce. Z jejich manželství vzešli nejméně tři potomci:\n\nBěhem své krátké držby nejvýznamnějšího rodového panství propustil Antonín Pankrác roku 1662 tamní leníky z poddanosti vůči sobě a jejich majetek převedl v dědičná léna, rovnající se prakticky alodu, jen s povinností ročního lenního poplatku. Císař to potvrdil a frýdlantská léna byla nadále vedena v Zemských deskách společně se svobodnými statky. 12. srpna 1671 byl konečně dovršen spor vrchnosti s frýdlantskými měšťany o právo várečné, táhnoucí se už od dob Kateřiny z Redernu. Měšťané své právo definitivně ztratili, výměnou za nová privilegia pro město. \n\nAntonín Pankrác nechal na vnější straně frýdlantské zámecké věže znázornit erby svůj a své matky, Doroty Anny z Lodronu, spolu s latinským nápisem. Vše se dodnes dochovalo. \n"}
{"id": "1021439", "url": "https://cs.wikipedia.org/wiki?curid=1021439", "title": "Džóšú Sasaki", "text": "Džóšú Sasaki\n\nKjózan Džóšú Sasaki (杏山佐々木承周 [Kjózan Sasaki Džóšú], vlastním jménem Džóšú Sasaki (japonsky 佐々木承周, 1. dubna 1907 – 27. července 2014) byl japonský učitel rinzai zenu. Narodil se v Japonsku, ale největší část svého života prožil ve Spojených státech amerických. Ve svých třinácti letech se stal mnichem a roku 1947 mu byl přidělen titul róši (老師). V roce 1971 založil nedaleko Los Angeles klášter Mount Baldy Zen Center. Mezi jeho žáky patřil například kanadský hudebník a spisovatel Leonard Cohen. Zemřel v roce 2014 v Los Angeles ve věku 107 let.\n\n"}
{"id": "1021442", "url": "https://cs.wikipedia.org/wiki?curid=1021442", "title": "Westmount", "text": "Westmount\n\nWestmount je městská část města Montréal na ostrově téhož jména v kanadské provincii Québec. Podle sčítání obyvatel z roku 2011 zde žilo 19 931 lidí. Nachází se zde dvě vysoké školy: veřejná Dawson College a soukromá Marianopolis College. Sídlí zde ragbyový tým Westmount Rugby Club založený již v roce 1876.\n\n"}
{"id": "1021443", "url": "https://cs.wikipedia.org/wiki?curid=1021443", "title": "Za medvědem na Kamčatku", "text": "Za medvědem na Kamčatku\n\nZa medvědem na Kamčatku je název českého vydání dobrodružného románu \"Мой знакомый медведь\" (1980, Můj známý medvěd) pro děti a mládež od ruského sovětského spisovatele Anatolije Alexandroviče Sevasťjanova. Román vypraví příběh mladíka, který odjel studovat život zvířat na Dálný východ. \n\nHlavním hrdinou románu je sedmnáctiletý mladík Víťa Medveděv, který se právě dozvídá, že nebyl přijat na biologickou fakultu Moskevské univerzity. Proto pošle dopis řediteli rezervace na Kamčatce, ve kterém mu sděluje, že by se rád stal biologem a věnoval se studiu medvědů v přírodních podmínkách. Prosí, aby ho přijali na jakoukoliv práci, kterou by vykonával do příštího přijímacího termínu na univerzitu. Ředitel rezervace mu odepíše, že může Víťu přijmout jako dělníka vědeckého oddělení, jestliže si z vlastních prostředků uhradí cestu, protože rezervace může zaplatit cestu pouze odborníkům. \n\nVíťa odletí do Petropavlovsku a odtud do osady Tumanovo na východním pobřeží Kamčatky, kde je ředitelství rezervace. Zde mu přidělí chalupu a přikážou mu vozit dříví na sáňkách, roztloukat zmrzlé uhlí pro kotelnu, pomáhat dělníkům rybného kombinátu a dělat další pomocné práce.\n\nVíťa brzy pozná, jak je krásná divoká příroda drsná (zažije sněhovou bouři i zemětřesení), ale také zjistí, že člověka, jenž se v ní umí žír, dokáže i odměnit v podobě nezapomenutelných zážitků i neobvyklých setkání s různými přírodními úkazy nebo živočichy. Víťa se tak setká s vlky, polárními liškami, medvědy, rysy, soboly, tažnými psy (jednoho toulavého si i ochočí), mořskými orly, lososy a pstruhy, ale i s komáry v bažinách v tajze a může se také uprostřed zimy koupat v horkém potoce.\n\nPo večerech po práci Víťa nezahálí a studuje knihy, které si půjčuje z vědecké knihovny rezervace a připravuje se tak na zkoušku na univerzitu. Napíše dokonce článek do moskevského odborného časopisu, který je otisknut a pochválen profesorem Moskevské univerzity. Když se Víťa po uplynutí roku vrací do Moskvy opakovat zkoušku, doufá, že se na Kamčatku opět vrátí.\n"}
{"id": "1021444", "url": "https://cs.wikipedia.org/wiki?curid=1021444", "title": "Čelovce (okres Prešov)", "text": "Čelovce (okres Prešov)\n\nČelovce jsou obec na Slovensku v okrese Prešov. Od okresního města je vzdálena 20 km směrem na Giraltovce. První písemná zmínka o obci pochází z roku 1335. Na okraji obce se nachází pozdně románský kostelík Evangelické církve a. v. z poslední třetiny 13. století.\n"}
{"id": "1021445", "url": "https://cs.wikipedia.org/wiki?curid=1021445", "title": "Lípa u křížku", "text": "Lípa u křížku\n\nLípa u křížku je památný strom, roste v nadmořské výšce 580 m na severozápadním okraji Olšových Vrat, u křižovatky ve směru na letiště Karlovy Vary a k obci Kolová, přibližně 200 m severozápadně od kostela sv. Kateřiny. Solitérní lípa malolistá (\"Tilia cordata\") má košatou, pěkně rozloženou pravidelnou korunou, která sahá do výšky 19,5 m, obvod kmene měří 369 cm (měření 2010). Chráněna je od roku 1986 jako krajinná dominanta a esteticky zajímavý strom.\n\n\n"}
{"id": "1021446", "url": "https://cs.wikipedia.org/wiki?curid=1021446", "title": "Louis Dudek", "text": "Louis Dudek\n\nLouis Dudek (6. února 1918 – 23. března 2001) byl kanadský básník. Narodil se do rodiny polských emigrantů ve městě Montréal v kanadské provincii Québec. Studoval na montréalské McGillově universitě, kterou v roce 1939 úspěšně dokončil získáním titulu B.A. Později studoval na newyorské Columbia University, kde získal titul PhD. a začal se věnovat pedagogické činnosti a psaní básní. Od konce čtyřicátých let si dopisoval s básníkem Ezrou Poundem, který na něj měl značný vliv a se kterým se také později osobně setkal. Od roku 1951 Dudek vyučoval na McGillově universitě. Zemřel v roce 2001 ve věku 83 let. Jeho synem je informatik Gregory Dudek.\n"}
{"id": "1021447", "url": "https://cs.wikipedia.org/wiki?curid=1021447", "title": "Mělce", "text": "Mělce\n\nMělce (223 m n. m.) jsou vrch v okrese Louny Ústeckého kraje. Leží asi dva kilometry západně od města Louny na jeho katastrálním území.\n\nVrch je tvořen jíly (písčité jíly) a v podloží slínovci s polohami či konkrecemi vápenců. Geomorfologicky náleží do celku Dolnooharská tabule, podcelku Hazmburská tabule, okrsku Lounská pahorkatina a podokrsku Březenská pahorkatina.\n\nPři vrcholu je na místě pohřbených vojáků z bitvy u Chlumce roku 1813 památník v podobě kříže. Na severním svahu se nachází památník padlým partyzánům výsadku Jana Koziny, ke kterému vede odbočka žluté turistické trasy z Loun do Března). Pod severním úpatí návrší se nacházel nejstarší lounský židovský hřbitov ze druhé poloviny 17. století.\n"}
{"id": "1021449", "url": "https://cs.wikipedia.org/wiki?curid=1021449", "title": "Filip František Gallas", "text": "Filip František Gallas\n\nFilip František, hrabě Gallas, vévoda z Lucery, německy \"Philip Franz, Graf von Gallas, Herzog von Lucera\" (*1665; † 4. prosince 1734, Nisa), byl český šlechtic, poslední příslušník slezské větve rodu Gallasů a zemský hejtman vratislavských knížat-biskupů v Knížectví niském.\n\nByl synem marnotratného Antonína Pankráce Gallase, který upadl do dluhů, do exekuce a musel prodat všechny své české i tridentské statky. Filip byl zřejmě vychováván spolu se svými bratranci, Janem Václavem a jeho bratry, se kterými ho pojily časté kontakty a snad i přátelství. Po roce 1682 se oženil s hraběnkou Annou Carolinou z Mansfeld-Vorderortu, ovdovělou svobodnou paní Žerotínovou (* asi 18. srpna 1647, Vídeň; † 19. srpna 1712, Nisa), dcerou polního maršála třicetileté války, Filipa z Mansfeld-Vorderortu. Manželství zůstalo bezdětné. Po svatbě odešel i s otcem do Slezska a Kladska. Vstoupil do služeb knížat-biskupů vratislavských, stal se jejich dvorním radou a posléze i zemským hejtmanem v jejich dědičně-údělném knížectví Niském. Střídavě pobýval v sídelním městě knížectví, Nise, na biskupském zámku Otmuchově a na svých kladských a slezských statcích. Ještě r. 1728, v závěru života, obdržel od císaře důstojenství titulárního komorníka. Zemřel jako poslední příslušník slezské větve rodu.\nDíky svému sňatku Filip František částečně vyženil a částečně mohl zakoupit několik statků v Kladském hrabství a ve Slezsku. Šlo zejména o:\n\n\n\nJeho finanční situace však jistě nikdy nebyla růžová. Když zemřel, zůstalo prý po něm více dluhů, nežli majetku.\n"}
{"id": "1021450", "url": "https://cs.wikipedia.org/wiki?curid=1021450", "title": "Fulianka", "text": "Fulianka\n\nFulianka je obec na Slovensku v okrese Prešov. Fulianka leží na styku Šarišské vrchoviny a Nízkých Beskyd, v údolí Sekčova. První zmínka o této malebné vesničce je z roku 1410 kdy se ještě nazývala \"Fwyan\". V roce 1773 ji nazvali \"Fulanka\", později \"Fuľanka\" (1920), a až v roce 1948 dostala název \"Fulianka\", který má dodnes. Za zmínku stojí i řeckokatolický kostelík z roku 1880.\n"}
{"id": "1021451", "url": "https://cs.wikipedia.org/wiki?curid=1021451", "title": "Nepřítel pod ochranou", "text": "Nepřítel pod ochranou\n\nNepřítel pod ochranou (orig. \"Safe House\") je americko-jihoafrický akční film z roku 2012 režiséra Daniela Espinosy. Denzel Washington ztvárnil Tobina Frosta, bývalého agenta CIA, jenž prodával tajné informace nepřátelům. Frost je umístěn do tajného vězení CIA v Kapském Městě, které vede Matt Weston v podání Ryana Reynoldse. Po Frostově příchodu ale vězení napadne neznámý útočník a Weston s Frostem z místa uteče a musí jej ochránit.\n\nTobin Frost, bývalý agent CIA, jenž se stal mezinárodně hledaným zločincem, získává od agenta MI6 Aleca Wadea datové médium. Zaútočí na ně ale žoldáci v čele s Vargasem. Wade je zabit a Frost je nucen vzdát se americkému konzulátu v Kapském Městě.\n\nFrost je přemístěn do místního tajného vězení, které vede mladý agent Matt Weston. Ten je svědkem toho, jak agent veterán Daniel Kiefer Frosta vyslýchá pomocí waterboardingu. Vargas se svými muži ale na vězení zaútočí a zabije Kiefera a jeho tým. Weston uteče a Frosta vezme s sebou. Kontaktuje svého šéfa Davida Barlowa na ředitelství CIA v Langley. Další agentka CIA Catherine Linklaterová Westonovi přikáže, aby se držel u země a počkal na další rozkazy.\n\nWeston ze skrýše zavolá své přítelkyni Aně Moreauové, francouzské medičce, která neví, že pracuje pro CIA, a řekne jí, aby opustila jejich dům. Barlow mu pak přikáže, aby se přesunul na stadion, kde získá zařízení GPS, které mu pomůže dostat se do nedalekého úkrytu. Weston se tam dostane, ale Frost mu uteče, když se zamaskuje jako policista. Westona zadrží policie, ale podaří se mu utéct. Frosta už ale nechytí. Frost naopak zaútočí na Westona, ale řekne mu, že zabíjí jen profesionály, vystřelí na zeď vedle něj, čímž Westonovi poškodí ušní bubínek.\n\nWeston se pak má vydat na nejbližší americkou ambasádu, aby podal hlášení. Místo toho se potká s Anou a prozradí jí, že pracuje pro CIA. Řekne jí, aby se kvůli vlastnímu bezpečí vrátila do Paříže. Weston pak pronásleduje Frosta do chudinské čtvrti Langa, kde se Frost setká s Carlosem Villarem. Znovu na ně zaútočí Vargas - zabije Villara a jeho ženu. Frost mu ale s Westonovou pomocí uteče. Weston pak zjistí, že Vargas pracuje pro CIA, která chce získat záznamy, které dostal Frost od Wadea. Zařízení pochází od izraelské tajné služby a obsahuje důkazy korupci a tajných převodech peněz, které se týkají CIA, MI6 a dalších tajných služeb. Westonovi vlastní nadřízení v tom mohou být zapleteni. Weston dovede Frosta do nového úkrytu. Tam na Westona zaútočí místní správce Keller.\n\nWeston po boji Kellera zabije, ale sám je těžce zraněn. Frost ho opustí a Weston omdlí. Mezitím do Jižní Afriky přijede Linklaterová a Barlow, aby Frosta a Westona vyzvedli. Barlow Linklaterovou ale zastřelí. Barlow dorazí do úkrytu a odhalí, že je Vargasovým zaměstnancem. Potvrdí, že soubory obsahují důkazy, které by jej kompromitovaly, a přesvědčuje Westona, aby lhal o tom, co se stalo. Frost se vrátí, aby zachránil Westona, ale Barlow ho postřelí. Weston pak střelí Barlowa do hrudi a zabije ho. Frost Westonovi dá soubory, pochválí jej, že je lepší, než on, a zemře.\n\nVe Spojených státech se Weston setká se zástupcem ředitele CIA Harlanem Whitfordem, který mu řekne, že nelichotivá fakta o CIA musí být z jeho hlášení odstraněna. Weston má být ale povýšen. Whitford se ho zeptá, kde se data nacházejí, ale Weston řekne, že mu to Frost neřekl. Whitford prohlásí, že kdokoli je bude držet, bude mít spoustu nepřátel. Weston odejde a pak data odešle médiím, čímž poškodí řadu lidí z různých tajných služeb, včetně Whitforda. Později Weston vidí přes ulici v Paříži Anu. Ta si čte Westonův vzkaz, podívají se na sebe, Ana se usměje a Weston odejde.\n\nBěhem prvního víkendu po uvedení utržil snímek ve Spojených státech více než 40 milionů dolarů a stal se tak druhým nejúspěšnějším filmem víkendu po \"Navždy spolu\". Během následujícího víkendu se i přes pokles tržeb stal nejúspěšnějším filmem. Celkově snímek utržil ve Spojených státech více než 126 milionů dolarů a celosvětově přes 208 milionů dolarů. V Česku film na tržbách vydělal asi 65 tisíc dolarů. Jedná se o film s druhým nejúspěšnějším úvodním víkendem Denzela Washingtona po \"Americkém gangsterovi\" (43,5 milionu) a zároveň v tomto ohledu o třetí nejúspěšnější film Ryana Reynoldse po \"\" (85 milionů) a \"Green Lantern\" (53 miliony).\n\n\"Nepřítel pod ochranou\" sklidil smíšené reakce kritiky, příznivě byly hodnoceny herecké výkony Washingtona a Reynoldse. Agregátor filmových recenzí Rotten Tomatoes hodnotí snímek na základě 177 recenzí 53%. Podobný server Metacritic ohodnotil film na základě 36 recenzí 52 body ze 100, což znamená průměrné hodnocení.\n\n"}
{"id": "1021453", "url": "https://cs.wikipedia.org/wiki?curid=1021453", "title": "Šest Gósvámích z Vrindávanu", "text": "Šest Gósvámích z Vrindávanu\n\nŠest Gósvámích z Vrindávanu je skupina šesti vaišnavských duchovních učitelů (\"áčárjů\"), kteří jsou nejvýznamnějšími následovníky Čaitanji Maháprabhua. Zasloužili se o ustanovení vaišnavské kultury prostřednictvím psaní duchovní literatury, budování svatých míst ve Vrindávanu, v místě Kršnových zábav. Působili v 15. a 16. století. Ve Vrindávanu se věnovali oddané službě Čaitanjovi Maháprabhuovi o němž je ve Védách řečeno, že je Kršna samotný.\n\nŠríla Sanátana Gósvámí (1488-1558) je známý jako hlavní žák Šrí Čaitanji. Spolu se svým mladším bratrem Rúpou Gósvámím byli předními následovníky Šrí Čaitanji, avšak dříve dříve byli zaměstnaní ve vládě muslimského vládce navaba Husajna Šáha. Po setkání se Šrí Čaitanjou se chtěli plně věnovat oddané službě a opustit svá místa v politice. Muslimský vládce navab Husajn Šáh propustil Šrí Rúpu, ale Šrí Sanátanu si ponechal a nedovolil mu odejít. Později byl Sanátana vsazen do vězení ze kterého nakonec uprchl. Ve Varánasí se opět setkal se Šrí Čaitanjou, kde od Něho dostal zasvěcení. \n\nČaitanja Maháprabhu osvítil Sanátanu poznáním o oddané službě Kršnovi. Šrí Čaitanja dal Sanátanovi pokyn psát knihy o oddané službě, ustanovit správnou vaišnavskou etiketu, instalovat Božstva a zavést správné uctívání a znovuobnovit ztracená svatá místa ve Vrindávanu. Oba bratři, Rúpa a Sanátana Gósvámí, Jeho pokyny splnili a usadili se ve svaté zemi Vrindávanu, kde oba napsali velké množství duchovní literatury.\nMezi nejznámější díla Sanátany Gósvámího patří \"Šrí Brihad Bhagavatámrita\", \"Hari Bhakti Vilása\", \"Dašama-tippaní\" (komentář k desátému zpěvu Šrímad Bhágavatamu) a \"Dašama-čarita\".\n\nŠrí Brihad Bhagavatámrita má dvĕ části, které pojednávají o vykonávání oddané služby Kršnovi. První část popisuje analytické studium oddané služby a také obsahuje popisy různých planet ve vesmíru (nebeské planety) a duchovních planet. Druhá část popisuje slávu duchovního svĕta. Dále popisuje oddanou službu, duchovní svĕt, lásku ke Kršnovi což je nejvyšší duchovní cíl. Každá část má sedm kapitol, dohromady tedy dílo obsahuje čtrnáct kapitol. Hari Bhakti Vilása obsahuje dvacet kapitol a jedná se knihu, kde je podrobně popsána vaišnavská etiketa.\n\nSanátana Gósvámí ve Vrindávanu instaloval božstva Madan-móhana a postavil pro Ně dodnes slavný chrám.\n\nŠríla Rúpa Gósvámí (1493-1564) byl mladší bratr Sanátany Gósvámího. Již od raného věku byli oba bratři velmi vzdělaní. Šrí Rúpa je známý jako \"bhakti-rasáčárja\" neboli \"ten, kdo zná duchovní nálady čisté oddané služby\". Je řečeno, že Šrí Rúpa je z šesti Gósvámích z Vrindávanu nejpřednější. Poté co se svým bratrem Sanátanou opustili svá místa ministrů u muslimského vládce se připojili ke Šrí Čaitanjovi Maháprabhuovi. Šrí Rúpa Gósvámí se setkal se Šrí Čaitanjou na místě zvaném Dašášvamédha Ghát, kde ho Šrí Čaitanja poučil o závěrech oddané služby. Hovořili spolu po deset dní a Šrí Čaitanja mu dal pokyn, aby odešel do Vrindávanu a aby společně se Sanátanem napsali hodně knih o vaišnavismu.\n\nRúpa Gósvámí byl odborníkem v psaní veršů, které měli velice důvěrný význam. Šrí Čaitanja velice chválil jeho verše a Šrí Rúpa uměl psát přesně podlé přání Šrí Čaitanji. Podle jeho pokynů napsal Šrí Rúpa dvě knihy, nazvané \"Lalita-mádhava\" a \"Vidagdha-mádhava \"což jsou divadelní hry.\n\nMezi ostatní významné knihy Šríly Rúpy patří: \"Šrí Bhakti-rasámrita sindhu\", \"Udžvala-nílamani\", \"Dána-kéli-kaumudí\", \"Laghu Bhagavatámrita\", \"Mathura-mahima\", dvě básnické sbírky \"Stavamálá\" a\" Padjávalí\", \"Góvinda Virudávalí\", \"Šrí Upadéšámrita\" a další.\n\nŠrí Bhakti-rasámrita sindhu je nejznámější kniha Rúpy Gósvámího. Dává pokyny jak rozvinout oddanou službu Kršnovi. Název v překladu znamená \"nektar získaný z oceánu oddanosti\". Stejně jako se oceán dělí na čtyři části (severní, jižní, západní a východní), dělí se i tato kniha na čtyři části a každá část se dělí na několik tzv. \"laharí \"(vln). V první (východní) části Púrva-vibhága je popis rozvoje\" kršna-bhakti\". Jsou zde popsány zásady oddané služby a jejího vykonávání, extáze oddané služby a dosažení \"kršna-prémy\" (lásky k Bohu). Tato část obsahuje čtyři \"laharí\" (vlny). Druhá (jižní) část, která se jmenuje Dakšina-vibhága popisuje nálady vztahu pocházejícího z oddané služby. Je tam také popis stavů na velmi vysoké úrovni oddané služby. Tato část obsahuje pět \"laharí\". Ve třetí (západní) části zvané Paščima-vibhága je popis hlavních duchovních nálad, které pocházejí z oddanosti. Je zde také popsán služebnický vztah, dále přátelský, rodičovský a nakonec milostný vztah mezi Kršnou a Jeho oddanými. Tato část obsahuje také pĕt \"laharí\" (vln). Čtvrtá (severní) a poslední část zvaná Uttara-vibhága\" \"popisuje nepřímé nálady oddanosti. V této části je devĕt \"laharí\".\n\nČaitanja Maháprabhu dal Rúpovi i Sanátanovi Gósvámím pokyn, aby obnovili ztracená místa Kršnových zábav v oblasti Vradži (Vrindávanu) a aby zavedli uctívání božstev. Šríla Rúpa Gósvámí uctíval ve Vrindávanu božstvo Šrí Govindadéva.\n\nŠríla Džíva Gósvámí (1513 – 1598) byl synovec Rúpy a Sanátany. Od svého útlého věku se zajímal o \"Šrímad Bhágavatam\"\". \"V Navadvípu studoval sanskrt a obešel celou oblast známou jako Navadvíp-dhám, což je posvátné místo narození Šrí Čaitanji. Poté sanskrt studoval ve Váránasí pod vedením Madhusúdany Vačáspatiho. Po dokončení studií odešel do Vrindávanu, kde přijal útočiště u svých slavných strýců, Rúpy a Sanátany Gósvámích. Šrí Džíva Gósvámí byl úžasným filozofem a učitelem a je řečeno, že sestavil nejméně dvacet pět knih mezi nimiž je nejznámější jeho dílo \"Šat Sandarbha\" (\"Šrí Bhágavata Sandarbha\").\n\nŠrí Bhágavata Sandarbha známá také jako\" Šat-sandarbha\" (šest \"sandarbh\") se skládá ze šesti částí. První část, Tattva-sandarbha vysvětluje, že \"Šrímad Bhágavatam\" je autorizovaný důkaz Absolutní Pravdy, druhá \"sandarbha \"s názvem Bhagavat-sandarbha vysvětluje, že Nejvyšší Bůh je osoba (\"bhagaván\"), a že tento koncept je nejvyšší stupeň realizace Absolutní Pravdy. Třetí část zvaná Paramátma-sandarbha popisuje Boha jako všeprostupující Nadduši, čtvrtá část zvaná Kršna-sandarbha podává vysvětlení, že Kršna je Nejvyšší Bůh a zdroj všeho. Pátá část, Bhakti-sandarbha, popisuje jak vykonávat oddanou službu Bohu a poslední část zvaná Príti-sandarbha vysvětluje, že láska k Bohu (ke Kršnovi) je nejvyšší cíl života.\n\nDalšími významnými literárními díly Džívy Gósvámího jsou Gópála-čampú, které popisuje Kršnovy zábavy a Hari-námámrta-vjákarana což je kniha gramatiky. Džíva Gósvámí také napsal komentáře k \"Brahma-samhitě\", k \"Bhakti-rasámrta-sindhu\" od Rúpy Gósvámího, k \"Udžvala-nílamani \"(také od Rúpy) a velice známý podrobný komentář ke \"Šrímad Bhágavatamu\" známý jako Krama Sandarbha. Podrobnější seznam jeho děl.\n\nDžíva Gósvámí založil ve Vrindávanu slavný chrám Rádhá-Dámódara a po odchodu Rúpy a Sanátany Gósvámích se stal hlavním učitelem a vůdcem všech vaišnavů v Bengálsku.\n\nŠríla Gópála Bhatta Gósvámí (1503–1578) se narodil ve Šrírangamu jako syn Venkatty Bhatty. V roce 1511, když Šrí Čaitanja cestoval po jižní Indii zdržel se po čtyři měsíce v domě Venkatty Bhatty. Venkatta Bhatta i Gópála Bhatta tedy měli příležitost sloužit Mu. Gópalu Bhattu zasvětil jeho strýc Prabódhánanda Sarasvatí. Když Gópála Bhatta odešel do Vrindávanu, řekl Šrí Čaitanja Rúpovi a Sanátanovi Gósvámím, aby přijali Gópálu Bhattu jako svého mladšího bratra. Na pokyn Rúpy a Sanátany Gópála Bhatta instaloval ve Vrindávanu božstvo Rádhá-Ramana. Šríla Gópála Bhatta Gósvámí sestavil knihu zvanou Sat-krijá-sára-dípiká, napsal úvod k \"Šat-sandarbhám\" Džívy Gośvámího, jako redaktor redigoval \"Hari Bhakti Vilásu\" od Sanátany Gósvámího a také napsal komentář ke \"Kršna-karnámritě \"od Bilvamangala Thákura.\n\nŠríla Raghunátha Bhatta Gósvámí (1505–1579) se narodil ve východním Bengálsku v rodině vaišnavů. Jeho otec se jmenoval Tapana Mišra. Šrí Čaitanja občas chodíval do jejich domu na oběd. Při této návštěvě Raghunátha Bhatta masíroval Šrí Čaitanjovi nohy. Šrí Raghunátha Bhatta se stal znalcem sanskrtské gramatiky a řečnictví a měl prostudované Védy. Po studiích se v Džagannáth Purí znovu setkal se Šrí Čaitanjou Maháprabhuem. Po osm měsíců mu pravidelně sloužil a vařil mu. Potom se Raghunátha Bhatta znovu vrátil k rodičům. Po smrti rodičů znovu odešel do Džagannáth Purí, kde znovu sloužil osm měsíců Šrí Čaitanjovi. Šrí Čaitanja pak poslal Raghunáthu Bhattu do Vrindávanu, aby tam pod vedením Šríly Rúpy a Šríly Sanátany Gósvámích studoval Šrímad Bhágavatam a jinou védskou literaturu.\n\nŠríla Raghunátha Dása Gósvámí (1494-1571) se narodil jako syn Góvardhana Madžumadára ve Šrí Krišnapuru. Raghunátha Dása pocházel v bohaté vaišnavské rodiny. Jako malý chlapec měl možnost spatřit Haridáse Thákura a dostal od něho požehnání. Jeho duchovním učitelem byl Jadunandana Áčárja. Přestože byl ženatý, nebyl k majetku a manželce připoután. Jeho otec a strýc věděli, že chce opustit domov, tak najali 11 strážců, aby Raghunátha Dása nemohl utéct. Přesto se mu však podařilo utéct do Džagannáth Purí. Poprvé spatřil Šrí Čaitanju v Šántipuru. Po šestnáct let byl asistentem Šrí Svarúpy Dámódary, sekretáře Šrí Čaitanji. Po odchodu Šrí Čaitanji odešel do Vrindávanu, kde žil ve společnosti Šrí Rúpy a Sanátany Gósvámích. Ve Vrindávanu na břehu jezírka Rádhá-kund vykonával oddanou službu. Napsal tři knihy, nazvané \"Stava-málá\" (Stavávalí), \"Dána-čarita\" a \"Mukta-čarita\". Dožil se vysokého věku. Byl hubený, a protože téměř nejedl, měl podlomené zdraví. Staral se jen o oddanou službu Kršnovi a zpívání Jeho svatých jmen. Omezil spánek a nakonec téměř vůbec nespal.\n\n\n"}
{"id": "1021456", "url": "https://cs.wikipedia.org/wiki?curid=1021456", "title": "Jeseň", "text": "Jeseň\n\nJeseň (knižně podzim) může být:\n\n\n"}
{"id": "1021457", "url": "https://cs.wikipedia.org/wiki?curid=1021457", "title": "Lewis Furey", "text": "Lewis Furey\n\nLewis Furey, rodným jménem Lewis Greenblatt (* 7. června 1949) je kanadský hudební skladatel, hudebník a herec. Narodil se ve městě Montréal v kanadské provincii Québec rodičům s francouzskými a americkými kořeny. Již od dětství věnoval velkou pozornost hudbě; je klasicky školeným houslistou a již v jedenácti vystupoval coby sólista s Montréalským symfonickým orchestrem. Později studoval na newyorské Juilliard School a od počátku sedmdesátých let hrál vedle klasické také popovou hudbu. Na počátku osmdesátých let vytvořil hudební dílo Night Magic společně s dalším Kanaďanem Leonardem Cohenem. Je také autorem hudby k různým filmům a televizním seriálům. Psal také písně pro zpěvačku Carole Laure.\n\n"}
{"id": "1021460", "url": "https://cs.wikipedia.org/wiki?curid=1021460", "title": "The Globe and Mail", "text": "The Globe and Mail\n\nThe Globe and Mail je kanadský deník. Vznikl v roce 1936 poté, co byly sloučeny deníky \"The Globe\" a \"The Mail and Empire\" (ústřední osobou v tomto činu byl George McCullagh). McCullagh působil na pozici hlavního editora až do roku 1952. Hlavním místem, kde je publikován, je město Toronto; vychází také ale v několika dalších městech. V různých obdobích pro časopis psali například Michael Ignatieff či Naomi Kleinová.\n\n"}
{"id": "1021462", "url": "https://cs.wikipedia.org/wiki?curid=1021462", "title": "River: The Joni Letters", "text": "River: The Joni Letters\n\nRiver: The Joni Letters je sedmačtyřicáté studiové album amerického jazzového klavíristy Herbieho Hancocka, vydané v září roku 2007 hudebním vydavatelstvím Verve Records. Obsahuje písně, které napsala či dříve nahrála písničkářka Joni Mitchell. Pěvecké party na albu obstarali například Tina Turner, Norah Jones nebo Leonard Cohen − jeho hlas je v písni „The Jungle Line“ doprovázen pouze Hancockovým klavírem a žádní další hudebníci v písni nehráli. V jedné písni − konkrétně „Tea Leaf Prophecy“ − se přestavila také samotná Joni Mitchell. Album bylo oceněno cenou Grammy v kategorii alb roku.\n\n"}
{"id": "1021463", "url": "https://cs.wikipedia.org/wiki?curid=1021463", "title": "Chrudimský Salvátor", "text": "Chrudimský Salvátor\n\nChrudimský Salvátor, též Chrudimský Spasitel, je deskový obraz Kristova portrétu, římsko-katolickou církví uctívaný od roku 1648 jako zázračný (milostný). Proslul jako poutní ikona děkanského chrámu v Chrudimi.\nObraz patří k tzv. „Svatým tvářím“ (Volto santo), tedy ikonám s reprezentačním vyobrazením Kristovy tváře, které upřeně hledí na pozorovatele. Obraz inspirovaný vzorem z Lateránské baziliky v Římě namaloval neznámý český malíř koncem 16. století.\n\nObraz měl původně patřit do sbírky císaře Rudolfa II. na Pražském hradě. Odtud jej za třicetileté války ukradli vojáci, kteří naloupené české poklady odváželi jako válečnou kořist. Vojáci deskový obraz údajně používali jako podložku pro hru v kostky a pořezali jej na nose. Obraz začal utrpením ze zneuctění krvácet na Kristově pravém spánku. Po cestě pak obraz podle jedné verze legendy vypadl z naloženého vozu již v Praze Na příkopech a tam jej našel číšník z hostince U černé růže, který jej prodal tajemníku Ferdinanda Viléma Slavaty z Chlumu a Košumberka. Podle jiné verze legendy vojáci číšníkovi obraz prodali. Slavatův tajemník obraz odkázal svému příteli, Janu Pfeiferovi v Chrudimi po té, co k němu přijel, onemocněl a v jeho domě roku 1643 zemřel. Podle další verze legendy, kterou vypověděla služebnice Pfeifferových Dorota Skákalíková a zaznamenal ji V. B. Petržilka, měli obraz získat a poškodit teprve vojáci švédské armády, kteří okupovali Chrudim roku 1643. Při hře v kostky nikdo nemohl vyhrát, a proto obraz ze zlosti pořezali. \n\nPo skončení třicetileté války byly události kolem obrazu šetřeny. Chrudimský děkan Samuel Hataš (činný v letech 1670-1685) se zasloužil o znovuobjevení a vysvěcení obrazu, který dal roku 1674 vystavit úctě na hlavním oltáři děkanského kostela v Chrudimi, 9. srpna 1676 jej vysvětil. Roku 1680 se ve městě konalo procesí proti moru, po kterém byl obraz prohlášen za zázračného lékaře. Byl opatřen stříbrným rámem, v pozdějším dřevěném rámu z 19.století je vystaven dosud. Obrazu byly připisovány zázračné účinky uzdravování nemocných. Barokní legendu o hanobení obrazu a učiněné zázraky sepsal a roku 1711 tiskem vydal pražský lékař Václav Baltazar Petržilka, který Salvátora nazval \"Nebeským lékařem\". Každoročně se k obrazu konala poutní procesí až o roku 1782, kdy je císař Josef II. zakázal. Po roce 1815 byla obnovena a v menším rozsahu trvala až do konce 19.století. \n\nDřevěná (lipová) deska má rozměry 49,5 x 34,5 cm a tloušťku 8 centimetrů, olejomalba představuje údajný Kristův portrét s protáhlou tváří, lemovanou kaštanově hnědými kadeřemi, spadajícími na ramena. Na spánku vedle pravého oka je krvavá jizva, kterou podle restaurátorské zprávy z roku 1996 tvoří tmel, a na nose je síť hvězdicovitých rýh, které způsobili švédští vojáci. Roku 1996 obraz restauroval akademický malíř Petr Bareš.\n\nObraz byl v minulosti několikrát kopírován a vytvořeny také dobové repliky, které se liší jak typem tváře, tak barevností oděvu. Objevují se na oltářích poutních a regionálních kostelů (například na hlavním oltáři kostela sv. Jiří v Horních Heřmanicích, také v soukromých kaplích v Čechách, na Moravě a ve Slezsku.\n\n"}
{"id": "1021468", "url": "https://cs.wikipedia.org/wiki?curid=1021468", "title": "Ladies and Gentlemen... Mr. Leonard Cohen", "text": "Ladies and Gentlemen... Mr. Leonard Cohen\n\nLadies and Gentlemen… Mr. Leonard Cohen je kanadský dokumentární film z roku 1965. Pojednává o spisovateli a později hudebníkovi Leonardu Cohenovi a jeho režiséry byli Don Owen a Donald Brittain. Vedle Cohena samotného ve filmu účinkovali například jeho přátelé Irving Layton a Mort Rosengarten. Film byl natočen během turné autorského čtení, kterého se účastnili vedle Cohena také další básníci Irving Layton, Earle Birney a Phyllis Gotlieb a původně měl celý film zahrnoval všechny zúčastěné, nicméně nakonec bylo rozhodnuto, že se bude zabývat tím nejvíce zajímavých z nich: Leonardem Cohenem.\n\n"}
{"id": "1021469", "url": "https://cs.wikipedia.org/wiki?curid=1021469", "title": "O medvědu Ondřejovi", "text": "O medvědu Ondřejovi\n\nO medvědu Ondřejovi, nebo také Medvěd a strašidla, Princezna, medvěd a strašidla (německy Das Märchen vom Bären Ondrej) je československá filmová pohádka z roku 1959 českého režiséra Jaroslava Macha, která byla natočena na motivy české lidové pohádky.\n\n"}
{"id": "1021472", "url": "https://cs.wikipedia.org/wiki?curid=1021472", "title": "Henry Lewy", "text": "Henry Lewy\n\nHenry Lewy, rodným jménem Heinz Lewy (31. května 1926 − 8. dubna 2006) byl německý hudební producent a zvukový inženýr.\n\nNarodil se do Židovské rodiny v německém Magdeburgu, kde jeho otec podnikal v oblasti zemědělských strojů. V roce 1939 se rodina přestěhovala do Anglie a následně do Kanady, odkud pak odjela do Spojených států amerických, kde se usadila ve městě Los Angeles. Zde Henry Lewy absolvoval Hollywoodskou střední školu; poté nastoupil do americké armády a po návratu pracoval jako rozhlasový hlasatel na různých stanicích.\n\nV padesátých letech začal Lewy pracovat jako zvukový inženýr při nahrávání písní různých hudebníků a později se z něj stal hudební producent. Během své kariéry spolupracoval s mnoha hudebníky, mezi které patří například Leonard Cohen, Van Morrison, Joni Mitchell či Neil Young. Zemřel v roce 2006 ve věku 79 let po komplikacích způsobených pádem.\n\n"}
{"id": "1021474", "url": "https://cs.wikipedia.org/wiki?curid=1021474", "title": "Bašovce", "text": "Bašovce\n\nBašovce jsou obec na Slovensku v okrese Piešťany ve výběžku Podunajské roviny na nivě Váhu a Dudváhu v nadmořské výšce 165 metrů. V roce 2013 zde žilo 353 obyvatel.\n\nSymboly obce jsou:\n\nPočátky osídlení oblasti obce Bašovce sahají až do mladší doby kamenné. Na katastru obce zde bylo objeveno sídliště volutové kultury. Archeologické nálezy rovněž potvrdily sídliště předvelkomoravského a velkomoravského období.\n\nPrvní písemná zmínka o obci se nachází v Zoborské listině z roku 1113, která vymezuje majetek benediktinského opatství svatého Hippolyta. Obec je zde zmiňovaná jako \"Bessan\". Na konci 14. století patřila obec Čachtickému panství. V roce 1414 daroval sedmihradský vojvoda Stibor ze Stibořic obec (spolu s Pobedimí) nově vzniklému kostelu Narození Panny Marie v Novém Meste nad Váhom. V roce 1920 získala obec současné jméno Bašovce.\n\nObyvatelé se v minulosti zabývali zejména zemědělstvím. V letech 1976 až 1993 nebyly Bašovce samostatnou obcí. Nejprve (1976–1980) tvořily spolu s Velkým Orvištěm obec \"Orvište\", to bylo v roce 1980 připojenao k Ostrovu. Z něj se Velké Orvište vyčlenilo v roce 1991 a Bašovce o dva roky později.\n\nŘímskokatolický kostel Růžencové Panny Marie z roku 1906. Menší sakrální památkou je sloup svaté Trojice z poloviny 19. století.\n"}
{"id": "1021479", "url": "https://cs.wikipedia.org/wiki?curid=1021479", "title": "Dolný Lopašov", "text": "Dolný Lopašov\n\nDolný Lopašov je obec na Slovensku v okrese Piešťany, ležící na jihovýchodním okraji Malých Karpat po obou stranách Lopašovského potoka. V obci stojí římskokatolický kostel svatého Martina biskupa z roku 1667.\n\nObcí prochází silnice č. 502, vedoucí z města Vrbové do Trstína.\n\nPrvní písemná zmínka pochází z roku 1394, obec se vzpomíná pod názvem \"Lopasow\". Patřila panství hradu Dobrá Voda. V letech 1599 a 1663 byla obec zničena Turky.\n\n"}
{"id": "1021483", "url": "https://cs.wikipedia.org/wiki?curid=1021483", "title": "Jiří Papež (herec)", "text": "Jiří Papež (herec)\n\nJiří Papež (17. října 1931, Valašské Meziříčí – 3. dubna 2004, Brno) byl český herec. \n\nV roce 1953 absolvoval herectví na JAMU v Brně. V letech 1953 až 1957 působil v divadlech v Novém Jičíně a Hradci Králové, poté byl až do roku 1960 členem Ústředního divadla československé armády na Vinohradech v Praze, v letech 1960 až 1969 hrál ve státním divadle v Brně. Od roku 1969 byl členem brněnského Divadla bratří Mrštíků.\n\n\n\n"}
{"id": "1021485", "url": "https://cs.wikipedia.org/wiki?curid=1021485", "title": "Liliovec kostilomka", "text": "Liliovec kostilomka\n\nLiliovec kostilomka (\"Narthecium ossifragum\") je nevysoká bylina se zářivě žlutými květy která je v České republice považována za vymizelou. Je to druh z malého rodu liliovec který se ve Střední Evropě, vyjma západu Německa, nevyskytuje. V roce 2011 se stal německou Rostlinou roku.\n\nDruh je rozšířen v Západní Evropě kde roste od severu Pyrenejského poloostrova přes Francii a část Německa až po Britské ostrovy a Skandinávský poloostrov. Roste na kyselých půdách, dlouhodobě vlhkých loukách, rašeliništích, vřesovištích i v bažinách, škodí mu ale dlouhodobé zaplavení vodou. Protože nesnáší zastínění je vázán hlavně na bezlesé areály. Vyskytuje se od nížin do nadmořské výšky 1000 m.\n\nNa území dnešního Česka byl tento druh pozorován na přelomu 19. a 20. století na dvou lokalitách u Slatiňan v okr. Chrudim. Pak se na mnoho let z české přírody vytratil a teprve před 30 léty se krátkodobě objevil v témže okrese na zcela novém stanovišti u Skutče, pravděpodobně se jednalo o krátkodobý výskyt rostliny ze semene zaneseného migrujícími ptáky. Od té doby liliovec kostilomku v ČR nikdo nespatřil.\n\nVytrvalá bylina, dosahující do průměrné výše 30 až 40 cm, která vyrůstá z až 20 cm hluboko rostoucího tlustého, silně rozvětveného, plazivého oddenku. Má poměrně velkou přízemní růžici tuhých, vzpřímených, čárkovitých listů které mohou být dlouhé 10 až 30 cm a mnohdy sahají až ke květenství. Jsou mečovitě zakřivené, mají ostrý vrchol a bývají lehce oranžově zabarvené. Z oddenku často vyrůstají i plané růžice bez květných lodyh.\n\nMírně zploštělá lodyha je porostlá jen malým počtem menších, ve dvou řadách rostoucích přisedlých listů které směrem vzhůru postupně přecházejí v drobné listeny.Všechny listy i listeny mají souběžnou žilnatinu, nejčastěji se šesti žilkami.\n\nVrcholové květenství, 6 až 7 cm dlouhé, je hustý hrozen tvořený šesti až dvaceti krátce stopkatými, oboupohlavnými květy o průměru 10 až 15 mm. Vytrvalé okvětí je tvořeno šesti lístky zespod zelenými a shora zářivě žlutými které jsou rovnovážně odstálé, dorůstají do délky 10 až 18 mm a po odkvětu neopadávají. V květu je šest vzpřímených tyčinek se žlutými chlupatými nitkami a oranžově červenými prašníky. Svrchní semeník má krátkou čnělku zakončenou trojlaločnou bliznou. Kvete v červnu až srpnu. Vonné květy nemají nektar a opylujícím včelám a čmelákům poskytují pouze pyl.\n\nPlodem je sytě oranžová, trojpouzdrá, pukavá tobolka doutníkovitého tvaru která bývá asi 12 mm dlouhá. Obsahuje několik desítek vřetenovitých, světle žlutých semínek asi 5 mm dlouhých s krátkou štětičkou na konci. S příchodem zimy rostlina usychá a zůstává stát hnědě zbarvená téměř po celou zimu.\n\nNa stanovišti, jako výsledek rozrůstání větveného oddenku, roste většinou více rostlin hustě vedle sebe a vytváří široké kolonie ve kterých mají jiné byliny jen malou šanci vyrůst. V přírodě se mohou rostliny množit i semeny s krátkou dobu klíčivosti, uvádí se menší než rok.\n\nRostlina obsahuje ve všech částech toxické saponiny které by při případné konzumaci byly pro člověka škodlivé. Zhoubnost se projevuje při spásání ovcemi, u nich následkem poškození jaterních funkcí dochází k zadržovaní vody v těle a také ke zvyšování citlivosti na světlo. Hovězí dobytek, koně a divoká zvířata však rostlinu nespásají.\n\nČeské druhové jméno kostilomka (stejně jako latinské ossifragum) vychází z domněnky, že při spásání liliovce křehnou ovcím jejich kosti a snadno se lámou. Pravdou je, že kostilomka roste na kyselých místech kde je v trávě všeobecně nedostatek vápníku, pasoucí se zvířata mají proto v kostech vápníku málo a ty jsou křehčí a snáze se lámou.\n\nJsou určité pochyby, zda byl liliovec kostilomka součásti české flory nebo se v Česku v minulosti objevil jen přechodně, jako krátkodobě zavlečená rostlina. Proto byl z kategorie A1 - vyhynulý taxon nově převeden do kategorie A2 - nezvěstný taxon.\n\n\n \n"}
{"id": "1021493", "url": "https://cs.wikipedia.org/wiki?curid=1021493", "title": "Samoty", "text": "Samoty\n\nSamoty (také Röhrenberská či Adlerova Huť, ) jsou zaniklá osada na Šumavě, nedaleko Strážného. Místo dnes leží v katastrálním území Žlíbky, které spadá pod obec Horní Vltavice.\n\nOsada vznikla 18. století, zřejmě v souvislosti se vznikem sklářské hutě, kterou zde v roce 1755 založil Tobiáš Adler. V roce 1759 jí převzal jeho syn František Antonín Adler, začala však upadat. Do konce 18. století huť zanikla úplně. Ve jméně osady se však dlouho udržela, ještě v roce 1921 byla označována jako Röhenberská huť. Osada spadala pod obec Horní Vltavice.\n\nV roce 1921 bylo v osadě 23 domů, ve kterých žilo 147 obyvatel, všichni německé národnosti. Po druhé světové válce bylo osada vysídlena, v roce 1950 bylo v osadě 24 domů, nikdo zde však nežil. Osada v dalších letech zanikla.\n\n"}
{"id": "1021501", "url": "https://cs.wikipedia.org/wiki?curid=1021501", "title": "Aglaia Morávková", "text": "Aglaia Morávková\n\nAglaia Morávková (* 10. června 1936, Chrudim, Československo) je bývalá česká herečka žijící ve Švédsku.\n\nNarodila se v Chrudimi. Její otec byl Ferdinanda Morávka, chrudimský zlatník a také uznávaný učitel tance. V dětství vyrůstala s třemi sourozenci Adrienou, Consuellou a bratrem Ferdinandem. V mládí byla přijata na DAMU a ihned po jejím ukončení ztvárnila svoji nejznámější filmovou roli v pohádce \"O medvědu Ondřejovi\", kde ztvárnila úlohu princezny \"Blanky\". Stále angažma získala v Jihočeském divadle v Českých Budějovicích a později Východočeském divadle v Pardubicích. Mezi lety 1961–1968 byla herečkou Městských divadel pražských.\n\nProvdala za scénografa Jindřicha Duška. Její manžel byl přítelem režiséra Alfréda Radoka. V roce 1968 se za ním vydali na pracovní návštěvu do Švédska. Po okupaci Československa se zpátky do Československa již nevrátili.\n\n\n"}
{"id": "1021522", "url": "https://cs.wikipedia.org/wiki?curid=1021522", "title": "Jiří Zdeněk Novák", "text": "Jiří Zdeněk Novák\n\nJiří Zdeněk Novák (14. října 1912, Praha – 3. září 2001, Praha) byl český spisovatel, scenárista a překladatel.\n\n\n\n"}
{"id": "1021525", "url": "https://cs.wikipedia.org/wiki?curid=1021525", "title": "Ducové", "text": "Ducové\n\nDucové je obec na Slovensku přibližně 4 km severovýchodně od města Piešťany. Žije zde  obyvatel. První písemná zmínka o obci pochází z roku 1348, kdy je zmíněna jako majetek panství hradu Tematín pod názvem \"Duchreuy\".\n\nNad obcí se nachází archeologická lokalita Kostolec s náznakovou rekonstrukcí velkomoravského velmožského dvorce s rotundou.\n\n"}
{"id": "1021526", "url": "https://cs.wikipedia.org/wiki?curid=1021526", "title": "Magna Steyr", "text": "Magna Steyr\n\nMagna Steyr Fahrzeugtechnik AG & Co KG je rakouský automobilový výrobce, jehož centrála a zároveň hlavní výrobní závod leží ve Štýrském Hradci. Magna Steyr je dceřinou společností rakousko-kanadského dodavatele součástek a technologií pro automobily Magna International, založeného průmyslníkem a miliardářem Frankem Stronachem. Vznikla po fúzi firmy Magna Europe a části průmyslového konglomerátu Steyr-Daimler-Puch. \n\nMagna Steyr vyvíjí a produkuje dopravní prostředky výlučně na zakázku ostatních výrobců. Firma vyvinula například systém pohonu na všechna kola pro společnost Mercedes-Benz. Od roku 1996 do roku 2009 vyráběla pro Mercedes-Benz automobily třídy E s pohonem na všechna kola. Do roku 2015 má také zakázku na produkci Mercedesů třídy G. \n\nFirma udělala důležitou vývojovou práci např. na Fiatu Bravo, BMW X3 nebo na Saabu Cabriolet 9-3, který byl produkován výhradně ve Štýrském Hradci. V současnosti vyrábí Magna Steyr, vedle Mercedesů třídy G, automobil Mini Countryman nebo sportovní vůz Peugeot RCZ.\n\n\n\n"}
{"id": "1021527", "url": "https://cs.wikipedia.org/wiki?curid=1021527", "title": "Tváře v davu (film)", "text": "Tváře v davu (film)\n\nTváře v davu je americký dramatický hororový filmový thriller od režiséra a scenáristy Juliena Magneta. V hlavních rolích se představili Milla Jovovich a Julian McMahon.\nAnna Marchant se vrací z večírku domů cestou přes uzavřený most, když tu náhle uslyší podříznutí hrdla. Ve snaze potichu utéct jí začne zvonit mobilní telefon a vrah se za ní rozběhne s pokusem zabít ji. Ona se však boji o život dostane ke kraji mostu, přepadne přes zábradlí, praští se do hlavy a spadne z mostu do vody. O něco později ji najde bezdomovec na hladině. Vyloví ji a Anna se následně probouzí v nemocnici. Kolem ní je spousta jí neznámých lidí, i když jde o její blízké. Nehoda jí způsobila obličejovou slepotu. Policie od ní chce výpověď a popis vraha, ale ona není schopná potvrdit vraha, i kdyby byl přímo vedle ní.\n\n\nTento film je druhým počin scenáristy a režiséra Juliena Magnata. Produkce byla zahájena 08. května 2010 v Kanadě, a hlavní záběry byly dokončeny 13. června 2010. Milla Jovovich se na filmu podílela také jako výkonná producentka.\n"}
{"id": "1021528", "url": "https://cs.wikipedia.org/wiki?curid=1021528", "title": "Synodalium canonicale", "text": "Synodalium canonicale\n\nSynodalium canonicale ( synodálie či synodálky) jsou druhé, mírně pootevřené rukávy sahající od zápěstí k loktům na klerice – oděvu římskokatolického duchovního. Jedná se o určitý typ kněžského vyznamenání. \n\nPrávo nosit synodálie ( \"ius synodalium\") odkazuje jednak na synodální původ nařízení, zejména však na právo a povinnost každého faráře zúčastňovat se diecézní synody, která je tradičním poradním orgánem diecézního biskupa zejména v otázkách pastoračních. Diecézní synoda (latinské ekvivalenty: \"synodus dioecesana\", \"synodus episcopalis\", \"concilium episcopale\", \"congregatio synodalis\", \"capitulum\", \"presbyterium\") vznikla jako nástroj církevní správy zárodku budoucí diecéze stále se rozšiřující biskupského sídla do okolí. Počátek diecézních synod se objevuje ve východořímské říši již koncem 3. století, do latinské církve přichází pak v 5. století. Různé využívání institutu diecézní synody se pokoušel IV. lateránský koncil, zvláště sjednotit diecézní synody na úroveň pravidelných ročních setkání a posléze i Tridentský koncil. V průběhu 17. a 18. století však význam i konání diecézních synod výrazně upadal. K oživení jejich častější svolávání došlo pak ve druhé polovině 19. století. Papež Benedikt XIV. (pontifikát v letech 1740-1758) je autorem třináctisvazkového spisu \"De synodo dioecesana\" z roku 1748, kde uvádí témata, jimiž se má diecézní synoda zabývat.\n\nPokud bylo některému knězi uděleno expositorium canonicale, pojilo se toto vyznamenání vždy s právem synodálií, zatímco synodálie mohly být uděleny samostatně. Synodálie používali kněží ustanovení za faráře, respektive obecněji duchovní správci. Na základě historické významnosti určitého místa v případě duchovního správce se může jednat o děkana či probošta, kteří sice užívají vyššího titulu právě jen na základě jeho spojení s daným místem (děkanství, proboštství), ale \"de facto\" zůstávají faráři. Synodálie dále užívali i vikaristé kapitul. Jako vyznamenání mohly však být uděleny kterémukoliv klerikovi.\n\nNařízení odlišující řádně ustanovené faráře od ostatních nižších kleriků přinesla v českých zemích synoda pražské arcidiecéze v roce 1605, kde se praví: \"Všichni faráři nosí neustále venkovní oblečení sahající ke kotníkům (tj. kleriku), které má také (druhé) otevřené rukávy\".\n\n"}
{"id": "1021534", "url": "https://cs.wikipedia.org/wiki?curid=1021534", "title": "Lounská pahorkatina", "text": "Lounská pahorkatina\n\nLounská pahorkatina je geomorfologický okrsek na jihozápadě Hazmburské tabule, ležící v okrese Louny v Ústeckém kraji.\n\nÚzemí okrsku se nachází zhruba mezi sídly Louny (na severu), Chlumčany (na východě), Brodec (na jihovýchodě), Hřivice a Třeskonice (na jihu), Kluček a Liběšice (na jihozápadě) a Březno (na severozápadě). Uvnitř okrsku leží větší částí okresní titulní město Louny a větší obce Cítoliby, Tuchořice, Jimlín, Lipno a Líšťany.\n\nOkrsek Lounská pahorkatina (dle značení Jaromíra Demka VIB–1A–3) náleží do celku Dolnooharská tabule a podcelku Hazmburská tabule. Dále se člení na podokrsky Zbrašínská pahorkatina na jihu a východě, Cítolibská pahorkatina osově protínající centrální část a Březenská pahorkatina na severozápadě.\n\nPahorkatina sousedí s dalšími okrsky Dolnooharské tabule (Smolnická stupňovina na východě, Dolnooharská niva na severu) a s celky Džbán na jihu, Rakovnická pahorkatina na jihozápadě a Mostecká pánev na západě.\n\n\nNejvyšším bodem okrsku je vrstevnice (390 m) ve Zbrašínské pahorkatině, při trojmezí s celky Džbán a Rakovnická pahorkatina.\n\n"}
{"id": "1021538", "url": "https://cs.wikipedia.org/wiki?curid=1021538", "title": "Lelex (král Sparty)", "text": "Lelex (král Sparty)\n\nLelex () byl v řecké mytologii první spartský král. Vládl v zemi nazvané po něm Lelegia, na území, které se dnes nazývá Lakónie.\n\nLelex figuruje v řeckých mýtech jako první spartský král. Králem se stal na území Lakónie, kterou v té době ještě obývalo původní neřecké obyvatelstvo Pelasgů. Tuto zemi pak pojmenovali po něm Lelegia a její obyvatele Lelegové. Manželkou Lelexe byla najáda Kleochareia, se kterou měl dva syny – Mylea a Polykaóna a dceru Therapné. Starší syn Myles se později stal jeho následníkem a mladší Polykaón se stal prvním králem Messénie.\n\nPo smrti krále Lelexe mu na jeho počest postavili potomci héróon, který ve druhém století na svých cestách po Lakónii viděl Pausaniás. Héróon byl památník postavený pro héroa (hrdinu), obvykle byl ve tvaru tholu či malého chrámu. \n\n"}
{"id": "1021539", "url": "https://cs.wikipedia.org/wiki?curid=1021539", "title": "Dvořákova síň", "text": "Dvořákova síň\n\nDvořákova síň je hlavní koncertní sál v pražském Rudolfinu. \n\nDvořákova síň, pojmenována po hudebním skladateli Antonínu Dvořákovi, vznikla v roce 1884.\n\nKapacita sálu dosahuje 1148 míst, z nichž většina (1104) je pro sedící, dalších 40 míst je určeno ke stání a zbývající čtyři místa jsou vyhrazena pro invalidní vozíky. Součástí sálu jsou také varhany a samotný prostor je některými označován za nejkrásnější koncertní sál v centrální Praze.\n\n"}
{"id": "1021541", "url": "https://cs.wikipedia.org/wiki?curid=1021541", "title": "Lelex (syn Poseidóna)", "text": "Lelex (syn Poseidóna)\n\nLelex () je v řecké mytologii syn boha moře Poseidóna a egyptské princezny Libye. Byl králem v Megaře.\n\nLelex byl synem boha Poseidóna a Libye, dcery egyptského krále Epafa. Ze svého rodného Egypta odešel do Megary, kde se stal králem dvanáct generaci po prvním králi Megary Karovi, synovi Forónea. Legenda říká, že již během jeho panování obyvatelům, kterým vládl, dali jméno Lelegové. Po smrti Lelexe převzal po něm v Megaře královské žezlo jeho syn Klésón. \n\nNedaleko hlavního přístavu starých Megaranů zvaného Nisaia viděl Pausaniás na svých cestách po Řecku ještě ve druhém století hrobku krále Lelexe. \n"}
{"id": "1021542", "url": "https://cs.wikipedia.org/wiki?curid=1021542", "title": "Lelex", "text": "Lelex\n\nLelex může být:\n"}
{"id": "1021543", "url": "https://cs.wikipedia.org/wiki?curid=1021543", "title": "Antonín Ulrich", "text": "Antonín Ulrich\n\nAntonín Ulrich (25. října 1915 Ervěnice – 15. července 1995 Praha) byl český hudebník, skladatel a pedagog.\n\nVystudoval pražskou Vojenskou hudební školu v oborech housle a bicí. Vedle toho si navíc soukromě prohluboval umění ve hře na housle a studoval též komponování a dirigování. Působil u vojenských hudeb nejprve v Berouně a posléze v Hradci Králové. Po druhé světové válce začal také učit na hudební škole, kterou vystudoval. Stal se členem Symfonického orchestru hlavního města Prahy FOK. Byl kapelníkem vlastní dechovky, pro niž na Ulrichovy nápěvy psal texty písní jeho vzdálený synovec Zdeněk Svěrák.\n\n\n"}
{"id": "1021548", "url": "https://cs.wikipedia.org/wiki?curid=1021548", "title": "Berthold z Urachu", "text": "Berthold z Urachu\n\nBerthold z Urachu († 1242) byl německý cisterciák a opat, rodný bratr blahoslaveného Konráda z Urachu.\n\nNarodil se jako mladší syn hraběte Egina I. Z Urachu. Vstoupil do cisterciáckého řádu a od roku 1207 byl čtvrtým opatem v Tennenbachu, a následně v letech 1222 až 1230 opatem v Lützelu. Od roku 1240 byl až do své smrti opatem Říšského opatství Salem. V roce 1215 se účastnil zasedání Lateránského koncilu.\n"}
{"id": "1021550", "url": "https://cs.wikipedia.org/wiki?curid=1021550", "title": "David Vála", "text": "David Vála\n\nDavid Vála (* 17. února 1978 Liberec Československo) je bývalý reprezentant Česka v zápase řecko-římském. V roce 2007 a 2008 na vrcholové úrovni experimentoval s volným stylem.\n\nZápasit začal v 7 letech. V roce 1998 se přesunul do Prahy, kde začal spolupracovat s Ervínem Vargou. V roce 2000 si zajistil účast na olympijských hrách v Sydney. Do skupiny, ze které postupoval pouze vítěz dostal nalosované tři soupeře. Skončil na třetím místě s bilanci 1:2, když porazil Poláka Sitnika.\n\nV roce 2004 na olympijských hrách Athénách měl ve skupině pozdějšího vítěze Rusa Barojeva - ze skupiny postupoval pouze vítěz. V roce 2007 s Barojevem prohrál ve finále mistrovství Evropy a ziskem stříbrné medaile dosáhl svého největšího sportovního úspěchu. Tehdy koketoval s příbuzným volným stylem a tento experiment ho pravděpodobně stál třetí účast na olympijských hrách. Té se dočkal za další čtyři roky v těžké váze, protože Marek Švec přestoupil do jeho váhy. V Londýně se mu nezadařilo a vypadl v prvním kole. V roce 2014 se s vrcholovým zápasením rozloučil.\n\n"}
{"id": "1021551", "url": "https://cs.wikipedia.org/wiki?curid=1021551", "title": "Passport Records", "text": "Passport Records\n\nPassport Records bylo americké nezávislé hudební vydavatelství, které v roce 1973 založila společnost Jem Records (ta vznikla o tři roky dříve). Stejná společnost byla také distributorem nahravek vydaných vydavatelstvím Passport ve Spojených státech amerických, v Kanadě tak činila společnost GRT Records. Prvním umělcem, jenž podepsal smlouvu s Passport, byl Larry Fast věnující se elektronické hudbě. Později zde své nahrávky vydávali například Leonard Cohen, Anthony Phillips, Link Wray nebo David Johansen.\n"}
{"id": "1021553", "url": "https://cs.wikipedia.org/wiki?curid=1021553", "title": "Ailill", "text": "Ailill\n\nAilill je irské mužské křestní jméno keltského původu. V irské gaelštině znamená \"elf\". Často se vyskytuje v irské pověsti. Byl mladý manžel královny Medb a vybrala si ho poněvadž \"to byl člověk bez známek strachu a žárlivosti. Též může pocházet ze slova \"ailleacht\" \"krása\". Vyslovuje se jako \"alil\".\n\n\n"}
{"id": "1021558", "url": "https://cs.wikipedia.org/wiki?curid=1021558", "title": "Duets", "text": "Duets\n\nDuets může být:\n\n"}
{"id": "1021560", "url": "https://cs.wikipedia.org/wiki?curid=1021560", "title": "Duets (album, Elton John)", "text": "Duets (album, Elton John)\n\nDuets je čtyřiadvacáté studiové album anglického zpěváka Eltona Johna, vydané v listopadu 1993. Vyšlo v několika formátech: na CD, audiokazetě a dvojLP. Na albu se nachází šestnáct Johnových duetů s jinými zpěváky (například Little Richard, Chris Rea či Leonard Cohen). Podílelo se na něm více producentů, mezi něž patří například Chris Thomas, Don Was a Giorgio Moroder.\n\n"}
{"id": "1021567", "url": "https://cs.wikipedia.org/wiki?curid=1021567", "title": "Jindřich Šilhán", "text": "Jindřich Šilhán\n\nJindřich Šilhán (16. října 1944 Velká Bíteš – 10. dubna 2000 Brno) byl český astronom a pedagog, který významně přispěl k rozvoji vizuálních pozorování v Česku a na Slovensku.\n\nPozoroval zákrytové proměnné hvězdy a organizoval program jejich sledování. Jeho žáci se stali vůdčími osobnostmi na lidových hvězdárnách.\n\nSekce proměnných hvězd a exoplanet České Astronomické společnosti uděluje od roku 2000 cenu Jindřicha Šilhána Proměnář roku. Cena se každoročně uděluje za vynikající výsledky na poli proměnných hvězd.\n\nČlenové elektronické konference Společnosti pro meziplanetární hmotu navrhli pojmenovat planetku jménem Jindrašilhán a 26.7.2000 bylo ve věstníku MPC zveřejněno definitivní pojmenování planetky 1998 SS26, kterou objevil v Ondřejově Petr Pravec 24.9.1998, číslem 14594 a jménem Jindrašilhán.\n\nJindřich Šilhán se narodil ve Velké Bíteši a vyrůstal ve Vendolí, okres Svitavy. Vystudoval astronomii na Karlově univerzitě a v roce 1969 se stal promovaným astronomem a později v letech 1990 získal titul magistr. Po dokončení studia začal pracovat pro Hvězdárnu a planetárium Brno, odkud musel později v sedmdesátých letech v době normalizace odejít. Získal místo na Hvězdárně a planetáriu v Českých Budějovicích a začal fotografická pozorování na observatoři na Kleti, ale opět musel odejít. Poté získal místo na hvězdárně ve Ždánicích, kde začal pořádat praktika pro pozorovatele proměnných hvězd. Po přestupu do Domu dětí a mládeže ve Ždánicích rozšířil svůj záběr na další obory, včetně rybářského kroužku pro děti, nebo kroužku programování. Koncem osmdesátých let začal opět pracovat na Hvězdárně a planetáriu v Brně. Provozoval mimo jiné knihovnu pro zaměstnance i pro veřejnost.\n\nV České astronomické společnosti (ČAS) pracoval jako hospodář Sekce pro pozorování proměnných hvězd a později i Sekce pro temné nebe.\n\nOd svých studentských let se po celou dobu své kariéry věnoval pozorování meteorů a především pozorování proměnných hvězd. Má velkou zásluhu na rozvoji programu pozorování proměnných hvězd pro pozorovatele v celém Československu i v zahraničí, především na vizuálním pozorování zákrytových dvojhvězd. Sám věnoval spoustu času pozorování a tak mohl být pro ostatní přesvědčivým a důsledným učitelem. Dokázal využít svých jazykových znalostí, zejména angličtiny, němčiny a francouzštiny v osobním i písemném styku se zahraničím a tak položil základy dnešního rozmachu pozorování proměnných hvězd organizovaného z brněnské hvězdárny či později Sekcí  proměnných hvězd a exoplanet ČASu.\n\nŽivot Jindřicha Šilhána vystihují články Jana Hollana. Řada zmínek včetně fotografií se nachází v sérii článků \"Ohlédnutí za legendárními expedicemi\" od Miroslava Šulce a z ebicyklu 1986.\n\nPublikace (výběr)\n"}
{"id": "1021568", "url": "https://cs.wikipedia.org/wiki?curid=1021568", "title": "United States Census Bureau", "text": "United States Census Bureau\n\nUnited States Census Bureau (USCB, \"Americký úřad pro sčítání lidu\", oficiálně Bureau of the Census) je federální agentura Spojených států amerických, jejímž hlavním cílem je provádět každých deset let sčítání lidu. Kromě toho vykonává různá jiná sčítání a průzkumy. Spadá pod skupinu federálních agentur zvanou \"Federal Statistical System of the United States\" (\"federální statistický systém\"), která je zodpovědná za poskytování statistických dat o obyvatelstvu a ekonomice.\n\nAgentura vznikla v roce 1903, v roce 2015 měla kolem 12 000 zaměstnanců. Sídlem USCB je Suitland-Silver Hill ve státě Maryland.\n\n"}
{"id": "1021570", "url": "https://cs.wikipedia.org/wiki?curid=1021570", "title": "Lian Lunson", "text": "Lian Lunson\n\nLian Lunson (* 3. února 1959) je australská herečka a režisérka. Svou kariéru zahájila v osmdesátých letech jako herečka; roku 1987 se přestěhovala do Los Angeles, kde začala pracovat jako režisérka dokumentárních filmů. Prvním z nich byl v roce 1997 \"Willie Nelson: Down Home\" pojednávající o hudebníkovi Williem Nelsonovi. V roce 2005 například natočila film \"\" o kanadském hudebníkovi Leonardu Cohenovi a o sedm let později o hudebnici Kate McGarrigleové vycházející z koncertu na její počest. Rovněž se věnovala natáčení hudebních videí, například pro Neila Younga či skupiny Pearl Jam a U2. Dále také napsala román \"The Boom Boom Room\", podle kterého natočila i stejnojmenný film.\n"}
{"id": "1021571", "url": "https://cs.wikipedia.org/wiki?curid=1021571", "title": "John H. Hammond", "text": "John H. Hammond\n\nJohn Henry Hammond II (15. prosince 1910 – 10. července 1987) byl americký hudební producent. Ve svých čtyřech letech začal hrát na klavír a o čtyři roky později přešel k houslím. Přestože se jeho rodina snažila, aby se zajímal hlavně o klasickou hudbu, on sám se zajímal převážně o černoškou hudbu. Roku 1929 zahájil studium na Yaleově univerzitě a hned počátkem třicátých let se začal věnovat hudbě; již v roce 1931 se například podílel na nahrávání skladeb klavíristy Garlanda Wilsona. Později začal pracovat pro hudební vydavatelství Columbia Records, pro které podepsal smlouvy s umělci, jakými byli například Bob Dylan či později Leonard Cohen a Bruce Springsteen. V roce 1986 byl uveden do Rock and Roll Hall of Fame, v roce 2008 pak do Blues Hall of Fame. Jeho synem je bluesový hudebník John P. Hammond.\n\n"}
{"id": "1021577", "url": "https://cs.wikipedia.org/wiki?curid=1021577", "title": "Axel Jensen", "text": "Axel Jensen\n\nAxel Buchardt Jensen (12. února 1932 − 13. února 2003) byl norský spisovatel. Narodil se v Trondheimu a svůj první román nazvaný publikoval v roce 1955 pod názvem \"Dyretemmerens kors\". V pozdějších letech vydal ještě deset románů, poslední z nich pět let před svou smrtí. Později publikoval například vlastní autobiografickou knihu. Roku 1992 získal norskou literární cenu Cappelenprisen; o čtyři roky později pak byl oceněn čestnou cenou organizace Fritt Ord. Jeho první manželkou byla Marianne Ihlen, se kterou měl syna Axela.\n\n"}
{"id": "1021589", "url": "https://cs.wikipedia.org/wiki?curid=1021589", "title": "Petr Švehla", "text": "Petr Švehla\n\nPetr Švehla, (* 1. duben 1972 Hodonín Československo) je bývalý reprezentant Česka a krátce Slovenska v zápase řecko-římském. Mistr Evropy z roku 2001.\n\nV zápasit začal v 10 letech v rodném městě. Po vyučení zamířil na vojnu do Trenčína, kde trénoval až do roku 1996. Po rozdělení republik v roce 1993 sice zvolil české občanství, ale později reprezentoval Slovensko. V roce 1996 se nekvalifikoval na olympijské hry v Atlantě a následně se vrátil do Česka do Chomutova. Později přešel do Prahy, kde trénoval pod Ervínem Vargou.\n\nNa olympijské hry v Sydney se kvalifikoval sedmým místem na mistrovství světa v roce 1999, ale na olympijský turnaj nevyladil optimálně formu. Prohrál oba své duely ve skupině a do vyřazovacích bojů nepostoupil. Náladu si spravil ani né za půl roku, kdy na mistrovství Evropy překvapil i sám sebe prvním místem.\n\nV roce 2004 si opět zajistil kvalifikaci na olympijské hry v Athénách s předstihem. Zažil však deja-vu, když oba své zápasy ve skupině prohrál. Zlatou medaili bral nakonec jemu výkonnostně podobný Maďar István Majoros.\n\nPo Athénách změnil váhovou kategorii za pérovou, ale po úspěšném roce 2005 klesl v dalších letech do výsledkového průměru (věk). V roce 2008 se nekvalifikoval na olympijské hry v Pekingu a rok na to ukončil sportovní kariéru. Věnuje se práci kondičního trenéra v Chomutově.\n\n"}
{"id": "1021593", "url": "https://cs.wikipedia.org/wiki?curid=1021593", "title": "Madonna (album)", "text": "Madonna (album)\n\nMadonna je první studiové eponymní album americké zpěvačky a skladatelky Madonny.\n\nPo úspěchu druhého alba v roce 1985 \"Like a Virgin\", bylo znovu vydáno na evropském trhu po názvem \"The First Album\".\n\n\n\n"}
{"id": "1021596", "url": "https://cs.wikipedia.org/wiki?curid=1021596", "title": "Národní řád Québecu", "text": "Národní řád Québecu\n\nNárodní řád Québecu (: \"Ordre national du Québec\") je kanadské civilní vyznamenání udílené za zásluhy provincii Québec. Poprvé byl řád udílen v roce 1984 a v následujících letech jej získali například Félix Leclerc (1985), Jean-Paul Riopelle (1988) a Leonard Cohen (2008). Je udílen ve třech kategoriích: vysoký důstojník, důstojník a rytíř.\n\n"}
{"id": "1021599", "url": "https://cs.wikipedia.org/wiki?curid=1021599", "title": "Pivovar Rakovník", "text": "Pivovar Rakovník\n\nTradiční pivovar v Rakovníku, také Pivovar Bakalář, je pivovar v Rakovníku, který funguje již od 15. století. V tomto pivovaru se vaří pivo pod značkou \"Bakalář\" a s exportními značkami \"Černovar\" a \"Pražačka\". Rakovnický pivovar měl heslo \"Unus papa Romae, unus portus Anconae, una turris Cremonae, una ceres Raconae\" – „Jeden papež v Římě, jeden přístav v Anconě, jedna věž v Cremoně, jedno pivo v Rakovníku (jedinečné pivo z Rakovníka)“.\n\nV Rakovníku se tradičně vařilo pivo v domácích podmínkách již od 13. století. Za počátek pivovarnictví však rakovničtí považují rok 1454, kdy král Vladislav Jagellonský udělil městu mílové právo. Zlaté časy zažilo pivovarnictví v 16. století, kdy bylo rakovnické pivo vyhlášené. Receptura z té doby se však nedochovala. V té době bylo v Rakovníku v cechovní knize zapsáno celkem osm pivovarů a nejvíce piva se vařilo pro Prahu. Dodávka piva byla stálá, přerušila se jen v roce 1568 kvůli šíření moru.\n\nKdyž získala právo várečné v roce 1517 i šlechta, vznikly pivovary i na zámcích na venkově v okolí Rakovníka. Takto byl založen například pivovar v Krušovicích. Úpadek rakovnického pivovarnictví přišel až s počátkem třicetileté války. Tehdy klesla výroba i kvalita piva, na což si stěžovali Pražané, a Rakovničtí na oplátku obviňovali formany, že pivo ředí.\n\nNynější pivovar byl založen v bývalých kasárnách, založených v době panování Marie Terezie roku 1755. Tento pivovar byl roku 1921 převeden na akciovou společnost a měl vlastní elektrárnu, kterou se podílel na elektrifikaci města.\n\nPo druhé světové válce byl pivovar dekretem prezidenta republiky znárodněn a pro velké válečné škody se zde již s další výrobou nepočítalo. V roce 1948 fungovala v rámci pivovaru i sodovkárna a elektrárna. Do roku 1993 byl pivovar postupně součástí několika národních podniků: \"Krušovické pivovary\", \"Středočeské pivovary\", \"Pivovary Velké Popovice\" a nakonec \"Pivovary Bohemia Praha\".\n\nOd roku 1991 byl pivovar privatizovaný a vlastník se jej snažil pronajímat. Klesal odbyt a tím pádem i zisky. V roce 1997 se vlastník – společnost \"Pivovar Rakovník\" – dostala kvůli dluhům do likvidace a v dubnu stejného roku byl pivovar zrušen a jen doprodával zásoby. Dále se objevovaly různé snahy o znovuotevření pivovaru, v roce 2001 byla značka \"Bakalář\" koupena firmou \"NT-Retex\". V roce 2004 se v Rakovníku začalo opět vařit pivo, výstav dělal 50 000 hl. V roce 2005 byl majitelem pivovaru Michail Arkadjevič Medvěděv z Moskvy a od roku 2006 pivovar vlastnila společnost \"Willgrade Ingeneering Limited\" (sídlem na Kypru). V roce 2010 se opět změnil majitel a došlo k rekonstrukci pivovaru.\n\n\n"}
{"id": "1021600", "url": "https://cs.wikipedia.org/wiki?curid=1021600", "title": "Vladimír Denkstein", "text": "Vladimír Denkstein\n\nVladimír Denkstein (3. února 1906, Dobřany u Plzně – 16. února 1993, Praha) byl český historik umění, který se věnoval středověkému výtvarnému umění, ředitel Národního muzea v Praze.\n\nPo maturitě na Malostranském Jiráskově gymnáziu (1924) studoval v letech 1924-1928 na Filozofické fakultě Univerzity Karlovy zeměpis, historii (J. Bidlo, J. V. Šimák), později dějiny umění (V. Birnbaum, A. Matějček). Ve studiu pokračoval jako stipendista polské vlády ve Varšavě a v Krakově v letech 1928–1929. V letech 1930–1932 byl asistentem prof. Vojtěcha Birnbauma a promoval roku 1932 disertací o gotické cihlové architektuře v Čechách. Pracoval nejprve v Městském muzeu v Českých Budějovicích a s jeho ředitelem Františkem Matoušem vydal knihu \"Jihočeská gotika\", která byla přeložena do několika jazyků. \n\n1938-1939 byl suplujícím profesorem dějin umění na Fakultě architektury ČVUT, od r. 1940 pracoval v zemském archivu a Národní galerii. Dne 1. července roku 1940 nastoupil do národopisného oddělení Národního muzea, odkud jej Josef Opitz roku 1941 výměnou za dr. Františka Kršňáka převedl do oddělení historické archeologie. Koncem 2. světové války byl totálně nasazen do továrny.\n\nHned roku 1945 vstoupil do KSČ. Od roku 1945 byl přednostou, od roku 1948 zastupujícím ředitelem, v letech 1956-1970 vedoucím oddělení historické archeologie a ředitelem Národního muzea. V letech 1971-1972 byl tajemníkem Střediska pro výuku muzeologie FF UK při NM v Praze. Ve 40. a 50. letech se věnoval vědeckému zpracování kamenosochařství období středověku ve sbírce Lapidária, tuto práci začal spolu s Janem Květem pod vedením Josefa Opitze, spolu se Zoroslavou Drobnou a Janou Kybalovou ji uzavřeli roku 1958 katalogem Lapidária. V letech 1948–1951 spolu se Z. Drobnou redigoval Časopis Národního muzea. Jako člen českého výboru Mezinárodní rady muzeí, předseda Svazu českých muzeí (1952-1960) a politicky spolehlivý ředitel významné instituce měl v 50. a 60. letech dost příležitostí procestovat země západní i jižní Evropy, kde systematicky studoval muzejní sbírky a vypracoval se na uznávanou vědeckou autoritu.\n\nV 60. letech se badatelsky věnoval středověkým zbraním, zvl. šipkám kuší a pavézám, jejichž exempláře ze sbírky Národního muzea zařadil do širokého kontextu památek celé Evropy a muzejních sbírek celého světa. Obě tato témata publikoval ve Sbornících Národního muzea jak česky, tak německy a anglicky. Hodnost doktora věd získal za práci \"Pavézy českého typu\" (1962–1965).\n\nRoku 1970 musel odejít do důchodu, badatelsky se pak věnoval kresbám Václava Hollara, které vydal v reprezentativní monografii. Dále působil v Klubu Za starou Prahu. Navzdory vážné oční chorobě psal a až do roku 1983 přednášel na filozofické fakultě Univerzity Karlovy dějiny muzeologie.. Populární články publikoval v časopisech Časopis pro dějiny venkova (1929-30), Dějiny a současnost, Jih (1935-36), Jihočeské listy (1932-39), Kulturní tvorba, Linie (1933-35), Ozvěny (1935), Slovanský přehled, Výtvarná výchova, Život.\n\nByl také sběratelem drobného umění, zejména grafiky. \n\nDne 25. února 1948 podepsal výzvu prokomunistické inteligence \"Kupředu, zpátky ni krok\" podporující komunistický převrat.\n\n\n\n\n\n"}
{"id": "1021602", "url": "https://cs.wikipedia.org/wiki?curid=1021602", "title": "Don Owen", "text": "Don Owen\n\nDon Owen (19. září 1935, Toronto – 21. února 2016) byl kanadský filmový režisér, scenárista a producent. Svou kariéru zahájil na počátku šedesátých let a nejprve se věnoval převážně krátkým dokumentárním filmům. V roce 1964 natočil filmové drama \"Nobody Waved Goodbye\", na který o dvacet let později navázal sequel \"Unfinished Business\". V roce 1965 společně Donaldem Brittainem natočil dokumentární film \"Ladies and Gentlemen… Mr. Leonard Cohen\" pojednávající o v té době spisovateli a později hudebníkovi Leonardu Cohenovi. Později natočil například film \"The Ernie Game\", na němž se Cohen rovněž podílel.\n"}
{"id": "1021605", "url": "https://cs.wikipedia.org/wiki?curid=1021605", "title": "Pavel Botek", "text": "Pavel Botek\n\nPavel Botek (* 21. ledna 1972) je český politik, v letech 2004 až 2008 a opět od roku 2012 zastupitel Zlínského kraje (od roku 2016 také náměstek hejtmana), dlouholetý místostarosta a zastupitel obce Ostrožská Nová Ves na Uherskohradišťsku, člen KDU-ČSL.\n\nV letech 1990 až 1995 vystudoval Vysokou školu dopravy a spojov v Žiline (získal tak titul Ing.).\n\nOd roku 1999 je členem představenstva akciové společnosti Slovácké vodárny a kanalizace.\n\nProfesně se uvádí jako dispečer a ekonom.\n\nJe ženatý a má dvě děti.\n\nJe členem KDU-ČSL.\n\nDo politiky vstoupil, když byl v komunálních volbách v roce 1994 zvolen za KDU-ČSL do Zastupitelstva obce Ostrožská Nová Ves na Uherskohradišťsku. Mandát zastupitele obce pak obhájil i ve volbách v roce 1998, 2002 (lídr kandidátky), 2006 (lídr kandidátky) a 2010 (lídr kandidátky). Zároveň působí po několik volebních období jako místostarosta obce. Ve volbách v roce 2014 opět vedl kandidátku KDU-ČSL a obhájil mandát zastupitele.\n\nV krajských volbách v roce 2000 kandidoval za KDU-ČSL v rámci Čtyřkoalice do Zastupitelstva Zlínského kraje, ale neuspěl. Krajským zastupitelem se stal až po volbách v roce 2004 na samostatné kandidátce KDU-ČSL. V krajských volbách v roce 2008 ale svůj mandát krajského zastupitele neobhájil. Do zlínského krajského zastupitelstva se tak vrátil až po krajských volbách v roce 2012. Ve volbách v roce 2016 svůj mandát obhájil a dne 2. listopadu 2016 se stal náměstkem hejtmana pro dopravu.\n\nVe volbách do Poslanecké sněmovny PČR v roce 2006 kandidoval za KDU-ČSL ve Zlínském kraji, ale neuspěl.\n\nVe volbách do Senátu PČR v roce 2014 kandidoval za KDU-ČSL v obvodu č. 81 – Uherské Hradiště. Se ziskem 13,29 % hlasů skončil v prvním kole na 2. místě a postoupil tak do kola druhého. V něm však prohrál poměrem hlasů 45,82 % : 54,17 % s nestraníkem za Stranu soukromníků ČR a majitelem společnosti Synot Ivem Valentou.\n"}
{"id": "1021606", "url": "https://cs.wikipedia.org/wiki?curid=1021606", "title": "Montréal (ostrov)", "text": "Montréal (ostrov)\n\nMontréal () je ostrov v jihozápadní části kanadské provincie Québec. Nachází se na soutoku řeky svatého Vavřince a Ottawy. Podle sčítání obyvatel v roce 2011 zde žilo 1 886 481 lidí. Největším městem ostrova je Montréal, dále se zde nachází několik dalších měst a montréalských předměstí, jako například Dorval, Beaconsfield a Baie-D'Urfé.\n\n"}
{"id": "1021610", "url": "https://cs.wikipedia.org/wiki?curid=1021610", "title": "John Lissauer", "text": "John Lissauer\n\nJohn Lissauer je americký hudebník, hudební producent, skladatel a aranžér.\n\nStudoval hudbu na Yaleově univerzitě a svou profesionální kariéru zahájil v polovině sedmdesátých let. V roce 1974 zahájil spolupráci s kanadským hudebníkem Leonardem Cohenem, nejprve produkoval album \"New Skin for the Old Ceremony\" a později společně pracovali na dalším projektu, jímž bylo nakonec nevydané album \"Songs for Rebecca\". S Cohenem spolupracoval i o deset let později na nahrávce \"Various Positions\" a znovu v roce 2006 na albu \"Blue Alert\" zpěvačky Anjani, jehož byl Cohen producentem.\n\nBěhem své kariéry spolupracoval s mnoha dalšími hudebníky, mezi které patří například Bette Midler, Lewis Furey nebo Loudon Wainwright III. Rovněž složil hudbu k několika filmům, jako například \"David & Layla\" (2005) a \"Apartment 1303\" (2007).\n\n"}
{"id": "1021611", "url": "https://cs.wikipedia.org/wiki?curid=1021611", "title": "Albert Wass", "text": "Albert Wass\n\nAlbert Wass (8. ledna 1908, Válaszút – 17. února 1998 Astor, Florida) byl sedmihradský maďarský spisovatel, který byl po 2. světové válce odsouzen v nepřítomnosti za válečné zločiny k trestu smrti. Tou dobou však již žil v emigraci.\n\nNejznámějším dílem je asi román \"Farkasverem\" (česky Vlčí pelech) z roku 1934. Do češtiny jej přeložil Pavel Kutný a překlad vyšel v roce 1941. Román zobrazuje pozici a charakter sedmihradských Maďarů v novém, potrianonském rámci Rumunska. Maďaři ztrácejí svůj původní společenský status hlavně kvůli vlastním chybám. Postavy sedmihradských Maďarů jsou oproti vitálním až bezskrupolózním Rumunům vykresleny jako degeneráti a alkoholici, kteří si sice uchovali povědomí o svých starých nárocích, nikoli však o mravních povinnostech.\n\nPozdější díla jsou již nasycena rétorikou období 2. světové války, Albert Wass dále psal parafráze dětské literatury doby národního obrození.\n"}
{"id": "1021612", "url": "https://cs.wikipedia.org/wiki?curid=1021612", "title": "Bardsragujn chumb 2005", "text": "Bardsragujn chumb 2005\n\nSoutěžní ročník Bardsragujn chumb 2005 byl 14. ročníkem nejvyšší arménské fotbalové ligy. Soutěž byla započata 12. dubna 2005 a poslední kolo se odehrálo 6. listopadu 2005. Svůj osmý titul vybojoval tým FC Pjunik Jerevan.\n\n\n"}
{"id": "1021614", "url": "https://cs.wikipedia.org/wiki?curid=1021614", "title": "Tony Palmer", "text": "Tony Palmer\n\nTony Palmer (* 29. srpna 1941, Londýn) je anglický filmový režisér, novinář a spisovatel. Studoval na Cambridgeské universitě a později začal pracovat pro BBC. Natočil mnoho dokumentárních filmů o hudebnících (například Leonard Cohen, Ralph Vaughan Williams, Rory Gallagher nebo skupina Cream). Jako novinář psal například pro \"The New York Times\" a \"The Times\". Rovněž publikoval několik knih a věnoval se režírování operních a divadelních představení.\n\n"}
{"id": "1021617", "url": "https://cs.wikipedia.org/wiki?curid=1021617", "title": "Tal Bachman", "text": "Tal Bachman\n\nTalmage Bachman (* 13. srpna 1968 Winnipeg, Manitoba) je kanadský zpěvák-skladatel a hudebník. Je známý především díky hitu She's So High z roku 1999 z jeho stejnojmenného alba.\n"}
{"id": "1021618", "url": "https://cs.wikipedia.org/wiki?curid=1021618", "title": "Anthony Reynolds", "text": "Anthony Reynolds\n\nAnthony Reynolds je velšský zpěvák a spisovatel.\n\nNarodil se na počátku sedmdesátých let v Cardiffu. Svou kariéru zahájil poté, co v roce 1992 založil rockovou skupinu Jack. Ta se rozpadla po vydání třech studiových alb o deset let později. Již od roku 1997 Reynolds působil ve skupině Jacques, která vydala dvě studiová alba, ale rozpadla se již v roce 2001.\n\nSvé první sólové album nazvané \"Neu York\" vydal v roce 2004, druhé \"British Ballads\" následovalo tři roky poté. Další \"A World of Colin Wilson\" vyšlo v roce 2012. Mimo hudební činnosti napsal biografické knihy o hudební skupině The Walker Brothers a hudebníkovi Leonardu Cohenovi.\n\n"}
{"id": "1021620", "url": "https://cs.wikipedia.org/wiki?curid=1021620", "title": "Bardsragujn chumb 2004", "text": "Bardsragujn chumb 2004\n\nSoutěžní ročník Bardsragujn chumb 2004 byl 13. ročníkem nejvyšší arménské fotbalové ligy. Svůj sedmý titul vybojoval tým FC Pjunik Jerevan.\n\n\n"}
{"id": "1021623", "url": "https://cs.wikipedia.org/wiki?curid=1021623", "title": "Hubina", "text": "Hubina\n\nHubina je obec na Slovensku přibližně 5 km severovýchodně od města Piešťany. V roce 2013 zde žilo 495 obyvatel.\n\nObec leží v údolí Považského Inovce, kterým teče Hubinský potok, levostranný přítok Váhu.\nV katastrálním území obce se nacházejí přírodní památky Visící skály, Velká a Malá dolnosokolská jeskyně a patří do něj i rekreační oblast \"Výtoky\".\n\nPrvní písemná zmínka o Hubině pochází z roku 1353, kde se vzpomíná pod názvem \"Hwbyna\".\n\n"}
{"id": "1021625", "url": "https://cs.wikipedia.org/wiki?curid=1021625", "title": "Adult Top 40", "text": "Adult Top 40\n\nAdult Top 40, Hot Adult Top 40 Tracks je jeden z mnoha hudebních žebříčků, pravidelně sestavováných americkým magazínem \"Billboard\". Obsahuje písně žánrů cílených pro dospělé posluchače jako jsou např. jazz či rock, ale i hip hop, elektronická hudba či hard rock.\n\nMagazín \"Billboard\" poprvé publikoval Adult Top 40 dne 2. března 1996 a první píseň, která byla zařazena na vrchol byla One Sweet Day od Mariah Carey. Nejdéle se na #1 udržela píseň Smooth od skupiny Santana (feat. Rob Thomas). Ostatní písně, které se udržely nejdelší čas v žebříčku jsou následující:\n\n25 týdnů: \"Smooth\" - Santana feat. Rob Thomas (1999)\n\n23 týdnů: \"Wherever You Will Go\" - The Calling (2002)\n\n18 týdnů: \"Unwell\" - Matchbox Twenty (2003)\n\n18 týdnů: \"Photograph\" - Nickelback (2005-2006)\n\n17 týdnů: \"Iris\" - Goo Goo Dolls (1998)\n\n16 týdnů: \"Complicated\" - Avril Lavigne (2002)\n\n15 týdnů: \"Don't Speak\" - No Doubt (1996)\n\n15 týdnů: \"How to Save a Life\" - The Fray (2006-2007)\n\n14 týdnů: \"Torn\" - Natalie Imbruglia (1998)\n\n14 týdnů: \"Everything You Want\" - Vertical Horizon (2000)\n\n14 týdnů: \"Drops of Jupiter (Tell Me)\" - Train (2001)\n"}
{"id": "1021628", "url": "https://cs.wikipedia.org/wiki?curid=1021628", "title": "Bardsragujn chumb 2003", "text": "Bardsragujn chumb 2003\n\nSoutěžní ročník Bardsragujn chumb 2003 byl 12. ročníkem nejvyšší arménské fotbalové ligy. Svůj šestý titul vybojoval tým FC Pjunik Jerevan.\n\n\n"}
{"id": "1021629", "url": "https://cs.wikipedia.org/wiki?curid=1021629", "title": "Bardsragujn chumb 2002", "text": "Bardsragujn chumb 2002\n\nSoutěžní ročník Bardsragujn chumb 2002 byl 11. ročníkem nejvyšší arménské fotbalové ligy. Svůj pátý titul vybojoval tým FC Pjunik Jerevan.\n\n"}
{"id": "1021630", "url": "https://cs.wikipedia.org/wiki?curid=1021630", "title": "Mun Ui-če", "text": "Mun Ui-če\n\nMun Ui-če (: ), (* 10. únor 1975 Tedžon Jižní Korea) je bývalý reprezentant Jižní Koreje v zápase ve volném stylu. Je olympijským medailistou z roku 2000 a 2004.\n\nZápasu se začal věnovat v roce 1988 potom co viděl své krajany brát medaile na olympijských hrách v Soulu. Do seniorské reprezentace se dostal po olympijských hrách v Atlantě v roce 1997. Začal spolupracovat Pak Čang-sunem a stal se jeho důstojným nástupcem.\n\nV roce 2000 patřil k adeptům na jednu z medailí. Svoji skupinu na olympijských hrách v Sydney s přehledem vyhrál a v semifinále se utkal s Němcem Leipoldem, kterému podlehl na body. V boji o třetí místo uspěl a vybojoval bronzovou medaili. Jenže několik týdnů na to vyšel najevo Němcům doping a dodatečně obdržel medaili stříbrnou.\n\nV roce 2004 startoval na olympijských hrách v Athénách o váhu výš. Nepatřil k adeptům na finále, ale po vítězství ve skupině v semifinále nečekaně přejel favorita Sažidova. Ve finále se utkal s Američanem Sandersonem a až do poslední minuty vedl o bod. V závěru však neodolal jeho tlaku a získal stříbrnou medaili. Po olympijských hrách se s vrcholovým zápasením rozloučil.\n\n"}
{"id": "1021631", "url": "https://cs.wikipedia.org/wiki?curid=1021631", "title": "Václav Krocín starší z Drahobejle", "text": "Václav Krocín starší z Drahobejle\n\nVáclav Krocín starší z Drahobejle (1532, Žatec? – 23. prosince 1605, Praha?) byl primátorem Starého Města pražského v letech 1584-1605. Nechal postavit tzv. Krocínovu kašnu na Staroměstském náměstí.\n\nPůvodní jméno rodiny znělo pravděpodobně Šafránek. Z latinského názvu pro šafrán (crocus) pak vzniklo jméno Krocin.\n\nVáclav Krocín přišel do Prahy ze Žatce, kde jeho matka vlastnila několik nemovitostí. Po studiích na pražské univerzitě se stal roku 1560 pražským měšťanem a vstoupil do služeb staroměstské obce. Kolem roku 1571 je připomínán jako člen Úřadu mostu pražského. V roce 1584 zasedl v městské radě a stal se pražským primátorem. Dne 25. května 1587 byl Václav Krocín za své zásluhy obdařen erbem a přídomkem „z Drahobejle“ a 16. června 1594 byl povýšen do šlechtického stavu.\n\nVáclav Krocín byl dvakrát ženatý. Z prvního manželství s Kateřinou měl dva syny, Václava a Jana Kryštofa. Když kolem roku 1590 ovdověl, oženil se znovu s Lidmilou, s níž měl dceru Annu. Zemřel 23. prosince 1605 a byl pohřben v dnes již neexistujícím kostele sv. Štěpána Menšího.\n\nKrocínovo jméno nesla především majestátní Krocínova kašna, kterou dal kolem r. 1591 postavit na Staroměstském náměstí v Praze. Stála zde do roku 1862, kdy byla jako již nefunkční zbourána podle usnesení pražské obce. Její pozůstatky jsou dnes k vidění v Lapidáriu Národního muzea.\n\nVáclav Starší Krocín z Drahobejle vlastnil v Praze několik domů. Mezi ně patřil i pivovar „U Hatiapatiů“, později zvaný „U Halánků“, ve kterém dnes sídlí Náprstkovo muzeum. Ve zdi tohoto domu ve dvoře lze dodnes nalézt Krocínův erb.\n\nRod Krocínů vlastnil vinice na Hanspaulce a na Proseku, kde stávala též usedlost Krocínka. Prosecká vinice byla roku 1935 rozparcelována na stavbu rodinných domků, na jejím místě se dnes nacházejí ulice Nad Krocínkou, Na Krocínce a Pod Krocínkou.\n\nVe Vysočanech byla od r. 1900 ulice Krocínova, roku 1904 byla přejmenována na Drahobejlovu.\n\n"}
{"id": "1021632", "url": "https://cs.wikipedia.org/wiki?curid=1021632", "title": "Donald Brittain", "text": "Donald Brittain\n\nDonald Brittain (10. června 1928 − 21. července 1989) byl kanadský filmový režisér, scenárista a producent. Svou kariéru zahájil koncem padesátých let, kdy však točil převážně krátkometrážní filmy. V roce 1965 společně Donem Owenem natočil dokumentární film \"Ladies and Gentlemen… Mr. Leonard Cohen\" pojednávající o spisovateli a později hudebníkovi Leonardu Cohenovi. Autorem scénáře k tomuto filmu je Brittain. V roce 1989 získal cenu Margaret Collier a o rok později byl pomsrtně oceněn Řádem Kanady. V roce 1995 o něm byl natočen dokumentární film \"Donald Brittain: Filmmaker\"\n"}
{"id": "1021633", "url": "https://cs.wikipedia.org/wiki?curid=1021633", "title": "Pop 100", "text": "Pop 100\n\nPop 100 byl jedním z mnoha hudebních žebříčků amerického hudebního magazínu \"Billboard\". Byl založen na hranosti na 40 rozhlasových stanicích, prodeji singlů a statistikách digitálního stahování. V roce 2009 byla činnost žebříčku ukončena.\n\nŽebříček Pop 100 byl vyvinut jako odpověď na kritiku populárního žebříčku Billboard Hot 100. Žebříček byl kritizován za to, že popové, rockové a country písně se jen se značnými obtížemi umísťovaly v první desítce. Například v roce 2004 každá skladba, která byla na vrcholu Billboard Hot 100 byla od hip hopového nebo R&B hudebníka. V době kdy vznikl žebříček Pop 100 se pouze jedné country písni za celých 20 let podařilo dostat na #1.\n\nVedle žebříčku Pop 100 zahájil činnost i žebříček Pop 100 AirPlay, v němž se písně umisťují na základě hranosti v rozhlasových stanicích.\n\n"}
{"id": "1021635", "url": "https://cs.wikipedia.org/wiki?curid=1021635", "title": "Kočín-Lančár", "text": "Kočín-Lančár\n\nKočín-Lančár je obec na Slovensku přibližně 12 km západně od města Piešťany. V roce 2017 zde žilo 521 obyvatel. Sloučení obcí \"Kočín\" a \"Lančár\" se událo po referendu v roce 1991.\n\nV obci stojí římskokatolický kostel svatého Michala archanděla ze 13. století v části Lančár a v části Kočín stojí nový kostel Panny Marie Nanebovzaté a kaple Neposkvrněného početí Panny Marie z 19. století.\n\n"}
{"id": "1021636", "url": "https://cs.wikipedia.org/wiki?curid=1021636", "title": "Perla Batalla", "text": "Perla Batalla\n\nPerla Batalla je americká zpěvačka. Narodila se do hudební rodiny v Los Angeles a v devadesátých letech spolupracovala s kanadským hudebníkem Leonardem Cohenem (doprovázela jej při koncertech a zpívala doprovodné vokály na albu \"The Future\"). V roce 1993 se začala věnovat sólové kariéře; hned v tom roce vydala své debutové album nazvané \"Perla Batalla\". Během své kariéry spolupracovala i s dalšími hudebníky, mezi které patří například k.d. lang, Jennifer Warnes či skupina The Gypsy Kings.\n\n\n"}
{"id": "1021637", "url": "https://cs.wikipedia.org/wiki?curid=1021637", "title": "Arkona (rozcestník)", "text": "Arkona (rozcestník)\n\nArkona může znamenat:\n\n"}
{"id": "1021638", "url": "https://cs.wikipedia.org/wiki?curid=1021638", "title": "Stina Nordenstam", "text": "Stina Nordenstam\n\nKristina Ulrika Nordenstam, v uměleckém světě známá jen jak Stina Nordenstam (narozena 4. března 1969) je švédská zpěvačka.\n\n\n\n"}
{"id": "1021639", "url": "https://cs.wikipedia.org/wiki?curid=1021639", "title": "Subžánr", "text": "Subžánr\n\nV moderní genologii, která rozlišuje tři roviny – literární druh, literární žánr a subžánr – je subžánr nejnižší taxonomickou rovinou, tj. nejméně abstraktní oblastí. Subžánr se také nazývá \"žánrový typ\".\n\nSubžánr je nejméně abstraktní a nejméně ahistorický: zatímco např. žánr románu prochází víceméně celými literárními dějinami (byť má svá zlatá období a období marginalizace), teprve jeho jednotlivé varianty jsou typické pro konkrétní dobu – srov. např. rytířský a pikareskní román pro středověk, historický román pro romantismus, budovatelský román pro počátek 20. století apod.\n\nPojem subžánru je dán potřebou blíže specifikovat výrazně produktivní žánry, tedy takové, od nichž existuje velmi mnoho konkrétních uměleckých děl. Subžánry pojmenovávají nejčastěji tematické varianty daného žánru (např. pověst má subžánry pověst heraldická, etiologická atd.).\n\nZatímco druhy a žánry jsou víceméně uzavřené pojmové množiny (nové žánry a druhy se neobjevují), žánrová varianta je poměrně otevřený systém. Stává se často, že autor označí svůj text do té doby neznámým názvem subžánru: Škvoreckého Tankový prapor je „fragment z doby kultů“, Hastrman M. Urbana je „zelený román“ apod. Taková varianta je nabídnuta k obecnému sdílení a je otázkou, stane-li se stejně etablovanou jako jiné (v tomto případě románové) varianty.\nSubžánr jako takový je typický pro epiku a drama. V lyrice se sice také rozlišují varianty (tzv. milostná, přírodní aj. lyrika), které svým názvem evokují subžánr, fakticky jsou však spíše na taxonomické úrovni žánru.\n\n"}
{"id": "1021640", "url": "https://cs.wikipedia.org/wiki?curid=1021640", "title": "Alternative Songs", "text": "Alternative Songs\n\nAlternative Songs (původně Hot Modern Rock Tracks a Modern Rock Tracks) je hudební žebříček v USA, který se poprvé objevil v časopise \"Billboard\" dne 10. září 1988. Jedná se o seznam 40 nejhranějších moderních rockových (především alternativní rock) písní v rozhlasových stanicích. Žebříček byl zaveden jako doplněk k Mainstream Rock Tracks a jeho vytvoření bylo podnětem pro velký rozmach alternativní hudby roce 1980.\n\nBěhem prvních let existence žebříčku Modern Rock Tracks, žebříček Alternative Songs představoval písně, kterým nebyla věnována pozornost ostatních moderních rockových stanic. Takže žebříček zahrnoval mnoho umělců hrajících žánry jako electronica nebo post-punk. Postupně se stal alternativní rock dominantním žánrem (zejména po rozmachu grunge v roce 1990) se žebříčky Modern Rock Tracks a Mainstream Rock Tracks staly velmi podobnými, včetně obsahu velkého množství stejných písní.\n\nK umělcům/skupinám s největším počtem písní na #1 patří: Red Hot Chili Peppers (12), Linkin Park (11), Foo Fighters (9), Green Day (9), U2 (8), R.E.M. (6).\n\n"}
{"id": "1021641", "url": "https://cs.wikipedia.org/wiki?curid=1021641", "title": "Tower of Song", "text": "Tower of Song\n\nTower of Song: The Songs of Leonard Cohen je hudební album složené z písní kanadského hudebníka Leonarda Cohena v podání jiných interpretů. Album vydalo v roce 1995 hudební vydavatelství A&M Records a jeho název pochází ze stejnojmenné písně z Cohenova alba \"I'm Your Man\". Podobné album vyšlo již o několik let dříve, neslo název \"I'm Your Fan\" a Cohenovy písně na něm hráli méně známí hudebníci. V tomto případě se na albu podílela známější jména, jako například Elton John, Bono či Peter Gabriel.\n"}
{"id": "1021651", "url": "https://cs.wikipedia.org/wiki?curid=1021651", "title": "Dalhousieova univerzita", "text": "Dalhousieova univerzita\n\nDalhousieova univerzita (anglicky \"Dalhousie University\") je kanadská veřejná universita založená v roce 1818 guvernérem Georgem Ramsayem, earlem z Dalhousie původně pod názvem Dalhousie College (\"Dalhousieova kolej\"). Má celkem čtyři kampusy, přičemž tři se nachází v Halifaxu a jeden v Bible Hill. V roce 2014 sem docházelo 18 000 studentů a v předchozích letech ji absolvovalo přes 110 000 lidí, mezi kterými byla například kosmonautka Kathryn Sullivanová nebo politik Joe Clark.\n\n"}
{"id": "1021656", "url": "https://cs.wikipedia.org/wiki?curid=1021656", "title": "Bubbling Under Hot 100 Singles", "text": "Bubbling Under Hot 100 Singles\n\nBubbling Under Hot 100 Singles je žebříček hranosti písní v USA, které se nedostaly do hlavního seznamu Billboard Hot 100 anebo jsou těsně „pod čarou“. Žebříček se skládá z 25 pozic. Billboard Under Hot 100 Singles je uveřejňován ve známém hudebním časopise \"Billboard\".\n\n\n"}
{"id": "1021658", "url": "https://cs.wikipedia.org/wiki?curid=1021658", "title": "I Am a Hotel", "text": "I Am a Hotel\n\nI Am a Hotel je kanadský televizní film z roku 1983, jehož autory jsou Leonard Cohen a Mark Shekter a režisérem Allan F. Nicholls. Jeho příběh se odehrává kolem smyšlených příhod v hotelu krále Edwarda v Torontu. Film je rozdělen na pět částí, přičemž každá z nich je doprovázena jinou Cohenovou písní. Vedle Cohena ve filmu hráli například Celia Franca, Anne Ditchburn a Alberta Watson.\n\n"}
{"id": "1021659", "url": "https://cs.wikipedia.org/wiki?curid=1021659", "title": "Arkona (polská hudební skupina)", "text": "Arkona (polská hudební skupina)\n\nArkona je polská pagan/black metalová kapela založená v roce 1993 ve městě Perzów. \n\nPrvní demo se jmenovalo \"The Unholy War\" a bylo nahráno ještě když kapela neměla název. První studiové album s názvem \"Imperium\" vyšlo v roce 1996.\n\n\n\n\n\n\n"}
{"id": "1021660", "url": "https://cs.wikipedia.org/wiki?curid=1021660", "title": "Roscoe Beck", "text": "Roscoe Beck\n\nRoscoe Beck (* 1954) je americký baskytarista, kontrabasista a hudební producent. Svou kariéru zahájil na počátku sedmdesátých let; později se stal členem skupiny Passenger a v roce 1979 začal spolupracovat s kanadským hudebníkem Leonardem Cohenem; nejprve hrál na jeho albu \"Recent Songs\" a později s ním odehrál také turné. S Cohenem později spolupracoval při mnoha příležitostech, mezi nimiž bylo například i turné v letech 2008 až 2010, kdy se Cohen vrátil po patnácti letech na koncertní pódia. V roce 2013 pak Cohena doprovázel při turné na podporu alba \"Old Ideas\". Mimo své spolupráce s Cohenem byl také producentem různých alb (například \"Famous Blue Raincoat\" zpěvačky Jennifer Warnes) a spolupracoval i s dalšími hudebníky, mezi které patří například Robben Ford, Eric Johnson a Boz Scaggs.\n\n"}
{"id": "1021662", "url": "https://cs.wikipedia.org/wiki?curid=1021662", "title": "Nižná (okres Piešťany)", "text": "Nižná (okres Piešťany)\n\nNižná je obec na Slovensku přibližně 13 km jihozápadně od města Piešťany. Žije zde  obyvatel. Katastrem protéká potok Výtek, přítok Dudváhu.\nPrvní písemná zmínka pochází z roku 1532 pod názvem \"Nysnia\".\n\nV obci stojí římskokatolický kostel svatého Štěpána Krále z roku 1682. Kostel byl v letech 1899–1900 přestavěn.\n"}
{"id": "1021663", "url": "https://cs.wikipedia.org/wiki?curid=1021663", "title": "Mount Baldy Zen Center", "text": "Mount Baldy Zen Center\n\nMount Baldy Zen Center je rinzai zen klášter nacházející se v pohoří San Gabriel Mountains nedaleko města Los Angeles v Kalifornii. Založil jej v roce 1971 japonský mnich Kjózan Džóšú Sasaki a ve druhé polovině devadesátých let zde žil například kanadský hudebník Leonard Cohen.\n\n"}
{"id": "1021664", "url": "https://cs.wikipedia.org/wiki?curid=1021664", "title": "Prašník (okres Piešťany)", "text": "Prašník (okres Piešťany)\n\nPrašník je kopaničářská obec na Slovensku s pravěkým hradištěm z doby bronzové. Vznikla v roce 1958 vyčleněním se od Vrbového.\n\nŽije zde  obyvatel.\n\n"}
{"id": "1021665", "url": "https://cs.wikipedia.org/wiki?curid=1021665", "title": "Šípkové", "text": "Šípkové\n\nŠípkové je obec na Slovensku přibližně 11 km severozápadně od města Piešťany. Žije zde  obyvatel. Nachází se zde římskokatolický kostel Panny Marie Sedmibolestné z roku 1969 s interiérem od Ľudovíta Chmelára.\n\nV Zoborských listinách z roku 1113 je dochovaný pouze název potoka \"Sipco\", samotná obec se poprvé vzpomíná jako \"Sypko\" v roce 1349. V roce 1436 se stala majetkem panství Čachtického hradu.\n"}
{"id": "1021666", "url": "https://cs.wikipedia.org/wiki?curid=1021666", "title": "Ondskapt", "text": "Ondskapt\n\nOndskapt (česky znamená \"Zlem stvořený\") je švédská black metalová kapela ze Stockholmu. Zformovala se v roce 2000. Ve svých textech prezentuje satanismus a uctívání zla a smrti. Ondskapt je inspirována švédskou kapelou Ofermod.\n\nDebutní studiové album s názvem \"Draco Sit Mihi Dux\" vyšlo v roce 2002.\n\nNázev Ondskapt je vepsán stěží čitelným písmem do obráceného kříže. Logo doplňují netopýří křídla.\n\n\n\n"}
{"id": "1021667", "url": "https://cs.wikipedia.org/wiki?curid=1021667", "title": "Suomisaundi", "text": "Suomisaundi\n\nSuomisaundi (jiné názvy: suomisoundi, suomistyge, spugedelic trance) je freestylová varianta psychedelického trance, který vznikl ve Finsku v polovině 90. let 20. století. Výraz „suomisaundi“ doslovně znamená „finský zvuk“. Termín „spugedelic“ je složenina ze slov „psychedelic“ a „Spüg“, přičemž druhé jmenované znamená „alkoholický“ v helsinském slangu. Termín „spugedelic“ byl pravděpodobně poprvé použit suomisaundi umělcem Huopatossu Mononen v názvu jeho skladby \"Kikapelaus (A Spugedelik Return To Monoverse)\".\n\n"}
{"id": "1021668", "url": "https://cs.wikipedia.org/wiki?curid=1021668", "title": "In My Life", "text": "In My Life\n\nIn My Life může být:\n\n"}
{"id": "1021672", "url": "https://cs.wikipedia.org/wiki?curid=1021672", "title": "Šterusy", "text": "Šterusy\n\nŠterusy jsou obec na Slovensku přibližně 12 km západně od města Piešťany. V roce 2017 zde žilo 496 obyvatel. První písemná zmínka o obci pochází z roku 1262. V obci je římskokatolický kostel svaté Marie Magdalény ze 17. století.\n\n\n"}
{"id": "1021673", "url": "https://cs.wikipedia.org/wiki?curid=1021673", "title": "The Ernie Game", "text": "The Ernie Game\n\nThe Ernie Game je kanadské filmové drama z roku 1967. Natočil jej režisér Don Owen podle vlastního scénáře a hlavní roli Ernieho Turnera v něm hrál Alexis Kanner; v dalších rolích se představili například Jackie Burroughs (Gail) či Louis Negin (Ernieho přítel). Roli zpěváka ve filmu hrál Leonard Cohen, který na večírku zazpíval píseň „The Stranger Song“. Film byl oceněn cenou Etrog a byl představen na osmnáctém ročníku Berlínského mezinárodního filmového festivalu.\n\n"}
{"id": "1021675", "url": "https://cs.wikipedia.org/wiki?curid=1021675", "title": "In My Life (album, Judy Collins)", "text": "In My Life (album, Judy Collins)\n\nIn My Life je šesté studiové album americké zpěvačky Judy Collins, vydané v listopadu roku 1966 hudebním vydavatelstvím Elektra Records. Nahráno bylo dříve v tomto roce ve studiu Sound Techniques v Londýně a jeho producentem byl Mark Abramson. V hitparádě popových alb časopisu \"Billboard\" se umístilo na 46. příčce. Album obsahuje výhradně písně jiných autorů, jako byli například Randy Newman, Bob Dylan nebo Donovan.\n\n"}
{"id": "1021678", "url": "https://cs.wikipedia.org/wiki?curid=1021678", "title": "Setherial", "text": "Setherial\n\nSetherial je švédská black metalová kapela ze Sundsvallu.\nZformovala se v roce 1993, zakládajícími členy byli kytarista Alastor Mysteriis a baskytarista Devolthan. Záhy se přidali Cheeroth (vokály) and Zathanel (bicí). Hraje rychlejší styl black metalu na způsob skupin Marduk nebo Dark Funeral.\n\nVe svých textech kapela prezentuje satanismus a uctívání smrti a temnoty.\nDebutní studiové album s názvem \"Nord...\" vyšlo v roce 1996.\n\n\n\n\n\n\n\n"}
{"id": "1021679", "url": "https://cs.wikipedia.org/wiki?curid=1021679", "title": "Wildflower", "text": "Wildflower\n\nWildflower nebo Wildflowers může znamenat:\n\n"}
{"id": "1021682", "url": "https://cs.wikipedia.org/wiki?curid=1021682", "title": "Vědomí konce", "text": "Vědomí konce\n\nVědomí konce (v anglickém originále \"The Sense of an Ending\") je novela anglického prozaika Juliana Barnese vydaná v roce 2011. Autor za ni byl v tomtéž roce vyznamenán Man Bookerovou cenou. Novela byla zfilmována režisérem Riteshem Batrou, film měl premiéru v roce 2017.\n\n"}
{"id": "1021684", "url": "https://cs.wikipedia.org/wiki?curid=1021684", "title": "Julie Christensen", "text": "Julie Christensen\n\nJulie Christensen je americká zpěvačka. Narodila se ve státě Iowa, ale většinu života žije v Kalifornii. V devadesátých letech spolupracovala s kanadským hudebníkem Leonardem Cohenem (doprovázela jej při koncertech a zpívala doprovodné vokály na albu \"The Future\"). Později se začala věnovat sólové kariéře a v roce 1996 vydala své debutové album nazvané \"Love Is Driving\". Později vydala několik alb a v roce 2005 přispěla společně s Perlou Batalla do filmu \"\". Během své kariéry spolupracovala i s dalšími hudebníky, mezi které patří například Robben Ford, Rufus Wainwright či Exene Cervenka. Jejím prvním manželem byl koncem osmdesátých let Chris Desjardins; v roce 1993 se provdala za herce Johna Diehla.\n\n"}
{"id": "1021686", "url": "https://cs.wikipedia.org/wiki?curid=1021686", "title": "Ilona Picková", "text": "Ilona Picková\n\nIlona Picková (* 1967 Praha) je česká politička a pedagožka, v letech 2006 až 2018 zastupitelka městské části Praha 14 (v letech 2014 až 2018 též zástupkyně starosty), členka Strany zelených.\n\nPatnáct let se věnovala pedagogické praxi, sedm let současně působila jako koordinátorka environmentální výchovy na škole. Následně byla tajemnicí Klubu zastupitelů Strany zelených na pražském magistrátu.\n\nIlona Picková je vdaná, má dvě děti.\n\nOd roku 2006 je členkou Strany zelených, o dva roky později se stala i členkou její vzdělávací sekce. Podílela se na založení Základní organizace SZ v Praze 14, v níž je místopředsedkyní.\n\nDo politiky vstoupila, když byla v komunálních volbách v roce 2006 zvolena za SZ do Zastupitelstva Městské části Praha 14. Mandát zastupitelky městské části pak v komunálních volbách v roce 2010 obhájila jakožto leader kandidátky SZ. Působila rovněž jako uvolněná předsedkyně Výboru pro výchovu a vzdělávání a místní agendy 21. I ve volbách v roce 2014 si udržela post zastupitelky, vedla kandidátku uskupení \"SZ s podporou Pirátů\". Na konci listopadu 2014 se navíc stala uvolněnou 3. zástupkyní starosty, a to pro oblast dopravy a životního prostředí. Byla také členkou Komise územního rozvoje a životního prostředí. Ve volbách v roce 2018 vedla kandidátku Strany zelených, ale tentokrát neuspěla a nepodařilo se jí obhájit mandát zastupitelky městské části. Skončila také v pozici zástupkyně starosty.\n\nV komunálních volbách v roce 2010 kandidovala také jako členka SZ v rámci \"Koalice SZ, SNK\" do Zastupitelstva Hlavního města Prahy, ale neuspěla. Neuspěla ani ve volbách 2014 jako členka SZ za \"Trojkoalici\"(tj. SZ, KDU-ČSL a STAN).\n\nDvakrát neúspěšně kandidovala za SZ v Hlavním městě Praze ve volbách do Poslanecké sněmovny PČR, a to v letech 2010 a 2013.\n\nVe volbách do Senátu PČR v roce 2014 kandidovala za Stranu zelených v obvodu č. 24 – Praha 9. Se ziskem 5,95 % hlasů skončila na 5. místě a nepostoupila tak ani do druhého kola.\n"}
{"id": "1021690", "url": "https://cs.wikipedia.org/wiki?curid=1021690", "title": "Wildflowers (album, Judy Collins)", "text": "Wildflowers (album, Judy Collins)\n\nWildflowers je sedmé studiové album americké zpěvačky Judy Collins, vydané v říjnu roku 1967 hudebním vydavatelstvím Elektra Records. Nahráno bylo dříve v tomto roce v New Yorku a jeho producentem byl Mark Abramson. Pouze tři písně z celkových deseti si zpěvačka napsala sama; mezi autory ostatní jsou například Leonard Cohen nebo Joni Mitchell. V hitparádě Billboard 200 se album umístilo na páté příčce.\n\n"}
{"id": "1021691", "url": "https://cs.wikipedia.org/wiki?curid=1021691", "title": "Paví pírko", "text": "Paví pírko\n\nPaví pírko (německy \"Die Pfauenfeder\", slovensky \"Pávie pierko\") je koprodukční československo-německá pohádka z roku 1987 českého režiséra Petra Weigla. Pohádka byla natočena na hradě Pernštejn a Zvíkov.\n\n"}
{"id": "1021692", "url": "https://cs.wikipedia.org/wiki?curid=1021692", "title": "Branwen", "text": "Branwen\n\nBranwen je ženské křestní jméno keltského původu. Znamená \"krásný havran\" z velšských slov bran \"havran\" a gwen \"bílý, světlý, blažený\". Ve welšském mýtu to je sestra britského krále Brana a manželka irského krále Matholwcha.\n\n\n"}
{"id": "1021693", "url": "https://cs.wikipedia.org/wiki?curid=1021693", "title": "Uzlové letiště", "text": "Uzlové letiště\n\nUzlové letiště (někdy také \"hub\" z angl. \"airline hub\") je místo, které aerolinky používají pro přestup pasažérů do jejich cílových destinací. Je součástí modelu hubu a paprsků, kdy jsou cestující mezi letišti přemisťováni nikoli přímými lety, ale musí při přepravě přestoupit. Je to protiklad k modelu „point to point“. Mnoho hubů je umístěno do letišť u měst, kde mají aerolinky svá ústředí.\n\nNěkteré aerolinie využívají jen jeden hub, zatímco jiné používají více hubů. Huby mohou sloužit nejen pro osobní ale i nákladní přepravu.\n\nNěkteré aerolinie také používají menších letišť, které mají dobrou dopravní dostupnost a fungují jako přípoje pro velké huby. .Hub uprostřed trasy je více efektivní než na každém konci trasy, neboť navazující přeprava snadněji naplní letadlo - cestující preferují trasu s jednou zastávkou před trasou s dvěma zastávkami.\n\nFortress hub je letiště, kde jedna aerolinie má monopolní postavení (více než 70% podíl letů z a na hub. Například v roce 2010 společnost US Airways obsadila 85 (plus 1 sdílenou s Lufthansa) z celkových 97 gatů a odpovídala za přibližně 90% osobni dopravy na Charlotte Douglas International Airport. Jiným příkladem jsou letiště Cincinnati (CVG) a Detroit (DTW), obě jsou huby společnosti Delta Air Lines. Noví přepravci jako je například Spirit Airlines na Detroit Metropolitan Wayne County Airport nebo AirTran na Hartsfield-Jackson Atlanta International Airport a Spirit Airlines na Dallas-Fort Worth International Airport tvrdí, že jsou cílem diskriminujících praktik dominantního přepravce. Někteří pozorovatelé argumentují, že existence takových hubů může potlačit konkurenci. Souboj společnosti Pro Air s Northwest, když krátce létala z letiště Detroit City Airport, je často citovaný příklad. Společnost Northwest byla schopná vyřadit nízkonákladového přepravce snížením cen letenek a nabídkou častějších letů. Ačkoli to nemá přímou spojitost se stavem hubů ukazuje to, že aerolinie mohou bránit svoji pozici na letištním hubu. Existence fortress hubů umožňuje cestujícím použití triku při rezervaci letenek při cestě do \"skrytého města\".\n\nPříklady fortress hubů pro letecké aliance:\n\n\n\n\nTyto huby nejsou fortress huby, protože letištní hub hostí více přepravních aliancí:\n\n\n\n\n\n\n\n"}
{"id": "1021695", "url": "https://cs.wikipedia.org/wiki?curid=1021695", "title": "Oldies", "text": "Oldies\n\nOldies je obecné označení hudebního formátu populárního v 50., 60., 70. a 80. letech 20. století. Na přelomu první a druhé dekády 21. století se pak začaly jako oldies označovat i skladby z počátku 90. let 20. století. Pro užší vymezení pak bývá hudba 50. až 70. let 20. století nazývána jako „golden oldies“ („zlaté oldies“). Pojem oldies zahrnuje širokou škálu žánrů jako R&B, pop, rock, rock and rolla dále pak soul, funk, psychedelický rock, surf rock, barokní pop, bubblegum pop, folk rock a okrajově také blues či country. \n\nZa tvůrce pojmu „\"oldies\"“ je považován DJ a moderátor losangeleského rádia Art Laboe, který jej roku 1957 použil během vysílání ve slovním spojení „\"oldies but goodies\"“. Reagoval tak na poptávku posluchačů rádia, kteří se často dožadovali vysílání starších skladeb z dané dekády. Z nejznámějších oldies zpěváků či skupin lze velice stručně jmenovat například Bill Haley & His Comets, Nata Kinga Colea, Elvise Presleyho, The Beatles, Arethu Franklinovou, The Byrds, The Beach Boys, Stevieho Wondera, Bee Gees, Duran Duran, Lionela Richieho, The Rolling Stones a mnoho dalších interpretů či skupin.\n\n"}
{"id": "1021697", "url": "https://cs.wikipedia.org/wiki?curid=1021697", "title": "Tři kroky do tmy", "text": "Tři kroky do tmy\n\nTři kroky do tmy (1985) je dobrodružný román pro mládež od českého spisovatele Stanislava Šusty. Román vznikl spojením předcházejících tří autorových knih \"Město v ohni\" (1975), \"Stopy vrahů\" (1978) a \"Návštěva z onoho světa\" (1980), které mají společného hrdinu Frantu Svátka, bojujícího nejprve proti nacistům a poté proti teroristům a agentům západních rozvědek. Autor všechny tři romány přepracoval a spojil v jeden celek.\n\nPůvodní tři příběhy nejsou sice v knize uvedeny jménem, ale ve skutečnosti je román rozdělen na tři od sebe relativně oddělené části, které zde uvádíme jejich původním jménem uvádíme. \nPrvní část románu je vlastně kronikou posledních měsíců druhé světové války v Čechách před osvobozením Prahy v květnu roku 1945. Šestnáctiletý mladík Franta Svátek se nezalekne vyhlášek oznamujících tresty smrti, udavačů ve službách gestapa (jako je zrádce Ladislav Fišer) a ani gestapáků hrozících mučením a aktivně se zapojí do odboje proti nacistům. Snahou skupin, do které je zapojen, je zabránit tomu, aby dokumenty tajného vynálezu českých vědců získali nejen nacisté, ale také agenti americké vojenské zpravodajské služby Office of Strategic Services (Úřad pro strategické služby).\n\nFranta vyrůstá bez otce, o kterém mu maminka řekla, že se již nikdy nevrátí. K jeho hrůze se však jeho otec objeví v uniformě SS. Po osvobození Prahy se vysvětlí, že Frantův otec je členem sovětské rozvědky již od roku 1937 a podařilo se mu pod falešnými doklady proniknout mezi nacisty.\nDruhá část románu se odehrává roku 1951. František Svátek mezitím vystuduje průmyslovku a specializuje se na vodní čerpadla. Vedením závodu, kde pracuje, je poslán do malé šumavské vesnice Doubrava, ke má za úkol posoudit možnost odvodnění velké bažinaté oblasti pomocí nového typu čerpadla. Dostane se do prostředí, kde pohraniční stráž brání hranice Československa proti sabotérům, pašerákům a agentům západních rozvědek, jejichž snahou je zvrátit společenský vývoj započatý v únoru roku 1948.\n\nPohraničníkům aktivně pomáhají i lidé, kteří přišli do pohraničí budovat novou společnost a mezi nimi je pochopitelně i František, který se tak dostane do ohrožení života. Objeví se zde i válečný zločinec Ladislav Fišer, známý z románu \"Město v ohni\", kterému se v roce 1945 podařilo uprchnout. Je velitelem patnáctičlenné záškodnické skupiny vycvičené v Bavorsku a má podrobné mapy bažin v okolí Doubravy, přes které bez problému přechází. V dramatické závěru příběhu mizí pod hladinou neprostupného močálu. \nTřetí část románu se odehrává v polovině šedesátých let. František Svátek je již inženýrem, účastní se rozsáhlých odvodňovacích prací v okolí Hodonína, založí skupinu techniků, kteří pracuje na nových typech vodních čerpadel, a jeho vědecká práce o spodní vodě je otištěna již v pěti jazycích. Po letech se znovu vrací na Šumavu do Doubravy na stavbu letiště, kde došlo k havárii čerpací stanice. Zde objevuje fotografii, podle které je válečný zločinec Ladislav Fišer, o kterém je přesvědčen, že se před patnácti lety utopil v doubravských močálech, naživu. Snaží se mu proto dostat na stopu.\n\nVe skutečnosti byl Fišer opravdu mrtev a fotografie byla falešná. Šlo o dlouho pečivě připravovanou akci CIA, která byla přesvědčena, že František, bude ochoten navázat styk s kýmkoli, aby Fišera odhalil. Inženýr Svátek pro ně totiž představuje odborníka, který má plnou důvěru bezpečnostních orgánů, účastní se důležitých vojenských staveb a má přístup k významným vojenským tajemstvím. CIA jej také chtěla využít pro získání seznamů agentů gestapa pro vytvoření špionážní sítě. Získala však dokumenty falešné, na jehož základě vybudují síť složenou z československých kontrarozvědčíků.\n\n"}
{"id": "1021698", "url": "https://cs.wikipedia.org/wiki?curid=1021698", "title": "Shining (švédská hudební skupina)", "text": "Shining (švédská hudební skupina)\n\nShining je švédská black metalová kapela založená roku 1996 Niklasem Kvarforthem ve městě Halmstad. Název lze vyložit jako \"cesta k osvícení\".\nVe svých textech se kapela zaobírá sebevraždami, depresemi a stinnými stránkami života, tvorba se řadí do podžánru depressive suicidal black metal (DSBM, depresivní sebevražedný black metal).\nDebutní studiové album s názvem \"Within Deep Dark Chambers\" vyšlo v roce 2000.\n\n\n\n\n+ několik split nahrávek\n\n\n"}
{"id": "1021699", "url": "https://cs.wikipedia.org/wiki?curid=1021699", "title": "Královna Alžběta: Zlatý věk", "text": "Královna Alžběta: Zlatý věk\n\nKrálovna Alžběta: Zlatý věk (v anglickém originále Elizabeth: The Golden Age) je koprodukční historický film z roku 2007 režiséra Shekhara Kapura, pokračování snímku \"Královna Alžběta\" z roku 1998. Hlavní postavu anglické královny Alžběty I. ztvárnila Cate Blanchett.\n\nŠpanělský král Filip II. vyhlásil v roce 1585 válku protestantské Anglii královny Alžběty. Tu mezitím její rádce sir Francis Walsingham přesvědčuje, aby se vdala a počala dítě, protože stárne, a pokud nebude mít potomka, trůn přejde na její sokyni skotskou královnu Marii. Alžběta ale řadu nápadníků odmítá. Ke dvoru se v té době vrací také Walter Raleigh s dary pro královnu. Alžběta je jimi ohromena a požádá svou dvorní dámu Bess Throckmortonovou, aby jej sledovala. Té se Raleigh líbí taky a naváže s ním poměr.\n\nJezuité s Filipem II. mezitím plánují atentát na Alžbětu a chtějí dosadit na trůn Marii. Walsingham Alžbětu varuje před Španělskem a katolíky, ale ona odmítá své poddané nutit ke sdílení její protestantské víry. Walsinghamův bratr ví o přípravě atentátu, ale Walsingham jej nechává sledovat a pak uvěznit. Prozradí plány Alžbětě, která kvůli tomu kontaktuje španělské diplomaty. Španělský velvyslanec tvrdí, že o ničem neví a obviňuje Alžbětu z toho, že nechává loupit zlato ze španělských lodí a ze vztahu s Raleighem. Královna pak vyžene Španěly od dvora. Filip II. mezitím buduje lodě, aby postavil Armadu a zaútočil na Anglii.\n\nAnthony Babington, naverbovaný jezuity, se v kostele pokusí Alžbětu neúspěšně zastřelit. Později Walsinghamovi prozradí, že do zbraně nedal kulku. Alžběta se pak dozví, že do všeho byla zapletena Marie, a na radu Walsinghama ji nechá popravit. Walsinghamovi pak dojde, že to měli jezuité celou dobu v plánu - Filip nikdy nechtěl, aby se Marie stala královnou, pouze chtěl její smrt využít jako záminku pro válku. Smrt poslední legitimní dědičky trůnu mu umožní dosadit na trůn svou dceru jako loutkovou královnu. Alžběta učiní z Raleighe kapitána královské stráže. Bess zjistí, že je s Raleighem těhotná. Pár se tajně vezme. Bess vše později přizná královně, která se rozčílí, zbije ji a připomene jí, že se nesmí vdát bez královského souhlasu. Alžběta vyžene Bess od dvora a nechá Raleigho uvěznit.\n\nArmada pak zahájí svůj postup ke kanálu La Manche. Alžběta pak Bess odpustí a Raleigho pošle s Francisem Drakem do boje. Alžběta pak v Tilbury v plné zbroji promluví ke své armádě. Armada početně převyšuje anglické loďstvo, ale v poslední chvíli začne bouře, která Španěly nažene k pláži. Španělské lodě se pak nemohou pohybovat a Angličané na ně zaútočí. Alžběta sleduje na pobřeží, jak se Armada v plamenech potápí. Alžběta se na konci filmu rozloučí s Walsinghamem na smrtelné posteli a požehná dítěti Raleighových.\n\nZobrazení historických událostí bylo kvůli uměleckému zpracování pozměněno. Toto jsou některé odchylky od skutečnosti:\n\nBěhem prvního víkendu po uvedení utržil snímek ve Spojených státech a Kanadě více než 6 milionů dolarů a stal se tak šestým nejúspěšnějším filmem víkendu. Ve Spojeném království film během úvodního víkendu utržil 2,8 milionu dolarů (čtvrtý nejúspěšnější snímek víkendu). Celkové celosvětové tržby filmu činily více než 74 milionů dolarů, z toho asi 446 tisíc v Česku.\n\nAčkoli herecký výkon Cate Blanchett byl hodnocen příznivě, film jako celek sklidil spíše smíšené až negativní reakce kritiky. Agregátor filmových recenzí Rotten Tomatoes hodnotí snímek na základě 165 recenzí 35%. Podobný server Metacritic ohodnotil film na základě 35 recenzí 45 body ze 100, což znamená průměrné hodnocení.\n\nPeter Bradshaw z \"The Guardian\" udělil filmu 1 hvězdičku z 5, poukázal na historický revizionismus a melodrama ve filmu. Pokračování podle něj ve srovnání s kvalitním prvním filmem kleslo na úroveň romantického příběhu od Jeana Plaidyho. Roger Ebert dal snímku 2,5 hvězdičky ze 4 a vyzdvihl kostýmy a hudbu v některých scénách. Chválil rovněž herecké výkony, zejména Cate Blanchett jako královnu Alžbětu I.\n\nFilm byl některými kritiky hodnocen jako antikatolický s tím, že sleduje tradiční anglický pohled na vlastní historii. Steven D. Greydanus v \"National Catholic Register\" jej srovnal s \"Šifrou mistra Leonarda\". Stephen Whitty z \"The Star-Ledger\" prohlásil: \"Tento film srovnává katolictví s kultem z nějakého filmového horroru, obsahuje děsivé záběry na zpívající mnichy a blýskající se krucifixy.\" Režisér Shekhar Kapur takovou kritiku odmítl: \"Film je ve skutečnosti velmi, velmi hluboce ne-antikatolický. Je proti extrémním formám náboženství. V té době španělská církev, nebo Filip tvrdili, že mají v úmyslu obrátit celý svět na velmi čistou formu katolicismu. Takže on není antikatolický. Je proti jednotné interpretaci božího slova.\" Kapur prý prezentuje Alžbětu jako tolerantnější osobu, než byl Filip.\n\nAlexandra Byrne byla za práci na filmu oceněna Oscarem za nejlepší kostýmy. Cate Blanchett byla nominovaná na Oscara pro nejlepší herečku a stala se tak první ženou, která získala druhou nominaci na Oscara za ztvárnění stejné role. Získala rovněž nominaci na Zlatý glóbus pro nejlepší herečku v dramatu. Snímek získal také nominace na 4 ceny BAFTA, a to v kategoriích Nejlepší herečka v hlavní roli, Nejlepší výprava, Nejlepší návrhy kostýmů a Nejlepší masky.\n\n"}
{"id": "1021700", "url": "https://cs.wikipedia.org/wiki?curid=1021700", "title": "Czech", "text": "Czech\n\nCzech může znamenat:\n\n\n"}
{"id": "1021703", "url": "https://cs.wikipedia.org/wiki?curid=1021703", "title": "Oběh zboží", "text": "Oběh zboží\n\nOběh zboží je procesem výměny zboží uskutečňované prostřednictvím peněz a který v podmínkách výměny zboží slouží jako spojovací článek mezi výrobou a spotřebou (na rozdíl od naturální výměny); v rozvinutém oběhu výrobků tuto funkci plní vnitřní obchod a zahraniční obchod.\n\nOběh zboží je formou výměny produktů práce na jejich cestě od výrobce ke spotřebiteli prostřednictvím peněz, t. j. proměny zboží na peníze a peněz na zboží prostřednictvím koupě a prodeje a s tím spojené rozdělování zboží jako užitných hodnot(na rozdíl od přímé výměny).\n"}
{"id": "1021706", "url": "https://cs.wikipedia.org/wiki?curid=1021706", "title": "9 × 18 mm Ultra", "text": "9 × 18 mm Ultra\n\n9×18 mm Ultra je německý pistolový náboj. Byl vyvinut v roce 1936 pro Luftwaffe, ale v té době nebyl využit. V letech 1972–1973, zbrojovka Walther uvedla Walther PP Super komorovaný pro tento náboj pro Německou Spolkovou Policii. Pistole Walther PP Super byla vyráběna do roku 1979. Náboj byl uvolněn pro civilní trh v roce 1975.\n\nVedle Walther PP Super byly pro tento náboj vyráběny také pistole SIG Sauer P230, Mauser HSc-80, a Benelli B76.\n\nNáboj 9 × 18 mm Ultra není zaměnitelný s nábojem 9 × 18 mm Makarov.\n\n"}
{"id": "1021707", "url": "https://cs.wikipedia.org/wiki?curid=1021707", "title": "Martin Dostál (režisér)", "text": "Martin Dostál (režisér)\n\nMartin Dostál (* 18. února 1962) je český dokumentarista a režisér.\n\nNa počátku osmdesátých let 20. století (1982–1984) pracoval jako asistent v barrandovských filmových ateliérech. Následně se přihlásil na Filmovou a televizní fakultu Akademie múzických umění (FAMU), kde v letech 1984 až 1989 vystudoval produkci, a dále pokračoval mezi roky 1990 a 1995 studiem dějin umění na pražské Filozofické fakultě Univerzity Karlovy. Pedagogicky působí na Fakultě umění a architektury Technické univerzity v Liberci.\n\nDostál je tvůrcem:\n"}
{"id": "1021708", "url": "https://cs.wikipedia.org/wiki?curid=1021708", "title": "British Grand Prix (atletika) 2014", "text": "British Grand Prix (atletika) 2014\n\nBritish Grand Prix 2014 byl lehkoatletický mítink, který se konal 24. srpna 2014 v Spojeném království městě Birmingham. Byl součástí série mítinků Diamantová liga.\n"}
{"id": "1021713", "url": "https://cs.wikipedia.org/wiki?curid=1021713", "title": "Tomáš Holý (fotbalista)", "text": "Tomáš Holý (fotbalista)\n\nTomáš Holý (* 10. prosince 1991 v Rychnově nad Kněžnou) je český fotbalový brankář, od ledna 2017 hráč anglického klubu Gillingham FC.\nS výškou 206 cm byl nejvyšším fotbalistou Synot ligy 2015/16.\n\nSvoji fotbalovou kariéru začal v Spartaku Rychnov nad Kněžnou, odkud v průběhu mládeže zamířil do FC Hradec Králové.\n\nV roce 2010 přestoupil do Sparty Praha, kde hrál za rezervu. V létě 2012 se zapojil do přípravy A-týmu. Od sezóny 2013/14 působil na hostování v jiných klubech.\n\nV létě 2013 odešel hostovat do Graffinu Vlašim. V klubu působil půl roku. Během této doby odchytal celkem 9 střetnutí.\n\nPřed jarní částí ročníku 2013/14 odešel na hostování do Viktorie Žižkov. Za mužstvo, kde strávil jeden a půl roku, odchytal 41 zápasů.\n\nPřed sezonou 2015/16 odešel hostovat do týmu FC Fastav Zlín, tehdejšího nováčka 1. ligy. V Synot lize měl výtečný start, ve svých prvních třech zápasech udržel čisté konto (proti Bohemians 1905, Vysočině Jihlava a Baníku Ostrava) a vždy to znamenalo výhru v utkání. Ve svém čtvrtém prvoligovém zápase 21. 8. 2015 proti FK Mladá Boleslav inkasoval pět gólů, k prohře Zlína 2:5 přispěl jedním nevydařeným zákrokem, kdy si míč rukou srazil do brány. Ve druhé plovině ročníku se v bráně střídal se Stanislavem Dostálem. Na podzim 2016 byl brankářskou jedničkou jeho konkurent Dostál a Holý se na hřiště nedostával.\n\nV zimní přestávce sezóny 2016/17 ePojisteni.cz ligy zamířil na testy do anglického třetiligového týmu Gillingham FC, které dopadly úspěšně a hráč zde podepsal smlouvu na 2,5 roku. Angažmá v anglické kopané bylo jeho splněným snem. Kvůli němu se dohodl se Spartou Praha na rozvázání smlouvy půl roku před jejím koncem.\n\nTomáš Holý v minulosti reprezentoval Českou republiku v mládežnických kategoriích. Postupně hrál za výběry do 16, 17 a 18 let.\n\n"}
{"id": "1021715", "url": "https://cs.wikipedia.org/wiki?curid=1021715", "title": "L4 (jádro)", "text": "L4 (jádro)\n\nL4 je rodina mikrojader druhé generace nejčastěji používaných pro implementaci un*xových operačních systémů, ale používaných také v různých jiných systémech.\n\nL4 byl stejně jako jeho předchůdce L3 vytvořen německým počítačovým vědcem Jochenem Liedtkem jako odpověď na slabý výkon raných mikrojaderných operačních systémů. Liedtke se domníval, že mikrojádro použitelné pro praxi vznikne spíše na základě systému navrženého pro vysoký výkon, než na základě systému navrženého pro jiné cíle. Jeho původní implementace v ručně psaném assembleru procesoru Intel 80386 vyvolala v počítačovém průmyslu značný zájem. L4 byl už od svého uvedení vyvíjen s důrazem na bezpečnost, izolaci procesů a robustnost.\n\nMikrojádro L4 se dočkalo nejrůznějších reimplementací původního binárního rozhraní (ABI) a vzniklo tak mimo jiné L4Ka::Hazelnut a L4Ka::Pistachio (Uni Karlsruhe), L4/Alpha a L4/MIPS (UNSW) a L4/Fiasco (Technická univerzita Drážďany). Z tohoto důvodu je název L4 vnímán obecněji a je nyní používán pro celou rodinu mikrojader zahrnující různé verze jaderného rozhraní.\n\nL4 je široce rozšířeno. Jedné varianty, OKL4 od Open Kernel Labs, bylo prodáno v miliardách mobilních zařízení.\n\nOperační systém typu mikrojádro (mikrokernel) vznikl jako reakce na neustálé zvětšování klasických monolitických operačních systémů, u kterých tak začal být obtížný další vývoj a údržba. Návrh mikrojádra proto odpovídá teorii strukturovaného programování. Výhoda mikrojádra spočívá v rozdělení systému na menší části (uživatelské servery a vlastní mikrojádro), což přináší vyšší přehlednost kódu.\n\nNevýhodou mikrojádra je častější nutnost změny kontextu při systémovém volání mezi uživatelským procesem, mikrojádrem a obsluhujícími servery, a s tím související ztráty výkonu.\n\nŠpatný výkon první generace mikrokernelů, jako byl zejména Mach 3, vedl v polovině devadesátých let 20. století množství vývojářů k redefinici celého konceptu mikrokernelu.\n\nAsynchronní vnitro-kernelový koncept meziprocesové komunikace (IPC) mikrokernelu Mach 3, používající velkou vyrovnávací paměť (buffer), se ukázal být jedním z hlavních důvodů pro jeho špatný výkon. Toto přimělo vývojáře na Machu založených operačních systémů k přenesení některých časově kritických komponent, jako jsou ovladače (systém GNU Hurd) a souborové systémy, zpět do jádra, často až k přechodu k hybridnímu jádru (systémy macOS, NT). I když to poněkud zmírnilo problémy s výkonem, je to jasné porušení minimalistického konceptu opravdových mikrokernelů a plýtvá jejich hlavními výhodami.\n\nDetailní analýza úzkého hrdla operačního systému Mach indikuje, že (jakékoliv další) požadavky na mikrokernel, dělají problém příliš složitým: kód meziprocesové komunikace IPC, jehož většina je v jádře, představuje špatnou lokalizaci; což ve výsledku znamená příliš mnoho neúspěšných čtení cache CPU (musí se číst z mnohem pomalejší paměti). Tato analýza vedla k závěru, že efektivní mikrokernel musí být dostatečně malý, aby většina výkonu kritického kódu byla k dispozici v cache první úrovně (pokud možno malý zlomek zmíněné cache).\n\nPo zkušenosti s použitím svého mikrokernelu L3, dospěl Liedtke k závěru, že i několik dalších konceptů Machu bylo špatných. Prostřednictvím zjednodušení konceptu mikrokernelu ještě vynalezl první mikrokernely L4 (jádra druhé generace), které byly od počátku primárně navrženy pro vysoký výkon. Za účelem vyždímat každý kousek výkonu jádra, byly celé napsány v assembleru a jeho meziprocesová komunikace (IPC), tak byla 20 krát rychlejší než v případě Machu.\n\nK nastínění obecné představy o mikrokernelu, Liedtke uvedl:\n\n„\"Koncept mikrokernelu je tolerovatelný pouze tehdy, pokud přenáší maximum funkcí zevnitř kernelu ven, a tím umožňuje využití paralelního běhu serverů zabezpečujících požadovanou funkčnost systému.“\"\n\nV tomto duchu, mikrokernel L4 poskytuje několik základních mechanismů: address spaces (abstrahujících tabulky stránek a poskytujících ochranu paměti, threads a scheduling (abstrahujících provádění vláken a poskytující plánování), a meziprocesovou komunikaci (pro řízení komunikace mezi procesy a thready).\n\nOperační systém založený na mikrokernelu jako je L4, poskytuje služby, jako jsou servery, v uživatelském prostoru, zatímco monolitické kernely, jako je Linux a jako je první generace mikrokernelů, obsahuje uvnitř prostoru jádra. Například kvůli implementaci Unix-like bezpečnostního systému, musí mikrokernel (jako L4) poskytnout (uživatelské) servery pro management práv, zatímco mikrokernel Mach je obsahuje uvnitř kernelu.\n\nPo zkušenosti s použitím L3, dospěl Liedtke k závěru, že několik dalších konceptů Machu bylo také špatných. Prostřednictvím zjednodušení konceptu mikrokernelu ještě vynalezl první mikrokernely řady L4, které byly od počátku primárně navrženy pro vysoký výkon. Za účelem vyždímat každý kousek výkonu jádra, bylo celé napsáno v assembleru a jeho meziprocesová komunikace (IPC) tak byla 20 krát rychlejší než v případě Machu. Tak dramatický nárůst výkonu je vzácná událost v oblasti operačních systémů, a Liedtkova práce spustila nové kolo implementace a práce na systémech založených na L4 v řadě vysokých škol a výzkumných ústavů, včetně IBM, kde Liedtke začal pracovat v roce 1996, TU Dresden a UNSW. V Thomas J. Watson Research Center IBM Liedtke a jeho kolegové pokračovali ve výzkumu L4 a mikrokernelových systémů založených obecně, zejména \"Sawmill OS\".\n\nAž do vydání L4Ka::Pistachio a novějších verzí L4/Fiasco, byly všechny mikrokernely L4 ze své podstaty vázány k základní architektuře CPU. Další velký posun ve vývoji L4, byl vývoj na platformě nezávislého rozhraní API, které by ještě udržel na vysoké výkonnosti, i přes svoji snazší přenositelnost. Přestože základní koncepce jádra zůstala stejná, nové API nyní poskytuje mnoho radikálních změn oproti předchozí verzi L4, včetně lepší podpory pro systémy s více CPU (jádry), volnější vazby mezi vlákny (thready) a adresními prostory a zavedení uživatelské úrovně řídící blok vláken (UTCBs) a virtuální paměti. Po uvolnění nové L4 API (verze X.2 aka verze 4) na počátku roku 2001 aplikovala \"System Architecture Group\" na univerzitě v Karlsruhe nový kernel, (\"L4Ka::Pistachio\") úplně od začátku, nyní se zaměřením se jak na vysoký výkon, tak na přenositelnost. Toto bylo vydáno pod dvojklauzulovou BSD licencí.\n\nV roce 2006 zahájila skupina NICTA vývoj třetí generace mikrokernelu, s názvem seL4, s cílem poskytnout základ pro vysoce bezpečné a spolehlivé systémy, vhodné pro uspokojování bezpečnostních požadavků, jako jsou ty z Common Criteria i mimo ně. \n\n\n\n\n\n"}
{"id": "1021716", "url": "https://cs.wikipedia.org/wiki?curid=1021716", "title": "Mistrovství světa v judu 2014", "text": "Mistrovství světa v judu 2014\n\nXXIX. mistrovství světa proběhlo v Traktor Ice Arena v Čeljabinsku ve dnech 25. srpna až 30. srpna 2014\n\n\n\"podrobně zde\n\n"}
{"id": "1021719", "url": "https://cs.wikipedia.org/wiki?curid=1021719", "title": "SD Eibar", "text": "SD Eibar\n\nSD Eibar (celým názvem Sociedad Deportiva Eibar, S.A.D) je španělský fotbalový klub založený a sídlící v baskickém městě Eibar (27 000 obyvatel v roce 2014). Jeho domácím stadionem je Ipurua Futbol Zelaia s kapacitou 5 250 míst. V sezoně 2013/14 vyhrál druhou ligu španělského fotbalového systému Segunda División a postoupil poprvé ve své historii do Primera División.\n\nKlub vznikl 30. listopadu 1940 sloučením Deportivo Gallo a Union Deportiva Eibarresa do Eibar Futbol Club.\n\nV sezoně 2013/14 vyhrál Eibar poprvé v historii 2. španělskou ligu Segunda División a vybojoval si tak postup do Primera División. Ovšem předcházela tomu svízel v podobě nedostatečného kapitálu pro vstup do elitní španělské ligové soutěže. Klub spustil kampaň \"Defiende al Eibar\" (Braňme Eibar) a díky ní se ve sbírce na Facebooku a Twitteru vybralo potřebné množství financí. Do akce se zapojili i hráči, kteří v Eibaru dříve působili, např. David Silva a Xabi Alonso, sbírka přitom začala pouhé 3 týdny před startem La Ligy. Klub dostal výjimku i na stadion Ipurua Futbol Zelaia (španělsky Estadio Municipal de Ipurúa), který kapacitně zdaleka nedosahuje požadovanou prvoligovou hodnotu 15 000 míst. Vedení klubu rozhodlo o rozšíření z 5 250 alespoň na 6 700 míst. Eibar se stal 58. klubem, které hrály v Primera División.\n\nPrvní zápas v nejvyšší španělské lize odehrál Eibar doma proti Realu Sociedad San Sebastian (výhra 1:0). Jedinou branku vstřelil záložník Javier Lara, který se z přímého kopu z ostrého úhlu trefil přímo do rohu brány. V sezóně 2014/15 se však nedokázal zachránit v La Lize a po roce se rýsoval sestup zpět do Segunda División. Nicméně v nejvyšší Primera División klub pokračoval i v sezóně 2015/16, neboť místo něj byl do druhé ligy kvůli dluhům přeřazen tým Elche CF.\n\n\"K 12. 8. 2014\"\n\n"}
{"id": "1021720", "url": "https://cs.wikipedia.org/wiki?curid=1021720", "title": "Ochna Thomasova", "text": "Ochna Thomasova\n\nOchna Thomasova (\"Ochna thomasiana\") je rostlinný druh z rozsáhlého rodu ochna. Je to tropický, stálezelený keř nebo nízký strom který bývá pěstován i mimo svou domovskou východní Afriku pro dekorativní květy i netradiční plody, má schopnost se v tropech rychle šířit mimo vyhrazené území.\n\nTento nenáročný druh pochází z tropické Afriky, konkrétně ze Somálska, Keni a Tanzanie, kde roste jak na chudé půdě ve skalnaté buši tak i jako podrost v narušených, středně vlhkých lesích v nadmořské výšce do 600 m. Jako okrasná rostlina byla ochna Thomasova šířena do tropických oblastí v Asii, Austrálii i Oceánii kde na mnohých místech zplaněla a přešla tam nekontrolovaně do domácí květeny.\n\nOchna Thomasova vyrůstá nejčastěji jako keř nebo někdy i jako nižší strom, běžně nebývá vyšší než 3 až 5 m. Má drsnou, tmavě hnědou až červenohnědou kůru se světlými lenticelami. Přisedlé nebo krátce řapíkaté, lysé listy vyrůstají střídavě, jsou úzce obvejčité nebo eliptické, 3 až 10 cm dlouhé a 1 až 2 cm široké. Jejich celistvé čepele jsou na bázi zaoblené nebo mají ouška, na vrcholu jsou zašpičatělé (někdy s měkkým hrotem), po obvodě mají v horní části několik malých zoubků a z plochy vystupuje žilnatina. Mladé listy jsou brvité po celém okraji, starší jen u báze.\n\nPětičetné oboupohlavné květy na stopkách vyrůstají až po dvaceti v hroznovitých květenstvích s krátkými postranními větvičkami. Kvetení začíná otevřením nápadně žlutě zbarvených, voňavých květů které mají korunu tvořenou žlutými, volnými, obvejčitými až okrouhlými, po opylení brzy opadávajícími lístky dlouhými 12 až 22 mm; uvnitř vyrůstá množství žlutých tyčinek. Po opylení se počínají vytrvalé, eliptické, střechovitě uspořádané kališní lístky zvětšovat až na velikost 15 × 6 mm, stávají se kožnaté a hlavně se mění jejich zelená barva na zářivě rudou. Květy bývají opylovány ptáky, motýly a jiným hmyzem.\n\nPlodenství je tvořeno nejprve zelenými a ve zralosti leskle černými, eliptickými, asi 8 mm velkými, jednosemennými peckovičkami uspořádanými v kruhu okolo vystouplé červené češule obklopené trvalým červeným kalichem. Jejich zrání trvá průměrně tři měsíce. Nedozrávají současně a zralé opadávají nebo je přímo v květech konzumují ptáci. Na rostlině jsou často vedle sebe současně květy rašící, kvetoucí i zelené či černé plody.\n\nJsou používány pro rychle zarůstající živé ploty a hlavně jako ozdobné rostliny v parcích, větších zahradách či okolo silnic v městské zástavbě, lze je dle potřeby tvarovat. Ochna Thomasova je dlouhověkou rostlinou a pro podporu kvetení je zapotřebí ji prořezávat.\n\nRozšiřuje se hlavně semeny která nestrávená roznášejí ptáci v trusu. Má rozvětvené, hluboko zasahující kořeny, které ji umožňují růst v tvrdém kamenitém terénu a proto není snadné je vytahat. Po vykácení se rostlina ze spících pupenů na zbytcích kořenů obnovuje a pokračuje v růstu. Nedoporučuje se ji vysazovat do volné krajiny, protože v krátké době vytváří neprostupné a stále se rozšiřující houštiny.\n\n"}
{"id": "1021724", "url": "https://cs.wikipedia.org/wiki?curid=1021724", "title": "Soňa Čechová", "text": "Soňa Čechová\n\nSoňa Čechová (9. září 1930, Bratislava – 4. března 2007, tamt.) byla slovenská překladatelka, novinářka a aktivistka česko-slovenské vzájemnosti, zakladatelka a dlouholetá redaktorka časopisu Mosty.\n\nNarodila se ve vzdělané evangelické rodině, studovala na Karlově univerzitě jazyky a literaturu, na Univerzitě Komenského v Bratislavě ruštinu a překladatelství. Pracovala jako překladatelka a redaktorka v nakladatelství Tatran, kde redigovala například romány L. N. Tolstého, Franze Kafky, Vladimíra Nabokova a v 70. letech také překlad Pasternakova románu \"Doktor Živago\". Za to byla propuštěna a sledována, nakonec našla práci jako knihovnice v nemocnici. Po roce 1989 byla redaktorkou časopisu Kultúrny život. Roku 1991, když začalo hrozit rozdělení Československa, přišel její syn Vlado Čech s myšlenkou vydávat česko-slovenský časopis a Soňa Čechová se stala jeho redaktorkou. Díky mimořádné energii a houževnatosti se jí dařilo získávat autory i prostředky a časopis vydávala 15 let. Po rozdělení Československa organizovala pravidelná setkání „Duchovního parlamentu“ na česko-slovenském pomezí i jiné kulturní akce.\n\nRoku 1968 získala Cenu Jana Hollého za překlad románu Alexeje Remizova „Sestry v kříži“, roku 2000 dostal časopis Mosty Cenu Michala Kováče a Václava Havla za podporu česko-slovenské vzájemnosti. V roce 2002 jí president Václav Havel udělil Medaili Za zásluhy a roku 2004 získala novinářskou Cenu Ferdinanda Peroutky.\n\n"}
{"id": "1021725", "url": "https://cs.wikipedia.org/wiki?curid=1021725", "title": "Obcházení letenkových tarifů", "text": "Obcházení letenkových tarifů\n\nObcházení letenkových tarifů je způsob, jak získat podstatně levnější letenku na tu samou trasu. Pasažéři využívají různé triky při rezervaci letenek zejména u klasických leteckých společností v civilní přepravě, kde lze tímto způsobem ušetřit i velmi výrazné částky. Tyto taktiky zhusta spočívají ve využití trasovacích systémů používaných pro „uzlová letiště“. Jedná se o praktiku, kterou některé letecké společnosti výslovně zakazují ve svých obchodních podmínkách. Pasažéři využívající těchto způsobů se tedy vystavují riziku postihu.\n\nTato praktika spočívá v zakoupení zpáteční letenky se záměrem jejího využití pouze jednu cestu. Zpáteční letenky jsou totiž často levnější, než samostatná jednosměrná letenka. Cestující zpáteční letenku využije pouze pro první let a cestu zpět již nenastoupí. Tzv. „zahodit“ (nevyužít) lze pouze zpáteční cestu, let tam musí cestující vždy nastoupit, jinak mu propadá letenka jako celek. Například pasažér, který chce letět z Los Angeles do New Yorku, může najít jednosměrnou letenku za 800 dolarů, ale obousměrná letenka může stát pouze 500. Koupí tedy zpáteční letenku a na zpáteční cestu jednoduše nenastoupí.\n\nTento způsob (také známý jako \"Skiplagging\") spočívá v záměrném zakoupení letenky s přestupem, přičemž pasažér neplánuje využít návazného letu. Např. cestující chce letět z New Yorku do Frakfurtu. Při prohledávání nabídek však zjistí, že letenka na přímý spoj přímo do Frankfurtu je dražší, než přestupní letenka do Prahy, s přestupem ve Frankfurtu, přičemž je součástí této letenky ten samý let z New Yorku do Frankfurtu. Cestující si tedy zakoupí letenku až do Prahy. Ve skutečnosti však využije pouze její část, respektive let New York – Frankfurt, a po přistání ve Frankfurtu, místo aby šel na návazný let do Prahy, opustí letiště.\n\nCena letenky je předmětem tržních sil a proto nemusí korelovat s uletěnou vzdáleností. Použití taktiky skrytého města je ale obvykle praktické pouze pro jednosměrné lety, protože letecké společnosti zruší následnou část přepravy, jakmile cestující vystoupí. Obousměrné lety musí být vytvořeny spojením dvou jednosměrných letů dohromady. Zásadní nevýhodou tohoto způsobu je také nemožnost cestovat s odbaveným zavazadlem. Tuto cestu lze absolvovat pouze s příručním zavazadlem, jelikož odbavená zavazadla se v přestupních bodech zpravidla přendávají rovnou z letadla do letadla, aniž by k nim měl cestující během přestupu přístup, a vykládají se až v konečné destinaci. Výjimkou tohoto požadavku je, pokud cestující vstupuje do země, kde zavazadlo musí být prozkoumáno celníky nebo pokud je vyžadována při cestě změna letiště nebo je součástí cesta vlakem. Toto umožňuje cestujícímu vyzvednout si zavazadlo před re-checkingem do koncové destinace. Pasažér pak jednoduše opustí letiště.\n\nJelikož tyto postupy leteckým společnostem snižují zisky, snaží se letecké společnosti od nich cestující odrazovat. Spousta leteckých společností tyto praktiky výslovně zakazuje ve svých obchodních podmínkách. Letecké společnosti často v případě zjištění cestující trestají odejmutím mil (bodů) ve svých bonusových programech. Případů, kdy by však došlo přímo k vymáhání způsobených „škod“, je velmi málo. Navíc není znám jediný případ, kdy by jakákoliv letecká společnost u soudu vyhrála spor proti cestujícímu, který využil výše zmíněných praktik. Soud ve Španělsku už jednou potvrdil, že tato praktika nijak neporušuje zákon. Dokonce i v případě, kdy letecké společnosti zažalovaly tvůrce webu Skiplagged.com, jenž se specializuje přímo na vyhledávání těchto typů letenek, soud se postavil na stranu jeho tvůrce. Dalšími společnostmi jsou např. FlyShortcut nebo AirFareIQ.\n\n\n"}
{"id": "1021726", "url": "https://cs.wikipedia.org/wiki?curid=1021726", "title": "Teen Choice Awards 2014", "text": "Teen Choice Awards 2014\n\nTeen Choice Awards 2014 se konaly dne 10. srpna 2014 ve Shrine Auditorium v Los Angeles. Předávání cen moderovali Tyler Posey a Sarah Hyland a bylo živě vysíláno na americkém televizním kanálu Fox.\n\nNejvíce cen si odnesla chlapecká hudební skupina One Direction, která proměnila všech svých deset nominací (včetně jedné věnované Harrymu Stylesovi a jedné týkající se jejich fanoušků). Druhým nejúspěšnějším oceněným je film \"Hvězdy nám nepřály\", který získal všech sedm ze svých nominací, včetně čtyř cen pro herce Ansela Elgorta.\n\nPůvodně na předávání měla vystupovat i zpěvačka Rita Ora, ale její bývalý přítel, DJ a producent Calvin Harris její vystoupení zrušil.\n\nPrvní vlna nominací byla oznámena dne 17. června 2014, druhá přesně o měsíc později. Vítězové jsou označeni tučně a jsou uvedeni první v pořadí.\n"}
{"id": "1021729", "url": "https://cs.wikipedia.org/wiki?curid=1021729", "title": "Pontifikální rukavice", "text": "Pontifikální rukavice\n\nPontifikální rukavice (\"Biskupské rukavice\" či \"Prelátské rukavice\") jsou součástí liturgického oděvu biskupů nebo prelátů, kteří mají právo pontifikálií při celebraci slavné mše. \n\nV současné době se používají zejména při \"Tridentské mši\". Biskup má rukavice nasazené od začátku mše až do \"obětování\". Rukavice mohou být bohatě vyšívané a jsou vždy ve stejné liturgické barvě, jako ornát. Kromě biskupů mohou rukavice nosit i ostatní infulovaní preláti, včetně opatů, a to bez zvláštního papežského privilegia.\n\nPontifikální rukavice symbolizují čistotu, plnění dobrých skutků a pečlivý postup.\n\nPodle starobylého předpisu uvedeného v misále z roku 1962, když prelát navléká pontifikální rukavice, recituje následující formuli:\n\n\"Circúmda, Dómine, manus meas mundítia novi hóminis, qui de cælo descéndit: ut, quemádmodum Iacob diléctus tuus, pellículis hædórum opértis manibus, patérnam benedictiónem, obláto patri cibo potúque gratíssimo, impetrávit; sic et obláta per manus nostras salutáris hóstia, grátiæ tuæ benedictiónem mérear. Per Dóminum nostrum Iesum Christum, Fílium tuum, qui in similitúdinem carnis peccáti pro nobis obtulit semetípsum.\" \n\n"}
{"id": "1021730", "url": "https://cs.wikipedia.org/wiki?curid=1021730", "title": "Mountain View", "text": "Mountain View\n\nMountain View je město v okrese Santa Clara County ve státě Kalifornie ve Spojených státech amerických. Jedná se o součást aglomerace San Francisco Bay Area a také tzv. Silicon Valley. Sídlí zde několik počítačových firem, jako jsou AMD, Google, Facebook a další. Největším místním zaměstnavatelem je společnost Google, u které pracuje přibližně dvanáct tisíc lidí. Tomuto areálu se říká Googleplex.\n\nPodle sčítání obyvatel z roku 2010 zde žilo 74 066 lidí. Počátky města sahají do konce 19. století, kdy místo fungovalo jako dostavníková zastávka. Později začalo být obydlováno a roku 1902 se stalo městem.\n\nPodle sčítání lidu z roku 2010 zde žilo 74 066 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 21,7% populace.\n\n"}
{"id": "1021732", "url": "https://cs.wikipedia.org/wiki?curid=1021732", "title": "Kbelíková výzva", "text": "Kbelíková výzva\n\nKbelíková výzva, v původním anglickém znění známá jako tzv. Ice Bucket Challenge, je společenská aktivita, při které si dotyčný na hlavu vylévá kbelík ledové vody se záměrem zvýšit povědomí o amyotrofické laterální skleróze (ALS) a podpořit její výzkum. Tento virál se začal šířit sociálními sítěmi od poloviny roku 2014.\n\nVyzvaný účastník se musí natočit, jak se polévá ledovou vodou, a následně musí k témuž činu vyzvat jednoho nebo více známých. Výzva by měla být splněna do 24 hodin, v opačném případě by se měl nominovaný „vykoupit“ v podobě daru 100 dolarů organizaci ALS Association.\n\nPolitím těla ledovou vodou zažije nominovaný krátký šok, který ochromí celé tělo, a tím na krátkou chvíli poskytne příležitost se z části vžít do lidí postižených chorobou ALS. (Není podloženo lékaři ani samotnými pacienty že by tento krátkodobý účinek měl alespoň z části stejný efekt jakožto pocity u lidí postižených chorobou ALS – jde tedy jen o fámu – hoax).\n\nPůvod nápadu s poléváním vlastní hlavy ledovou vodou pro získání financí na charitu není zcela jasný a bývá přisuzován různým zdrojům. Na přelomu let 2013 a 2014 byly na sociálních sítích výzvy „Cold Water Challenge“ známé zejména na severu Spojených států. Propagovaly výzkum rakoviny a nominovaná osoba musela buď finančně přispět, nebo skočit do nádoby se studenou vodou.\n\nBěhem 24 hodin od nominace musí dotyčný natočit nijak nesestříhané video. Na začátku musí prohlásit přijetí výzvy, do kbelíku s vodou naházet trochu ledu, zvednout jej nad hlavu a polít se. Nakonec nominuje další osoby.\n\nJe na vyzvaném, zda výzvu přijme, nebo přispěje na výzkum, nebo udělá obojí. Jsou i varianty výzvy, kde má nominovaný darovat 10 dolarů, pokud se ledovou vodou polije, nebo 100 dolarů, pokud ne.\n\nSamozřejmě charita je dobrovolná a přispět člověk může ať je nominován nebo ne.\n\n"}
{"id": "1021734", "url": "https://cs.wikipedia.org/wiki?curid=1021734", "title": "Dolnooharská niva", "text": "Dolnooharská niva\n\nDolnooharská niva je geomorfologický okrsek ve střední části Hazmburské tabule, ležící v okresech Louny a Litoměřice v Ústeckém kraji.\n\nPás okrsku východo–západního směru se nachází zhruba mezi sídly Libochovice (na východě) a Postoloprty (na západě). Za severní hranicí leží obce Lenešice, Dobroměřice a Koštice, na jižní hranicí je okresní město Louny a obec Černčice.\n\nOkrsek Dolnooharská niva (dle značení Jaromíra Demka VIB–1A–2) náleží do celku Dolnooharská tabule a podcelku Hazmburská tabule.\n\nPodrobnější členění Balatky a Kalvody okrsek Dolnooharská niva nezná, uvádí pouze 4 jiné okrsky Hazmburské tabule (Klapská tabule, Lenešický úval, Lounská pahorkatina, Smolnická stupňovina).\n\nNiva sousedí s dalšími okrsky Dolnooharské tabule: Klapská tabule na severovýchodě, Oharská niva na východě, Perucká tabule na jihovýchodě, Smolnická stupňovina a Lounská pahorkatina na jihu. Dále sousedí s celky Mostecká pánev na západě a České středohoří na severozápadě.\n\n"}
{"id": "1021743", "url": "https://cs.wikipedia.org/wiki?curid=1021743", "title": "Jens Jensen", "text": "Jens Jensen\n\nJens Jensen (13. září 1860 - 1. října 1951) byl dánský americký krajinářský architekt. Jens Jensen rovněž spolupracoval se slavným architektem Howardem Van Doren Shawem.\n\nJens Jensen se narodil v roce 1860 nedaleko města Dybbøl v Šlesvicku, v bohaté farmářské rodině. Prvních devatenáct let života prožil na farmě rodičů, což povzbudilo jeho lásku k přírodě. Během druhé války ve Šlesvicku v roce 1864, čtyřletý Jensen sledoval vpád pruských vojsk do svého města, a také vypálení rodinné farmy. Tato invaze, po které se území stalo součástí Pruska, změnila Jensenův pohled na lidský svět. Navštěvoval zemědělskou školu v Kodani, pak byl povolán k povinné vojenské službě v pruské armádě. Během těchto tří let načrtl parky v anglickém a francouzském stylu v Berlíně a dalších německých městech. V roce 1884 jeho vojenská služba skončila a Jensen se zasnoubil s Anne Marie Hansen. Společně sdílela jeho přání opustit rodinnou farmu, což vedlo k rozhodnutí emigrovat do Spojených států v témže roce.\nZpočátku Jensen působil na Floridě a poté na \"Luther College\" v Decorah v Iowě. Poté se stěhoval do Chicaga, kde pracoval jako dělník pro West Park Commission. Brzy byl povýšen na mistra. Během této doby mu bylo umožněno navrhnout a vysadit zahradu exotických květin. Když rostliny v zahradě uschly a uhynuly, odcestoval do okolní prérie a vysadil původní květiny. Jensen vysadil květiny na rohu Union Park, a vytvořil tak to, co se v roce 1888 stalo Americkou zahradou.\n\nJensen byl jmenován správcem Humboldt Parku s rozlohou 800 000 m² (200 akrů) zahradní úpravy. V roce 1895 byla West Park Commission prolezlá korupcí. Poté, co se Jensen odmítl účastnit politického života, byl v roce 1900 propuštěn nepoctivými členy rady parku. Nakonec však znovu nastoupil na toto místo a v roce 1905 byl generálním správcem celého West Park v Chicagu. Jeho tvorbu pro město lze pozorovat v parcích Franklin, Lincoln, Douglas a Columbus.\n\nV letech okolo 1910, Jensen podporoval zachování části \"Indiana Dunes\", ekosystému písečných dun poblíž Chicaga. V posledních letech života Jensen navrhl Lincoln Memorial Gardens ve Springfieldu v Illinois. Plán projektu byl dokončen v roce 1935 a park byl založen v letech 1936–1939.\n\nV roce 1920 ukončil zaměstnanecký poměr a začal svou vlastní praxi v oboru krajinářské architektury. Pracoval na zakázkách pro soukromé osoby a městských parcích po celých Spojených státech. Byl pověřen Eleanor a Edselem Fordovými úpravou čtyř rezidencí, tří v Michiganu a jedné v Maine, v letech 1922 a 1935.\n\nHlavním projektem pro Edsela Forda, byl „Gaukler Point“. Dům Eleanor a Edsela Fordových navrhl architekt Albert Kahn v roce 1929, na břehu jezera St Clair v Grosse Pointe Shores, v Michiganu. Určen byl přímo pro Edsela Forda a jeho manželku. Jensen vytvořil základní plán a navrhl zahrady panství. Použil výhled, který dává návštěvníkům nahlédnout na budovu přes dlouhou louku od vstupní brány, a pak jen krátký částečný výhled podél dlouhé cesty, a teprve na konci odhaluje celý dům a umožňuje pohled zpět k dlouhé louce. \"Gaukler Point\" zahrady a rezidence jsou nyní veřejně přístupné, považované za historickou památku a muzeum. Jsou zapsány v národním registru historických míst.\n\nJensen také navrhl zahrady pro Edsel a Eleanor Fordovy v letním sídle \"Skylands\" v Bar Harbor na Mount Desert Island v Maine (1922). Jensen provedl projekční práce pro další dvě sídla v Michiganu. Jedním z nich byl \"Haven Hill\" v letech 1922 a 1935. \"Haven Hill\", stojící v rekreační oblasti Highland v blízkosti White Lake Township v jihovýchodním Michiganu, je zapsána jako historická památka státu Michigan a také jako státní přírodní rezervace. Krajinnými prvky, Jensen propojil rozmanitost stromů, rostlin a život zvířat. Spojil estetiku, historii a přírodu.\nPro Claru a Henryho Fordovy Jensen upravil příjezd k domu ve Fair Lane v Dearbornu, v Michiganu. Místo toho, aby cesta pokračovala přímo k domu, příjezdová komunikace vede návštěvníky přes pozemky s hustými zalesněnými oblastmi. Zatáčky upravené v křivkách s velkými stromy v ohybu dávají pocit smysluplnosti, Po celou dobu je každý vzdálenější výhled zakryt. Najednou, návštěvník vyjíždí z lesa na otevřený prostor, kde leží sídlo. Tato myšlenka putování byla ta, kterou Jens vložil téměř do všech návrhů. Široké louky a zahrady vytváří krajinu s masami květin kolem domu. Největší louka, „Path of the Setting Sun“ (Cesta na západ slunce) je nastavena tak, že je nejpůsobivější v době letního slunovratu. Zapadající slunce svítí přes přesně dělené stromy na konci louky. Přístavy s kamennými útesy, navržené Jensenem, umožňovaly Fordovým cestovat po River Rouge ve svém elektrickém člunu. V současné době je 290 000 m² původního pozemku chráněno jako historická památka a dům je muzeum a Národní kulturní památka.\nJensen dělal další projekty pro Henryho Forda: The Dearborn Inn v Dearbornu, (1931, architekt Albert Kahn) první hotel s letištěm v zemi a národní kulturní památka; Henry Ford Hospital; Greenfield Village, historicky znovuvytvořené muzeum Henryho Forda v Dearbornu, a „Ford pavilon“ vytvořený v roce 1933 v Chicagu na výstavě Století pokroku. V roce 1923 navrhl Lincoln High School v Manitowoc, ve Wisconsinu, na jezeře Michigan. Množství projektů upravených Jensenem je uvedeno v národním registru historických míst, včetně Jens Jensen Summer House, Rosewood Parku, May Theilgaard Watts House (architekt John S. Van Bergen), A.G. Becker Property, (architekt, Howard Van Doren Shaw), Samuel Holmes House (architekt Robert Seyfarth) a Harold Florshiem estate (architekt, Ernest Grünsfeld), tyto všechny se nachází v Highland Park, v Illinois, kde Jensen žil.\n\nV roce 1935, po smrti jeho manželky, se Jensen odstěhoval z Highland Park v Illinois na Ellison Bay ve Wisconsinu, kde založil \"The Clearing\", kterou nazýval školu půdy, kde školil budoucí zahradní architekty. Toto místo je nyní chráněno a je vzdělávacím centrem. V průběhu své dlouhé kariéry spolupracoval s mnoha dobře známými architekty včetně Louise Sullivana, Franka Lloyda Wrighta, George Mahera a Alberta Kahna. Jens Jensen zemřel ve svém domě Clearing 1. října 1951 ve věku 91 let.\n\nJensen je při projekční práci známý svým „stylem prérie“. Jeho díla se často skládají z otevřených prostorů a cest, které umožní při prohlížení světlých ploch zůstat ve stínu. Nejenže používal původní rostliny, ale také místní materiály. Většina z jeho vodních prvků používá desky z vápence podobně jako přirozené říční systémy na středozápadě USA. Mnohé z jeho návrhů zaměřených na výhledy z některých míst, jsou pohledy z vyvýšených míst s hustou výsadbou. Jens nikdy netvořil cesty procházející v přímých liniích na místo určení. Neměl rád nepřirozené linie, které propojují místa jako by byly uzly. Řekl, že obrovské formální zahrady ve Francii, vytvářeli „muži s malým rozumem a spoustu peněz, kteří kvůli popularitě změnili své zahrady na muzea šílenství, kde by i statný palič nelegálního alkoholu váhal projít o půlnoci.\"“\nDnes jsou jeho zahrady obnoveny s pomocí jeho plánů. Jens Jensen byl jedním z nejvlivnějších zahradních architektů, kteří popularizovali přírodní zahrady. Ukázal, že nejen že by mohly být upraveny krásné zahrady pomocí původních druhů, ale že by mohly být původní druhy na svých místech upraveny tak, jako by byly bez lidského zásahu. Učil, že krása nemusí pocházet z tulipánů a japonských javorů. Že může pramenit z divokých úprav v našich zahradách či státní parcích. Shrnul svou filozofii s tím, že říkal: „Každá rostlina může a musí být umístěna ve správném prostředí tak, aby se ukázala její krása, v čemž spočívá umění zahradní architektury“.\n"}
{"id": "1021747", "url": "https://cs.wikipedia.org/wiki?curid=1021747", "title": "At the money", "text": "At the money\n\nAt the money, zkráceně ATM, je pozice, ve které se může nacházet realizační cena (strike price) u obchodů s opcemi. A to taková, kdy se realizační cena (spot) pohybuje zhruba na stejné nebo totožné hodnotě jako je tržní cena aktiva v době, kdy se opce sjednává.\n\nPodle pozice realizační ceny se určuje provize pro prodejce opce – tzv. opční prémie, která se skládá ze dvou složek – vnitřní a časové hodnoty. Opce at the money mají vnitřní hodnotu rovnou nule. Jinými slovy, při nákupu opce at the money se platí prodejci pouze časová hodnota\n\n\n"}
{"id": "1021749", "url": "https://cs.wikipedia.org/wiki?curid=1021749", "title": "Newton College", "text": "Newton College\n\nNEWTON College je česká soukromá vysoká škola neuniverzitního typu, která se zaměřuje na vzdělání v oblasti managementu, ekonomie, psychologie a marketingu.\n\nSídlí v Brně a v Praze a má kolem 1000 studentů bakalářského studia.\n\nZa finanční rok končící 31. srpna 2015 vykázala NEWTON College ztrátu 11 milionů korun při tržbách 34 milionů korun a záporný vlastní kapitál dále poklesl na -29 milionů korun. Jediným akcionářem je společnost Erudikon vlastněná Annou Krausovou.\n\nNEWTON College vznikla v roce 2004 a začínala s 37 studenty v prvním ročníku.\nV rámci studia lze absolvovat bakalářské obory a MBA.\n\nBakalářské studium na NEWTON College lze absolvovat v režimu Start, Business a Premium.\n\nV režimu \"Start\" je školné 49 000 Kč za rok a lze absolvovat jedno profesní zaměření:\n\nV režimu \"Business\" je školné 59 000 Kč za rok a lze si vybrat z pěti profesních zaměření:\n\n\nV režimu \"Premium\" je školné 85 000 Kč za rok a lze v rámci něj vybrat ze čtyř profesních zaměření, které oproti režimu \"Business\" vedou osobnosti z praxe:\n\nTříleté bakalářské studium je zakončené státními závěrečnými zkouškami a obhajobou bakalářské práce. Lze jej absolvovat i v kombinované formě.\n\nPro manažery se zkušenostmi z praxe je určené MBA studium, jehož garantem je Apsley Business School London.\n\nMBA na NEWTON College je postavené na osobní zakázce. Znamená to, že v přijímacím řízení uchazeč o studium představuje svoji osobní zakázku – tedy konkrétní problém či situaci, kterou ve svém byznysu řeší. Cílem jeho MBA studia i závěrečné práce je pak tento problém za pomoci lektorů vyřešit.\n\nSoučástí MBA studia je několikadenní manažerský výcvik X-tream Management, při kterém se studenti dostávají do extrémních podmínek a pod tlakem objevují své potenciály. Výstupem je profil osobnosti každého účastníka.\n\nMomentálně NEWTON College ve spolupráci se svou sestrou NEWTON Academy, Apsley Business School London a polskou manažerskou školou Collegium Humanum připravuje otevření nových studií LL.M. a MSc.\n\nKe klíčovým osobnostem NEWTONu patří:\n\n\nK významným absolventům NEWTON College patří:\n\n\n"}
{"id": "1021752", "url": "https://cs.wikipedia.org/wiki?curid=1021752", "title": "US Open 2014 – kvalifikace mužské dvouhry", "text": "US Open 2014 – kvalifikace mužské dvouhry\n\nKvalifikace mužské dvouhry na US Open 2014 probíhala před zahájením hlavní soutěže, rozehrané 25. srpna 2014. Postoupilo z ní šestnáct tenistů po výhrách ve třech kolech.\n"}
{"id": "1021754", "url": "https://cs.wikipedia.org/wiki?curid=1021754", "title": "Geraltov", "text": "Geraltov\n\nGeraltov je obec na Slovensku v okrese Prešov. V obci žije obyvatel.\n\nObec leží v jihozápadním výběžku Nízkých Beskyd pod Čergovským pohořím. Z větší části odlesněný povrch tvoří členitá vrchovina s nadmořskou výškou v rozmezí od 450 do 548 m n. m., střed obce je ve výšce 505 m n. m. Území je tvořeno magurským flyšem. Severní částí obce protéká Poddubinský potok.\n\nGeraltov sousedí s katastrálním územím obcí Hradisko na západě, Mošurov a Malý Slivník na jihu a Velký Slivník na jihovýchodě.\n\nObec vznikla v druhé polovině 13. století na zákupním právu. První písemná zmínka o obci pochází z roku 1339, kde je uváděná jako Geralthfolua, později nesla názvy Geralth (v roce 1383), Geralt (v roce 1773) a od roku 1948 Geraltov.\n\nV roce 1427 obec náležela panství Raslavice, v té době platila daň z 9 port. V roce 1787 měla 29 domů a 195 obyvatel, v roce 1828 žilo 250 obyvatel v 32 domech. Hlavní obživou bylo pastevectví (chov dobytka) a práce v lesích.\n\nV roce 1991 došlo k připojení obcí Závadka a Žatkovce.\n\n"}
{"id": "1021755", "url": "https://cs.wikipedia.org/wiki?curid=1021755", "title": "František Kratochvíl", "text": "František Kratochvíl\n\nFrantišek Kratochvíl (* 5. září 1934 v Praze) je český výtvarník, režisér a herec.\n\nVystudoval Akademii Výtvarných umění v Praze, obor monumentální sochařství v atelieru profesora Jana Laudy a v atelieru Vincence Makovského.\n\n\nV roce 1961 se stal spoluzakladatelem Černého divadla J.Srnce, kde působil jako herec, scenárista, režisér a výtvarník. Aktivně se účastnil po celém světě různých festivalů a samostatných turné.\nod roku 1974 pravidelná účast na divadelních festivalech a v divadlech po celém světě (opakovaně Brazílie, Kolumbie, Venezuela, Argentina, Mexiko, Thajsko, Malajsie, Kypr, Řecko, Švédsko, Norsko, Francie…)\n\n\nOd roku 1974 spolupracuje s tiskovými medii v ČR (ilustrace, prezentace obrazů). V roce 2012 vydal knihu Cherchez la Femme – soubor 333 černobílých obrazů, aktů s příběhem.\n\n\n"}
{"id": "1021756", "url": "https://cs.wikipedia.org/wiki?curid=1021756", "title": "Ipurua Futbol Zelaia", "text": "Ipurua Futbol Zelaia\n\nIpurua Futbol Zelaia (španělsky Estadio Municipal de Ipurúa, městský stadion Ipurúa) je fotbalový stadion v baskickém městě Eibar ve Španělsku. Byl otevřen v roce 1947. Má kapacitu 5 250 míst a své domácí zápasy zde hraje klub SD Eibar.\n\nPrvní zápas sehrál Eibar v roce 1947 proti klubu CD Elgoibar, v němž hosté vyhráli 2:0.\nV roce 1998 začala renovace stadionu. Po sezoně 2013/14 SD Eibar poprvé v historii postoupil do nejvyšší španělské ligy Primera División a dostal výjimku na stadion, neboť ten nesplňoval určený prvoligový limit 15 000 míst. Vedení klubu rozhodlo o rozšíření z 5 250 alespoň na 6 700 míst.\n\nV blízkosti stadionu stojí činžovní domy, ze kterých obyvatelé sledují z balkónů fotbalové zápasy.\n\n"}
{"id": "1021762", "url": "https://cs.wikipedia.org/wiki?curid=1021762", "title": "Southwest Airlines", "text": "Southwest Airlines\n\nSouthwest Airlines je největší nízkonákladová letecká společnost na světě se sídlem v americkém Dallasu (stát Texas). Letecké základny má na letištích v Atlantě, Baltimoru, Chicagu/Midway, Dallasu/Love, Denveru, Houstonu/Hobby, Las Vegas, Oaklandu, Orlandu, Phoenixu/Sky Harbor Pomocí více než 700 letadel Boeing 737 několika verzí provozuje lety zejména po Spojených státech, dále Kanadě a Latinské Americe a od roku 2016 létá na Kubu.\n\nSpolečnost byla založena 16. března 1967, pravidelné lety zahájila 18. června 1971. Dne 28. prosince 2014 se s Southwest Airlines sloučily AirTran Airways.\n\nSWA jsou největším uživatelem Boeingu 737 na světě.\n\nV říjnu 2017 flotila Southwest Airlines čítala následující počet letadel, průměrné stáří letadel bylo 10,5 let (v září 2017 to bylo 11).\nV minulosti Southwest provozoval následující typy letadel:\n\n"}
{"id": "1021767", "url": "https://cs.wikipedia.org/wiki?curid=1021767", "title": "Petr Holík", "text": "Petr Holík\n\nPetr Holík (* 3. března 1992 Zlín) je český hokejový útočník, který hraje českou extraligu za tým HC Kometa Brno.\n\nS hokejem začínal ve Zlíně, kde hrával v mládežnických kategoriích do roku 2011.V extralize nastoupil poprvé v sezóně 2010/2011 a hned ve druhém zápase si připsal premiérovou trefu v české nejvyšší soutěži. V ročníku 2012/2013 získal se Zlínem stříbrné medaile a o rok později se Zlínem ovládl extraligu. Po sezoně 2016/2017 odešel do ruské KHL do týmu Severstal Čerepovec, kde odehrál pouhých deset zápasů a po nepřesvědčivých výkonech s ním byla rozvázána smlouva. V září 2017 se opět vrátil do extraligy a podepsal smlouvu s Mladou Boleslaví. Ta ho před přestupovou uzávěrkou vyměnila do Komety výměnou za útočníky Vojtěcha Němce a Lukáše Nahodila.\n\nV české reprezentaci se objevil poprvé v přípravných utkáních v dubnu 2012. V roce 2013 odehrál první mistrovské utkáni za českou reprezentaci na Euro Hockey Tour. V dubnu 2017 si svými výkony získal nominaci na květnové Mistrovství světa v Paříži a Kolíně, kde ovšem díky zranění neodehrál ani jeden zápas.\n\n\n\n"}
{"id": "1021768", "url": "https://cs.wikipedia.org/wiki?curid=1021768", "title": "Čin (stát)", "text": "Čin (stát)\n\nČin (také Jin nebo Čin-guk) byl raný korejský stát doby železné, který se rozkládal v jižní části korejského poloostrova ve 2. a 3. století př. n. l.. Na severu sousedil s jiným raným korejským státem – Kočosonem. Poloha jeho hlavního města není známá, nacházelo se někde na jih od řeky Han. Později se rozpadl na Samhan, což byly tři kmenové svazy – Mahan, Pjonhan a Činhan.\n"}
{"id": "1021805", "url": "https://cs.wikipedia.org/wiki?curid=1021805", "title": "Bitva u Čcheng-pchu", "text": "Bitva u Čcheng-pchu\n\nBitva u Čcheng-pchu (城濮之戰) byl konflikt mezi státy Ťin, Čchu a jejich spojenci. Odehrála se na území dnešní Číny v roce 632 př. n. l., během období Jar a podzimů (722–481 př. n. l.). Byla první velkou bitvou v dlouhodobém konfliktu mezi státy v údolí Žluté řeky a státy v údolí řeky Jang-c’-ťiang. Vítězství státu Ťin upevnilo hegemonii vévody Wena ze státu Ťin a zastavilo územní ambice státu Čchu na severu minimálně na jednu generaci.\n\nPo smrti vévody Chuana ze státu Čchi roku 643 př. n. l. stát Čchu vytrvale rozšiřoval svůj vliv směrem k severu a pohltil šest menších států. V roce 636 př. n. l. se vévoda Wen, který strávil patnáct let na útěku ve více státech, dostal s pomocí vévody Mua ze státu Čchin k moci. Vévoda Wen převzal vedení ve státech a vykonal množství vnitřních reforem. V letech před 632 př. n. l. konflikt mezi státy Ťin a Čchu eskaloval a byl charakteristický častými přesuny malých států, které ležely mezi nimi, do jedné či druhé koaliční skupiny.\n\nV zimě roku 633 př. n. l. zaútočil král Čcheng z Čchu na stát Sung, spojence státu Ťin. Odpovědí na tuto agresi byla expediční vojenská výprava pod vedením vévody Wena, která se vydala na jih na jaře následujícího roku a okupovala státy Wej a Cchao, satelity státu Čchu. V následujících měsících obě strany posilovaly své aliance. Státy Šen, Si, Čchen a Cchaj, vše přímí sousedé státu Čchu, se spojily s králem Čchengem. Stejně učinil i vzdálenější stát Lu.\n\nArmáda státu Ťin se údajně musela stáhnout o 45 km, až se utábořila na rovině Čcheng-pchu na hranicích států Wej a Cchao. Očekávala rozhodující bitvu a naplnění slibu vévody Wena králi Čchengovi během jeho vyhnanství v Čchu. Ústup zároveň umožnil spojení sil Ťinu s posilami Čchi a Čchin.\n\nKompletně složené z vojáků Čchu bylo jen jádro armády, vedené hlavním velitelem C'jü. Levé křídlo vedené C'si tvořili vojáci ze satelitů Čchu, Šen a Si. Pravé křídlo pod C'šang se skládalo ze samostatné skupiny, kterou tvořily výhradně oddíly států Čchen a Cchaj. Jejich počty byly pravděpodobně až třetinou síly celé armády.\n\nSíly státu Ťin se před výpravou zvětšily ze dvou na tři armády: horní, centrální a dolní. Tyto se před bitvou přeskupily do křídel: horní armáda tvořila pravé křídlo pod vedením Chu Maa a jeho zástupce Chu Jena; dolní vytvořila levé křídlo pod vedením Luan Č' a zástupce Sü Čchen. Centrální armáda vytvořila samotné jádro a vedl ji Sien Čen se zástupcem Si Čenem. Vévoda Wen souboj neřídil a ani se jej přímo nezúčastnil.\n\nArmády se setkaly 4. den 4. měsíce roku 632 př. n. l.\n\nBitva začala postupem obou křídel armády Ťin. Pravé křídlo Čchu bylo považováno za nejslabší a Sü Čchen, velitel levého křídla Ťin, na něj zaútočil. Sü chránil koně svých válečných vozů zvířecími kůžemi a vedl na toto křídlo protivníka rychlý a silný útok. Útok byl mimořádně úspěšný a zcela jej rozprášil.\n\nLevé křídlo Ťin následně zafungovalo jako bojová síla, vážící na sebe jádro armády Čchu a bránící mu zaútočit na jejich centrum či pomoci levému křídlu. Mezitím se Chu Maovo pravé křídlo Ťin srazilo s nepřítelem, fingovalo ústup a neslo s sebou dvě velké zástavy samotného vrchního velitele. Levé křídlo Čchu, složené z odvedenců z Šen a Si, se domnívalo, že pravé křídlo Ťin se rozpadlo a C'jü nařídil pronásledování. Kontingent válečných vozů pod vedením Luan Č' se přihnal dopředu a rozdělil se do tří směrů, čímž rozvířil prach a zakryl tak pohyby Chu Maových mužů, kteří se přeskupili do kruhové formace.\n\nLevé křídlo Ťin nadále drželo svou pozici proti centru Čchu a pomáhalo tak vlastnímu centru. Ačkoli bylo jádro ťinské armády přechodně narušeno intenzivním bojem, účinně bránilo centru Čchu v pomoci jejich levému křídlu. Jak levé křídlo Čchu postupovalo, zaútočila na jeho bok osobní garda vévody Wena, složená ze synů vysoce postavených členů klanů a jeho věrných. Mezitím celé pravé křídlo Ťin dokončilo své přeskupení a bylo zprava podporováno válečnými vozy Luan Zhi, které se přidaly k útoku. Levé křídlo Čchu bylo úplně zničeno. Když C'jü viděl, že obě jeho křídla jsou obklíčena a ničena, nařídil ústup.\n\nBitva u Čcheng-pchu byla pravděpodobně vůbec největší v bitvou období Jar a podzimů a jednoznačně nejpodrobněji popsanou v díle \"Cuoův komentář\". Přesto místo bitvy zůstává nejasné: v úvahu připadá lokalita v blízkosti oblasti Čchen-liou v provincii Čchen-nan a jihozápadní oblast oblasti Ťuan v provincii Šan-tung. Po návratu na sever byl vévoda Wen uznán za krále dynastie Čou jako první z lenních pánů. Konference několika států v Ťien-tchu v roce 631 př. n. l. vedená vévodou Wenem potvrdila jejich podporu pro královskou rodinu Čou a stvrdila alianční smlouvu. Z dlouhodobé perspektivy však bitva nebyla příliš účinná ve svém cíli potlačit moc Čchu.\n"}
{"id": "1021808", "url": "https://cs.wikipedia.org/wiki?curid=1021808", "title": "Župkov", "text": "Župkov\n\nŽupkov může být:\n\n"}
{"id": "1021809", "url": "https://cs.wikipedia.org/wiki?curid=1021809", "title": "Let Colgan Air 3407", "text": "Let Colgan Air 3407\n\nLet Colgan Air 3407 byl let z Newarku do Buffala. Typ letadla byl dvoumotorový kanadský Bombardier Q400. Posádku tvořil zkušený kapitán Marvin Renslow (47) a první důstojník Rebecca Shawová (24).\n\nBěhem letu zpozorovali oba piloti námrazu na křídlech, letoun měl však účinný odmrazovací systém. Během přiblížení na přistání však začala klesat rychlost. Ztráta rychlosti je primitivní problém, stačí potlačit beran řízení a přidat plyn. Kapitán Renslow ale udělal pravý opak, beran řízení přitlačil k sobě, tím letoun začal stoupat a vzrostla pádová rychlost. Kdyby ve kterýkoli okamžik beran řízení potlačil, měl šanci udržet letoun ve vzduchu. Letoun se zřítil na dům ve vesnici v Clarence Center v New Yorku\n\nBěhem vyšetřování se zjistilo, že kapitán Renslow ani první důstojník Shawová nenaspali dostatečný počet hodin. Od Newarku bydleli daleko a kvůli malému platu si nemohli dovolit bydlet v hotelu. Oba se ještě před letem snažili dohnat spánek na pohovce (což se jim ovšem nepodařilo).\n\nTato katastrofa způsobila spoustu reforem v regionálních leteckých společnostech\n\n"}
{"id": "1021810", "url": "https://cs.wikipedia.org/wiki?curid=1021810", "title": "Bitva u Jen-lingu", "text": "Bitva u Jen-lingu\n\nBitva u Jen-lingu byla bitva, která se odehrála v roce 575 př. n. l. mezi armádami států Čchu a Ťin během Období Jar a podzimů. Armáda Čchu byla ve špatném stavu, čehož využil její protivník. Ten zaútočil na křídla armády Čchu, přičemž věděl, že její nejlepší jednotky jsou soustředěny v centru. Tato taktika zajistila armádě Ťin vítězství.\n"}
{"id": "1021812", "url": "https://cs.wikipedia.org/wiki?curid=1021812", "title": "Župkov (okres Žarnovica)", "text": "Župkov (okres Žarnovica)\n\nŽupkov je obec na Slovensku v okrese Žarnovica. Leží v Kľakovské dolině na úpatí hory Vtáčnik.\n\nNa nezdobeném zeleném zlatým pruhem z levého rohou diagonálně rozděleném štítu je nad pruhem vyobrazena zlatá sekera ostřím k ose štítu, dole pod pruhem ostřím dolů otočený zlatý pluh. Vyobrazené nástroje odrážejí historii tradiční obživy obyvatelstva obce, které se věnovalo těžbě dřeva a hornictví.\n\nPrvní písemná zmínka o osadě se datuje rokem 1674. Osada patřila Revišovickému panství, se kterým sdílela další osudy. O obci se dá hovořit v roce 1808.\nV letech 1944-1945 obyvatelé podporovali partyzány. Protipartyzánský oddíl Edelweiss 24. ledna 1945 obec vypálil.\n\n\nV obci je dominantní římskokatolické vyznání, ke kterému se hlásí více jak 90% obyvatelstva. Pro uspokojení náboženských potřeb obyvatelstva byl koncem 20. století vystavěn chrám Nanebevzetí Panny Marie. Župkov je součástí farnosti svatého Martina Horné Hámre.\n"}
{"id": "1021813", "url": "https://cs.wikipedia.org/wiki?curid=1021813", "title": "Bitva u Paj-ťü", "text": "Bitva u Paj-ťü\n\nBitva u Paj-tu se odehrála v roce 506 př. n. l., ke konci Období Jar a podzimů, mezi státy Wu a Čchu. Vítězné vojsko státu Wu bylo vedeno legendárním Sun-c’.\n\nStáty Wu a Čchu byly ve válce už 50 let. Byly to časy nebezpečného napětí, které vyvrcholily touto bitvou a skončily až v roce 221 př. n. l.\n\nBitvu naplánoval král Che Lu z Wu a vedli Wu Tzu-hsu(?) a Sun-c’. Král Ťing z Čou s \"řezníkem\" Jüe byli dočasně vyhnáni z hlavního města státu Čchu, Jing, útočníky z Wu. Tato bitva skončila jeho zničením.\n\nPo ústupu státu Wu v roce 505 př. n. l. Se král i \"řezník\" do města vrátili.\n\n"}
{"id": "1021815", "url": "https://cs.wikipedia.org/wiki?curid=1021815", "title": "Crummie's Bay", "text": "Crummie's Bay\n\nCrummie's Bay (podle některých zdrojů Crummies Bay) se nachází v Irsku v county Donegal. Do zálivu se vlévají 2 řeky. Záliv je velmi mělký. Celý záliv je v údolí mezi dvěma kopci, vrch na jihozápadě má 85 m nad mořem a vrch na severozápadě (jmenuje se Urris Hils) směrem od břehu zálivu velmi pozvolna nabírá výšku až do 417 m. Pobřeží na úpatí kopců je útesovité, na jihovýchodní straně zálivu je písčitá pláž a za ní pokračuje dál do vnitrozemí rovina. Rozdíl mezi nejvyšší výškou vody při přílivu a tou nejnižší při odlivu (během 24 hodin) je v závislosti na různých okolnostech, které na to mají vliv, obvykle mezi 1,9 m až 3,2 m. \n\nV údolí zálivu jsou louky a okolo řeky roste listnatý opadavý les. Přímo u zálivu nikdo nebydlí, ale dál od pláže na jihovýchodě zálivu je několik rodinných domů.\n"}
{"id": "1021817", "url": "https://cs.wikipedia.org/wiki?curid=1021817", "title": "Burda (pohoří)", "text": "Burda (pohoří)\n\nBurda (maďarsky: \"Kovácspataki-hegyek\") je plošně nejmenší geomorfologický celek na Slovensku, součást subprovincie Matransko-slanská oblast. Starý název pohoří je Kováčovské kopce.\n\nPohoří Burda se nachází na jihozápadním Slovensku, na hranicích s Maďarskem. Na západě hraničí s Podunajskou pahorkatinou (podsestava Ipeľská pahorkatina). Jižní hranici tvoří koryto Dunaje, který se prořezává přes Vyšehradskú bránu a odděluje Burdu od maďarského pohoří Pilis. Východní hranici tvoří koryto řeky Ipeľ, který odděluje Burdu od maďarského pohoří Börzsöny. Severozápadní část pohoří ohraničuje Bajtavská brána, která dělí Burdu od Zalabského chrbátu (podsestava Ipeľské pahorkatiny). Maximální délka pohoří je 7,5 kilometrů, maximální šířka jen 3,5 kilometry. Nejvyšším vrcholem pohoří je Burdov (387,7 m n. m.). V centrální části dosahuje pohoří výšky 180 až 310 m.\n\nBurda je sopečné pohoří, řazené mezi neovulkanity. K vulkanické činnosti docházelo ve vodním prostředí, přičemž centra aktivity se nacházela v sousedních pohořích Börzsöny a Pilis. Geologické podloží je tvořeno andezitovými pyroklasty (vulkanické brekcie, slepence a pískovce) ze skupiny neogénních až kvartérních vulkanitů, místy je překryto spraší. Na území vystupují na povrch tři výraznější \"Extruzivní dómy\" (lávové kopy). Jihovýchodní část, u soutoku Dunaje s Ipeľem, je tvořena jílovcem, písky, pískovci, štěrkem a slepenci z období spodního miocénu.\n\nPohoří Burda je středohorský krajinný celek. Vyznačuje se plošinatými vrchy rozrytými dolinami (nejdále do nitra pohoří zasahuje Velká dolina). Výsledkem mrazového zvětrávání v kvartéru jsou strmé skalní stěny (zejména na jižních svazích pohoří), kuželovité formy a rozsedliny, na úpatí nichž se nahromadila kamenná moře a jiné sutinové polohy zvětralin. Na okrajích pohoří se necházejí krátké výmolové doliny a rokle vyerodované periodickými vodními toky.\n\nÚzemí patří do teplé klimatické oblasti (A), do suché podoblasti (záporný index zavlažení, méně než -20) a do teplého, suchého okrsku A1 s mírnou zimou a s delším slunečním svitem. Počet letních dnů je více než 50 ročně, průměrný roční úhrn srážek se pohybuje v rozmezí 550-600 milimetrů. Průměrná teplota vzduch v lednu dosahuje -4 až -3 °C v centrální části, zatímco po obvodu pohoří je to -3, -2 ° C. Průměrná teplota vzduchu v červenci je 19-20 °C v centrální části a 20-21 °C po obvodu pohoří.\n\nZ hydrografického hlediska je oblast významná odstředivostí vodních toků, síť vodních toků je kvůli propustnosti horninového podloží poměrně krátká. Jde o dva krátké přítoky Bajtavského potoka v severozápadní části, krátký vodní tok na jihu v oblasti osady Kováčov a nejdelší potok Dona (dlouhý přibližně 3,5 kilometru). Ostatní vodní toky jsou pouze periodické. Území je odvodňovány do Hronu, Ipeľu a Dunaje.\n\nPůdy patří převážně k anhydromorfním půdám, z půdních typů jsou to hnědozemě a rendziny, zatímco okrajové polohy sousedící s nivami řek jsou pokryty semihydromorfními fluvizeměmi.\n\nZ fytogeografického pohledu tvoří Burda spolu s pohořím Börzsöny jeden fytogeografický celek. Je součástí oblasti panonské flóry (Pannonicum), obvodu pramatranské xerotermní flóry (Matricum). Je významnou lokalitou výskytu teplomilných dřevin: dub cer (\"Quercus cerris\"), dub pýřitý (\"Quercus pubescens\"), jasan zimnář (\"Fraxinus ornus\"), javor tatarský (\"Acer tataricum\"), žanovec měchýřník (\"Colutea arborescens\"), mahalebka obecná (\"Prunus mahaleb\"), mandloň nízká (\"Prunus tenella\"), brslen bradavičnatý (\"Euonymus verrucosa\"), klokoč zpeřený (\"Staphylea pinnata\"). Na severních svazích rostou dubohabrové lesy, akáty a bučiny.\n\nV podrostu lze nalézt například tyto rostliny: oměj jedhoj (\"Aconitum anthora\"), mochna rozkladitá (\"Potentilla patula\"), orsej jarní (\"Ficaria verna\" subsp. \"Bulbifera\"); na jižních skalnatých svazích rozchodník ostrý (\"Sedum acre\"), druhy rodu kavyl (\"Stipa\") (sličný, chlupatý, tenkolistý), koniklec velkokvětý (\"Pulsatilla grandis\"), koniklec luční český (\"Pulsatilla pratensis\" subsp. \"bohemica\"), mák bělokvětý jihomoravský (\"Papaver maculosum\" subsp. \"austromoravicum\"); na suchých slunečných stráních \"Euphorbia nicaeensis subsp. glareosa\", hadinec italský (\"Echium italicum\"). Zcela zde chybí kalcifilní druhy. Burda představuje typ středohorské krajiny s teplomilnou vegetací, na úpatí se subtypem zemědělsko-vinařské krajiny. Z hlediska výškových vegetačních stupňů se zde vyskytuje dubová zóna (její horská podzóna - sopečné oblasti). Jihovýchodní a západní svahy pokrývají vinice.\n\nFauna pohoří Burda je součástí provincie stepí, panonského úseku. Početně rozšířené jsou zejména teplomilné druhy. Z hmyzu například kobylka sága (\"Saga pedo\"), saranče uherská (\"Acrida ungarica\"), kudlanka nábožná (\"Mantis religiosa\"), cikáda jasanová (\"Cicada orni\") ; z plazů vzácná krátkonožka evropská (\"Ablepharus kitaibelii\"), ještěrka zelená (\"Lacerta viridis\"), užovka stromová (\"Zamenis longissimus\"). Z ptáků zde žijí například výreček malý (\"Otus scops\"), výr velký (\"Bubo bubo\"), zedníček skalní (\"Tichodroma muraria\"). Savce reprezentují Prase divoké (\"Sus scrofa\"), srnec obecný (\"Capreolus capreolus\"), jelen lesní (\"Cervus elaphus\"), muflon (\"Ovis musimon\") a kočka divoká (\"Felis silvestris\").\n\nNa území pohoří se nacházejí dvě národní přírodní rezervace: Kováčovské kopce-jih a Kováčovské kopce-sever. Kováčovské kopce-juh (dříve Burda) - NPR vyhlášena v roce 1966 na výměře 364,14 ha. Součástí je andezitová pahorkatina s nejbohatší teplomilnou biocenózy na Slovensku. Teplomilné doubravové lesy se střídají s lesostepí a enklávami skalní stepi. Roste zde mnoho vzácných rostlinných druhů panonské flóry, které se vyskytují pouze zde, respektive mají nejsevernější hranici rozšíření (např. proskurník turínský (\"Althaea taurinensis\")). Stejně vzácné je i xerotermní živočišné společenství. Zachovaly se zajímavé skalní stěny, věže, okno. Kováčovské kopce-sever (dříve Lelianský les) - NPR vyhlášena v roce 1966 na ploše 198,74 ha. Chráněna je severní část pohoří. Andezitové podloží je překryto sprašovými nánosy různé mocnosti, na svazích a dnech úžlabin jsou mohutné sprašové nánosy. Představuje důležitý doklad výskytu buku ve skupině lesních typů bukových doubrav v nejnižších polohách Slovenska.\n\nÚzemím pohoří vedou tři značkované turistické trasy. Červená z obce Kamenica nad Hronom jižními svahy NPR Kováčovské kopce-juh k železniční zastávce Kováčov, nejdelší modrá vede z osady Kováčov, okrajem obce Chľaba, přes Velkou dolinu, pod Královu horu (373,5 m n. m.) a připojuje se k černě značenému chodníku. Žlutá turistická trasa je krátkou spojkou od železniční zastávky Kováčov do rekreační osady Kováčov.\n\nNa jihozápadním okraji pohoří leží Kamenica nad Hronom, z níž vede cesta jižním úpatím pohoří a podél Dunaji do obce Chľaba na jihovýchodní straně pohoří. Na severní straně pohoří leží dvě obce: Bajtava a Leľa. Bajtava leží u silnice II / 564 ze Salky do Kamenice nad Hronom a Štúrova. Leľa se nachází na odbočce z této cesty za Bajtavou. Všechny obce jsou součástí okresu Nové Zámky.\n\n"}
{"id": "1021824", "url": "https://cs.wikipedia.org/wiki?curid=1021824", "title": "Torre de Collserola", "text": "Torre de Collserola\n\nTorre de Collserola je věž na kopci Tibidabo v Serra de Collserola nedaleko Barcelony v Katalánsku ve Španělsku. Navrhl ji architekt Lord Norman Foster, postavena byla v roce 1992 pro letní olympijské hry 1992. Používá se především jako televizní a rozhlasový vysílač a nabízí i vyhlídku na město. Anténa na vrcholu dosahuje výšky 288,4 m a vrch gondoly, která má 13 pater, výšku 152 m. Desáté patro gondoly je otevřeno pro veřejnost.\n\nKonstrukce věže je vytvořena kombinací železobetonu a oceli, která je kotvena aramidovými lany.\n"}
{"id": "1021827", "url": "https://cs.wikipedia.org/wiki?curid=1021827", "title": "Albert Ebossé Bodjongo", "text": "Albert Ebossé Bodjongo\n\nAlbert Dominique Ebossé Bodjongo Dika (* 6. října 1989, Douala, Kamerun – 23. srpna 2014, Tizi Ouzou, Alžírsko) byl kamerunský fotbalový útočník, který naposledy hrál za alžírský klub JS Kabylie.\n\nZemřel ve věku 24 let následkem chuligánství v ochozech stadionu Stade du 1er Novembre 1954 po zásahu kamenem vhozeným z hlediště v průběhu zápasu alžírské ligy.\n\nV Kamerunu hrál postupně za kluby Coton Sport FC de Garoua, Unisport FC de Bafang a Douala AC. V roce 2012 odešel do malajsijského Perak FA a v červenci 2013 do alžírského JS Kabylie.\n\nV dresu Kabylie se stal nejlepším střelcem 1. alžírské ligy sezony 2013/14, nastřílel celkem 17 gólů.\n23. srpna 2014 ve druhém kole sezony 2014/15 během utkání JS Kabylie proti USM Alger (porážka 1:2, Ebossé vstřelil jediný gól Kabylie) byl při odchodu ze hřiště trefen do hlavy kamenem vhozeným z hlediště. O několik hodin později v nemocnici zranění mozku podlehl (ve věku 24 let). Alžírská fotbalová federace po nešťastné události uzavřela stadion a vyplatila rodině zesnulého 100 000 dolarů.\n\nAlbert Ebossé Bodjongo reprezentoval v roce 2009 Kamerun v kategorii U20.\n\n\n"}
{"id": "1021830", "url": "https://cs.wikipedia.org/wiki?curid=1021830", "title": "Seznam mýtických králů Élidy", "text": "Seznam mýtických králů Élidy\n\nStaré řecké báje říkají, že prvním králem Élidy byl Aethlios, syn nejvyššího boha Dia (nebo Aiola) a Prótogeneie, dcery Deukalióna. Jeho nástupcem se stal syn Endymión. Po něm vládl Épeios, jehož jménem pak lid nazval svou zemi. Elida (Elisa) dostala své jméno za vlády Éleia, syna Epeiovy sestry Eurykydé a boha Poseidóna. Po Éleiovi vládlo v Élidě ještě několik místních králů, dokud Peloponés nedobyli Dórové vedení Heráklovci.\n\nPodle mýtů si Heráklovci Élidu podmanili dvě generace po trojské válce. Antický autor Apollodoros z Atén uvádí, že v době, kdy se Dórové s Heráklovci chystali na poslední pokus dobýt Peloponés, potkal Oxyla při putování jeden z jejich vůdců Temenos, jemuž věštba doporučila, aby si za vůdce zvolili trojokého a zajistili si tak úspěch vojenské výpravy. Jelikož Oxylos putoval krajinou na koni (nebo oslu), který měl jedno oko, Temenos usoudil, že se věštba vztahuje na něj a proto ho přesvědčil, aby se k nim přidal.\n\nPo úspěchu vojenské výpravy ho za podporu zvolili za krále Élidy. Jakmile se Oxylos stal králem, uspořádal v Olympii hry, které tam kdysi založil Herakles (nebo Pelops) a znovu je vrátil do povědomí lidí. Hry v Olympii se však po smrti Oxyla pro rozbroje v Řecku opět nekonaly. Obnovil je až jeho potomek, élidský král Ifitos.\n\nOxylos se oženil s Pieriou a měl s ní dva syny, Aitóla a Laia. Aitólos, který zemřel mladý, rodiče pohřbili nedaleko Olympie a jejich druhý syn Laias se stal dědicem trůnu.\n\n\"Následující seznam uvádí jména králů Élidy, chronologicky seřazených tak, jak je zaznamenaly řecké mýty.\"\nV Élidě mezi svahy Kronova vrchu a meandru řeky Alfeios, na místě zvaném Olympia, se pak prostřednictvím sportovních slavností upevňovalo vědomí sounáležitosti Řeků. Olympiáda se tak stala největší kulturní a společenskou událostí celého řeckého světa. Co se však týče jejich obnovitele krále Ifita, je stejně zahalen do polomytické mlhy jako jeho údajný současník spartský zákonodárce Lykúrgos.\n"}
{"id": "1021832", "url": "https://cs.wikipedia.org/wiki?curid=1021832", "title": "Imagine (počítačová hra)", "text": "Imagine (počítačová hra)\n\nImagine je akční adventura pro osmibitové počítače Atari z roku 1992. Vytvořil ji český vývojář Robert Knill (Funny Computer). Hudbu složil Radek Štěrba (Raster Software). Vydavatelem byla společnost K-Soft. V roce 1993 hru znovu vydala polská firma LK Avalon.\n\nHráč ovládá postavu čaroděje Čáryfuka. Ten nalezl v ruinách svatyně Mikki Krystal Tajemné Moci. Při jeho zkoumání usnul a probudil se na nehostinném místě. Nyní musí najít cestu zpět do svatyně, aby osvobodil svou duši. Má u sebe knihu kouzel. Kouzla samotná získává pohybem po hradě. Zahrnují ohnivou střelu, mlžnou střelu, jestřába, vytvoření dveří, světlo atd. a s jejich pomocí se brání nepřátelům. Ti se mu naopak snaží splnění úkolu překazit – při kontaktu mu ubírají energii. Pád z vysokých výšek znamená okamžitou smrt.\n\n"}
{"id": "1021833", "url": "https://cs.wikipedia.org/wiki?curid=1021833", "title": "Seznam králů Mykén", "text": "Seznam králů Mykén\n\nArcheologické nálezy dokazují, že Mykény byly obydleným sídlem již ve třetím tisíciletí před Kr. Po příchodu Řeků se v druhém tisíciletí před Kr. staly centrem řecké civilizace. Kulturu, kterou Řekové vytvořili mezi 16.–12. stoletím před Kr. známe pod jménem Mykénská kultura. Kolem roku 1150 před Kr. Byla mykénská civilizace rozvrácena vpádem Dórů.\n\nI když Mykéňané znali písmo (Lineární písmo B), historické záznamy z tohoto období nejsou známy, protože písmo používali jen na vládní a hospodářské účely. Období mykénské civilizace nám alespoň zčásti přibližují starořecké eposy Ilias a Odysseia od Homéra, napsané pravděpodobně v polovině 8. století před Kr.\n\nMykénští vládcové bydleli v mohutném hradě postaveném z obrovských kamenných kvádrů sevřeném širokými hradbami. V paláci, který byl centrem moci, působili i umělci a řemeslníci. Vládce mykénského království se vedle řízení státu, zabýval hlavně obchodem, válkou, lovem a zajišťoval také přízeň bohů konáním bohoslužeb.\n\nJména vládců Mykén známe jen z řecké mytologie. Podle řeckých mýtů Mykény založil král Tíryntu Perseus, který se pak do Mykén přestěhoval a stal se tak prvním mykénským králem.\n\n\"Následující seznam uvádí jména mykénské králů chronologicky seřazených tak, jak je zaznamenaly řecké mýty. Uvedená století jsou fiktivní.\"\n\n"}
{"id": "1021835", "url": "https://cs.wikipedia.org/wiki?curid=1021835", "title": "Trebušany", "text": "Trebušany\n\nTrebušany, též (, , rusínsky , , , ) je vesnice ležící v okrese Rachov Zakarpatské oblasti. Leží na řece Tisa 17 km od města Rachov. Nejstarší místní kostel pochází z roku 1750. Za obcí je vyznačen geografický střed Evropy.\n\nPrvní písemná zmínka pochází z roku 1615. Roku 1910 zde žilo 2251 obyvatel, z nichž byli 1316 Rusíni, 611 Maďarů a 217 Němců. Až do Trianonské smlouvy v roce 1920 patřila vesnice k Marmarošské župě Uherského království, poté se stalo součástí Československa a spadalo pod okres Rachov. V březnu 1939 vyhlásila Karpatská Ukrajina nezávislost na Československu, načež ji okupovalo Maďarsko. V roce 1944 obec obsadila Rudá armáda. Od roku 1945 území spadalo pod Sovětský svaz a od roku 1991 náleží k Ukrajině.\n\n\n"}
{"id": "1021842", "url": "https://cs.wikipedia.org/wiki?curid=1021842", "title": "Seznam mytických vládců Athén", "text": "Seznam mytických vládců Athén\n\nAthény byly už starověkými Řeky nazývány \"Helladou v Helladě\" a pro Athény, město s takovým kulturním významem v dějinách lidstva, to platí dodnes. Kdy a jak město vzniklo, není bezpečně zjištěno. Starověcí Athéňané se shodovali v tom, že jejich předkové byli zrozeni z tamní půdy a podle vícero mýtů byl takovou bytostí i jejich první král Kekrops, napůl muž a napůl had, který nepřišel odnikud, ale zrodil se z aténské země. Když založil město, mezi bohyní Athénou a bohem Poseidónem propukl spor o vládu nad krajem.\n\nNejvyšší bůh Zeus se rozhodl, že vládu nad Aténami přenechá tomu, kdo dá městu cennější dar. O tom, který dar bude cennější, měl rozhodnout Kekrops. První se představil Poseidón, svým trojzubcem udeřil do skály až z ní vytryskl pramen slané vody. Athéna následně vrazila do země kopí, z níž vyrostla oliva. Kekrops se rozhodl jednoznačně pro vzácný strom, který přináší lidem užitečné plody a tím i bohatství. Bohové jeho rozhodnutí uznali a vláda a ochrana nad městem připadla Athéně. Athéna byla od počátku až do konce antických dějin ochrannou bohyní všech Řeků, ale byli to Athéňané, kteří jí byli nejmilejší a její ochranná ruka bděla i nad jejich panovníky.\n\n\"Následující tabulka uvádí seznam králů Athén, (Kekropovců) zaznamenaných řeckým historikem Eusebiem z Kaisareie. \"\n\nPodle mýtů za vlády Medona, syna Kodra, byla monarchii v Athénách zrušena a vystřídalo ji aristokratické zřízení () a v čele státu pak stanuli archonti (z Arch, vládnout), jež volil nebo potvrzoval navzdory chybějícím dokladům, zřejmě lidový sněm. Původně se volil jeden Archón doživotně (v mýtických dobách).\nPrvním archontem se stal Medon. (Jeho potomci patřili také do rodu Melanthovců) \n\n\"Následující tabulka uvádí seznam mýtických archonta Athén, zaznamenaných řeckým historikem Eusebiem z Kaisareie. \"\n"}
{"id": "1021844", "url": "https://cs.wikipedia.org/wiki?curid=1021844", "title": "Zákeřná nemocnice", "text": "Zákeřná nemocnice\n\nZákeřná nemocnice (v originále The Hostile Hospital) je osmý román z dětské knižní série \"Řada nešťastných příhod\" od spisovatele Lemonyho Snicketa. Vydána byla v roce 2001, česky o dva roky později.\n\nKniha popisuje mládí tří sourozenců, Violet, Klause a Sunny Baudelairových poté, co jejich rodiče uhořeli při požáru rodinného domu.Děti jsou na útěku před hrabětem Olafem, který touží po jejich bohatství, které zdědili po smrti svých rodičů, kteří uhořeli v jejich domě. Jsou na útěku už mnoho měsíců a dostanou se v pustině k koloniálu s názvem - Na Ztracené vartě. Tam nějaký čas pobudou, ale nakonec majitel varty zjistí, že to oni jsou ti sourozenci, co zabili hraběe Olafa. Což samozřejmě není pravda a oni jsou neprávem obviněni. Proto musí z varty utéct a dostanou se se štěstím a pomocí dobrovolných pomocníků do nemocnice. Tam je hned zaměstnají a začnou pracovat v knihovně. Tam jsou s Halem a společně třídí nemocniční dokumenty. A přesně tohle se sourozencům hodí. Jelikož hledají Snicketovu složku, kde je pojednání o požáru jejich domu. Při hledání této složky je v knihovně najde Esmé Sqarolová - přítelkyně hraběte Olafa. Klaus a Sunny stačí utéct, ale Violet chytí. Zatímco Klaus a Sunny čekají na sestru, rozezní se hlášení, že se bude konat velká operace jedné dívky. A sourozencům je jasné, že to bude Violet. Bohužel jim hledání Violet Olaf ztížil tak, že jí změnil jmméno pomocí anagramu. Na to však chytrý Klaus příjde a Violet v přestrojení najdou. Bohužel je doktoři poznají a začnou je honit. Klaus, Sunny a Violet na nemocničním vozíku ujíždějí a schovají se do kumbálu. Znova uslyší hlas hraběte Olafa a tentokrát hlásí, že nemocnice za chvíli padne popelem. Proto musí sourozenci rychle utéct. Utíkají tedy oknem, ale celá nemocnice je pořád hledá. A jelikož jsou v pustině, nezbývá jim nic jiného, než se schovat v kufru hraběte Olafa, který rychle od místa činu ujíždí i se svými kumpány.\n"}
{"id": "1021847", "url": "https://cs.wikipedia.org/wiki?curid=1021847", "title": "Seznam králů Sikyónu", "text": "Seznam králů Sikyónu\n\nSikyón, starověké řecké město u severovýchodního pobřeží Peloponésu, založil mýtický král Aigialeus, syn říčního boha Inachis. \n\nŘecké mýty říkají, že po potopě světa, kterou seslal na lidstvo nejvyšší bůh Zeus, se Deukalión se svou ženou Pyrrhou stali zakladateli nového lidského rodu. Říční bůh Inachos, hned po potopě vykopal v Argolidě kanály a odvedl všechny stojaté vody do moře a tak vytvořil z Argolidy obyvatelnou krajinu. Po zalidnění země se stal jejím prvním králem. Jeho synové pak založili města, která patří podle mýtů i archeologických nálezů mezi nejstarší v Řecku. Starší syn Foróneus založil království \"Foroneia\" a město \"Foroneus\", první na Peloponésu a mladší syn Aigialeus se stal zakladatelem a králem města \"Aigialea\", které po mnoha stoletích změnilo svůj název na Sikyón po stejnojmenném králi Sikyónovi. \n\nKřesťanský historik Augustin z Hippa ve svém díle \"De civitate Dei\" (\"O obci boží\") píše, že se Abrahám, biblická postava ze starozákonní knihy Genesis narodil v době, kdy už malé království Sikyón existovalo.\n\n\"Následující tabulka uvádí seznam králů Sikyónu až po 26. krále Zeuxippa, zaznamenaný řeckým historikem Eusebiem z Kaisareie.Dalších pět zaznamenal antický autor Pausaniás \"\n\nPodle Eusebia z Kaisareie těchto 26 králů Sikyónu vládlo po dobu 959 let. Po Zeuxippovi se dostali k moci kněží boha Apollóna Karneia, kteří vládli 33 let. Dórský bůh Apollón Karneios byl nejvýznamnějším bohem uctívaným hlavně v oblastech Peloponésu. V Sikyónu měl svatyni a na jeho počest (ve Spartě v měsíci zvaném \"karneios\", t.j. druhá polovina srpna a první zářijová) se každoročně konal největší devítidenní svátek Karneia. Jelikož patřil Apolón Karneios k nejuctívanějším bohům v náboženském životě obyvatelstva Sikyónu, jeho kněží měli zřejmě velký vliv na politické dění v zemi.\n"}
{"id": "1021849", "url": "https://cs.wikipedia.org/wiki?curid=1021849", "title": "Varna (hinduismus)", "text": "Varna (hinduismus)\n\nVarna (, doslova „barva“) je společenský stav v kastovním systému rozdělení obyvatelstva Indie, který existuje přibližně od roku 1500 př. n. l.\n\nPůvodně v nejstarším období bylo toto členění závislé na barvě pleti. Zavedli ho Árjové, kteří kolem roku 1500 př. n. l. přišli do Indie. Zahrnovalo 4 varny, přičemž první tři varny tvořili Árjové a poslední varnu tvořilo původní obyvatelstvo Indie tmavší pleti, které mělo sloužit prvním třem varnám.\n\n\nVarny během staletí prošly štěpením na podskupiny. Později přibyli Nedotknutelní, nazývaní také páriové (Mahátma Gándhí je nazval haridžanové, tj. \"boží děti\"), kteří stojí prakticky nejníže, vykonávají nejhůře placené práce. V poslední době jim indický parlament zákonem zaručil práva a sociální pomoc.\n\nDžáti je podskupina varny. Každý hinduista se narodí do jedné z tisíců společenských skupin – džáti. Předpokládá se, že hinduisté se do určité kasty rodí na základě své minulé karmy. Kasta rodiny tradičně předurčuje povolání svých členů, dokonce i budoucích partnerů. Existují kasty určitých profesí, jako např. hrnčířů, brašnářů atd. Dnes se tyto sociální bariéry pomalu začínají stírat.\n\n"}
{"id": "1021850", "url": "https://cs.wikipedia.org/wiki?curid=1021850", "title": "Zsira", "text": "Zsira\n\nZsira (německy \"Tening\", chorvatsky \"Žira\") je obec v župě Győr-Moson-Sopron, v okresu Sopron. Rozloha obce je 14,73 km², nadmořská výška asi 200 m. V lednu 2011 zde žilo 744 obyvatel.\n\nLeží nedaleko hranic s Rakouskem, v západní části Malé dunajské kotliny. Podél jižního okraje obce protéká řeka Repce (něm. Rabnitz). Silnice, která vede směrem na západ spojuje obec s rakouským městem Lutzmannsburg. Župní město Győr je vzdáleno 83 km, Sopron 36 km, Kőszeg 17 km, Bük 12 km.\n\nMísto bylo již poprvé zmíněno v dokumentech v roce 1225 jako Syra.\nAž do roku 1848 obec Zsiru vlastnili biskupové z Győru a byla součástí hrabství Sopron v království Maďarském.\nKoncem první světové války obec měla být připojena do rakouského Burgenlandu. Ale došlo k výměně území a tak Zsira od roku 1922 se stala součástí Maďarska.\n\n"}
{"id": "1021851", "url": "https://cs.wikipedia.org/wiki?curid=1021851", "title": "Budoart", "text": "Budoart\n\nBudoart (složenina slov \"budoir\" a \"art\") je pražská galerie se současným uměním specializující se na prezentaci současných českých umělců.\n\nNachází se v pražské čtvrti Vinohrady v původně bytovém prostoru, z čehož vychází i název galerie, kterým podtrhuje intimní charakter místa a pořádaných výstav v duchu filosofie „umění pro život“.\n\nGalerie do této doby představila řadu převážně mladých malířů, ale i již dobře etablovaných umělců, jako např. Nikola Brabcová, Alžběta Josefy, Pavla Gajdošíková, Christophe Gilland, Patricie Fexová, Pavel Hayek, Václav Kočí, Martin Krajc, Kamila Najbrtová, Šárka Růžičková, Zbyněk Sedlecký, Robert Šalanda, Zdeněk Trs, Barbora Vobořilová, Jana Vojnárová či Jiří Votruba.\n\nBudoart byl označen ve výběru pražských galerií časopisem Design Guide a Expats.\n\n"}
{"id": "1021852", "url": "https://cs.wikipedia.org/wiki?curid=1021852", "title": "Václav Mencl (historik architektury)", "text": "Václav Mencl (historik architektury)\n\nVáclav Mencl (16. ledna 1905, Plzeň – 27. července 1978, Sušice) byl český historik architektury, ředitel Státního památkového ústavu, vysokoškolský pedagog Filozofické fakulty Univerzity Komenského v Bratislavě, Filozofické fakulty Univerzity Karlovy , FAMU, DAMU. Manžel Dobroslavy Menclové.\n\nVystudoval ČVUT u prof. Antonína Engela. Navštěvoval zde přednášky dějin umění prof. Zdeňka Wirtha. Wirth se s Menclem spřátelil a ovlivnil jeho profesní zaměření směrem k historii architektury. Mencl byl rovněž posluchačem dějin umění na Filozofické fakultě Karlově, kde přednášeli Vojtěch Birnbaum a Josef Cibulka. Už jako student byl aktivním členem Klubu Za starou Prahu. \n\nPo absolvování studia se od roku 1925 na žádost Zdeňka Wirtha zabýval spolu s docentem Vídeňské univerzity W. R. Zalozieckým studiem dřevěných kostelů na východě Slovenska a na Ukrajině. \n\nRoku 1930 přijal zaměstnání ve Štátnom referátu pre ochranu pamiatok v Bratislavě, kde působil do roku 1939. Na Slovensko odešel se svou manželkou Dobroslavou Menclovou, která s ním spolupracovala na řadě vědeckých výzkumů.\n\nVe spolupráci s Václavem Wagnerem projektoval restaurátorské práce a položil základy památkové péče na Slovensku. Na bratislavské technice obhájil doktorát na téma \"Středověká města Slovenska\" a roku 1938 se habilitoval a přednášel dějiny umění na Filozofické fakultě Univerzity Komenského v Bratislavě.\n\nBěhem války byl zaměstnán na Ministerstvu školství a souběžně přednášel v Semináři dějin umění Antonína Matějčka.\n\nOd roku 1945 přednášel dějiny umění na Filozofické fakultě UK, ale po ostré kritice jeho knihy o architektuře doby Lucemburků (1948) musel odejít z Prahy a později i z UK v Bratislavě (1953). Věnoval se terénním výzkumům, ale na deset let ztratil možnost přednášet studentům. Do Prahy se vrátil roku 1958 a působil na FAMU (zobrazování architektury ve filmu) a spolu s F. Trösterem na DAMU (vytváření scénického prostoru). Od roku 1958 byl pracovníkem a později ředitelem Státního ústavu památkové péče a ochrany přírody (SÚPPOP, Státního památkového ústavu) a redaktorem časopisu \"Zprávy památkové péče\".\n\nV roce 1978 se stal obětí autonehody.\n\nPamiatkový úrad Slovenskej republiky udělil dne 2015-04-25 Václavu Menclovi \"cenu Pamiatkového úradu SR za celoživotné dielo a mimoriadny prínos v oblasti ochrany pamiatkového fondu Slovenskej republiky – Cena Alžbety Güntherovej-Mayerovej 2015\" in memoriam, a to při příležitosti Mezinárodního dne památek a historických sídel 2015.\n\nSvé první práce, ve kterých se zabýval typologií dřevěné karpatské architektury a analýzou podílu byzantských a západoevropských gotických prvků, publikoval v letech 1927-29 v \"Národopisném věstníku československém\". Zároveň se věnoval dřevěným kostelům v Čechách \n\nV následujících letech prováděl terénní výzkumy slovenských měst založených ve středověku spolu s K. Šourkem a fotografy Františkem Illkem a Alexandrem Paulem. Věnoval se systematicky slovenské středověké architektuře, ale vyšel pouze první díl jeho souborné práce o románské architektuře (1937). Vydání druhého dílu o architektuře gotické znemožnila válka a vznik Slovenského štátu.\n\nSpolu s Janem Eisnerem prováděl výzkum římských stanic na Děvíně, ve Stupavě a Komárně a po válce o nich přednášel na FF UK (1945). \n\nSpolu se svou ženou připravil roku 1946 v letohrádku Belveder výstavu Pražský hrad ve středověku, která podala názorný výklad jeho stavebního vývoje. Menclovo zpracování historie Pražského hradu, obsahující půdorysy, plány a rekonstrukce stavebních fází pak vyšlo až roku 1978 v souborné publikaci \"Pozdně gotické umění v Čechách\". V roce 1947 měl možnost poznat jihofrancouzskou gotiku v Provence (ve vztahu k prvnímu staviteli svatovítské katedrály Matyášovi z Arrasu, který předtím působil v Avignonu) a po kongresu v Budapešti (1965) a pracovní cestě jižní a západní Evropou roku 1969 pak publikoval srovnávací studie o gotické architektuře\n\nJako ředitel Státního ústavu památkové péče a ochrany přírody připravoval program zřízení městských památkových rezervací a skanzenů lidové architektury. Spolupracoval s ateliéry architektů, které později daly základ Státnímu ústavu pro rekonstrukci památkových měst a objektů (SÚRPMO). Studiem městských středověkých domů se zabýval už od 40. let 20. století. \n\nDetailně se zabýval vývojem některých stavebních prvků, jako byly středověké hlavice podpírající klenby, klenební žebra, portály, okna i samotným vývojem umělecké klenby od Petra Parléře a Benedikta Rejta až po klenby českého vrcholného baroka.\n\nV roce 1973 se spolu s Jaroslavem Fričem a jím založeným týmem SCARS zúčastnil cesty do Íránu a Malé Asie, kde si ozřejmil podíl východních vlivů a císařského Říma na raně křesťanskou architekturu. Jeho poslední studie se týkala tektoniky prostoru a kupolových kleneb v byzantské architektuře. \n\nPosmrtně byla vydána jeho práce o lidové architektuře Československa. Rukopis souborného díla \"Vývoj světové architektury\", který dokončil roku 1977, dosud nebyl vydán tiskem.\n\nBibliografie prací Václava Mencla (sestavil Patrik Guldan) academia.edu\n\nVýběr scanů publikovaných statí, dle možností doplňovaný https://independent.academia.edu/VaclavMencl\n\n\n\n"}
{"id": "1021853", "url": "https://cs.wikipedia.org/wiki?curid=1021853", "title": "Seznam vládců Korintu", "text": "Seznam vládců Korintu\n\nKorint od nejstarších dob využíval výhodné polohy na šíji, kterou omývají vody dvou moří. Ve starověkém Řecku měl pověst bohatého obchodního města a stal se jakousi \"antickou Paříží\". Do 8. století př. n. l. byl v područí králů Argu, ale pak pod vedením aristokratického rodu Bakchidovců vybojoval nezávislost. Podle pozdějších mýtů ho založil Sisyfos, vychytralý člověk, který oklamal i smrt. Sám Korint ji překonal ve svých dějinách několikrát. V roce 146 př. n. l. ho zcela zničili Římané, (podobně jako i Kartágo) ale za Caesara vstal z mrtvých, i když jako římská kolonie. Po čase se však opět stal řeckým městem a za vlády císaře Hadriána, jedním z nejkrásnějších.\n\nO nejstarších mýtických králích Korintu píše hlavně Pausaniás, který uvádí, že bůh slunce Hélios dal půdu Efyry (Korintu) Aiétovi, který před odchodem do daleké Kolchidy svěřil svou zemi Bounovi. Sídelní město korintských králů se původně jmenovalo Efyra, od nástupu Aléta na trůn jej však přejmenovali na Korint. \n\n\"Následující seznam uvádí jména nejstarších mýtických králů Korintu, tak jak je uvádí Pausaniás a jiní antičtí autoři.\"\n\n\"Jména králů z rodu Sisyfa, jak je uvádějí pozdější řecké mýty.\"\nPodle řeckých mýtů hrdina Héraklés zanechal v starověkém Řecku potomky na mnoha místech. Někteří dosáhli ve svých rodných městech vlády, jiní museli před oprávněnými syny vládců utéct a později se neúspěšní uchazeči o trůn, vyhnaní vládci, nebo jejich potomci spojili s Dóry, aby s jejich pomocí získali ztracené trůny. Podobně Héraklovec Alétes přibližně třicet let po prvním útoku Dórů na mykénský Peloponés vedl další jejich útok na Korint a dobyl ho. Potomky Sisyfa, korintské krále Dórida a Hyanthida sesadil a zmocnil se trůnu.\n\n\"Následující seznam uvádí jména králů z rodu Héraklovců, letopočty jsou uvedeny podle antického autora Jeronýma.\"\n\nKolem roku 657 př. n. l. byla v Korintu nastolena první známá tyranie (forma vlády), když se po Prytanech vlády zmocnil Kypselos.\n"}
{"id": "1021854", "url": "https://cs.wikipedia.org/wiki?curid=1021854", "title": "65. ročník udílení cen Emmy", "text": "65. ročník udílení cen Emmy\n\n65. ročník udílení cen Emmy, oceňující nejlepší počiny americké televizního vysílání v období od 1. června 2012 do 31. května 2013, se konal dne 22. září 2013 v Nokia Theatre v Los Angeles. Přímý přenos vysílala televizní stanice CBS. Již podruhé předávání uváděl herec Neil Patrick Harris.\n\nVítězi jsou uvedeni jako první a jsou vyznačeni tučně.\n\n\n\n"}
{"id": "1021857", "url": "https://cs.wikipedia.org/wiki?curid=1021857", "title": "Seznam králů Messénie", "text": "Seznam králů Messénie\n\nStarověká Messénie byla země na jihozápadě Peloponésu, severně od ní se nacházela Arkádie a Élida a východně Lakónie. V mykénském období byla hustě osídlena. Hlavním městem země byl Pylos. Podle řeckých mýtů pojmenování země bylo odvozeno od jména manželky prvního messénskeho krále Polykaóna.\n\n\"Následující seznam uvádí jména mýtických králů Messénie, vládnoucích ve městech Andana nebo Pylos.\"\n\"Messénie se přibližně na konci 12. století př. n. l. rozdělila na tři království. Tabulka uvádí jména králů jednotlivých království a jejich následníků.\"\n\"Melanthos, syn Andropompa, král v messénském Pylu po útoku Dórů na Peloponés uprchl do Athén.\"\n\nKdyž Dórové vedení Héraklovci porazili na Peloponésu i posledního mykénského vládce Tisamena, zemi si rozdělili losem. Synům Aristodéma, Eurysthenovi a Proklovi byla přidělena Lakónie, Temenos se stal vládcem v Argu, kde dříve vládl Tisamenos a Kresfontes se stal králem Messénie.\n\n\"Následující tabulka uvádí jména králů Messénie z rodu Héraklovců\"\nNa konci 8. století př. n. l. napadli Messénii Sparťané. Tato tzv. první messénská válka trvala dvacet let. Poslední zoufalé boje proti Sparťanům vedl se svým lidem messénský král Aristodémos, který se nakonec musel stáhnout do pevnosti Ithomé. Nešťastný král na radu věštce obětoval i svou dceru a když ani to nepomohlo, spáchal nad jejím hrobem sebevraždu. Lid Messen upadl pak do otroctví.\n\nKolem roku 645 př. n. l. vznikla z povstání zotročených druhá messénská válka, trvala 17 let, Messénčany vedl král Aristomenes. Sparťané po těžkých bojích zvítězili a Aristomenos s hrstkou věrných utekl z obklíčení a později zemřel jako emigrant na Rhodu. Třetí messénská válka vypukla v roce 464 př. n. l., trvala deset let a skončila opět vítězstvím Sparťanů. Messénčanům přinesl svobodu až thébský vojevůdce Epameinóndas v roce 370 př. n. l. a založil hlavní město Messéné. \n"}
{"id": "1021858", "url": "https://cs.wikipedia.org/wiki?curid=1021858", "title": "Haniska (okres Prešov)", "text": "Haniska (okres Prešov)\n\nHaniska je obec na Slovensku v okrese Prešov. První písemná zmínka o obci pochází z roku 1288. Obcí protéká řeka Torysa, do které se v blízkosti obce vlévá řeka Delňa.\n\nV Hanisce se nachází fotbalové hřiště místního klubu \"FK Furča Haniska\". Zajímavostí je Památník Východoslovenského rolnického povstání na blízkém vrcholu Furča.\n"}
{"id": "1021859", "url": "https://cs.wikipedia.org/wiki?curid=1021859", "title": "Ganbatyn Boldbátar", "text": "Ganbatyn Boldbátar\n\nGanbatyn Boldbátar (* 3. leden 1987) je mongolský zápasník-judista.\n\nPřipravuje se v Ulánbátaru. V mongolské seniorské reprezentaci se pohybuje od roku 2006 v superlehké váze do 60 kg. V roce 2012 se kvalifikoval na olympijské hry v Londýně, ale nominaci prohrál s krajanem Amartüvšinem. V roce 2016 se jako mistr světa z roku 2014 kvalifikoval na olympijské hry v Riu, ale při mongolské nominaci dostal překvapivě přednost mezinárodně méně zkušený Cogtbátar.\n\nGanbatyn Boldbátar je pravoruký judista, typický představil mongolského fyzického juda. V zápasech dobře brání a čeká možnost soupeře kontrovat. Jeho osobní technikou je ko-soto-gake.\n\n\n\n"}
{"id": "1021860", "url": "https://cs.wikipedia.org/wiki?curid=1021860", "title": "Helena Kružíková", "text": "Helena Kružíková\n\nHelena Kružíková (* 17. listopadu 1928 Třebíč) je česká herečka a dabérka.\n\nPo dvouletém studiu na brněnské konzervatoři přešel v roce 1948 celý tehdejší studijní ročník na nově zřízenou JAMU, kterou ukončila jako jedna z jejích prvních absolventek (1950). Na podzim téhož roku nastoupila první angažmá v Městském oblastním divadle Český Těšín, od sezony 1951/1952 byla po celou dobu své profesní kariéry přední členkou činoherního souboru Státního divadla v Brně (dnes Národní divadlo Brno). Naposledy hrála v roce 1990.\nNa mateřské scéně vynikla v tragických i tragikomických postavách českého i světového repertoáru, od počátku svého brněnského působení úspěšně spolupracovala s krajskými studii Československého rozhlasu (herečka, recitátorka, moderátorka) a Československé televize, kde vedle dramatických rolí osvědčila své schopnosti i v řadě jiných pořadů, nejčastěji jako konferenciérka. Uplatnění našla také ve filmu, v roce 1998 jí byla udělena Cena Františka Filipovského za celoživotní mistrovství v dabingu.\n\nV letech 1974–1991 vyučovala herectví na hudebně dramatickém oddělení Konzervatoře Brno.\n\nV roce 2019 obdržela Cenu Thálie za celoživotní mistrovství v oboru činohra.\n\n\n\n\n"}
{"id": "1021864", "url": "https://cs.wikipedia.org/wiki?curid=1021864", "title": "Naohisa Takató", "text": "Naohisa Takató\n\nNaohisa Takató (: ), (* 30. květen 1993 v Šimocuke, prefektura Točigi, Japonsko) je japonský zápasník – judista, bronzový olympijský medailista z roku 2016.\n\nS judem začínal v 7 letech. Do japonské seniorské reprezentace se prosadil v roce 2012 jako student Tókai University. V srpnu 2014 prohrál po dlouhých 2,5 letech zápas na mezinárodní scéně, v semifinále mistrovství světa v Kazani ho nejmenším možným rozdílem (šido) porazil domácí Beslan Mudranov. V dalších měsících dokonce na chvíli vypadl z reprezentace po sporu s reprezentačním trenérem Kóseiem Inouem za nekázeň. V roce 2016 si vybojoval nominaci na olympijské hry v Riu. Ve druhém kole hodil hned v úvodu uči-matou na ippon Čecha Pavla Petřikova mladšího, ve čtvrtfinále však nečekaně zaváhal s Gruzíncem Amiranem Papinašvilim. V opravách se probojoval do boje o třetí místo, ve kterém porazil Ázerbájdžánce Orchana Safarova a vybojoval bronzovou olympijskou medaili.\n\nNaohisa Takató je levoruký komplexně technicky vybavený judista, autor krásných ipponů. Má v oblibě především nožní techniky (aši-waza), ve kterých převládájí techniky ko-uči-gari a o-uči-gari.\n\n\n\n"}
{"id": "1021865", "url": "https://cs.wikipedia.org/wiki?curid=1021865", "title": "Léto s opicemi", "text": "Léto s opicemi\n\nLéto s opicemi (1976, Summer of the Monkeys) je úsměvný, dojemný i dobrodružný román pro mládež s autobiografickými motivy od amerického spisovatele Wilsona Rawlse\n\nHlavním hrdinou a vypravěčem románu je čtrnáctiletý chlapec Jay Berry, který žije se svou rodinou na malé farmě v Oklahomě uprostřed území kmene Čerokíů na Oharské vysočině. Jeho dvojče, sestra Daisy, se narodila s chromou nohou. Rodiče i dědeček s babičkou, kteří poblíž provozují obchod, léta šetří, aby Daisy mohla jít na drahou operaci, díky které by se mohla úplně uzdravit. Jay Berry by si zase přeje poníka a pušku, ale i on ví, že na to rodina nemá peníze.\n\nJednoho dne jde se svým psem Rowdym na své zamilované místo, do dolíku, ve kterém je téměř džungle. A zde ke svému překvapení objeví opice. Dědeček mu ukáže noviny, kde je článek o tom, že při nehodě cirkusového vlaku uprchly cvičené opice, dvacet osm malých a jeden šimpanz jménem Jimbo. Za jejich nalezení slibují majitelé cirkusu velkou finanční odměnu, a tak se se Jay Berry s dědečkem rozhodnou opice pochytat. Tím se poklidné léto promění v řadu trampot.\n\nOpice se prostě nedají chytit. Velký chytrý šimpanz Jimbo totiž vždy malé opičky varuje před každou pastí, kterou pak obratně vybere. Podaří se mu dokonce Jayho Berryho a Rowdyho opít vykvašeným základem pro výrobu whisky z ilegální palírny sousedů a ukrást chlapci kalhoty. Nakonec pomůže náhoda. Krajem se přežene velká bouřka, při které opice prochladnou tak, že zejména ty malé jsou v ohrožení života. Nechají se proto vzít do náručí a zahřát. Pak Jay Berry vezme šimpanze za ruku, odvede jej na farmu a malé opičky je následují.\n\nJaby Berry brzy obdrží od cirkusu odměnu, sedm set šedesát dolarů. Poník i puška jsou na dosah a chlapec si dokonce již jednoho za pět set dolarů vybere. Pak si však uvědomí, jak je jeho sestra nešťastná a dá všechny peníze mamince a tatínkovi na Daisynu operaci, která jí skutečně pomůže.\n"}
{"id": "1021868", "url": "https://cs.wikipedia.org/wiki?curid=1021868", "title": "Xenakis", "text": "Xenakis\n\nPříjmení Xenakis nosí více různých osob:\n\n"}
{"id": "1021875", "url": "https://cs.wikipedia.org/wiki?curid=1021875", "title": "Vesnické křížové procesí na Velikonoce", "text": "Vesnické křížové procesí na Velikonoce\n\nVesnické křížové procesí na Velikonoce () je název obrazu ruského realistického malíře Vasilije Grigorijevič Perova z roku 1861.\n\nVG Perov byl umělec-demokrat, bojující za ideové, realistické umění. Jeho tvorba, gradující v šedesátých letech, naplno odrážela sociálně-psychologické aspekty života prostého lidu. Ovlivněn revolučním odkazem ruských demokratů, usilujících zbavit zemi jha zaostalosti, bídy a útlaku, jeho díla odrážely nejtypičtější myšlenky té doby. Jednou z nich byl bezútěšný obraz ruské vesnice. Tuto tematiku nechal naplno vyniknout na malbě \"Vesnická křížová procesí na Velikonoce\".\n\nPrvní Perovovo významné dílo mělo původně vzniknout jako soutěžní práce. V roce 1861 získal Perov jako student Moskevské školy malířství, sochařství a architektury za malbu \"Kázání na venkově\" zlatou medaili. Potěšen tímto úspěchem, rozhodl se zúčastnit další umělecké soutěži vyhlášené Akademií umění. Skica tužkou s názvem \"Vesnická křížová procesí na Velikonoce\" však byla odbornou komisí odmítnuta.\n\nNavzdory tomuto neúspěchu ještě v témže roce (mezitím dokončil obraz \"Kázání na venkově\") namaloval obraz se stejným názvem i námětem. Dílo se svým satirickým obsahem stalo \"nejrevolučnějším\" uměleckým projevem autora v celé jeho dosavadní tvorbě.\n\nPerov podává ve svém díle obraz zastrčené ruské vesnice poloviny 19. století. Zachycuje velikonoční průvod, ale dojem z něj není ani zdaleka sváteční. Na pozadí pochmurného jarního dne se zataženou větrnou oblohou vychází z domu na okraji vesnice nevelké procesí slavící svátek Kristova zmrtvýchvstání. Pochmurnost dotvářejí i kaluže vody na rozbahněné cestě.\n\nV centru kompozice je postava opilého popa, který stojí na verandě domu. Jelikož se sotva drží na nohou, opírá se o sloup verandy, aby udržel své tučné tělo na nohou a zachoval tak jakous takous důstojnost. Při popových nohou leží stejně opilý starý ministrant s kadidlem. Při pádu mu do bláta padla i modlitební knížka. Skupinu duchovních, která je středobodem Perovovy satiry, doplňují osoby s druhořadým významem: žena polévající muže, který se opil do němoty, a opilý vesničan, válící se v blátě vpravo pod verandou. Perov dále děj rozvíjí a diváka provází chaotickým pochodem sedláků nesoucích ikony. Důležitou postavou kompozice je stařec, který obrátil ikonu hlavou dolů a nevšiml si, že se onuce vláčečí v blátě.\n\n\"Vesnické procesí\" je považováno za dosavadní nejvýznamnější Perovovo dílo. Obraz se vyznačuje nejen ostrým až zesměšňující výrazem, kterým umělec kritizoval tehdejší společenské a sociální poměry v zemi, alkoholismus a bídu, ale i svou výpravností, která umožnila výtvarnými prostředky věcně a poutavě vyprávět děj. Nezanedbatelným výrazovým prostředkem díla je země, která pomohla malíři naplno zhmotnit jeho tvůrčí záměr.\n\nPerov se obrazem obrátil na prostého člověka s poukazem na nešvary ve společnosti. Vzhledem k tomu bylo od počátku jasné, že kritika dílo odmítne.\n\nObraz se v následujícím roce objevil na stálé výstavě Společnosti pro podporu umění v Petrohradě a okamžitě upoutal pozornost obrovského počtu diváků. Zaujalo jejich smělé a nemilosrdné usvědčení duchovenstva téměř neznámým umělcem. Brzy však následoval příkaz obraz, \"... \"jehož odpuzující obsah si nárokoval odhalovat nemravné\"\", z výstavy odstranit a zákaz reprodukovat ho v tisku. Perov obraz odnesl. Téměř vzápětí ho pro svou rodící se galerii koupil významný sběratel umění Pavel Michajlovič Tretiakov.\n\n"}
{"id": "1021885", "url": "https://cs.wikipedia.org/wiki?curid=1021885", "title": "Seznam dětí Marie Terezie", "text": "Seznam dětí Marie Terezie\n\nSeznam dětí Marie Terezie obsahuje informace o dětech rakouské arcivévodkyně Marie Terezie (1717–1780) a jejího manžela, římskoněmeckého císaře Františka I. Lotrinského (1708–1768).\n\n"}
{"id": "1021887", "url": "https://cs.wikipedia.org/wiki?curid=1021887", "title": "Sangdžu", "text": "Sangdžu\n\nSangdžu (korejsky:상주) je město v Jižní Koreji v provincii Severní Kjongsang. Sangdžu má dlouhou historii a v minulosti bylo významným městem. Spojením názvů měst Kjongdžu a Sangdžu vzniklo pojmenování provincie Kjongsang (která byla později rozdělena na Severní a Jižní). Sangdžu má přezdívku \"„sam pek“\" - \"tři bílé\" podle tří hlavních zemědělských produktů, rýže, hedvábí a kaki.\n\n"}
{"id": "1021888", "url": "https://cs.wikipedia.org/wiki?curid=1021888", "title": "Ceny Paměti národa", "text": "Ceny Paměti národa\n\nOcenění Ceny paměti národa uděluje od roku 2010 obecně prospěšná společnost Post Bellum. Cena je definována jako uznání těm, kteří ve svém životě dokázali, že „čest, svoboda a lidská důstojnost nejsou prázdná slova.“ Smyslem je ocenit pamětníky, kteří se během svého života zachovali v těžkém životním okamžiku hrdinně či se nezpronevěřili svým životním postojům. Ať už jde o válečné veterány, disidenty, politické vězně nebo přeživší holocaustu, každý z nich v konkrétní chvíli svého života našel odvahu postavit se zlu nebo pomoci ostatním a tím přispěl ke svobodě dnešní společnosti. \n\nOceněné vybírá porota složená z několika desítek historiků, novinářů a badatelů z databáze příběhů pamětníků, které jsou obsaženy v rozsáhlém archivu Paměť národa. Ten v současnosti obsahuje okolo 3000 audio a video nahrávek rozhovorů s pamětníky událostí 20. století. Ceny jsou každoročně předávány během komponovaného večera, pořádaného společností Post Bellum ve spolupráci s Ústavem pro studium totalitních režimů, Českým rozhlasem a Českou televizí, která večer nabízí divákům v živém přenosu.\n\nV roce 2010 byly ceny předávány během slavnostního večera s názvem My jsme to nevzdali, konanému při příležitosti 65. výročí konce 2. světové války. Večer, jehož režisérem byl Václav Marhoul, byl rozdělen do čtyř bloků, představující etapy v historii naší země od roku 1938 až do současnosti a diváky večerem provázel Marek Eben. Mezi oceněnými byly osobnosti známé, například generál Tomáš Sedláček nebo studentský vůdce Šimon Pánek, i neznámé: vězeň komunistického režimu Jan Pecka a chartistka Věra Roubalová Kostlánová\n\nPodruhé byly Ceny Paměti národa slavnostně uděleny dne 17. listopadu 2011 v pražském Radiopaláci. Jednotliví laureáti byli představeni čtyřmi krátkými portrétní filmy, které byly vytvořeny unikátní technikou kombinace komiksu a animovaného vyprávění. Večer opět moderoval Marek Eben a režisérsky vedl Jan Svěrák. Oceněni byli: letec Imrich Gablech, řeholnice Anna Magdalena Schwarzová, která byla vězněna nacistickým i komunistickým režimem, Miluška Havlůjová, dcera politického vězně a bojovnice proti totalitě, a vězeň komunistického režimu Luboš Jednorožec. \n\nTřetí ročník se konal 12. 12. 2012 v pražském Národním divadle. Osm budoucích laureátů bylo veřejnosti představeno již před samotným večerem skrze krátké filmové portréty odvysílané v České televizi. Laureáty se stali: Válečný veterán a bývalý politický vězeň Josef Holec, tři dámy, které přežily Holocaust: Eva Roubíčková, Markéta Nováková a Ilsa Maierová, protinacistický odbojář a bývalý politický vězeň Leopold Färber, někdejší agent – chodec a politický vězeň František Zahrádka, bývalá politická vězeňkyně Helena Šidáková a disident a bývalý politický vězeň František Stárek. Průběh večera dramaticky připravil Matěj Forman.\n\nCeny byly předány během slavnostního večera konaného k výročí 17. listopadu na pražském Žofíně. V rámci slavnostního večera měly premiéru hrané filmové portréty laureátů, natočené mladými filmaři pod vedením světoznámé režisérky Agnieszky Holland. Večerem provázel moderátor Jakub Železný. Laureáty druhého ročníku se stali: disidentka Dana Němcová, vězeň nacistického režimu Felix Kolmer a vězni komunistického režimu Fantišek Wiendl a Jiří Stránský. \n\nPátý ročník předávání cen poprvé překročil hranice České republiky a odborná porota vybírala i ze zahraničních kandidátů. Ceny byly předány 17. listopadu v Národním divadle. Při koncertě věnovaném laureátům ceny vystoupili například John Cale, Gábor Presser či Marián Varga. Ocenění získali Kornel Morawiecki, János Kenedi, Manfred Matthies, Anton Srholec a Dana Vargová.\n\nU příležitosti 70. výročí konce druhé světové války se tento ročník věnoval nejstarší generaci; ocenění převezmou čtyři osobnosti z České a Slovenské republiky, které se dokázaly vzepřít nacismu. Životní příběhy Anny Hyndrákové, Lýdie Kovářové, Viktora Wellemína a Branislava Tvarožka představily krátká filmová doku-dramata z dílny režiséra Radima Špačka. Vystoupily Aneta Langerová, David Koller a kapely Tata Bojs a Preßburger Klezmer Band.\n\nOcenění v tomto roce převzali čtyři lidé z Česka i Slovenska, kteří se v mládí vzepřeli komunistické totalitě a za své morální postoje strávili roky v komunistických kriminálech. Sedmý ročník Cen paměti národa se odehrával 17. listopadu v Národním divadle. Životní příběhy Ludmily Váchalové, Jitky Malíkové, Antona Tomíka a Rudolfa Dobiáše představily krátká filmová doku-dramata z dílny režiséra Jana Jirků. Na galavečeru vystoupil živý orchestr Matěje Kroupy a Kafka Band.\n\n17. listopadu 2017 převzali v Národním divadle ocenění Post Bellum političtí vězni František Suchý, Mária Matejčíková a František Lízna a Otto Šimko, účastník SNP pronásledovaný kvůli svému židovskému původu. Ceremoniál uváděl Martin Veselovský. \n"}
{"id": "1021889", "url": "https://cs.wikipedia.org/wiki?curid=1021889", "title": "Áno, šéfe!", "text": "Áno, šéfe!\n\nÁno, šéfe! je televizní program, který se zabývá gastronomií. Relaci vysílala televize JOJ, premiéra programu začala v březnu 2011. První série ukončila premiéru vysílání v květnu 2011 Pro Tv JOJ ji vytvořila Leon production . Pořadem provázel a moderoval ji známý šéfkuchař Jaroslav Žídek. Námětem je britský program \"Ramsay 's kitchen nightmares\" oceněn cenou BAFTA a Grammy.\n\n\n"}
{"id": "1021891", "url": "https://cs.wikipedia.org/wiki?curid=1021891", "title": "Jongčchon", "text": "Jongčchon\n\nJongčchon je město v Jižní Koreji v provincii Severní Kjongsang. Nachází se 350 km jihovýchodně od Soulu na jihovýchodě provincie Severní Kjongsang.\n\n\n\n\n"}
{"id": "1021894", "url": "https://cs.wikipedia.org/wiki?curid=1021894", "title": "Čong Mong-džu", "text": "Čong Mong-džu\n\nČong Mong-džu, , také známý pod pseudonymem Pcho Un, 포은 (22. listopadu 1337 – 4. dubna 1392), byl ministr a učenec během pozdního období korejské dynastie Korjo. Oddaně sloužil posledním králům odchozí dynastie Korjo (918-1392). Byl obratným diplomatem, ale nejvíce ho proslavilo jako básnické umění a oddanost k zanikajícímu království.\n\nJeho nejznámější básní je \"Tanšimga\". Má 34 slabik a je napsána znaky hanča, tj. klasickou čínštinou. Autor ji napsal poté, co generál I Song-gje v roce 1392 uchopil moc a nastolil – na dalších 500 let – novou královskou dynastii Čoson. Ale Čong byl do konce svých dnů věrný dynastii Korjo. Své city vetknul do básně a to ho stálo život. Jistý čas po své smrti byl prohlášen právě dynastií Čoson za „svatého“. Dnes je \"Tanšimga\" považována za báseň, která nejlépe charakterizuje věrnost – jednu z největších ctností korejského národa.\n\nPůvodní text napsaný ve znacích (hanča) s korejskou výslovností:\n\n此身死了死了(차신사료사료) čha-šin-sa-rjo-sa-rjo\n一百番更死了(일백번갱사료) il-bäk-bon-käng-sa-rjo\n白骨爲塵土(백골위진토) pek-kol-wi-džin-tho\n魂魄有也無(혼백유야무) hon-bäk-ju-ja-mu\n向主一片丹心(향주일편단심) hjang-džu-il-phjon-tan-šin\n寧有改理也歟(녕유개리야여) jong-ju-kä-ri-ja-jo\n\nKorejská varianta původního textu (abeceda hangul) a český přepis:\n\n이몸이 죽고 죽어 (I momi čukko čugo)\n일백번 고처 죽어 (ilbäk-bon kočho čugo)\n백골이 진토 되어 (päkkori čintho dweo)\n넋이라도 있고 없고 (nokširado ikko opko)\n임 향한 일편 단심 (im hjanghan ilphjon tanšim)\n기실 수 있으랴 (kašil su issürja)\n\nČeský překlad:\n\nI kdyby zemřel jsem,\nduši stokrát vypustil\na z mých bílých kostí\npouze prach tu po mně zůstal,\nzda mé srdce Tobě věrné, pane,\nmohl by někdo proměnit?\n"}
{"id": "1021895", "url": "https://cs.wikipedia.org/wiki?curid=1021895", "title": "Música + Alma + Sexo World Tour", "text": "Música + Alma + Sexo World Tour\n\nMúsica + Alma + Sexo World Tour (také M.A.S. Tour) je osmé koncertní turné portorického zpěváka-skladatele Rickyho Martina. Proběhlo na podporu jeho sedmého studiového alba \"Música + Alma + Sexo\". Turné začalo 25. března 2011 sérií koncertů v Portoriku a Severní Americe. Probíhalo Evropě i Latinské Americe, skončilo 19. listopadu 2011 v Santo Domingu.\n\ndějství 1.: Rock goes Pop\ndějství 2.: Cabaret\ndějství 3.: Mediterráneo\ndějství 4.: Afrobeat\nEncore\n"}
{"id": "1021896", "url": "https://cs.wikipedia.org/wiki?curid=1021896", "title": "Amandine Buchardová", "text": "Amandine Buchardová\n\nAmandine Buchardová (* 12. července 1995 Bagnolet) je francouzská zápasnice–judistka afrokaribského původu.\n\nJejí rodina pochází z karibského ostrova Martinik. S judem začínala v 6 letech na předměstí Paříže v Noisy-le-Sec pod vedením manželů Mouetteových. Poprvé na sebe upoutala pozornost vízěstvím na listopadovém mistrovství Francie v roce 2012. Od roku 2013 se připravuje se v pařížském profesionálním klubu RSC Champigny pod vedením Philippa Sudreho a jeho asistentů (Barbara Harelová). Od téhož roku se pohybovala ve francouzské ženské reprezentaci v superlehké váze do 48 kg. Před olympijskou sezonou 2016 však začala mít zdravotní problémy zapříčiněné náročným shazováním váhy a boj o kvalifikaci na olympijských hrách v Riu předčasně vzdala. Od roku 2016 startuje v pololehké váze do 52 kg.\n\n\n\n"}
{"id": "1021898", "url": "https://cs.wikipedia.org/wiki?curid=1021898", "title": "The Fifth Chapter", "text": "The Fifth Chapter\n\nThe Fifth Chapter (známé i pod názvem T5C) je sedmnácté studiové album německé hudební skupiny Scooter. Bylo vydáno 26. září 2014. Obsahuje 17 skladeb, jedná se tedy o nejobsáhlejší studiovou nahrávku. Je to také první studiové album vydané v novém uskupení po odchodu zakládajícího člena Ricka J. Jordana.\n\nNa přední obálce alba jsou členové kapely. Za nimi je šedivé pozadí. Fotka je v černobílém provedení. Místo celého názvu alba je zde uvedena pouze jeho zkratka - T5C. Celý název je napsán pouze na obálce limitované edice alba. Na zadní obálce alba jsou k vidění již obě varianty názvu. Čísla skladeb jsou napsána klasicky, kdežto názvy skladeb i ostatní texty jsou nakloněny šikmo.\n\nPříchod nového člena Phila Speisera měl značný vliv na zvuk kapely. Díky němu skupina okusila žánry bigroom house a deep house. Druhou změnou je, ve srovnání s několika předešlými deskami, mnohem menší počet cover verzí a předělaných pasáží z písniček jiných interpretů, kvůli čemuž jsou Scooteři nechvalně proslaveni. Nachází se zde větší množství autorských skladeb a na albu spolupracovalo více hostů i zpěvaček, než tomu bylo doposud.\n\nLimitovaná verze alba obsahuje navíc druhé CD s remixy starších singlů kapely a k tomu čtyři samolepky + tzv. Scooter Shoutbox, což je malé zařízení, které po stisku tlačítek přehrává šestnáct hlášek frontmana skupiny H.P.-ho Baxxtera. Několik kusů alba vyšlo také na LP.\n\nAlbu předcházely singly Bigroom Blitz a Today. Poté následovaly singly Can't Stop the Hardcore a Radiate. Písnička 999 (Call the Police) sice nevyšla jako singl, ale je k ní natočen videoklip (obsahující převážně záběry z koncertu kapely) a hrála v rádiích. Stojí tedy na pomezí mezi singlem a klasickou albovou skladbou.\n\n\n"}
{"id": "1021899", "url": "https://cs.wikipedia.org/wiki?curid=1021899", "title": "The Lightning Field", "text": "The Lightning Field\n\nThe Lightning Field je rozsáhlé dílo ve stylu land art, které vytvořil americký sochař Walter De Maria. Nachází se v poušti v západní části Nového Mexika ve Spojených státech amerických. Dokončeno bylo v roce 1977 po několikaleté práci a mnoha chybných postaveních konstrukce. Jde o čtyři sta tyčí z korozivzdorné oceli rozestavěných ve tvaru mřížky; sloupy jsou v průměru dvacet a půl stopy vysoké ve vzdálenosti 220 stop od sebe. Celé dílo se rozkládá v obdélníkovém prostoru jedné míle krát jeden kilometr. Dílo bylo koncipováno tak, aby do tyčí mohl udeřit blesk. To se však nakonec příliš často nestává. Sám autor několik let hledal vhodné místo, kde je velký výskyt bouří. Výtvor je považován za klíčové dílo v oblasti land art. K roku 2009 bylo dílo přístupné pro veřejnost pouze v počtu šest lidí na den a to po šest měsíců v roce.\n"}
{"id": "1021900", "url": "https://cs.wikipedia.org/wiki?curid=1021900", "title": "Cardew", "text": "Cardew\n\nPříjmení Cardew nosí více různých osob:\n\n"}
{"id": "1021906", "url": "https://cs.wikipedia.org/wiki?curid=1021906", "title": "Tyler Posey", "text": "Tyler Posey\n\nTyler Garcia Posey (* 18. října 1991 Santa Monica, Kalifornie, USA) je americký herec a hudebník, syn herce a scenáristy Johna Poseyho. Účinkoval již v raných letech v řadě dětských filmových a televizních rolí, za něž byl dvakrát nominován na cenu Young Artist Award. Nejvýraznější byl jako Raul Garcia v seriálu \"Doc\" (2001–2004) či Ty Ventura ve filmu \"Krásná pokojská\" (2002). V dospělosti je znám především jako představitel ústřední postavy Scotta McCalla z televizního seriálu stanice MTV \"Vlčí mládě\" (\"Teen Wolf\", od roku 2011). Na přelomu let 2011–2012 získal řadu mládežnických hereckých ocenění včetně Teen Choice Award a na některá další byl nominován. Hudebně působil několik let ve skupině Lost in Kostko, kterou v roce 2009 spoluzakládal.\n\nNarodil se 18. října 1991 v kalifornské Santa Monice. Jeho otcem je herec a scenárista John Posey, od roku 1991 ženatý s Tylerovou matkou Cindy. Starší bratr Derek užívá příjmení Goodrich. Mladší bratr Jesse Posey hraje baseball za tým Santa Maria Reds.\n\nVzhledem k otcově profesi se už v pěti letech dostal k hraní, zpočátku v reklamách. Tylerova matka Cindy Garcia Poseyová je Mexičanka, takže už byl od dětství obsazován převážně do etnických rolí. V 8 letech přišla první větší příležitost, když byl obsazen do seriálu z lékařského prostředí \"Doc\" (2001–2004). Seriál televize PAX se natáčel v kanadském Torontu a podílel se na něm částečně i Tylerův otec, takže se setkali při natáčení několika dílů. Seriál sledoval příběhy doktora Clinta Cassidyho, přezdívaného „Doc“, a stálé vedlejší postavy v něm představovali mimo jiné jeho soused a kamarád, policista Nate Jackson (Richard Leacock) s manželkou Beverly (Tracy Shreveová) a adoptivním synem Raúlem Garcíou. Za Raúlovu roli byl Tyler Posey dvakrát nominován na cenu Young Artist Award.\n\nPrvní miniaturní filmovou roli dostal v dobovém snímku podle skutečných událostí \"Ten nejlepší\" (\"Men of Honour\", 2000) s Robertem De Nirem a Cubou Goodingem mladším v hlavních úlohách vojenských potápěčů. Zde si však ještě nevysloužil uvedení v titulcích. To až v akčním filmu \"Protiúder\" (\"Collateral Demage\") s Arnoldem Schwarzeneggerem v hlavní roli. Ten hrál hasiče Gordyho Brewera, jehož ženu a dítě zabil bombový útok, zinscenovaný kolumbijským teroristou Claudiem „El Lobo“ (Cliff Curtis). Brewer ho ve snaze o odplatu následuje do Jižní Ameriky, kde mimo jiné poznává Selenu (Francesca Neri) s hluchoněmým hochem Maurem. Později se dozvídá, že je Selena Claudiova žena, která při někdejším útoku vojáků na vesnici údajně přišla o dceru Sofii a ujala se tehdy osiřelého Maura. Spolu s ní a Maurem se vrací do New Yorku, aby zabránil dalšímu bombovému útoku. Posey tak v Maurově roli zažil natáčení v mexické džungli i v hlavním městě Spojených států. Premiéra filmu byla původně stanovena na týden po 11. září 2001, avšak vzhledem k tehdejším tragickým událostem byla odložena až na 8. února 2002.\n\nV prosinci téhož roku se Posey objevil v romantické komedii režiséra Wayna Wanga \"Krásná pokojská\" (\"Maid in Manhattan\"). V moderním popelkovském příběhu ztvárnila Jennifer Lopez Marisu Venturovou, pokojskou v jednom newyorském hotelu, která si shodou řady náhod padne do oka s republikánským politikem a kandidátem do Kongresu Christopherem Marshallem (Ralph Fiennes). On je stíhán dámami a senzacechtivými novináři, zatímco ona je svobodná portorikánská matka žijící v Bronxu s bystrým 10letým synem Tyem. A ten zapůsobí jako katalyzátor jejich nepravděpodobné romance. Snímek, nasazený do amerických kin v předvánočním období, vydělal na prvovíkendových tržbách 18,7 milionů dolarů a obsadil první příčku v návštěvnosti, těsně před sci-fi \"\". Oba Tylerovi rodiče se později v rozhovorech shodli, že ho pak všude lidé poznávali. Kirk Honeycutt v recenzi pro \"The Hollywood Reporter\" napsal: „Tyler Garcia Posey jako předčasně vyspělý syn Lopezové je skoro největší hvězdou filmu.“ Do českých kin snímek od 5. června 2003 uvedla společnost Falcon a na VHS i DVD vydal v říjnu téhož roku Bonton, přičemž hlas Tyi Venturovi propůjčil tehdy 13letý syn Pavla Trávníčka, Pavel Dytrt.\n\nV polovině prvního desetiletí se Posey objevil ve výpravné televizní minisérii z produkce Stevena Spielberga \"Na Západ\" (\"Into the West\", 2005). Šestidílná sága přibližovala historii amerického západu v období 20. až 90. let 19. století v životních příbězích lakotských indiánů a rozvětvené jižanské rodiny Wheelerů. Ústřední hrdina Jacob Wheeler si vzal za manželku indiánku jménem Žena bouřlivého srdce a s ní měl dva syny a dceru. Vzhledem k širokému časovému rozpětí se v některých rolích seriálu vystřídalo více herců. Tyler Posey se tak objevil jen v první čtvrtině 3. dílu jako Jacobův prvorozený syn Abraham (Vysoký vlk) ve věku 12 let, kdy po neshodě s otcovým bratrem Jethrem nakonec utíká od rodiny. V poslední čtvrtině dílu se vrací už jako dospělý muž v podání nového herce, Christiana Kanea. Při natáčení Posey absolvoval zimní jízdy na koni a pro svou roli se učil mluvit lakotsky.\n\nPoté následovaly seriály televize ABC: \"Bratři a sestry\" (\"Brothers & Sisters\", 2006–2007) a \"Lincoln Heights\" (2009). Seriál \"Bratři a sestry\" sledoval životní příběhy rodiny Walkerů od chvíle úmrtí její hlavy, Willa Walkera. Nejstarší z již dospělých sourozenců je Sára (Rachel Griffithsová), provdaná za Joea Whedona (John Pyper-Ferguson), s nímž má dvě vlastní děti, dceru Paige a mladšího syna Coopera. Joe však má z předchozího manželství se ženou Paulou také staršího syna Gabriela („Gabea“), a právě toho ztvárnil Tyler Posey. Vzhledem k okrajovému postavení vůči ústřední rodině se Poseyho postava vyskytla jen v nevysílaném pilotním dílu a v dalších třech dílech první řady. Seriál byl v českém znění uváděn od září 2010 kabelovou televizí Universal Channel a o rok později jej začala vysílat Česká televize. Podobně jako \"Bratři a sestry\", i \"Lincoln Heights\" je rodinné drama z oblasti Kalifornie, zaměřuje se však na zcela jiné prostředí a hrdiny. Sleduje osudy afroamerického policisty Edwarda Suttona a jeho rodiny v poněkud nepřívětivé čtvrti Los Angeles. Odlišný je i výskyt Poseyho postavy, která vstupuje do děje až v poslední, čtvrté řadě seriálu, premiérově vysílané na podzim 2009. Andrew Ortega se objevuje poprvé ve 4. dílu a vytrvá až do konce série jako objekt milostného zájmu Suttonovy mladší dcery Elizabeth („Lizzy“), s níž se potká při dobrovolničení v místním komunitním centru.\n\nV ještě téměř dětské roli „Myšáka Gonzálese“ účinkoval Posey roku 2006 v mexicko-americké rodinné dobrodružné fantasy \"Veritas – princ pravdy\" (\"Veritas, Prince of Truth\"). Snímek s prvky komiksové animace byl uveden do amerických kin v březnu 2007. V české verzi byl poprvé uveden v lednu 2009 na ČT1 a Poseyho namluvil Jan Rimbala. Ve svých 16 letech se Posey v zimě 2007/8 zúčastnil konkurzu na roli Jacoba Blacka pro teenagerskou filmovou sérii \"Stmívání\", která ovšem byla svěřena Tayloru Lautnerovi.\n\nV září 2010 se objevil ve filmu \"Legendary\" ze zápasnického prostředí, při jehož natáčení se znovu potkal se svým otcem. Devon Graye zde ztvárnil hlavní roli dospívajícího Cala Chetleyho, který se pokouší jít ve šlépějích svého staršího bratra i zesnulého otce, obou legendárních zápasníků. Tyler Posey vystupuje jako Billy Barrow, jeho šikanující vrstevník a člen zápasnického týmu. Tým vede a oba znepřátelené hochy umravňuje trenér Tennent v podání Johna Poseyho. Tylerův otec byl rovněž autorem scénáře. Film se však ohřál v kinech jen dva týdny a rychle zamířil na nosiče pro domácí video.\n\nO dva roky později si Tyler Posey zahrál v rodinném dramatu režiséra Quentina Leeho \"Bílá žába\" (\"White Frog\", 2012). Film sleduje příběh středoškoláka Nicka (Booboo Stewart), který trpí Aspergerovým syndromem, po smrti staršího bratra poznává partu jeho kamarádů a dochází k překvapivému odhalení. Posey zde hrál Douga, který se od počátku chová k Nickovi nejvstřícněji a přivádí ho do party. Snímek v českém znění uvedla od 14. listopadu 2013 kabelová stanice HBO, pro niž Douga nadaboval Oldřich Hajlich.\n\nV roce 2012 hrál Tyler Posey také ve snímku \"Taco Shop\". Zde účinkoval v hlavní roli Smokese po boku Erica Robertse a Laury Harringové. Postprodukce snímku se však zdržela a ještě před koncem roku 2014 stále nebyl uveden do kin.\n\nMezitím se roku 2013 objevil v hororové parodii \"Scary Movie 5\". Poseyho David je jedním ze skupinky pobožné mládeže, která pobývá v chatě u lesa a přichází na scénu asi ve dvou třetinách filmu. Přijíždí sem Jody (Ashley Tisdaleová) s Kendrou (Erica Ashová), aby ve sklepě nalezly knihu zla. Po opakovaném přečtení zaklínadla se jim neděje nic podezřelého, zatímco přivolaný démon se vyřádí na Davidovi a jeho přátelích. Do českých kin film uvedla 2. května 2013 společnost Bontonfilm a Davida pro ni nadaboval Pavel Vondra.\n\nPrůlomové se stalo jeho obsazení do titulní úlohy v seriálu pro mládež \"Vlčí mládě\" (\"Teen Wolf\"), který od června 2011 vysílá televizní stanice MTV. Seriál vychází ze stejnojmenného filmu z roku 1985 (česky uváděného též jako \"Školák vlkodlak\") s Michaelem J. Foxem v hlavní roli. V seriálové verzi tedy Foxe nahradil právě Tyler Posey a hraje zde středoškoláka Scotta McCalla, který se po kousnutí stal vlkodlakem.\n\nZa své účinkování ve \"Vlčím mláděti\" byl každoročně nominován na ceny Teen Choice a v roce 2012 ve své kategorii zvítězil. V roce 2012 byl také nominován na cenu nadace Imagen pro nejlepšího latinoamerického televizního herce a v obdobné kategorii získal ocenění ALMA, udílené rovněž za prezentaci latinoamerických obyvatel. Magazín \"The Hollywood Reporter\" ho v srpnu 2012 uvedl na seznamu 35 nejvíc sexy latinoameričanů do 35 let v zábavním průmyslu.\n\nKoncem června 2015 začala televize vysílat již pátou řadu seriálu a v červenci byla na Comic-Conu ohlášena příprava řady šesté. V českém znění začala \"Vlčí mládě\" uvádět kabelová stanice AXN, a to s ročním odstupem od 1. června 2012. Postavu Scotta McCalla namluvil Michal Holán.\n\nK seriálu \"Vlčí mládě\" se v roce 2013 přidaly epizodní role ve dvou komediálních seriálech: \"Workaholics\" (jako Billy Belk ve 14. epizodě 3. řady Fourth and Inches) a \"The Exes\" (jako Eric v 9. epizodě 3. řady The Hand That Rocks the Cradle).\n\nV druhé polovině srpna 2014 začalo hlavní natáčení filmu \"Yoga Hosers\", druhého dílu zamýšlené filmové trilogie Kevina Smithe. Film měl navázat na první snímek \"Tusk\", z nějž také převzal velkou část obsazení. Tyler Posey pak měl být jedním z nových přírůstků, po boku dvou dcer slavných otců Lily-Rose Deppové a Harley Quinn Smithové.\n\nV květnu 2017 bylo ohlášeno obsazení Poseyho do hororu \"Truth or Dare\", jehož natáčení mělo začít o měsíc později. Lucy Hale ve snímku ztvárnila hlavní postavu vysokoškolské studentky Olivie, která se v Novém Mexiku zapojila do nadpřirozené verze hry „Vadi nevadí“, hra však i po návratu nezastavitelně kosí řady hráčů, kteří odpoví nepravdivě nebo vysplní úkol. A také Posey představoval jednoho z hráčů Lucase Morena. Film měl premiéru 13. dubna 2018, česky jej uvedla společnost CinemArt 19. dubna 2018. Poseyho postavu v české verzi namluvil Vojtěch Hájek.\n\nV květnu 2018 byla oznámena účast Poseyho na komediálním romantickém filmu \"Poslední léto\" režiséra Billa Bindleyho, kde ztvárnil Rickyho, nového baseballového hráče v týmu Chicago Cubs. Snímek uvedl Netflix 3. května 2019.\n\n\nTyler Posey hraje na kytaru, zpívá a píše písně. V létě 2009 spolu s bubeníkem Alexem Gertschem založil agresivně post-punkovou hudební skupinu Lost in Kostko, do níž přizvali ještě Freddyho Ramireze a Jeremyho Bauera. Společně natočili a v červnu 2011 vydali debutové EP \"You're Going to Need a Towel\". A jedna z jejich písní zazněla i v seriálu \"Vlčí mládě\". Od druhé poloviny roku 2012 kapela vystupovala nově pod názvem Disappearing Jamie. V polovině roku 2013 už však neexistovala a Tyler Posey se v rozhovoru pro \"The Hollywood Reporter\" vyjádřil, že uvažuje o tvorbě filmové a televizní hudby, o nové kapele, nebo i sólovém účinkování.\n\nPosey má v oblibě tetování. Jako první si nechal vytetovat na bok trupu velkou dvojici divadelních masek a přidal několik dalších jednotlivých tetování v dolní části pravé nohy. Podle vlastního vyjádření je soutřeďuje do stejné oblasti, aby šly snáze skrýt. V létě 2012 si však nechal tetovat dvojici pruhů na levou paži, a ačkoli tak učinil bez vědomí televizních tvůrců, ti je následně zohlednili i v ději úvodního dílu 3. řady \"Vlčího mláděte\", nazvaného příznačně „Tetování“. V souvislosti se seriálem si při Comic-Conu 2013 nechal udělat dočasná tetování symbolů vlkodlačího „alfy“ na bradavky. V létě 2014 přidal další tetování dvojice ptáků na obě strany kolene.\n\nUž ve svých 11 letech poznal Seanu Gorlickovou, do níž se podle vlastních slov ve 12 letech zamiloval. Po dlouholetém vztahu se s ní v létě 2013 zasnoubil. Na začátku roku 2014 uvedl, že se na podzim téhož roku chtějí vzít. V říjnu 2014 však chystanou svatbu zrušili a pár se po letech vztahu rozešel.\n\nVěnuje se také dobročinným aktivitám. V červnu 2013 se stal jedním z držitelů ceny Power of Youth, udílenou magazínem \"Variety\" mladým popkulturním hvězdám, které významně přispívají ve prospěch filantropických a charitativních aktivit. Posey si cenu vysloužil zastupováním dobrovolné zdravotnické organizace Leukemia and Lymphoma Society.\n\n"}
{"id": "1021909", "url": "https://cs.wikipedia.org/wiki?curid=1021909", "title": "Rudý (skála)", "text": "Rudý (skála)\n\nRudý je skalní útvar nad městem Štramberkem na severní Moravě.\n\nSkála Rudý se nachází v nadmořské výšce 500 metrů severovýchodně od historického centra Štramberku nad okrajem městské zástavby v jihozápadním svahu Bílé hory. Kolem skály jsou vedeny Lašská naučná stezka přičemž skále je věnována jedna z informačních tabulí, naučná stezka Novojičínská kopretina a modře značená turistická trasa KČT 2235 Štramberk - Kopřivnice. Skála leží v Podbeskydské pahorkatině a na území přírodního parku Podbeskydí.\n\nSkalní útvar získal svůj současný název díky dětské hře. V době, kdy byl populární televizní seriál Čtyři z tanku a pes představoval pro místní děti tank, který v něm hrál hlavní roli. Stejně jako v seriálu na něj napsaly bílou barvou velkými písmeny jméno \"Rudý\". Tento nápis na skalním útvaru dlouho vydržel a název se mezi místním obyvatelstvem vžil. V 19. století je doložen název \"Čertovo hovno\" jako reakce na zbarvení skály odlišné od ostatních v okolí.\n\nSkála Rudý a okolní menší skalní útvary jsou tvořeny šedohnědými vápnitými slepencovými pískovci až písčitými slepenci Bašského souvrství, čímž se odlišuje od ostatních světlých vápencových skal, které jsou v okolí Štramberku běžné. Na několika místech je na tomto skalním útvaru možné nalézt zkamenělé bývalé mořské dno.\n\nV blízkém okolí skalního útvaru je možné nalézt některé vzácné druhy rostlin jako vstavač mužský, bradáček vejčitý, okrotice bílá či hořeček brvitý. Zřejmě kvůli větší potravní nabídce okolních keřů se v zimním období do jeho okolí stahuje i větší množství drobných pěvců jako např. sýkora koňadra, sýkora babka, sýkora modřinka, mlynařík dlouhoocasý, červenka obecná a stehlík obecný. V některých sezónách sem v tomto období zalétávají i hejna brkoslava severního, který žije ve Skandinávii.\n"}
{"id": "1021911", "url": "https://cs.wikipedia.org/wiki?curid=1021911", "title": "Knížectví Elba", "text": "Knížectví Elba\n\nKnížectví Elba (francouzsky \"Principato d'Elba\", někdy jako \"Principauté de l'île d'Elbe\"), nazývané někdy jako Císařství Elba, byl krátce trvající italský státeček pod vládou císaře Napoleona I. v exilu na ostrově Elba. Nejednalo se o klasickou monarchii, ale o doživotní suverénní státeček pro Napoleona, kterému bylo dovoleno vládnout malému knížectví a užívat stále titul císaře. Napoleon Elbu opustil 26. února 1815 aby obnovil císařství, které skončilo bitvou u Waterloo. 25. března 1815 byla koalicí zrušena Napoleonova suverenita nad ostrovem a 31. března 1815 byla Elba navrácena k toskánskému velkovévodství.\n\n4. května 1814 dorazil Napoleon na malý středomořský ostrov o rozloze cca 8000 hektarů, který mu byl i s císařským titulem ponechán (pouze formálně, jelikož v okolí ostrova hlídkovaly britské lodě). Zde pobýval ve městě Portoferraio v paláci Mulini (\"Palazzina dei Mulini\") a jeho letním sídlem byla vila Napoleone, dnes známá jako vila San Martino.\n\nIhned po příjezdu žádné plány do budoucna neměl a politický život považoval za ukončený, přesto se o své malé panství začal starat. Začal se věnovat hospodaření, rozvoji řemesel, zemědělství, chovu ovcí a těžbě železné rudy. Vydal pro Elbu novou ústavu, nařídil očkování dětí, založil policejní sbor, ustavil povinnou školní docházku a navrhl elbskou vlajku i znak (bílá vlajka s kosmo orientovaným červeným pruhem a na něm položenými třemi zlatými včelami, starobylým symbolem z dob merovejské dynastie, často používaným v napoleonské heraldice). Založil také dvě nemocnice a vydal nařízení ke zlepšení hygieny (zákaz házet odpadky z oken). Nezanedbával ani armádu a přes povolené tři stovky vojáků tělesné stráže – byli to polští švališéři, kteří pod velením majora Jerzmanowského dobrovolně následovali svého \"cesarze\" do vyhnanství – jeho armáda dosáhla brzy 2000 mužů.\n\nNa podzim začaly pronikat rozporuplné zprávy o internaci na jiný, vzdálenější ostrov. Také se stále častěji dozvídal, že ve Francii přibývá hlasů nespokojených s návratem starého režimu a že vojáci stále vzpomínají na Napoleona a v Bourbonech vidí jen zlo. Napoleon sledoval dění ve Francii a byl si vědom nálad lidu, v němž sílil odpor ke královské dynastii a touha po obnově císařství, proto uvažoval o návratu do Francie. Definitivně se rozhodl až v únoru 1815. Nalodil 1100 vojáků, 80 koní, 4 děla a vyrazil k francouzským břehům.\n\nPo vídeňském kongresu byl ostrov připojen k toskánskému velkovévodství.\n\n"}
{"id": "1021912", "url": "https://cs.wikipedia.org/wiki?curid=1021912", "title": "Trstín", "text": "Trstín\n\nTrstín (, v minulosti jen \"Nádas\", ) je obec na Slovensku v okrese Trnava. Žije zde obyvatel. První písemná zmínka o obci pochází z roku 1256.\n\nV obci stojí římskokatolický kostel svatých apoštolů Petra a Pavla z roku 1763 a kostel Panny Marie sedmibolestné z roku 1245.\n\nNarodil se zde Mons. ThDr. Ambróz Lazík (1897–1969), biskup.\n\n"}
{"id": "1021913", "url": "https://cs.wikipedia.org/wiki?curid=1021913", "title": "From Behind the Light", "text": "From Behind the Light\n\nFrom Behind the Light (česky \"Zpoza světla\") je debutní studiové album norské sympho-blackmetalové kapely Wallachia, za jejímž vznikem stojí univerzální hudebník Lars Stavdal. Vydáno bylo v roce 1999 francouzským hudebním vydavatelstvím Velvet Music International (dříve pod názvem Impure Creations Records).\n\nAlbum bylo nahráno na začátku 1999 a vydáno v září téhož roku. Obsahuje znovunahrané 4 skladby z dema a 4 další skladby ze stejného období. Všechny nástroje s výjimkou bicích a vokály nahrával Lars Stavdal sám, o bicí se podělili Mikael Duna a Lars Erik Vesterdal (každý na 4 skladbách). Limitovaná edice byla brzy vyprodána.\n\nVydavatelská společnost Dark Horizon Records album znovu vydala v roce 2005 s bonusovými skladbami z dema 1996. Předtím v roce 2004 vyšlo včetně 4 bonusových skladeb z dema i na audiokazetách v licenci ukrajinské společnosti Night Birds Records vlastněné Romanem Saenkem z kapely Drudkh.\n\n\n\n"}
{"id": "1021915", "url": "https://cs.wikipedia.org/wiki?curid=1021915", "title": "Distaghil Sar", "text": "Distaghil Sar\n\nDistaghil Sar, nebo také Disteghil Sar je devatenáctá nejvyšší hora na světě. Její vrchol se nachází ve výšce 7885 m n. m. (prominence je 2525 metrů, což z ní dělá ultraprominentní vrchol) a hora leží v pohoří Karákóram na území Pákistánu. Jde o nejvyšší horu pohoří Hispar Muztagh, jež je částí Karákóramu. Prvovýstup provedli dne 9. června 1960 rakouští horolezci Günther Stärker a Diether Marchart.\n"}
{"id": "1021917", "url": "https://cs.wikipedia.org/wiki?curid=1021917", "title": "Hrant Dink", "text": "Hrant Dink\n\nHrant Dink (arménsky: ; 15. září 1954 – 19. ledna 2007) byl turecký vydavatel, novinář a redaktor arménského původu.\n\nJako šéfredaktor dvojjazyčných turecko-arménských novin \"Agos\" byl prominentním členem arménské menšiny v Turecku. Nejznámější byl pro svou obhajobu Turecko-Arménského usmíření a práv menšin v Turecku. Často kritizoval turecké popírání arménské genocidy a zároveň snahu arménské diaspory o mezinárodní uznání. Byl třikrát obžalován z hanobení Turectví, přičemž mu bylo tureckými nacionalisty mnohokrát vyhrožováno smrtí.\n\nV lednu 2007 byl v Istanbulu zavražděn Ogünem Samastem, sedmnáctiletým tureckým nacionalistou. Došlo k tomu krátce po premiéře dokumentu \"Screamers\", zabývajícím se genocidou. Odpovídal v něm na otázky týkající se popírání arménské genocidy Tureckem v letech 1915 až 1918 a případu obžaloby podle článku 301 z hanobení Turectví. Zatímco Samast byl vzat do vazby, objevily se také fotografie usmívajících se tureckých policistů, kteří pózovali s vrahem před tureckou vlajkou. Fotografie v Turecku způsobily skandál a následné vyšetřování vedoucí ke zbavení zúčastněných policistů funkce.\n"}
{"id": "1021920", "url": "https://cs.wikipedia.org/wiki?curid=1021920", "title": "Průhon (Dolnooharská tabule)", "text": "Průhon (Dolnooharská tabule)\n\nPrůhon (241 m n. m.) je vrch v okrese Litoměřice Ústeckého kraje. Leží asi 0,5 km jjz. od obce Rochov na jejím katastrálním území.\n\nGeomorfologicky vrch náleží do celku Dolnooharská tabule, podcelku Hazmburská tabule, okrsku Klapská tabule a podokrsku Chotěšovská tabule.\n"}
{"id": "1021921", "url": "https://cs.wikipedia.org/wiki?curid=1021921", "title": "Botanische Tuin Fort Hoofddijk", "text": "Botanische Tuin Fort Hoofddijk\n\nBotanische Tuin Fort Hoofddijk je botanická zahrada Univerzity v Utrechtu (UU). Botanická zahrada je sbírkou živých rostlin pro potřeby univerzity.\n\nBotanická zahrada Fort Hoofddijk byla v roce 1963 postavena okolo pevnosti Fort Hoofddijk, stavby z 19. století, na okraji univerzitního areálu Uithof. Zahrada má rozlohu 8 hektarů. V polovině roku 2007 sbírka zahrnovala více než šest tisíc druhů rostlin.\nSkalka byla vybudována v těsné blízkosti pevnosti pomocí 2100 tun kamene z Arden. Je považována za největší skalku v Nizozemsku. Jsou zde pěstovány rostliny z celého světa. Zahradu navrhl Willy A. H. Fromme (1915–2008). Některé kameny použité jsou z Cantonspark v Baarn, jiné kameny byly vybrány Willy A. H. Frommem v ardenských lomech.\n\nJako součást národní sbírky rostlin patří mezi řadu botanických zahrad v Nizozemsku, které se specializují na skupiny rostlin. Dílčí kolekce, které jsou udržovány ve Fort Hoofddijk jsou:\n\n\n\n"}
{"id": "1021923", "url": "https://cs.wikipedia.org/wiki?curid=1021923", "title": "Bíňovce", "text": "Bíňovce\n\nBíňovce jsou obec na Slovensku v okrese Trnava. Žije zde  obyvatel. První písemná zmínka o obci pochází z roku 1330.\n\nV obci stojí římskokatolický kostel svatého Michaela archanděla z roku 1788.\n\n"}
{"id": "1021924", "url": "https://cs.wikipedia.org/wiki?curid=1021924", "title": "Ochna", "text": "Ochna\n\nOchna (\"Ochna\") je rod tropických rostlin z čeledi ochnovitých. Je obvykle uznáváno okolo 85 druhů které pocházejí z Afriky, Asie a mezilehlého souostroví Maskarény. Jsou to skromné rostliny rozšiřované lidmi pro své zvláštní, po dlouhou dobu vybarvené květy které bývají obletovány motýly a včelami.\n\nRostliny tohoto rodu jsou nenáročné na kvalitu půdy a spokojí se s malým množstvím dešťových srážek, snášejí plné slunce i případný polostín. Pokud nejsou zasazeny do vyloženě suchých míst nemají období klidu, jsou stálezelené a kvetou průběžně po celý rok. Nesužují je živočišní škůdci.\n\nRod je tvořen vzhledově rozmanitými druhy, vytrvalými bylinami, polokeři, keři i stromy které běžně dorůstají do výše 1,5 až 3 metrů. Jednoduché oválné listy s vystouplou střední žilou vyrůstají střídavě nebo ve spirále, jsou podlouhlého tvaru, mají celistvé nebo třásnité palisty a po obvodě bývají jemně zubaté. Mladé listy jsou lesklé a bronzově zbarvené, později jsou tmavě zelené.\n\nPětičetné oboupohlavné květy vyrůstají samostatně nebo bývají uspořádány do koncových květenství. Široce rozevřené kališní lístky jsou vytrvalé a po opylení se z původní zelené, krémové nebo růžové barvy vybarví do sytě červena a zvětší se. Koruna nejčastěji mívá pět jasně žlutých lístků, větších než kališní, které ale brzy opadají. V květu bývá 12 a více volných tyčinek jež jsou částečně trvalé. Semeník je tvořen až 8 plodolisty.\n\nPlody jsou tence dužnaté peckovičky, nejprve zelené a ve zralosti leskle černé. Bývají podlouhlého, kulatého nebo ledvinovitého tvaru a jsou přirostlé k češuli obklopené rozevřeným červeným kalichem. Plody po dozrání opadají nebo jsou sezobány ptáky kteří v trusu roznášejí nestrávená semena bez přívěsků i do vzdálených oblastí.\n\nPěstují se jako okrasné rostliny a to v květináčích jako pokojové nebo (a to hlavně) ve venkovním prostředí kde se vysazují na lemy okolo cest nebo se z nich vytvářejí živé ploty; dají se dobře tvarovat. Některé druhy mají tendenci být invazní a rostliny, které se dostaly např. do východní Austrálie okolo roku 1900, se na mnoha místech nekontrolovaně přemnožily. Vytvářejí neprostupné křoviny a vytlačují původní rostlinstvo a ničí pastviny. Za agresivní druhy jsou považovány hlavně ochna pilovitá (\"Ochna serrulata\") a ochna Thomasova (\"Ochna thomasiana\").\n\n\n \n"}
{"id": "1021926", "url": "https://cs.wikipedia.org/wiki?curid=1021926", "title": "Rečkova kolej", "text": "Rečkova kolej\n\nRečkova kolej, oficiálním názvem Collegium sanctissimae virginis Mariae domus nationis Bohemicae (\"Kolej nejsvětější panny Marie domu Národa českého\") byla jedna ze studentských kolejí Karlovy univerzity v Praze.\n\nKolej založil roku 1438 pražský měšťan Jan z Ledče řečený Reček (též Řeček, proto též Řečkova kolej) pro „dvanáct studentů svobodných umění a filozofie víry podobojí“. Odkázal jí svůj dům v blízkosti kostela sv. Štěpána Menšího (dnes ulice Karoliny Světlé č.p. 315) a výnosy z obcí Michle u Prahy a Dolan u Kladna.\n\n\n"}
{"id": "1021928", "url": "https://cs.wikipedia.org/wiki?curid=1021928", "title": "Buurttuin Oosterpoort", "text": "Buurttuin Oosterpoort\n\nBuurttuin Oosterpoort je ekologický městský park ve městě Groningen.\n\nZahrada s rozlohou téměř 2000 m² je veřejně přístupná, a nachází se ve dvoře za Mauritsstraat v Oosterpoortwijk. Zahrada vznikla v roce 1999 z iniciativy Petera Bulka a zahradního architekta Gera Roosjena ve spolupráci s magistrátem města Groningen.\n\nZahrada se vyznačuje pozoruhodně rozmanitou vegetací. K dispozici je také řada živočišných druhů, včetně několika druhů motýlů. Na místě byl dříve umístěn Městský bytový úřad. Stále viditelné jsou ruiny budovy které jsou pokryté břečťanem, slézovými růžemi a komulemi.\nSoučástí zahrady je vysoká zřícenina, porostlá břečťanem. V místě je také květinová louka, hřiště a proutěný vigvam. Jádrem zahrady je stará zahrada ve vnitřním dvoře bývalého bytového družstva, který se skládá z trochu z poměrně vlhkých rašelinových záhonů.\n\n"}
{"id": "1021933", "url": "https://cs.wikipedia.org/wiki?curid=1021933", "title": "SMS Bismarck", "text": "SMS Bismarck\n\nSMS Bismarck byla korveta třídy \"Bismarck\" postavená pro Císařské loďstvo (\" Kaiserliche Marine\") v roce 1878.\n\nLoď zahájila službu v Tichomoří (1878-1880), odkud se vrátila do Německa 26. prosince 1880. Následně v letech 1881-1883 probíhala její rekonstrukce. V roce 1884 sloužila jako vlajková loď kontradmirála Eduarda von Knorra. Účastnila se ustavení protektorátu ve Witulandu roku 1885. Následovala plavba v mořích okolo Afriky, Asie, Austrálie a Oceánie v roce 1886. Korveta se účastnila i koloniální války o Samou, kde v roce 1889 pomohla k dosazení krále Malietoa Laupepa na trůn. V roce 1891 byla vyřazena ze stavu floty a přeměněna na hulk.\n\n"}
{"id": "1021934", "url": "https://cs.wikipedia.org/wiki?curid=1021934", "title": "US Open 2014 – kvalifikace ženské dvouhry", "text": "US Open 2014 – kvalifikace ženské dvouhry\n\nKvalifikace ženské dvouhry na US Open 2014 probíhala před zahájením hlavní soutěže, rozehrané 25. srpna 2014. Postoupilo z ní šestnáct tenistek po výhrách ve třech kolech.\n"}
{"id": "1021936", "url": "https://cs.wikipedia.org/wiki?curid=1021936", "title": "Obléhání Eretrie", "text": "Obléhání Eretrie\n\nObléhání Eretrie v roce 490 př. n. l. byl vojenský konflikt mezi perskou armádou pod velením Dátida a Artaferna a obyvateli řeckého města Eretria. Obléhání bylo součástí řecko-perských válek.\n\nBěhem Jónského povstání poslali obyvatelé Eretrie a Athén na jeho podporu lodě a vojáky. Povstání však neuspělo a perský král Dareios I. se rozhodl těmto městům pomstít. Vyslal loďstvo v počtu 600 lodí pod velením Dátise a Artaferna, aby na ně zaútočilo a podmanilo si je. Cestou na Eretrii Peršané obsadili souostroví Kyklady. Samotná Eretrie vydržela obléhání pouze 6 dní, pak byla zrazena částí svých obyvatel. Město bylo vypleněno a obyvatelé vzati do otroctví.\n\nPerské loďstvo se následně pokusilo zaútočit na Athény, ale bylo poraženo v Bitvě u Marathonu. Zajaté obyvatele Eretrie odvezla ustupující armáda do Persie; byli předvedeni před Dareia, který je vyslal osídlit město v Baktrii.\n\nV roce 500 př. n. l. se Perská říše – s pomocí Iónských Řeků pod vedením Aristagora a části naxoských exulantů – pokusila obsadit ostrov Naxos. Útok však selhal, protože obyvatelé Naxosu byli předem varováni perským admirálem Megabatem, který se předtím s Aristagorem nepohodl. Neúspěch přirozeně dopadl na Aristagora, který byl jediným vysoce postaveným Řekem v perské výpravě. Ztráta přízně perského dvora ho následně vedla k vyvolání revoluce Iónských měst proti perské nadvládě.\n\nAby získal pro svou revoltu podporu, vydal se Aristagoras na pevninské Řecko. Jako první navštívil Spartu, kde však její král Kleomenes I. odmítl povstání materiálně podpořit. Následně se vydal do Athén a Eretrie, která se mu rozhodla pomoci dvaceti a pěti loděmi. Eretrijci a Athéňané se podíleli na iónském obléhání Sard, ale po opuštění města bylo iónské loďstvo poraženo v bitvě u Efezu. Tento debakl následně vedl ke stažení aténských a eretrijských posil z Malé Asie zpět domů. V roce 494 př. n. l. byli Iónové na hlavu poraženi v bitvě u Ladé a Aristagoras padl v boji proti Thrákům po útěku z Iónie do Thrákie.\n\nDareios I. se chtěl Eretrii, Athénám a Naxosu pomstít za pomoc, kterou poskytli vzbouřeným Iónům. Řeckou kampaň však musel odložit až do doby, než se mu podařilo potlačit náhlou revoltu v Thrákii a Makedonii. V roce 492 př. n. l. Dareios poslal svého zetě a zároveň synovce Mardonia na vojenskou výpravu, jejímž cílem bylo podmanit si severní Řecko a pak obsadit Eretrii a Athény. To by poskytlo Peršanům základnu, z níž by mohli zaútočit na Peloponés. Výprava však skončila katastrofou, když v bouři u poloostrova Athos přišla o většinu svých lodí. Armáda pod Mardoniovým vedením zvládla podmanit si Thrákii a z Makedonie udělat vazalský stát Perské říše. Thrácká kampaň však byla finančně náročná a Mardonius sám, ačkoli zvítězil, byl raněn v jednom z útoků a byl tak nucen vrátit se zpět do Asie.\n\nDareios vyslal do Řecka vyslance požadující \"zem a vodu\", symbol kapitulace. Většina ostrovů se podřídila, zejména z důvodu perské dominance na moři. Podobně se rozhodl i větší počet městských států na Peloponésu, ale v Athénách byli vyslanci vhozeni do jámy. Podobnou \"odpověď\" dostali i ve Spartě, kde skončili ve studni. Tak skončil podle Hérodota Dareiův poslední pokus podmanit si Řeky diplomatickou cestou.\n\nV roce 490 př. n. l. vypravil Dareios flotilu 600 lodí a armádu o síle 20 až 60 000 mužů. Vojáci byli z Levanty, Persie, Médie, Sýrie, Arménie, Iónie a Kypru. Veliteli této vojenské síly byli médský admirál Dátis a Dareiův synovec Artafernes, jehož otec sponzoroval útok na Naxos před deseti lety. Části loďstva velel Hippias, bývalý athénský tyran, který byl v roce 508 př. n. l. svržen a vyhnán z města. Hippiovi byl – jako odměna za spolupráci a podporu poskytnutou Peršanům – slíben guvernérský post aténské oblastí. Flotila, která se skládala zejména z fénických a iónských lodí, se setkala s armádou v Kilíkii a odtud se plavila na Samos. Odtud pokračovala do Ikarie a následně – tentokrát úspěšně – zaútočila na Naxos.\n\nPo dobytí Naxosu se Peršané plavili z ostrova na ostrov, kde dělali vojenské odvody pro svou armádu. Brzy dosáhli Euboie a požadovali vojáky od města Carystus. Město však podporu Peršanům odmítlo, protože nechtělo být zataženo do vojenské kampaně proti svým sousedům – Eretrii a Athénám. Krátké obléhání však donutilo obyvatele se podrobit a poskytnout vojáky do rostoucí perské armády. Další \"zastávkou\" na cestě byla Eretria.\n\nKdyž Eretrijci zjistili, že k nim míří perská flotila, obrátili se se žádostí o vojáky na Athény. Athénská vláda ochotně poslala 4 000 mužů z Chalkidy, která také ležela na ostrově Euboia. Když však Athéňané předstoupili před vládce Eretrie Aeschinea, ten jim řekl, aby se vrátili domů – nechtěl, aby byli zničeni spolu s městem. Athéňané uposlechli jeho radu, odpluli do Oropusu a tak se zachránili.\n\nMezitím se obyvatelé Eeretrie rozdělili na 3 skupiny: první se chtěla vzdát Peršanům, druhá uprchnout do hor a třetí chtěla bojovat. Když se Peršané vylodili v oblasti, Eretrijci se nakonec rozhodli pro boj. Jejich strategií bylo bránit hradby; nechtěli se s Peršany setkat na moři nebo v otevřeném boji. Perská armáda město obklíčila a zahájila útok. Boj byl zuřivý a obě strany utrpěly těžké ztráty. Po šesti dnech tvrdých střetů dva významní obyvatelé, Euforbus a Filagrus, otevřeli dobyvatelům brány města. Jakmile se Peršané dostali do města, začali rabovat a podpalovat chrámy a svatyně, jako odvetu za vypálení svatyň v Sardách. Všichni obyvatelé byli vzati do otroctví, tak jak to přikázal Dareios.\n\nPeršané zůstali v Eretrii šest dalších dní. Pak naložili zajatce na lodě a vysadili je na ostrově Aegilia. Následně se odpluli k Marathonu v Attice, jak jim to poradil Hippias – odtud plánovali útok na Athény. Když se Athéňané o jejich plánech dozvěděli, vytáhli se svou armádou v počtu 10 000 mužů a 1 000 platajských spojenců k přímému střetu s Peršany u Marathonu a v následné bitvě je porazili. Ustupující perská armáda utekla na své lodi, naložila Eretrijce a plavila se kolem zálivu Sounion v pokusu vylodit se v blízkosti Athén dříve, než se stihne jejich armáda vrátit do města. Když však dosáhli Faleron, viděli, jak aténská armáda táhne zpět k městu, což je přimělo přehodnotit svůj úmysl a vrátit se zpět do Malé Asie.\n\n\n"}
{"id": "1021937", "url": "https://cs.wikipedia.org/wiki?curid=1021937", "title": "Igor Súkenník (1989)", "text": "Igor Súkenník (1989)\n\nIgor Súkenník (* 25. října 1989 v Trnavě) je slovenský fotbalový záložník, od července 2015 hráč klubu FC Hradec Králové. Mimo Slovensko působil na klubové úrovni v Česku.\n\nSvoji fotbalovou kariéru začal ve Spartaku Trnava, kde se přes všechny mládežnické kategorie propracoval v roce 2008 do prvního týmu. V létě 2010 odešel na hostování do Viktorie Žižkov. S týmem v ročníku 2010/11 postoupil do nejvyšší soutěže. Na jaře 2012 hostoval v klubu FK Fotbal Třinec, který v sezoně 2011/12 naopak sestoupil do MSFL. V červenci 2012 Trnavu definitivně opustil a po roce bez angažmá se vrátil tentokrát už na přestup do Viktorky Žižkov.\n\nPřed sezonou 2015/16 podepsal kontrakt s týmem FC Hradec Králové.\n\nPremiérový start v dresu Hradce Králové si připsal 8. 8. 2015 v ligovém utkání 2. kola proti FC MAS Táborsko (remíza 0:0), odehrál 78 minut. Svůj první gól v sezoně a zároveň v dresu Votroků vsítil v ligovém utkání 7. kola proti FK Varnsdorf, když v 81. minutě srovnával z pokutového kopu na konečných 4:4. Druhé branky v ročníku se dočkal v následujícím kole proti FK Slavoj Vyšehrad, v 54. minutě zvyšoval taktéž z penalty na konečných 3:0. Na jaře 2016 nastupoval sporadicky. S mužstvem postoupil zpět do české nejvyšší soutěže, když jeho klub ve 28. kole hraném 17. 5. 2016 porazil FK Baník Sokolov 2:0 a 1. SC Znojmo, které bylo v tabulce na třetí pozici, prohrálo s FC Sellier & Bellot Vlašim. Celkem v sezoně 2015/16 nastoupil k 17 ligovým střetnutím.\n\nV srpnu 2016 odešel na půlroční hostování do Slovanu Liberec. Svůj ligový debut v dresu Slovanu si odbyl ve 3. kole hraném 13. srpna 2016 proti FC Fastav Zlín (prohra 2:1). Na hřiště přišel v 78. minutě, kdy vystřídal Ilju Kubyškina.\n\nS Libercem se představil ve 4. předkole - play-off Evropské ligy UEFA 2016/17 proti kyperskému AEK Larnaka. Slovan se po vyhrách 1:0 a 3:0 kvalifikoval do skupinové fáze EL. Liberec byl nalosován do základní skupiny J společně s ACF Fiorentina (Itálie), PAOK Soluň (Řecko) a Karabach Agdam (Ázerbájdžán). V 1. kole skupinové fáze EL hraném 15. září 2016 proti Karabachu přišel na hřiště v 76. minutě, když vystřídal Milana Baroše. Slovan v utkání dvakrát vedl, nakonec duel skončil smírně 2:2. Následně se objevil na hřišti v Evropské lize 3. 11. 2016 v odvetě na půdě Fiorentiny, kde Slovan podlehl soupeři v poměru 0:3. V dalších střetnutích EL nenastoupil. Liberec skončil v základní skupině na čtvrtém místě a do jarní vyřazovací části nepostoupil. Po podzimní části sezóny 2016/17 mu hostování v Liberci skončilo a vrátil se do Hradce Králové.\n\nAktuální k 6. lednu 2017\n\n"}
{"id": "1021938", "url": "https://cs.wikipedia.org/wiki?curid=1021938", "title": "US Open 2014 – smíšená čtyřhra", "text": "US Open 2014 – smíšená čtyřhra\n\nDo soutěže smíšené čtyřhry newyorského grandslamu US Open 2014 nastoupilo třicet dva párů. Obhájcem titulu byla česko-kanadská dvojice Andrea Hlaváčková a Max Mirnyj, jejíž členové nestartovali společně. Hlaváčková vytvořila druhý nasazený pár s Rakušanem Alexandrem Peyou. Spoluhráčkou Mirného se stala Tchajwanka Čan Chao-čching, s níž se probojoval do finále předcházejícího Wimbledonu 2014. Mirnyj skončil v prvním a Hlaváčková ve druhém kole.\n\nŠampióny soutěže smíšené čtyřhry se stali Brazilec Bruno Soares a Indka Sania Mirzaová, kteří ve finále zdolali nenasazený mexicko-americký pár Santiago González a Abigail Spearsová, kteří tak na US Open prohráli ve finále podruhé za sebou. Po rovnocenném rozdělení prvních dvou setů 6–1, 2–6, rozhodl o vítězích až supertiebreak poměrem míčů [11–9].\n\nPro oba se jednalo o první společný grandslamový primát. Soares dosáhl na druhý titul v mixu, když v New Yorku navázal na titul z roku 2012, který vybojoval s Ruskou Makarovovou. Pro Mirzaovou se jednalo už o třetí vítězství v této kategorii, když dříve dokázala triumfovat společně s krajanem Maheshem Bhupathim na Australian Open 2009 a French Open 2012.\n\nPři ceremoniálu Indka potěšila svého partnera: „\"Nevím, proč se mnou Bruno nehrál celý rok\",“ podivila se. Soares pak už jen dodal: „\"Umím si prostě vybrat partnerku. A taky díky fanouškům, kteří nás dovedli ze zadních dvorců až k titulu na centru\".“ Poražený pár bral porážku s nadhledem, Spearsová sdělila: „\"Oba zde rádi hrajem a já se vždycky bavím, když s ním můžu hrát\"“, uvedla Američanka na adresu mexického kolegy. Gonzáles na závěr doufal: „\"Za rok se vrátíme a snad to do třetice všeho dobrého vyjde\".“\n\nVítězové si do žebříčku ATP a WTA nepřipsali žádné body, ale rozdělili si částku 150 000 dolarů.\n\n"}
{"id": "1021939", "url": "https://cs.wikipedia.org/wiki?curid=1021939", "title": "Poltura", "text": "Poltura\n\nPoltura je historická maďarská mincovní jednotka, která byla ražena za uherských panovníků Leopolda I., Josefa I., Františka II. Rákócziho, Karla III. a Marie Terezie. Předchůdcem poltury byl polský poltorak, mince s hodnotou jednoho a půl groše.\n\nPo roce 1526 získalo Polsko v Uhersku větší roli v zahraničním obchodu a hospodářství. Důsledkem toho byl nárust drobných polských mincí v zemi. Prvním, kdo začal v Uherském království razit stříbrné poltury byl Leopold I. Hodnota jedné mince byla rovna půlce groše nebo jednoho a půl krejcaru. \n\nZa Rákócziho byly poltury nejprve raženy ze stříbra, ale protože nákup zbraní pro účely povstání si vyžadoval stále větší množství ušlechtilých kovů, začal pro vnitřní oběh razit měděné 1, 10 a 20 polturové mince, (ze zkušebních ražeb jsou známé také 4 polturové mince), lze je považovat za nouzové peníze. Celkový design zahrnoval státní znak Uherska s korunou na líci a Madonnu s Ježíškem na rubu. Na mincích se také nacházel rok ražby, hodnota mince a také značka mincovny. Nejčastější byla desetipolturová mince, která se hovorově nazývá \"Libertas\", kvůli latinskému nápisu \"PRO LIBERTATE\" (za svobodu).\n\nOficiální ražbu měděných poltur plánoval také Karel III. (o čemž svědčí zkušební ražby), ale až Marie Terezie nařídila tuto ražbu císařským patentem z 27. března 1761. Nicméně její následovník, Josef II., v ražbě poltur nepokračoval.\n\n"}
{"id": "1021943", "url": "https://cs.wikipedia.org/wiki?curid=1021943", "title": "Lukáš Bodeček", "text": "Lukáš Bodeček\n\nLukáš Bodeček (* 25. dubna 1988) je český fotbalový obránce, od ledna 2015 bez angažmá.\n\nSvoji fotbalovou kariéru začal v Bučovicích, odkud v průběhu mládeže přestoupil nejprve do Drnovic a poté do Sigmy Olomouc. V roce 2007 se propracoval do prvního týmu a následně hostoval v týmu FC Vysočina Jihlava. Před ročníkem 2009/2010 Olomouc definitivně opustil a zamířil na své první zahraniční angažmá do Dunajské Stredy. Na jaře 2010 působil v Baníku Most. V létě 2010 se dohodl na smlouvě s Viktorkou Žižkov. V zimním přestupovém období sezony 2014/15 v klubu skončil.\n\n"}
{"id": "1021944", "url": "https://cs.wikipedia.org/wiki?curid=1021944", "title": "Zakázík", "text": "Zakázík\n\nZakázík ( \"az-Zakázík\") je město v Dolním\n\nEgyptě. Leží ve východní části delty řeky Nil a je hlavním městem guvernorátu Šarkíja.\n\nZakázík leží uprostřed úrodné oblasti v deltě Nilu. Ve městě se nacházejí velké továrny na bavlnu a Zakázík je centrem obchodu s bavlnou a obilím v Egyptě. Dříve zde mimo jiné měli kanceláře mnozí evropští obchodníci.\n\nK vidění je malé muzeum zvané Orabi museum, kde se nachází řada archeologických exponátů. Ve městě je také umístěna jedna z největších univerzit v Egyptu, Zakázícká univerzita, kromě ní je zde ještě pobočka univerzity al-Azhar, největší islámské univerzity na světě.\nTři kilometry jihovýchodně od Zakázíku se nacházejí ruiny staroegyptského města Bubastis. To bylo hlavním městem 18 nomu. Pochází odtud tradice slavností na počest kočičí bohyně Bastet. Za pozůstatky modlitebny z období Staré říše (vláda Pepiho I.) se nacházejí katakomby, kde byly pohřbívány posvátné kočky.\n\nBěhem vlády 22. a 23. dynastie se stalo hlavním městem celého Egypta. Jsou zde pozůstatky chrámů postavených Osorkonem II. a Nachtharehebem.\n\n\n\n"}
{"id": "1021945", "url": "https://cs.wikipedia.org/wiki?curid=1021945", "title": "EtherType", "text": "EtherType\n\nEtherType je šestnáctibitová hodnota v některých typech rámců linkové vrstvy, která udává protokol dat zapouzdřených v datové části rámce. Hodnoty EtherType byly poprvé použity v původním standardu Ethernet v poli Type. V prvních verzích standardu IEEE 802.3 však bylo stejné pole použito pro délku datové části rámce, a protokol datové části rámce musel být odvozen z polí DSAP a SSAP v hlavičce IEEE 802.2. Koncept pole EtherType se však ukázal natolik praktický, že jej IEEE 802 použilo v podobě pole Protocol ID ve SNAP rozšíření hlavičky IEEE 802.2.\n\nAby v sítích Ethernet, kde v poli Length/Type může být EtherType podle původního standardu Ethernet nebo délka dat podle standardu IEEE 802.3, bylo možné rozlišit, o který formát rámce se jedná, používají se v nových sítích hodnoty EtherType větší nebo rovné 1536 (0x0600); menší hodnoty mají význam délky.\n\nHodnoty EtherType začínají od 0x0800. V moderní implementaci Ethernetu může pole v Ethernetovém rámci, které obsahuje EtherType, obsahovat délku dat v ethernetovém rámci. Historicky podle typu Ethernetových rámců, které se používaly na určitém segmentu Ethernetu, byly současně povoleny obě interpretace, což vedlo ke kolizím. Při použití rámců podle standardu Ethernet II byly tyto oktety považovány za EtherType, zatímco podle standardu IEEE 802.3 za délku dat v rámci v bytech.\n\nHodnoty EtherType původně mohly být libovolné v rozsahu 0-65535. V mnoha sítích Ethernet se používaly rámce formátů Ethernet II i IEEE 802.3 současně, což vedlo k nejednoznačnostem v interpretaci významu pole Length/Type. Pro zamezení těmto nejednoznačnostem povoluje standard IEEE 802.3x z roku 1997 pouze hodnoty EtherType větší nebo rovné 1536 (0x0600). Tato hodnota byla zvolena, protože maximální přenosová délka (MTU) datového pole standardních rámců Ethernet 802.3 byla 1500 bytů (0x05DC). Hodnoty 1500 (0x05DC) a menší indikují, že pole obsahuje délku, zatímco hodnoty 1536 a větší indikují, že pole obsahuje EtherType. Interpretace hodnot 1501–1535 není definována.\n\nDélka dat v nestandardních jumbo rámcích (obvykle okolo 9000 bytů) leží v rozsahu hodnot používaných pro EtherType, což způsobuje konflikt. Pro jeho řešení bylo navrženo používat speciální EtherType 0x8870, místo délky rámce.\n\nPři 802.1Q VLAN tagování a QinQ se používají zvláštní 16bitové hodnoty EtherType, který nejen označují obsah datového pole, ale slouží také k ukončení VLAN tagování nebo QinQ zásobníku. Při dopředném prohlížení 16bitový EtherType pomáhají při rozpoznání 32+32+16=80bitové hlavičky QinQ umístěné před datovým polem za oběma MAC adresami. Z těchto 80 bitů se pouze 32 používá pro dynamické informace. Úplný 66bitový adresní systém vyžaduje 18 bitů za MAC. Proto jsou použity další EtherType hodnoty pro trojnásobné tagování QinQinQ ( ).\n\nKonzervativní používání 16bitového Tag Protocol Identifier (TPID) pro každý 32bitový VLAN tag následované původní 16bitovou hodnotou EtherType vytváří 48bitovou signaturu, kterou sice nelze zaměnit s částí datového pole, ale jejíž používání je velmi neefektivní. Existují proprietární implementace, které těchto 48 bitů komprimují. EtherType obvykle neobsahuje kontrolní součet (CRC nebo FCS).\n\nV sítích IEEE 802 i v dalších sítích, které používají IEEE 802.2 LLC (např. FDDI) lze hodnotu EtherType přenášet v Subnetwork Access Protocol (SNAP) rozšíření hlavičky IEEE 802.2. V sítích Ethernet (které patří k IEEE 802 sítím), ale převažuje používání formátu rámce Ethernet II.\n\nV seznamu EtherType hodnot udržovaném organizací IEEE mnoho známých protokolů chybí; například EtherType 0x0806 používaný protokolem ARP je v seznamu uveden jako \"Symbolics, Inc., Protocol unavailable\".\n\n\n"}
{"id": "1021946", "url": "https://cs.wikipedia.org/wiki?curid=1021946", "title": "Warcraft: Orcs &amp; Humans", "text": "Warcraft: Orcs &amp; Humans\n\nWarcraft: Orcs & Humans je strategická počítačová hra, vyvinutá a vydaná společností Blizzard Entertainment v roce 1994. První realtimovou strategií (ve formě jak je známe dnes) byla hra \"Dune II\", ale \"Warcraft\" (spolu s \"Command & Conquer\" od Westwood Studios) se považuje za hru, která způsobila nárůst popularity tohoto žánru.\n\nOdehrává se v království Azeroth, části fiktivního světa Warcraftu. Události v něm popsané se označují jako \"První Válka\" nebo \"Velká Válka\".\n\nJako ve většině realtimových strategií své doby i Warcraft obsahoval dvě nepřátelské frakce, šlechetné lidí a kruté Orky. Warcraft byl jedinečný tím, že byl zasazen do fantazijního prostředí a obsahoval pro něj typické prvky včetně bojů nablízko a kouzlení. Podobně jako ve Warcraftu II, jednotky a budovy každé frakce mají svůj ekvivalent i u druhé frakce. S výjimkou některých kouzel je každá jednotka, mimo drobné rozdíly, stejná jako její protějšek. Například orkští kopiníci způsobují nepatrně více škody než lidští lukostřelci, ale měli také o něco omezenější dostřel.\n\nJediné jednotky, které nemají svůj protějšek ve hře, jsou démoni (vyvolávání orkskými Warlocky) a vodní elementálové (vyvolávaní lidskými kouzelníky). Oba jsou nejsilnější jednotky daných frakcí, avšak démoni jsou útočníci na blízko, přičemž mají více života a dělají větší škodu, a na druhé straně vodní elementálové jsou jednotky s jistým dostřelem. I když rozdíl je nepatrný, tyto jednotky poskytly něco, co se následně zachovalo v průběhu celé série a dodalo každé rase zvláštní specifikum: orkové mohli způsobit zkázu použitím nezranitelných démonů začarovaných kouzlem Unholy Armor, přičemž lidé mohli jednoduše projít kolem mohutné obrany použitím neviditelných vodních elementálů.\n\nV prvním díle neexistují námořní ani letecké jednotky a hráč vidí, co se děje na libovolném místu na mapě, které dříve během bitvy navštívil.\n\nKaždá jednotka má svůj přímý protějšek, například rytíř za stranu lidí a jezdec na vlku za orky. Rasy se liší především seznamem kouzel, které dokáží seslat čarující jednotky, a dále některými parametry jednotek, jako je dostřel.\n\nNěkteré scénáře v tažení dílu 1 mají charakter výpravy do podzemí, kdy není možno stavět další jednotky, takže hráč nesmí ztratit příliš mnoho z těch, se kterými začínal.\n\nDěj první hry série je vsazen do země zvané Azeroth. Jde o tzv. první válku, která začíná invazí orčí hordy pod vedením náčelníka Blackhanda do Azerothu skrze temný portál, který byl otevřen za pomocí lidského čaroděje Medivha, který byl v té době pod nadvládou zkaženého titána Sargerase. Nedlouho poté zahájila krvelačná horda své první přepady proti lidem v okolních močálech. Po nějakou dobu zůstaly tyto přepady pro lidi záhadou, ale i poté, co určili původce, považovali hordu za pouhou neorganizovanou smečku.\n\nV průběhu války začaly hordy orků stupňovat tvrdost svých útoků. První zteč na pevnost Stormwind byla naprostým fiaskem, azerothská jízda orky rozmetala. Druhý útok byl úspěšný a obrátil Stormwind v popel pomohlo tomu hlavně zabití krále Stormwindu vrahem. I přes tyto úspěchy však horda první válku prohrála; Blackhand Ničitel, tehdejší náčelník hordy a velitel vojenských operací, byl ve skutečnosti naprosto neschopný a byl pouze loutkou jiného orka, černokněžníka Gul'dana, který jeho prostřednictvím ovládal hordu. Gul’dan však ztratil kontrolu, když se telepaticky spojil s Medivhem a ten byl mezitím ve své věži Karazhan zabit svým učněm Khadgarem a Lotharem – prvním rytířem Azerothu. Medivhova smrt uvrhla Gul’dana do několikatýdenního kómatu, během kterého Blackhand selhal.\n\nJednotlivé postavy ve hře mají zábavné reakce, když se na ně opakovaně klikne. Tento skrytý bonus se zachoval ve všech následujících strategiích od Blizzardu, spolu s World of Warcraft.\n\n"}
{"id": "1021947", "url": "https://cs.wikipedia.org/wiki?curid=1021947", "title": "Warcraft II: Tides of Darkness", "text": "Warcraft II: Tides of Darkness\n\nWarcraft II: Tides of Darkness je strategická počítačová hra společnosti Blizzard Entertainment vydaná 9. prosince 1995 (v USA). Šlo o pokračování hry \"\". Hra byla přijata kritiky převážně pozitivně a jednalo se i o komerční úspěch; prodalo se přes 2 miliony kopií.\n\nV roce 1996 byl vydán ke hře datadisk \"\".\n\nDruhý díl Warcraftu přinesl oproti svému předchůdci několik změn. Ve hře byla použita SVGA grafika, která měla, na rozdíl od ostatních strategií, pohádkovější ráz.\n\nPřibyly letecké jednotky a také námořní, pro jejichž stavbu je nutno těžit ropu. Rovněž je možno stavět obranné věže a další radnice, takže odpadá nutnost nosit zlato ze vzdálených dolů do původní radnice.\n\nDěj začíná nedlouho po skončení prvního dílu série Warcraft. Blackhand, bez Gul’danovy pomoci (Gul’dan byl v kómatu po Medivhově smrti), se ukázal jako neschopný vojevůdce a ještě neschopnější Náčelník. Byl svržen a zabit Orgrimem Doomhammerem, novým náčelníkem klanu Blackrock. Doomhammer se tímto pasoval na Náčelníka Hordy, a protože tušil možné ohrožení své vůdčí pozice Gul’danem a jeho Radou stínů, vyslal k rozvalinám pevnosti Stormwind, kde měla Rada svůj post v Azerothu, skupinu nejvěrnějších a zmasakroval většinu černokněžníků a nekrolytů, Gul’dana však ušetřil. Ten se sice ocitl v nejvyšší nemilosti Doomhammera, avšak získal si ho svým slibem, že vytvoří armádu nemrtvých bojovníků plně loajální jen jemu, pro což získal souhlas. Po mnoha neúspěšných pokusech se mu podařilo vpravit duši černokněžníka Terona Gorefienda (volně přeloženo Teron Krvavý stín) do těla mrtvého rytíře Azerothu – a uspěl. Doomhammer byl velice potěšen, ale zapomínal na jeden fakt – že tito éteričtí rytíři smrti jsou ti samí černokněžníci, které nechal nedávno povraždit a že ve skutečnosti tajně táhnou s Gul’danem.\n\nHorda mezitím obnovila válečné operace námořní invazí do severního lidského království Lordaeronu. Horda se s nevídanou silou – a velkou měrou za podpory takřka nekonečných řad nemrtvých, povolaných rytíři smrti – přehnala Loarderonem, téměř zničila hlavní město elfů Silvermoon a takřka dobyla hlavní město Lordaeronu, nebýt Gul’danovy zrady. Ork posedlý mocí ukrytou v hrobce Temného titána Sargerase konečně zjistil její polohu a stáhl klany Stormreaver a Twilight’s Hammer z pevniny na moře. Gul’dan následně vyzvedl z hlubin moře ostrov, na kterém byla hrobka ukryta. Vydal se dovnitř s přesvědčením, že zde najde obrovskou moc, netušil ale, že jediné, co v hrobce najde, bude vlastní smrt. Rozlícený Doomhammer za ním poslal jeden z největších klanů, klan Black Tooth Grin, čímž silně oslabil svoji pozici coby dobyvatele města Lordaeron. Tento čin také způsobil následné zatlačení Hordy vojsky Aliance. Horda byla donucena ustupovat zpátky až ke svému výchozímu bodu, kterým byla hora Blackrock. Válku již nebylo možné zachránit – před horou Blackrock sice Orgrim v souboji muž proti muži porazil vojenského vůdce Lordaeronské aliance, prvního rytíře Stormwindu, Lorda Anduina Lothara, ale jeho smrt Alianci spíš rozlítila k smrti. Orkové byli – až na několik výjimek – zahnáni do Černého močálu a nuceni ustoupit zpět do Draenoru. Arcimág Khadgar uzavřel Portál. Kouzla tak mocná, že z bažiny nechala jen spálenou zemi, však nebyla dost silná, aby zapečetila spojení mezi světy. Na ochranu tohoto nebezpečného místa byla vybudována pevnost Nethergarde.\n\nDěj následně pokračuje v datadisku Beyond the Dark Portal.\n\n"}
{"id": "1021949", "url": "https://cs.wikipedia.org/wiki?curid=1021949", "title": "Warcraft II: Beyond the Dark Portal", "text": "Warcraft II: Beyond the Dark Portal\n\nWarcraft II: Beyond the Dark Portal je datadisk ke strategické počítačové hře \"\". Vyvinula jej společnost Cyberlore Studios a vydal Blizzard Entertainment 30. dubna 1996. Přinesl celkem velkou revoluci, která zasáhla i pozdější Warcraft 3 - velmi se rozšířilo používání speciálních postav, tzv. hrdinů.\n\nDěj datadisku začíná tam, kde skončil děj původní hry. Temný portál byl sice uzavřen, ale ne zničen. Lidé obnovili svoji pevnost Stormwind a za účelem hlídání Portálu postavili pevnost Nethergarde. Mezitím ve světě Hordy šaman Ner’zhul, velitel klanu Shadowmoon, obnovuje vládu nad orky a pokouší se o opětovné otevření Temného portálu. Král Lordaeronu (a Aliance) Terenas posílá vojsko do světa Draenoru, aby se definitivně vypořádal s orky. Arcimág Khadgar a generál Turalyon s orky bojují v jejich vlastní zemi odsouzené k zániku, ale ani za pomoci elfí lučištnice Allerie, trpaslíka Kurdrana a zkušeného vojáka Danatha a jim nepodaří zabránit Ner'zhulovi, aby otevřel portály do jiných světů a neunikl. Khadgar a jeho společníci se snaží uniknout z rozpadajícího se světa, ale nakonec se rozhodují zničit Temný portál, aby Azeroth ušetřili od magické síly, která ničí Draenor.\n\n"}
{"id": "1021951", "url": "https://cs.wikipedia.org/wiki?curid=1021951", "title": "De levenstuinen van het Groot Hontschoten", "text": "De levenstuinen van het Groot Hontschoten\n\nDe levenstuinen van het Groot Hontschoten (zahrada života Groot Hontschoten) je zahrada upravená podle filozofických zenových principů v Nizozemí. Zahrada se nachází v Gelderland Teuge a je obklopena loukami. \n\nZahrada má celkovou rozlohu 1,6 ha a jednotlivé části mají představovat etapy lidského života. Ten je znázorněn jako začátek v okamžiku početí a konec v okamžiku smrti. Zahrady jsou v dostupných zdrojích charakterizovány jako kombinace západních a východních vlivů. V hotelové zahradě je k dispozici čajovna, čajový pavilon, chrám se svatými různých náboženství (prostředí pro meditace), altán, ptačí dům s pávy, zenová zahrada, umělým vodopádem a různé vodní prvky a umělecká díla. Za srdce úpravy je podle oficiálního webu autorů považována 'Jardins de la Vie' (bílá zahrada). \n\nDva zakladatelé pozemky v Hont Big Shots zakoupili v roce 1993. Na dvouakrovém poli kukuřice a pastvin s rybníky byla vykopána a vysazena zahrada. V roce 1997 byla tato soukromá zahrad zpřístupněna veřejnosti.\n\nPřístup do zahrady je zpoplatněn. K dispozici je také galerie a výstavní prostor, kde jsou prodávány obrazy a sochy. \n\n"}
{"id": "1021952", "url": "https://cs.wikipedia.org/wiki?curid=1021952", "title": "Kadeš", "text": "Kadeš\n\nKadeš bylo starověké město ležící na řece Orontes v dnešní Sýrii.\n\nPoprvé je zmiňováno jako jedno ze dvou kanaánských měst (tím druhým je Megido), která vedla koalici městských států proti vojskům egyptského faraona Thutmose III. Její vytvoření má pravděpodobně na svědomí vládce království Mitanni, hlavního rivala Egypta v boji o kontrolu levantské oblasti. Porážka v bitvě u Megida nakonec vedla k rozšíření egyptské nadvlády nad městem a nad celou oblastí jižní Sýrie.\n\nZachovala se jména tří panovníků (králů) města:\n\nMěsto je však především známé jako místo, kde proběhla jedna z nejlépe zdokumentovaných bitev starověku, bitva u Kadeše, mezi supermocnostmi 13. století př. n. l. Egyptem a Chetitskou říší. Po 150 letech egyptské nadvlády se Kadeš dostal pod vliv Chetitské říše a ocitl se na hranicích soupeřících starověkých mocností. Konflikt skončil víceméně nerozhodně a Kadeš zůstal pod chetitským vlivem. Nerozhodný výsledek vedl k první známé déletrvající mezinárodní mírové smlouvě v historii lidstva.\n"}
{"id": "1021956", "url": "https://cs.wikipedia.org/wiki?curid=1021956", "title": "Joseph Pulitzer", "text": "Joseph Pulitzer\n\nJoseph Pulitzer, rozený \"József Pulitzer\" (10. dubna 1847, Makó – 29. října 1911, Charleston), byl maďarsko-americký novinář a nakladatel židovského původu, známý jako průkopník moderní bulvární žurnalistiky (spolu s Williamem R. Heartsem). Je iniciátor vzniku žurnalistického a uměleckého ocenění – Pulitzerovy ceny. Během svého života patřil k nejmocnějším žurnalistům ve Spojených státech. Jeho předkové žili v ghettu v Polici na Moravě (odtud také německé příjmení \"Pulitzer\").\n\nZpočátku byl v novinách Westliche Post, kde se stal hlavním editorem. V roce 1878 zakoupil St. Louis Dispatch a St. Louis Post. Ty následně spojil 12. prosince 1878 do jedněch novin s názvem St. Louis Post-Dispatch. \n\nV roce 1883 zakoupil od Jay Goulda za cenu 346 000 amerických dolarů noviny New York World. Tou dobou ztrácely ročně na 40 000 amerických dolarů. Pulitzer za zvýšením prodejů při dal do novin zprávy o příbězích lidí, katastrofy, krimi a skandály.\n\nV roce 1887 zaměstnal slavnou muckracerku Nellie Bly. V roce 1895 započal s populárním komiksem Yellow Kid, od kreslíře Richard F. Outcaulta, a započal tak fenomén tzv. yellow press. Yellow Kid byl vydáván v novém nedělním vydání. Celkové náklady deníku New York World vzrostly za Pulitzerova působení z původních 15 000 výtisků na 600 000. Hlavním konkurentem byl Pulitzerovi William Randolph Hearst, který v roce 1896 přeplatil Outcalta ten přešel k jeho novinám New York Journal.\n\nV roce 1878 se oženil ve věku 31 let s Katherine Davis. Z jejich sedmi dětí se pět dožilo dospělosti. \n\nJoseph Pulitzer zanechal světu ocenění nazvané Puliutzerova cena. Kolumbijská škola žurnalistiky na Kolumbijské univerzitě, která vznikla po jeho smrti, byla podpořena z jeho pěnez odkázaných v poslední vůli. Stejně tak na Pulitzerovo přání vznikla Missourisjká škola žurnalistiky na University of Missouri. \n"}
{"id": "1021958", "url": "https://cs.wikipedia.org/wiki?curid=1021958", "title": "Ofermod", "text": "Ofermod\n\nOfermod (ve staré švédštině znamená \"chvástání\" nebo i \"arogance\") je švédská metalová kapela z Norrköpingu. Zformovala se v roce 1996, mezi zakládající členy patřili zpěvák Jonas Tengner (známý pod přezdívkami Nebiros, Nord, atd.) a kytarista/baskytarista/bubeník Mika Hakola (přezdívky Michayah, Belfagor, atd.) Kapela je aktivní podle toho, zda se Mika Hakola zrovna nenachází ve vězení.\n\nHraje black metal ve stylu kapel Watain, Dark Funeral a Gorgoroth, některé z nich dokonce ovlivnila (Watain, Ondskapt). Samotní členové označují svůj hudební styl za \"orthodox Qliphotic death metal\".\nVe svých textech se věnují okultismu (Qliphoth/Sitra Achra) a uctívání zla.\n\nDebutní studiové album s názvem \"Tiamtü\" vyšlo až v roce 2008.\n\nNázev Ofermod je vklíněn mezi dva trojzubce. Písmena O a D jsou větší než zbývající.\n\n\n\n\n"}
{"id": "1021959", "url": "https://cs.wikipedia.org/wiki?curid=1021959", "title": "Oldham", "text": "Oldham\n\nOldham je město a metropolitní distrikt v regionu Severozápadní Anglie spadající pod metropolitní hrabství Velký Manchester.\n\nOldham leží uprostřed Pennin na vyvýšeném prostranství mezi řekami Irk a Medlock asi 11 km severovýchodně od centra Manchesteru a 8 km jihovýchodně od Rochdale. Je obklopeno několika menšími sídly, se kterými společně tvoří stejnojmenný metropolitní distrikt. Historicky patří do hrabství Lancashire.\n\nMěsto bylo během průmyslové revoluce a v letech následujících významným centrem textilního průmyslu v Anglii.\n\nOblast byla osídlena již v mladší době kamenné, o čemž svědčí nálezy pazourkových hlav šípů. O osídlení v době římské nadvlády svědčí nález pozůstatků silnic z oněch dob. Existence samotného sídla se datuje k roku 865, kdy dánští dobyvatelé založili osadu jménem \"Aldehulme\". Od doby založení až do průmyslové revoluce však budoucí město bylo jen nesourodým shlukem drobných a nevýznamných osad.\n\nJak bylo naznačeno, průmyslová revoluce obraz města zcela změnila a Oldham se kolem roku 1756 stal centrem kloboučnictví v celé Anglii. Celkově však jeho role ve srovnání s okolními městy nebyla tak výrazná, hlavně kvůli nepříznivým přírodním podmínkám. V pozdějších letech však i zde docházelo k masivní industrializaci, příčinou byla hlavně výhodná poloha města mezi Manchesterem a jihozápadním Yorkshirem.\n\nV průběhu 20. století docházelo, podobně jako okolních městech, k postupnému utlumování průmyslové výroby. Dnes už je Oldham typickým sídelním městem Manchesteru, kam většina obyvatel dojíždí do zaměstnání.\n\nMěstem prochází tramvajová trať systému Metrolink, který spojuje centrum Manchesteru s okolními městy v oblasti Velkého Manchesteru. Město je dále obsluhováno autobusovou a vlakovou dopravou a v jeho blízkosti vede \"dálnice M62\".\n\nVe městě sídlí fotbalový klub Oldham Athletic AFC, hrající své zápasy na stadionu Boundary Park. Klub byl založen v roce 1895 a v současnosti hraje League One, která je třetí nejvyšší fotbalovou soutěží v Anglii.\n"}
{"id": "1021966", "url": "https://cs.wikipedia.org/wiki?curid=1021966", "title": "Udo Pastörs", "text": "Udo Pastörs\n\nUdo Michael Wilhelm Pastörs (* 24. srpna 1952 Wegberg) je německý politik a bývalý předseda ultrapravicové Národně demokratické strany Německa (NPD).\n\nPoté, co se vyučil hodinářem, odešel na čtyři roky k oddílu Luftwaffe německé armády. Po odchodu z vojenské služby dokončil Vyšší odbornou školu a stal se tak mistrem ve svém oboru. Jeden rok po studiu se živil jako obchodník se zlatem. Po přestěhování do Meklenburska-Předního Pomořanska se zde politicky angažoval. Ve městě Lübtheenu provozoval obchod se šperky a hodinkami.\n\nJe ženatý, má jednu dceru.\n\nPodle svého vyjádření se nejprve angažoval v pravicově smýšlejících kruzích CSU. V roce 2000 se stal členem strany NPD , aktivní byl předevšém v Ludwigslustu. Zpočátku se držel spíše v pozadí a proškoloval nové členy strany nebo působil jako referent stranických událostí.\n\nV roce 2005 se stal poslancem v zemském sněmu Meklenburska-Předního Pomořanska a následující rok byl zvolen za předsedu zemské organizace (ve volbě neměl protikandidáta). V roce 2009 i 2014 porazil v předsednických volách této spolkové země předsedu NPD v letech 1996-2011 Uda Voigta a v roce 2011 se mu jako lídrovi kandidátky podařilo obhájit poslanecký mandát.\n\nV prosinci 2013 zastával po odchodu Holgera Apfela z čela strany post komisaře předsednictva a začátkem roku 2014 byl definitivně zvolen novým předsedou strany. Pod jeho vedením dosáhla strana úspěchu ve volbách do europarlamentu, když se jí díky zrušení 3% hranice pro zvolení strany podařilo vyslat do Štrasburku Uda Voigta (sám těsně prohrál v hlasování o lídra kandidátky).\n\nUdo Pastörs proslul svými extremistickými výroky, za které byl již několikrát v Německu sankcionován.\n"}
{"id": "1021969", "url": "https://cs.wikipedia.org/wiki?curid=1021969", "title": "Wallachia (EP)", "text": "Wallachia (EP)\n\nWallachia (česky \"Valašsko\") je první EP norské sympho-blackmetalové kapely Wallachia, za jejímž vznikem stojí univerzální hudebník Lars Stavdal. Vydáno bylo v roce 1997 francouzským hudebním vydavatelstvím Velvet Music International (známým dříve pod názvem Impure Creations Records).\n\nPrvní demo skupiny Wallachia z roku 1996 zaujalo francouzskou společnost Impure Creations Records, která podepsala s kapelou smlouvu, ta zaručovala vydání dema jako mini CD (zájem o vyprodané demo totiž v undergroundu přetrvával). Mini CD vyšlo v roce 1997 (Impure Creations Records se mezitím přejmenovala na Velvet Music International), bylo shodné s kazetovou verzí dema a doplněné o texty a několik fotografií z rumunské Transylvánie, které pořídil Maďar Vámosi Tamás (mj. manažer legendární maďarské kapely Tormentor). Tohoto mini CD se prodalo více než 3 800 ks.\n\nUkrajinská vydavatelská firma Night Birds Records vlastněné Romanem Saenkem z kapely Drudkh EP znovu vydala v licenci na audiokazetách v roce 2013.\n\n\n\n"}
{"id": "1021972", "url": "https://cs.wikipedia.org/wiki?curid=1021972", "title": "Hendrichovce", "text": "Hendrichovce\n\nHendrichovce () jsou obec na Slovensku v okrese Prešov. V roce 2005 zde žilo 217 obyvatel.\n\nObec vznikla v 13. století, první písemná zmínka o ní pochází z roku 1320, kdy je jmenována jako \"(villa) Herrici\". V průběhu staletí je zaznamenána jako v roce 1330 jako Hedrychfalva, v roce 1773 Hedrichowcze, následně roku 1920 jako Hedrihovce či Henrihovce, až po současnou podobu Hendrichovce, která se poprvé objevuje v roce 1927. V roce 1787 zde stálo 32 domů se 193 obyvateli, v roce 1828 to bylo 22 domů se 175 obyvateli. Do začátku 19. století patřila obec rodině Hendiovců. Kromě zemědělství se její obyvatelé živili též příležitostným povoznictvím.\n\nMezi hlavní místní památky patří:\n\n"}
{"id": "1021974", "url": "https://cs.wikipedia.org/wiki?curid=1021974", "title": "Chmeľovec", "text": "Chmeľovec\n\nChmeľovec je obec na Slovensku v okrese Prešov. První písemná zmínka o obci pochází z roku 1251. V obci se nachází evangelický kostel ze 13. století, vystavěný v románském slohu.\nV obci stojí i katolický \"Kostel Nanebevzetí Panny Marie\" z roku 1764, rozšířený v roce 1922.\n"}
{"id": "1021975", "url": "https://cs.wikipedia.org/wiki?curid=1021975", "title": "Robert Huneš", "text": "Robert Huneš\n\nPhDr. Robert Huneš (* 9. listopadu 1968 Praha) je český sociální pracovník a politik, od roku 2005 ředitel Hospice sv. Jana N. Neumanna, o.p.s. v Prachaticích, viceprezident Asociace poskytovatelů hospicové a paliativní péče ČR, člen Etické komise Ministerstva zdravotnictví ČR, kandidát do Senátu za KDU-ČSL v říjnových\nvolbách 2014 v obvodě č. 12 – Strakonice, zastupitel a člen Rady města Vodňany.\n\nAbsolvoval Pedagogickou fakultu Univerzity Jana Evangelisty Purkyně v Ústí nad Labem – geografie – historie – ruský jazyk (Mgr., 1992) a Vysokou školu zdravotníctva a sociáľnej práce sv. Alžbety v Bratislavě (PhDr., 2009). Působil jako pedagog na střední škole. Od roku 2005 je ředitelem Hospice sv. Jana N. Neumanna v Prachaticích.\n\nJe ženatý a má tři děti.\n\nJe viceprezidentem Asociace poskytovatelů hospicové a paliativní péče, členem Etické komise Ministerstva zdravotnictví ČR, členem Akademického výboru České křesťanské akademie v Praze. Publikoval řadu odborných textů z oblasti sociální práce a etiky se zvláštním důrazem na otázky významu hospicové a paliativní péče: příspěvky a ve sbornících a odborných časopisech a jednu monografii. Od roku 2006 absolvoval více než 70 přednášek na vysokých a vyšších odborných školách a pro odbornou veřejnost po celé ČR. Byl citován v několika odborných publikacích. Pravidelně publikuje publicistické články na svém blogu na Idnes.cz. Je spoluautorem monografie Průvodce v čase zármutku.\n\nOd roku 2010 je radním města Vodňany za KDU-ČSL. V říjnových volbách do Senátu PČR roku 2014 je\nkandidátem za KDU-ČSL v obvodu č. 12 – Strakonice.Je předsedou MO KDU-ČSL Vodňany a OV KDU-ČSL Strakonice. Je místopředsedou KV KDU-ČSL Jihočeského kraje. Je členem odborné komise pro zdravotnictví KDU-ČSL. Ve volbách do Poslanecké sněmovny PČR v říjnu 2013 skončil se ziskem 1 772 hlasů na třetím místě jihočeské kandidátky KDU-ČSL.\nV červnu 2014 vznikla Iniciativa Exitus, jejíž hlavním cílem bylo pomoci podfinacovanému hospicu sv. Jana N. Neumanna v Prachaticích. Byl zveřejněn transparentní účet, na nějž mohli občané zasílat své dary. Do srpna 2014 se podařilo shromáždit 225 000 Kč. Pomyslný šek byl předán řediteli hospice zástupcem iniciativy Šimonem Hellerem. Celková darovaná částka pomůže zajistit činnost hospice až do konce kalendářního roku 2014. V reakci na výzvu Iniciativy zvýšilo Mínisterstvo práce a sociálních věcí příspěvek na činnost prachatického hospice.\n\nVe volbách do Senátu PČR v roce 2014 kandidoval za KDU-ČSL v obvodu č. 12 – Strakonice. Se ziskem 13,29 % hlasů skončil na 4. místě a nepostoupil tak ani do druhého kola. Podporu kandidatuře vyslovila řada výrazných osobností české veřejné scény, např. onkolog prof. Jiří Vorlíček, hudebník, skladatel a umělecký vedoucí souboru Hradišťan Jiří Pavlica, rektor Jihočeské univerzity v Českých Budějovicích prof. Libor Grubhoffer, lékařka a zakladatelka hospicového hnutí v ČR Marie Svatošová, bývalá ministryně zdravotnictví Zuzana Roithová či europoslanec Jaromír Štětina. Důležitou prioritou je navržení a prosazení samostatného zákona o hospicové a paliativní péči, který v ČR dosud chybí, a který by umožnil nastavit dlouhodobý systém financování těchto zařízení za účelem zachování rozsahu a kvality jejich činnosti.\n\nJe zásadním odpůrcem uzákonění euthanasie v ČR a odmítl její uzákonění pro nevyléčitelně nemocné děti v Belgii. Prosazuje, aby byla akceptována paliativní péče jako humánní nástroj pomoci umírajícím a lepší alternativa k euthanasii. Zdůrazňuje však, že opakem euthanasie je dystanásie, tedy oddalování neodvratného konce života skrze nadbytečnou neefektivní léčbu. Paliativní péče stojí uprostřed mezi euthanasií a dystanasií. Ze své zkušenosti potvrzuje, že hospic je nejen místem důstojného umírání pro nevyléčitelně nemocné, ale jeho zázemí poskytuje též důležitou psychologickou oporu pozůstalým.Prosazuje vlastenectví a povznesení národního sebevědomí, postaveným na hodnotách, před poraženectvím a populismem.\n\n"}
{"id": "1021976", "url": "https://cs.wikipedia.org/wiki?curid=1021976", "title": "Watain", "text": "Watain\n\nWatain je švédská black metalová kapela z města Uppsala. Zformovala se v roce 1998, název je převzat od skladby americké black metalové skupiny Von.\nMimo Vonu ji ovlivnila i švédská hudební skupina Ofermod. Písmeno T v logu má tvar obráceného kříže.\n\nDebutní studiové album s názvem \"Rabid Death's Curse\" vyšlo v roce 2000.\n\n\n\n\n\n\n\n"}
{"id": "1021977", "url": "https://cs.wikipedia.org/wiki?curid=1021977", "title": "Bob Henrit", "text": "Bob Henrit\n\nRobert John \"Bob\" Henrit (* 2. května 1944, Broxbourne, Hertfordshire, Anglie) je anglický bubeník, který byl členem několika kapel, včetně Buster Meikle & The Daybreakers, Unit 4 + 2, The Roulettes, Argent a The Kinks.\n\nPůvodně byl bubeníkem Buster Meikle & The Day Breakers, spolu s kytaristou Russem Ballardem a jeho starším bratrem, pianistou Royem Ballardem. Poté krátce zažil úspěch jako člen The Roulettes (1962–1967). Po jejich zániku v roce 1968 spolupracoval s Unit 4 + 2.\nNa konci roku 1968 založil spolu s Russem Ballardem, Jimem Rodfordem a Rodem Argentem skupinu Argent, se kterou hrál až do jejího rozpadu v roce 1976. Poté spolupracoval s Charlie, The Kinks a Ianem Matthewsem.\n\nJako studiový bubeník spolupracoval s Rogerem Daltreym, zpěvákem The Who, a zahrál si na dvou sólových albech Davea Daviese \"Glamour\" (1981) a \"Chosen People\" (1983). V rozhovoru z roku 1972 ho Keith Moon označil za jednoho ze svých oblíbených bubeníků. V roce 1984 nahradil bubeníka The Kinks, Micka Avoryho, po Avoryho odchodu ze skupiny. S The Kinks hrál až do jejich rozpadu v roce 1996.\n\nV listopadu 2013 vydal svoji autobiografii \"Banging On\". V roce 2014 se účastnil turné s obnovenou skupinou Argent, také zastupuje Micka Avoryho ve skupině The Kast Off Kinks.\n"}
{"id": "1021978", "url": "https://cs.wikipedia.org/wiki?curid=1021978", "title": "Resolutio Carolina", "text": "Resolutio Carolina\n\nResolutio Carolina bylo nařízení císaře a uherského krále Karla VI. z roku 1731, které upravovalo náboženské poměry v Uhrách.\n\nPodle tohoto nařízení bylo státem uznané náboženství římskokatolické vyznání. Protestanti mohli na základě nařízení svobodně a veřejně vyznávat svou víru, ale pouze na tzv. artikulárních místech, odkud se protestantští kněží nesměli bez povolení vzdálit.\n\nPři křtu dětí protestanti podléhali dozoru katolického duchovenstva a v otázkách manželství římskokatolickému tribunálu. Smíšená manželství se mohla uzavírat pouze před římskokatolickým knězem, děti narozené v takových manželstvích musely být římskokatolického vyznání.\n\n\"Resolutio Carolina\" byla upravena v roce 1734 a v roce 1781 zrušena a nahrazena Tolerančním patentem Josefa II..\n"}
{"id": "1021980", "url": "https://cs.wikipedia.org/wiki?curid=1021980", "title": "Von (hudební skupina)", "text": "Von (hudební skupina)\n\nVon je jedna z prvních amerických black metalových kapel, která byla založena v roce 1987 Jasonem \"Venien\" Venturou a Shawnem \"Goat\" Calizem ve městě San Francisco v Kalifornii. Byla aktivní v letech 1987–1992, v roce 2010 se opět zformovala.\nPodle její skladby se pojmenovala švédská black metalová skupina Watain. \n\nVe své první etapě vydala pouze demo \"Satanic Blood\" (další demo \"Blood Angel\" se dostalo k posluchačům až později).\nDebutní studiové album s názvem \"Satanic Blood\" vyšlo až v roce 2012 po znovuobnovení.\n\n\n\n\n\n\n\n"}
{"id": "1021987", "url": "https://cs.wikipedia.org/wiki?curid=1021987", "title": "Streetwear", "text": "Streetwear\n\nStreetwear, v doslovném překladu „pouliční oblečení“ je osobitý styl oblékání, který má svůj původ v subkultuře basketbalistů, surfařů a skejťáků, která se dále rozrostla o prvky hip hop módy, japonské street módy a takzvané haute couture (pojem označující oblečení šité na míru a vyrobené v Paříži).\n\nStreetwear je spjatý s tzv. hypebeast a sneakerhead komunitou či kulturou. Jde o lidi, kteří si i za nemalé peníze kupují oblečení od známých streetwearových i jiných značek a také se o streetwear zajímají a sledují jeho dění a nejnovější trendy. Sneakerheadi dostali název podle jejich záliby a zájmu o boty či tzv. sneakers.\n\nBoty a sneakers jsou se streetwear komunitou hodně spjaty.\n\nTento styl se však neustále vyvíjí, protože je založen na současné populární kultuře a na současném dění „na ulici“.To je důvod proč je tak problematické jej přesně definovat. Přesto existují jisté obecné znaky, podle nichž můžeme streetwear identifikovat. Základním znakem je, že se jedná hlavně o oblečení ležérní, pohodlné, jako je tričko, džíny, tenisky a kšiltovka. Dále se dají snadno identifikovat podle velkých potisků, které obsahují logo, nebo jméno značky umístěných někde na oblečení, či doplňcích. Ačkoliv je to oblečení stvořené pro každodenní nošení, najdou se i tací, kteří se jej nechtějí vzdát vůbec nikdy. Některé celebrity jako Kanye West, nebo Pharrell Williams, jsou schopni si jej vzít i na červený koberec.\n\nObecně se bere, jako původ hnutí Los Angeles ne přelomu 70. a 80. let dvacátého století. Shawn Stussy, tamní designer surfů, začal vyrábět potištěná trička, na která umístil stejnou značku, kterou označoval i svá surfařské prkna. Když se svým nápadem začínal, nabízel své trička na kapotě svého vozu. Později, když si jeho nabídka získala svou oblibu mezi lidmi, začal je dodávat i do butiků. Tímto upevnil podstatu definice „streetwear“ jako rozmanitý, životní styl založený na značce trička a iluzi pocitu její exkluzivity. Ta je podpořena limitovanou, nebo sběratelskou edicí kusů, jako jsou malosériově vyráběné tenisky od předních producentů sportovního oblečení. Mnoho lidí také zastává názor, že streetwearové oblečení se objevilo jako reakce na masově vyráběné oblečení z obchoďáku.\n\nNa počátku se streetwearové značky nechaly esteticky inspirovat od punkového stylu „udělej si sám“ a pozdější hip hop kulturou. Známé značky jako Adidas a Kangol se vytvořily a připojily k začínající hip hop kultuře v 80. letech. Značka Nike ovládla svými teniskami ulice na přelomu 80. a 90. let, když se jim povedlo na svou stranu od konkurenční společnosti Adidas, přetáhnout začínající basketbalovou hvězdu Michaela Jordana. Ostatní značky, mezi které patří Champion, Carhartt a Timberland jsou úzce propojené s hip hop scénou, jako jsou Wu-Tang Clan a Gang Starr. Od poloviny do konce 90. let měl velký vliv na streetwearový styl americký profesionální sport. Kluby jako jsou notoricky známí Chicago Bulls, přinesly do ulic své klubové kšiltovky a bundy. S příchodem tzv. „bling“ hip hop kultury, která odkazuje na okázalé a propracované šperky a doplňky, jsme mohli sledovat vzrůst popularity luxusních značek, jako jsou Gucci, nebo Fendi, a to jen díky tomu, že se objevovaly v hip hopových videích. V pozdních 90. létech si streetwearové značky zašly pro inspiraci do Japonska. Japonské značky vzaly své oblečení na úplně novou úroveň. Do „směsi“ přidali pop kulturní vlivy, jako jsou hračky, hry, anime a mnohé další. Po roce 2000 začal být významným činitelem internet a komunikace. Existence internetu umožnila všem, kdo měli zájem projevit svou kreativitu, vytvořit si svůj styl, nebo jen vyjádřit svůj názor. A jak se ukázalo, takových bylo mnoho.\n\nV současnosti existuje již v podstatě nekonečná řada značek, které se hlásí ke streetwear kultuře a neustále přibývají další. Mezi nejznámější značky patří například Supreme, A Bathing Ape (zkráceně BAPE), Palace, Thrasher, 10 Deep, Black Scale, HUF, AMMO, Versace, Stussy, Anti Social Social Club, Hood By Air, North Face, Billionare Boys Club, Vans. Jako zastupitele českých značek můžeme uvést Girls Without Clothes, Life Is Porno, Pattern, My dear a další.\n"}
{"id": "1021989", "url": "https://cs.wikipedia.org/wiki?curid=1021989", "title": "Ladislav Cabada", "text": "Ladislav Cabada\n\nLadislav Cabada (* 19. listopadu 1973 Kraslice) je český politolog a vysokoškolský pedagog.\n\nVystudoval Gymnázium v Sokolově (specializace chemie) a následně obor politologie a mezinárodní vztahy na Fakultě sociálních věd Univerzity Karlovy v Praze. Rok doktorského studia politologie absolvoval na Univerzitě v Lublani ve Slovinsku. V roce 2004 habilitoval (docent) v oboru politologie na brněnské Masarykově univerzitě.\n\nOd roku 1997 přednáší a vede semináře věnované českému politickému systému, politickým systémům ve střední a východní Evropě, evropskému regionalismu a politické antropologii na českých i zahraničních vysokých školách. V letech 1997 až 2003 přednášel na Univerzitě Karlově v Praze, od roku 2000 působí na Západočeské univerzitě v Plzni, kde v roce 2000 založil a více než pět let řídil katedry politologie a sociologie, od roku 2003 katedru politologie a mezinárodních vztahů. Na Fakultě humanitních studií (později Fakultě filozofické) Západočeské univerzitě v Plzni byl v letech 2002 až 2005 proděkanem pro vědu, v letech 2005 až 2009 děkanem. Z funkce děkana byl odvolán na návrh Akademického senátu fakulty pro údajně \"nejednotný přístup k pracovištím fakulty, autokratické způsoby řízení a manažerská selhání\". Od roku 2002 působí rovněž na Metropolitní univerzitě Praha, kam v roce 2010 odešel jako na své hlavní působiště. V letech 2010-2016 vedl univerzitní středisko v Plzni, od roku 2013 působil jako prorektor pro akademický rozvoj, od roku 2017 je prorektorem pro tvůrčí činnost.\n\nV zahraniční pravidelně přednáší ve Slovinsku (na Univerzitě v Lublani a Fakultě aplikovaných sociálních věd v Nové Gorici), kde využívá svou znalost slovinského jazyka. V němčině či angličtině přednášel či přednáší v Německu (Univerzita Vechta, Dolní Sasko) a Velké Británii (Univerzita Salford). Realizoval také řadu zahraničních výzkumných pobytů, mj. na Tchaj-wanu, v Jižní Koreji, USA, Bosně a Hercegovině, Maďarsku a Severní Makedonii.\n\nOd počátku 21. století je aktivní rovněž ve Středoevropské asociaci pro politické vědy (CEPSA), kde byl v letech 2002 až 2008 zástupcem za Českou republiku. V letech 2012 až 2018 vedl CEPSA jako její předseda. V letech 2006 až 2012 byl rovněž předsedou České společnosti pro politické vědy (ČSPV). V roce 2005 založil mezinárodní odborný časopis Politics in Central Europe, který dosud spolurediguje s Šárkou Waisovou.\n\nByl či je členem řady vědeckých rad, mj. Univerzity Hradec Králové, Ústavu mezinárodních vztahů v Praze či Ústavu pro studium totalitních režimů. Je rovněž členem více než deseti redakčních rad odborných sociálně-vědních časopisů v České republice, Polsku, Slovinsku a Jižní Koreji. Působil rovněž v Grantové agentuře České republiky (2006–2009, v letech 2008–2009 předseda subkomise pro sociologii) a oborové komisi pro humanitní a společenské vědy Rady pro výzkum, vývoj a inovace (RVVI) (2008–2010).\n\nPublikoval více než 20 monografií a dalších více než sto odborných studií v češtině, slovinštině, angličtině, němčině, francouzštině a korejštině. Mezi nejvýznamnější české publikace patří kniha Politický systém České republiky: Historie a současnost, kterou napsal společně s Karlem Vodičkou a vyšla již ve třech vydáních (2003, 2007, 2011). V mezinárodním prostředí zaznamenala výrazný ohlas a je hojně citována kniha Czechoslovakia and Czech Republic in World Politics (společně se Šárkou Waisovou, Lexington Books 2011); kniha byla přeložena i do korejštiny.\n\nVe volbách do Senátu PČR v roce 2014 kandidoval jako nestraník za TOP 09 na kandidátce subjektu \"TOP 09 a STAN\" v obvodu č. 9 – Plzeň-město. Se ziskem 14,65 % hlasů skončil na 4. místě a nepostoupil tak ani do kola druhého.\n\n\n\n"}
{"id": "1021990", "url": "https://cs.wikipedia.org/wiki?curid=1021990", "title": "Bardsragujn chumb 2001", "text": "Bardsragujn chumb 2001\n\nSoutěžní ročník Bardsragujn chumb 2001 byl 10. ročníkem nejvyšší arménské fotbalové ligy. Svůj čtvrtý titul vybojoval tým FC Pjunik Jerevan.\n\n"}
{"id": "1021992", "url": "https://cs.wikipedia.org/wiki?curid=1021992", "title": "VH1 Classic", "text": "VH1 Classic\n\nVH1 Classic je americká hudební televizní stanice, která nahradila původní MTV Classic ke dni 1. července 1999, ve Spojeném království. O necelý rok později začala vysílat i ve Spojených státech. Primárně se zaměřuje na mainstreamové hity nebo záznamy z koncertů v rozmezí let 1970 až 1990. Také se zabývá hudební dokumentací klasických hudebních alb. Původně také přebrala hudební programy z její sesterské stanice VH1 jako například \"Pop-Up Video\" nebo \"I Love the '80s\". Vlastníkem obou stanic je společnost MTV Networks z mediální skupiny Viacom. Stanice má několik regionálních mutací, jako např. VH1 Classic Europe nebo VH1 Classic US.\n"}
{"id": "1021993", "url": "https://cs.wikipedia.org/wiki?curid=1021993", "title": "Bardsragujn chumb 2000", "text": "Bardsragujn chumb 2000\n\nSoutěžní ročník Bardsragujn chumb 2000 byl 9. ročníkem nejvyšší arménské fotbalové ligy. Svůj druhý titul vybojoval tým Araks Ararat FC.\n\n"}
{"id": "1021994", "url": "https://cs.wikipedia.org/wiki?curid=1021994", "title": "Darzamat", "text": "Darzamat\n\nDarzamat je polská sympho-black metalová kapela založená v roce 1995 ve městě Katovice. Název pochází z lotyšské mytologie a znamená „bohyně zahrad“ (lotyšsky dārzs - zahrada, māte - matka).\n\nPrvní studiové album s názvem \"In the Flames of Black Art\" vyšlo v roce 1996.\n\n\n\n"}
{"id": "1021996", "url": "https://cs.wikipedia.org/wiki?curid=1021996", "title": "Bardsragujn chumb 1999", "text": "Bardsragujn chumb 1999\n\nSoutěžní ročník Bardsragujn chumb 1999 byl 8. ročníkem nejvyšší arménské fotbalové ligy. Svůj třetí titul vybojoval tým FC Širak.\n\n"}
{"id": "1021997", "url": "https://cs.wikipedia.org/wiki?curid=1021997", "title": "Velikost účinku", "text": "Velikost účinku\n\nVelikost účinku (anglicky Effect size) v matematické statistice je míra síly jevu, která je nezávislá na jednotkách měření. K běžně používaným statistikám tohoto typu patří:\n\nPředností velikosti účinku je to, že umožňuje snadno posoudit praktickou významnost statistické závislosti. Pokud však jednotky měření mají přirozený význam (např. počet denně vykouřených cigaret), doporučuje se vedle velikosti účinku ve zprávě uvádět i nestandardizované statistiky, například rozdíl v průměrném počtu cigaret vykouřených denně vůči kontrolní skupině, a nikoli pouze velikost účinku. \n"}
{"id": "1021998", "url": "https://cs.wikipedia.org/wiki?curid=1021998", "title": "Kostelecké uzeniny", "text": "Kostelecké uzeniny\n\nKostelecké uzeniny jsou masokombinát, který sídlí v Kostelci u Jihlavy. Společnost byla založena v roce 1917 na místě bývalé brusírny skla a dřeva, v 90. letech 20. století se stala největším výrobcem uzenin v České republice. Akciovou společnost od roku 2007 vlastní Agrofert Andreje Babiše.\n\nTovárnu na uzeniny a konzervy založili 6. prosince 1917 Jan Satrapa, Richard Spitzer, Karel Czánský, Jan Hamlisch a Josef Spitzer jako společnost s ručením omezeným. 1. března 1918 se stal technickým ředitelem a spolumajitelem továrny Josef Bílek. Ten se zúčastnil budování podniku od jeho samého začátku, vedl nákup, obchod i výrobu. Firma pro svůj provoz přestavěla budovu bývalé brusírny skla. Dne 1. ledna 1928 byla firma převedena na akciovou společnost, jež měla závody v Hodicích, Studené a Krahulčí a zaměstnávala 670 pracovníků. Po únoru 1948 byly Kostelecké uzeniny znárodněny a zařazeny pod státní podnik s názvem Jihomoravský průmysl masný, závod 06 Kostelec. V roce 1992 po privatizaci byla založena akciová společnost, kterou převzalo obchodního družstva Maso Uzeniny. V roce 2005 většinový podíl získal Agrofert Holding Andreje Babiše. V roce 2007 Agrofert vykoupil akcie zbývajících akcionářů a firmu zcela ovládl. V roce 2010 proběhla fúze s Maso Planá, zároveň byl ukončen drůbežářský provoz, který byl převeden pod Vodňanské kuře a propuštěno bylo 300 lidí. V roce 2010 zaměstnávala téměř 2000 pracovníků.\n\nFirma se specializuje na červené maso (vepřové a hovězí). Dále nabízí široký sortiment uzenářských výrobků, ale i konzervy.\n\nKostelecké uzeniny používají jako logo panáčka hltajícího párek na červeném pozadí s nápisem Založeno 1917. Roku 2007 bylo na stránkách TheMishMash.com logo zařazeno do kategorie 12 „produktů z pekla“. V roce 2010 panáčka s párkem zařadil server Damn Cool Pics do výběru log se sexuálním podtextem. V roce 2014 si jej povšiml Business Insider a začlenil logo Kosteleckých uzenin do článku \"15 log vás určitě zaujme\", které převážně spojovaly sexuální konotace.\n\n\n\n"}
{"id": "1022002", "url": "https://cs.wikipedia.org/wiki?curid=1022002", "title": "Italská Riviéra", "text": "Italská Riviéra\n\nItalská Riviéra označuje pobřeží Ligurského moře od francouzských hranic k výběžku Toskánska. Úsek mezi Janovem a Toskánskem bývá nazýván \"Riviera di Levante\", část od Janova k francouzským hranicím pak \"Riviera di Ponente\". Společně s Francouzskou Riviérou tvoří původní riviéru, podle níž se jmenují i další pobřeží.\n\nRiviéra je známá mírným podnebím ve všech ročních obdobích, a proto se řadí mezi známé rekreační oblastí. Nejznámější rekreační oblasti v \"Riviera di Ponente\" jsou Bordighera, Alassio, Diano Marina, Sanremo a Ventimiglia. \"Riviera di Levante\" je známá místy Portofino, Santa Margherita Ligure, Sestri Levante, Lerici a Cinque Terre.\n\nObzvlášť ve výběžku \"Riviery di Ponente\" v okolí San Rema se nacházejí charakteristická kvetoucí pole a květinové trhy, pro něž se oblasti přezdívá \"Riviera dei Fiori\" (kvetoucí riviéra).\n"}
{"id": "1022004", "url": "https://cs.wikipedia.org/wiki?curid=1022004", "title": "Paul Kipkoech", "text": "Paul Kipkoech\n\nPaul Kipkoech (6. ledna 1963 – 16. března 1995) byl keňský atlet, běžec, mistr světa v běhu na 10 000 metrů z roku 1987 v Římě.\n\nNa olympiádě v Los Angeles v roce 1984 doběhl v závodě na 10 000 metrů pátý. V roce 1987 se stal v Římě mistrem světa v této disciplíně. Byl několikanásobným medailistou ze světových šampionátů v přespolním běhu v soutěži jednotlivců i družstev. Na trati 5000 metrů byl jeho osobní rekord 13:33,3 z roku 1983, na dvojnásobné trati 27:38,63 z roku 1987.\n\n"}
{"id": "1022006", "url": "https://cs.wikipedia.org/wiki?curid=1022006", "title": "Moses Tanui", "text": "Moses Tanui\n\nMoses Tanui (20. srpna 1965, Nandi District, Keňa) je bývalý keňský atlet, běžec, mistr světa v běhu na 10 000 metrů z roku 1991. Je prvním atletem v historii, který dokázal běžet půlmaratónskou trať v čase pod 1 hodinu (časem 59:47 min., dosaženým v Miláně roku 1993).\n\nK jeho hlavním úspěchům patřil titul mistra světa v běhu na 10 000 metrů na světovém šampionátu v Tokiu v roce 1991 a stříbrná medaile ze stejné disciplíny na mistrovství světa ve Stuttgartu o dva roky později.\n\n"}
{"id": "1022009", "url": "https://cs.wikipedia.org/wiki?curid=1022009", "title": "Ibrahim Jeilan", "text": "Ibrahim Jeilan\n\nIbrahim Jeilan (* 12. června 1989, Bale, Etiopie) je etiopský atlet, běžec. V roce 2011 se stal mistrem světa v běhu na 10 000 metrů.\n\nV roce 2006 ve svých 17 letech se stal juniorským mistrem světa v běhu na 10 000 metrů. V kategorii dospělých je jeho největší úspěch titul mistra světa na této trati v roce 2011 a stříbrná medaile ze světového šampionátu v roce 2013. Jeho osobní rekord v běhu na 10 000 metrů 27:02,81 pochází z roku 2006.\n\n"}
{"id": "1022015", "url": "https://cs.wikipedia.org/wiki?curid=1022015", "title": "3 dny na zabití", "text": "3 dny na zabití\n\n3 Days to Kill, v anglickém originále \"3 Days to Kill\" je francouzsko-americký filmový thriller z roku 2014. Jeho režisérem byl McG a scénář napsali Luc Besson a Adi Hasak. Hlavní roli, agenta CIA jménem Ethan Renner, ve filmu hraje Kevin Costner. Ten přijel do Paříže za svou manželkou Christine (Connie Nielsen) a dcerou Zooey (Hailee Steinfeld), se kterými se několik let nestýkal. Zde se však dostal k další práci pro CIA. Na soundtracku byly použity písně od různých interpretů, mezi které patří například Natalia Kills, Dustin Boyer nebo skupina Bread.\n\n"}
{"id": "1022019", "url": "https://cs.wikipedia.org/wiki?curid=1022019", "title": "Royal Excel Mouscron", "text": "Royal Excel Mouscron\n\nRoyal Excel Mouscron je belgický fotbalový klub z města Mouscron. Domácím hřištěm je stadion Le Cannonier s kapacitou 10 830 míst. Klubové barvy jsou modrá a červená (dřívější klub RRC Péruwelz měl modrobílé barvy).\n\nV letech 2010–2016 nesl název Royal Mouscron-Péruwelz.\n\nByl založen roku 1922 pod matrikulačním číslem 216 jako Racing Club de Péruwelz a v roce 1972 dostal do názvu slovo Royal (královský, čili Royal Racing Club de Péruwelz). V roce 2010 se sloučil s torzem zkrachovalého prvoligového klubu RE Mouscron, přijal název Royal Mouscron-Péruwelz a matrikulační číslo 216 zůstalo v držení nově zformovaného klubu a zdobilo jeho emblém. Pro sezonu 2010/11 byl zařazen do belgické 4. ligy, odkud ihned postoupil do třetí. Tu v následujícím ročníku 2011/12 vyhrál a vysloužil si postup do druhé ligy. Rychlý postup belgickými ligovými patry byl načas zastaven, v sezoně 2012/13 skončil na druhém místě druhé ligy zaručujícím postupové play-off, v něm ale neuspěl.\n\nTo se zdařilo až v následující sezoně 2013/14, kdy klub postoupil ze 4. místa druhé ligy do belgické nejvyšší soutěže Jupiler Pro League (účast si vybojoval v postupovém play-off). Po pěti letech se tak vrátila do Mouscronu první liga.\n\nV červenci 2016 se přejmenoval na Royal Excel Mouscron.\n\n\n\"K 17. 7. 2014\n\n"}
{"id": "1022023", "url": "https://cs.wikipedia.org/wiki?curid=1022023", "title": "Mick Avory", "text": "Mick Avory\n\nMichael Charles „Mick“ Avory (* 15. února 1944) je anglický hudebník, známý především jako bubeník britské rockové kapely The Kinks. Jejím členem se stal krátce po jejich vzniku v roce 1964 a hrál s nimi až do roku 1984, kdy kapelu opustil kvůli tvůrčím neshodám s kytaristou Davem Daviesem.\n\nPředtím, než se stal členem The Kinks, hrál Avory dvakrát během května a začátkem června 1962 v hospodě Bricklayers Arms v Londýně pro skupinu hudebníků, kteří se později stali známí jako The Rolling Stones.\n\nAvory se přidal k The Kinks v lednu 1964 poté, co od nich odešel předchozí bubeník Micky Willet. Avory byl najat poté, co jejich management zaznamenal Avoryho inzerát v \"Melody Makeru\". Navzdory jeho schopnostem Avory na raných nahrávkách The Kinks (včetně hitů jako „You Really Got Me“) obvykle nebubnuje; producent Shel Talmy najímal více studiových bubeníků (například Clema Cattiniho a Bobbyho Grahama) až do roku 1965, ale Avory často hrál vedlejší perkuse.\n\nAvory je často považován za nejnenápadnějšího a nejklidnějšího člena The Kinks a byl nejlepším přítelem Raye Daviese. Nicméně jeho divoký pracovní vztah s kytaristou Davem Daviesem měl za následek mnoho legendárních bitek na pódiu. Nakonec se Avoryho vztah s mladším z bratrů Daviesů zhoršil natolik, že Avory kapelu opustil. Podle dohody s Rayem Daviesem přestal Avory v roce 1984 s kapelou vystupovat a nahrávat, ale přijal nabídku na řízení Konk Studios, kde kapela a bratři Daviesové nahráli většinu svých alb. V The Kinks ho nahradil Bob Henrit.\n\nPozději se mohlo zdát, že Dave Davies a Avory své spory urovnali. Avory hrál na bicí ve skladbě „Rock 'N' Roll Cities“ z alba \"Think Visual\", které napsal Dave Davies. Ray Davies ho požádal o návrat do kapely, ale Avory odmítl, protože chtěl mít klid od neustálých turné, práce a vystupování v minulých dvou dekádách.\nPo rozpadu The Kinks v roce 1996 začal hrát s The Kast Off Kinks, spolu s Johnem Daltonem, Davem Clarkem a Johnem Goslingem. Od té doby s nimi stále vystupuje. V devadesátých letech také s Davem Clarkem, Noelem Reddingem a Davem Rowberrym založil kapelu Shut Up Frank. Hojně koncertovali a nahráli několik alb.\n\nV roce 1990 byl uveden do Rock and Roll Hall of Fame a v roce 2005 do UK Music Hall of Fame.\n\nV dubnu 2004 na žádost The Animals, kteří se chystali oslavovat své 40. výročí, byl Chip Hawkes (bývalý člen The Tremeloes) požádán, aby vytvořil kapelu, která by s nimi jela na turné. To udělal a vznikla tak superskupina The Class of 64, jejíž členy byli původní členové britských kapel šedesátých let, včetně Avoryho, Eric Haydock (The Hollies) a Hawkese.\n\nV roce 2007 Avory opustil The Class of 64 a s dalšími původními členy založil novou kapelu The Legends of the Sixties. 10. května 2007 vystoupil jako host s Rayem Daviesem v Royal Albert Hall. Hrál na tamburínu. Dalším histem byl Ian Gibbons, bývalý dlouholetý klávesák The Kinks.\n\nAvory v současné době hraje s The '60s All Stars' band, která obsahuje členy britských kapel šedesátých let: John Dee (The Foundations), Alan Lovell (The Swinging Blue Jeans) a Derek Mandell (The George Harrison Band). Často hrají v hospodě Cardinal Wolsey v Hampton Courtu.\n"}
{"id": "1022046", "url": "https://cs.wikipedia.org/wiki?curid=1022046", "title": "De Tuinen van Appeltern", "text": "De Tuinen van Appeltern\n\nDe Tuinen van Appeltern (Appelternské zahrady) je zahradní komplex v nizozemské provincii Gelderland nedaleko měst Nijmegen a Tiel. Tvoří je 22 hektarů s 200 zahradami z části navržených iniciátorem a zahradníkem Benem van Ooijen a částečně navržených dalšími zahradními architekty a autory zahradnických publikací. Zahrady slouží také jako prodejní výstava zahradnických doplňků a rostlin.\n\nPůvodně půlhektarové zahrady byly založeny v roce 1988 jako součást sousedního hotelu provozovaného Benem van Ooijen. Brzy je však kromě hotelových hostů začala navštěvovat i veřejnost a po několika letech byl jejich provoz od hotelu oddělen a spravuje je společnost Informatietuinen Appeltern B.V. Od roku 2001 jsou známé pod názvem De Tuinen van Appeltern. Od roku 2000 se v zahradách nachází prodejní výstava terénních a zahradnických úprav pořádaná ve spolupráci s dalšími významnými ukázkovými zahradami jako Hortus Haren, Kasteeltuinen Arcen, Jan Boomkamp Gardens, Botanische Vijvertuinen Ada Hofman en de Rhulenhof Tuinen.\n\nZahrady v Appeltern se nachází ve venkovské oblasti mezi řekami Maas a Waal, na východ od vesnice Tuut a nedaleko od Tielu, Nijmegenu a Oss. Komplex se nachází na severní straně Nieuwe Wetering, ale v roce 2013 bylo výstaviště rozšířeno i na jižní břeh. V průběhu roku je ve dvou stech modelových zahradách pěstováno 2000 různých rostlin. U různých prvků, jako jsou doplňky, dlažby a omítky, jsou uvedeny informace o produktu a prodejci, takže zahrada slouží také jako katalog a výkladní skříň pro dodavatele. \n\n"}
{"id": "1022048", "url": "https://cs.wikipedia.org/wiki?curid=1022048", "title": "The Kast Off Kinks", "text": "The Kast Off Kinks\n\nThe Kast Off Kinks je kapela složená z bývalých členů The Kinks.\n\n\nDalton a Gosling odešli od The Kast Off Kinks v roce 2008.\n\nPrvní baskytarista The Kinks Pete Quaife hrál na různých vystoupeních s kapelou do své smrti v roce 2010. Bubeník The Kinks v letech 1984 –to 1996 Bob Henrit také s kapelou vystupoval. Na setkání fanoušků The Kinks v letech 2007, 2008 a 2009, si s The Kast Off Kinks zazpíval několik písní hlavní skladatel a frontman The Kinks Ray Davies.\n\n"}
{"id": "1022058", "url": "https://cs.wikipedia.org/wiki?curid=1022058", "title": "Kateřina Ronovská", "text": "Kateřina Ronovská\n\nKateřina Ronovská (* 9. června 1974 Brno) je česká právnička působící na katedře občanského práva Právnické fakulty Masarykovy univerzity v Brně. Věnuje se soukromému právu, zejména pak tématu osob v právním smyslu a problematice nadačního a spolkového práva v evropském kontextu. Spolupracuje s řadou českých nadací a dalších organizací neziskové sféry.\n\nPo studiu na brněnském gymnáziu absolvovala magisterské studium práva na Masarykově univerzitě v Brně, kde také v rigorózním řízení získala titul JUDr. Doktorské studium na katedře občanského práva PrF MU úspěšně zakončila disertací pojednávající o soukromoprávních aspektech nadačního a spolkového práva. V roce 2012 se stala docentkou po obhajobě habilitační práce s názvem \"Nadace v Evropě: Koncepce, funkce, vývojové tendence\".\n\nOd roku 1999 působí na katedře občanského práva PrF MU, nejprve jako odborná asistentka a od roku 2012 jako docentka. V roce 2019 se stala vedoucí katedry. Vyučuje kurzy zaměřené na soukromé právo, zejména se věnuje nadačnímu právu, právu neziskových organizací, osobám v právním smyslu a ochraně osobnosti. Absolvovala několik zahraničních stáží, mimo jiné na univerzitách v Německu, Švýcarsku a Nizozemí. Podílela se také na řešení mnoha akademických projektů (vnitrostátních i mezinárodních).\n\nMimo akademickou oblast působí v několika tuzemských i zahraničních odborných společnostech a expertních skupinách. Je členkou Working group of European Law Institute on European Foundation Statute (Vídeň), The European Research Network on Philanthropy (Amsterdam), Společnosti pro výzkum neziskového sektoru (Brno) či ALUMNI ISDC (Lausanne). Z pozice členky mezinárodního týmu expertů při European Foundation Centre se sídlem v Bruselu měla možnost spolupůsobit při přípravě návrhu nařízení Rady o statutu pro evropskou nadaci (Fundatio Europea).\n\nAktivně se zapojuje i do diskuse o reformě soukromého práva v České republice, konečné podobě nového občanského zákoníku a dalších právních předpisů; je členkou expertní skupiny Komise pro aplikaci nové civilní legislativy při Ministerstvu spravedlnosti České republiky (KANCL) a Výboru pro financování a legislativu Rady vlády pro nestátní neziskové organizace.\n\nExterně spolupracuje s řadou českých i zahraničních významných subjektů z oblasti komerční sféry i nestátních neziskových organizací. Příkladem mohou být Nadace Partnerství, Open Society Fund, Nadace Via, Junák - svaz skautů a skautek ČR, Česká rada dětí a mládeže. Od roku 2001 působí jako předsedkyně občanského sdružení Lávka, od roku 2016 je členkou správní rady Via Clarita. V roce 2014 převzala na Valném sněmu Junáka v Litomyšli Medaili skautské vděčnosti.\n\nPůsobí jako členka Vědecké rady Právnické fakulty Masarykovy univerzity.\n\nJde o autorku mnoha odborných monografií, článků a příspěvků a několika učebnic z oblasti občanského práva, především práva nadačního a spolkového.\n\nMezi nejvýznamnější publikace patří \"Soukromoprávní aspekty nadačního a spolkového práva v Čechách, ve Švýcarsku a v Nizozemí\" (Brno: Masarykova univerzita, 2004) a \"Tendence vývoje českého nadačního práva v rámci sjednocené Evropy\" (Brno: Masarykova univerzita, 2009). V roce 2012 byla v nakladatelství Wolters Kluwer vydána monografie s názvem \"Nové české nadační právo v evropském srovnání\", která přináší komplexní analýzu dané právní oblasti včetně uceleného přehledu historického vývoje, současné situace a pravděpodobných trendů dalšího směřování nadačního sektoru v naší i dalších evropských zemích.\n\nV roce 2014 se nemalou měrou podílela na zpracování komentáře k novému občanskému zákoníku (\"Lavický a kol. Občanský zákoník\", Sv. I., C. H. Beck, Praha, 2014). Spolu se svými doktorandy a dalšími kolegy též vydala prakticky zaměřenou publikaci: \"Ronovská, K, Vitoul, V., Bílková, J.: Spolkové právo v otázkách a odpovědích\" (Leges, Praha, 2014).\n\nJe vdaná a má dva syny.\n\nTELEC, Ivo. Kateřina Ronovská: Nové české nadační právo v evropském srovnání. (Recenze). Bulletin advokacie, Praha, 2013, roč. 2013, č. 5, s. 59-59. ISSN 1210-6348.\n\nJANOUŠEK, Michal. Ronovská, Vitoul, Bílková a kol.: Nové spolkové právo v otázkách a odpovědích. (Recenze). Bulletin advokacie, Praha, 2014. Dostupné online: http://www.bulletin-advokacie.cz/k.-ronovska-v.-vitoul-j.-bilkova-a-kol.-nove-spolkove-pravo-v-otazkach-a-odpovedich?browser=mobi\n\nELIÁŠ, Karel. Ronovská K. Nové české nadační právo v evropském srovnání. Praha: Wolters Kluwer, 2012, XVIII + 327 s. Právník. 2013, roč. 152, č. 7, s. 729-731.\n\nMAGUROVÁ, Zuzana. Ronovská, K. Tendence vývoje českého nadačního práva v rámci sjednocené Evropy. In Právny obzor : teoretický časopis pre otázky štátu a práva, 2010, roč. 93, č. 3, s. 279-281. ISSN 0032-6984.\n\nTELEC, Ivo. Kateřina Ronovská, Soukromoprávní aspekty nadačního a spolkového práva v Česku, ve Švýcarsku a v Nizozemí. [Privatrechtliche Aspekte des Stiftungs und Vereinsrechts in Tschechien, in der Schweiz und in den Niederlanden. Brno: Masarykova univerzita 2004. Rabels Zeitschrift für ausländisches und internationales Privatrecht. RabelsZ, Berlin: Gruyter, 2008, roč. 72, č. 2, s. 448 - 451. ISSN 0033-7250.\n\nTELEC, Ivo. Kateřina Ronovská, Soukromoprávní aspekty nadačního a spolkového práva v Česku, ve Švýcarsku a v Nizozemí. Brno, Masarykova univerzita 2004, 355 s. [Recenze]. Právník : Teoretický časopis pro otázky státu a práva, Praha: Ústav státu a práva AV ČR, 2006, roč. 145, č. 10, s. 1237–1238. ISSN 0231-6625.\n\n"}
{"id": "1022059", "url": "https://cs.wikipedia.org/wiki?curid=1022059", "title": "Bébinn", "text": "Bébinn\n\nBébinn je ženské křestní jméno keltského původu. Znamená \"světlovlasá, spravedlivá dáma\", původně popisovalo vikinské ženy. S tímto jménem se zrodilo několik postav v irské mytologii včetně bohyně zrození, sestry bohyně řeky Boann.\n\nPodle pověsti zlatovlasá obryně Bébinn hledala svatyni s Fionnem mac Coolem – nechtěla se provdat za obra „Hugha Skvělého“.\n\nBéb, Beby, Bébinka, Bína\n\n"}
{"id": "1022061", "url": "https://cs.wikipedia.org/wiki?curid=1022061", "title": "Palác arcivévody Karla", "text": "Palác arcivévody Karla\n\nPalác arcivévody Karla, německy \"Palais Erzherzog Carl\" (či \"Palais Erzherzog Carl-Ypsilanti\") se nachází v 1. vídeňském městském okrese Vnitřní Město, v ulici Seilerstätte 30.\n\nNa místě dnenšího paláce stávaly domy poprvé zmíněné již v 15. století, které byly několikrát přestavěny. V roce 1567 se na tomto místě nacházela císařská slévárna. Roku 1603 věnoval císař Rudolf II. budovu dvornímu válečnému radovi Heinrichu Nickhardtovi. V letech 1707 až 1788 byla sídlem zastavárny a do roku 1721 též dražební síně. Roku 1708 byla budova prodána chudobinci, přestavěna a opatřena novou fasádou. V roce 1788 zastavárna přesídlila do zrušeného kláštera svaté Doroty a budova přešla do vlastnictví Daniela svobodného pána von Zephranovich.\n\nRoku 1805 nemovitost nabyl arcivévoda Karel (Carl) a ta roku 1838 přešla do vlastnictví Georga svobodného pána von Sina. V letech 1958-1960 byl palác upraven podle návrhu Josefa Krawiny pro charitativní spolek vídeňské arcidiecéze na kulturní centrum s divadlem a studentskou kolej. V letech 1998-2000 proběhla nová přestavba na muzeum a vybavení pro účely hudebních zkoušek a koncertním sálem. Dnes v paláci sídlí Haus der Musik a Muzeum Vídeňských filharmoniků.\n\nZe tří stran – z ulic Seilerstätte, Annagasse a Walfischgasse – volně stojící stavba na místě někdejší Wasserkunstbastei, působí díky své uzavřené fasádě o pěti patrech monumentálním dojmem. Barokní průčelí směrem do ulice je připisována Franzi Antonu Pilgramovi. Na dvoupatrovým kvádrovitým podstavcem s pravoúhlými okny s rovnou střechou se zdvihají tři horní patra s ohraničením z železivce. Okna díky přerušování tvoří osové intervaly. V beletáži mají okna lomený oblouk nad subtilními konzolami a okny v nad nimi ležícím patře jsou rovněž opatřeny rovnou střechou. Dva mřížované balkony, na fasádě Seilerstätte, vzniklé kolem roku 1872, vytvářejí ještě další výrazný prvek. Stupně velkého schodiště jsou vytvořeny z tvrdého bílého kaisersteinu.\n\nPamětní deska na paláci připomíná Otto Nicolaie, jemuž je také věnována pamětní místnost. Lizénami orámovaný kulatý obloukový portál s kamenným klínem v Seilerstätte je osazen členitým segmentovým obloukem. Portál na Annagasse, pruhovými oblouky, nesenými dvojitými sloupy, je přepažen balkonem posazeným na konzolách.\n\n\n"}
{"id": "1022064", "url": "https://cs.wikipedia.org/wiki?curid=1022064", "title": "Bardsragujn chumb 1998", "text": "Bardsragujn chumb 1998\n\nSoutěžní ročník Bardsragujn chumb 1998 byl 7. ročníkem nejvyšší arménské fotbalové ligy. Svůj první titul vybojoval tým Cement Ararat.\n\n"}
{"id": "1022073", "url": "https://cs.wikipedia.org/wiki?curid=1022073", "title": "Michail Puljajev", "text": "Michail Puljajev\n\nMichail Puljajev (* 20. červen 1987 v Podolsku, Sovětský svaz) je ruský zápasník-judista a sambista.\n\nPřipravuje se v Rjazani pod vedení Andreje Popova. Na mezinárodní scéně se mezi seniory objevuje od roku 2007 v pololehké váze do 66 kg. V roce 2012 se kvalifikoval na olympijské hry v Londýně, ale neuspěl v ruské nominaci na úkor Musy Moguškova.\nOd roku 2013 se postupně propracoval do A-týmu ruské reprezentace. V roce 2016 si vybojoval nominaci na olympijské hry v Riu. V úvodním kole nastoupil proti Kanaďanu Antoine Bouchardovi. V čistě takticky vedeném zápase vedl většinu času na šido, které však neudržel. Minutu před koncem dostal za pasivitu šido a navíc v prodloužení nezachytil Kanaďanův nástup do sumi-gaeši a turnaj předčasně opustil.\n\nMichail Puljajev je levoruký judista, jeho osobní technikou je tai-otoši z jednostranného levého úchopu a o-soto-gari.\n\n\n\n\n"}
{"id": "1022074", "url": "https://cs.wikipedia.org/wiki?curid=1022074", "title": "Eithne", "text": "Eithne\n\nEithne je ženské křestní jméno irského původu. Vykládá se jako \"jádro\". Podle jiných zdrojů je to ženská podoba Aidána.\n\nVyslovuje se jako \"etna\" /'ɛhnʲə/ či \"enya\" /'ɛθnə/.\n\nEnya, Eithna, Etna, Ena\n\n\n\n"}
{"id": "1022076", "url": "https://cs.wikipedia.org/wiki?curid=1022076", "title": "Renate Krügerová", "text": "Renate Krügerová\n\nRenate Krüger(ová) (23. července 1934, Spremberg, Dolní Lužice - 27. května 2016, Schwerin) byla německá historička umění, novinářka a spisovatelka.\n\nRenate Krügerovou velmi ovlivnily události druhé světové války a následná porážka Německa. Roku 1954 začala studovat dějiny umění a klasickou archeologii na Univerzitě v Rostocku. Často se dostávala do konfrontace s totalitním režimem v bývalé Německé demokratické republice včetně vyloučení ze studia. Roku 1958 proto pracovala ve státním muzeu ve Schwerinu, ale toto zaměstnání z politických důvodů ztratila. Roku 1966 se jí ale podařilo získat titul doktora filozofie na univerzitě v Greifswaldu.\n\nPo krátkém zaměstnaní ve schwerinském Institutu pro památkovou péči se stala novinářkou a spisovatelkou na volné noze. Je autorkou románů, esejů, knih literatury faktu a próz z výtvarného prostředí. Její díla byla přeložena do maďarštiny, rumunštiny, estonštiny, češtiny a japonštiny.\n\nPo znovusjednocení Německa roku 1990 pracovala v sekretariátu prezidenta zemského sněmu Meklenburska-Předního Pomořanska a podílela se tak na vzniku parlamentní demokracie v této spolkové zemi. Zabývala se také postavením katolické církve v bývalé Sovětské okupační zóně Německa a v NDR. Žila a zemřela ve Schwerinu.\n\n\n\n"}
{"id": "1022080", "url": "https://cs.wikipedia.org/wiki?curid=1022080", "title": "Muriel", "text": "Muriel\n\nMuriel je ženské křestní jméno keltského původu znamená \"jasné moře. \"Je vytvořeno ze slov muir \"moře\" a geal \"jasný, zářící\". Další podobou je Muirgel\n\n\n\nMiloslava Knappová, Jak se bude vaší dítě jmenovat?\n\n"}
{"id": "1022081", "url": "https://cs.wikipedia.org/wiki?curid=1022081", "title": "Alois Tomáš Raimund hrabě z Harrachu", "text": "Alois Tomáš Raimund hrabě z Harrachu\n\nAlois Tomáš Rajmund, hrabě Harrach (německy \"Aloys Thomas Raimund, Graf von Harrach\", 7. března 1669, Vídeň − 7. listopadu 1742, tamtéž) byl rakousko-český aristokrat, císařský politik, diplomat, rytíř Řádu zlatého rouna a místokrál neapolský a sicilský.\nAlois, hrabě Harrach pocházel ze starého, původem jihočeského rodu Harrachů. Jeho otcem byl Ferdinand Bonaventura I., hrabě Harrach, matkou pak hraběnka Jana Terezie z Lamberka (* 1639; † 1716) Alois se r. 1693 stal jedním z radů císařovy Říšské dvorské rady a r. 1694 císařským vyslancem v Drážďanech, v letech 1697–1700 působil ve stejné funkci ve Španělsku a v roce 1711 se znovu ocitl v Drážďanech a ihned na to se vydal do Berlína a Hannoveru na diplomatickou misi. Téhož roku byl pověřen výkonem říšského dědičného úřadu číšníka během korunovace císaře Karla VI. ve Frankfurtu. Pověřen byl proto, že oprávněný dědičný číšník, hrabě Vollrath Schenck z Limpurgu se tehdy nedostavil. V letech 1715–1742 držel Alois Tomáš úřad nejvyššího zemského maršálka v Dolních Rakousích. V letech 1728–1733 byl místokrálem neapolským a sicilským, což mu umožnilo v Neapoli získat řadu uměleckých děl, dnes vystavených v rodové galerii na rakouském zámku Rohrau. Od roku 1734 až do své smrti byl Harrach členem tzv. Tajné státní konference, privátního poradního orgánu habsburských císařů a králů.\n\nPatřil k významným stavebníkům své doby a mnohokrát pověřil předního barokního architekta, Johanna Lukase von Hildebrandta, aby mu přestavěl zámek Prugg v Brucku nad Litavou a vídeňský palác Harrachů na Ungarngasse.\n\nAlois Tomáš z Harrachu se podruhé oženil s Annou Cecílií, poslední příslušnicí štýrského hraběcího rodu Thannhausenů. Aby jméno a erb rodu nezaniklo, vydal císař Josef I. dne 26. ledna 1708 diplom, který povoloval, aby brucká větev Harrachů připojila napříště ke svému jménu i predikát \"z Thannhausenu \"a\" \"přijala také\" \"thannhausenský erb. Od té doby je erb Harrachů (3 pštrosí pera vyrůstající ze zlaté koule uprostřed červeného pole) umístěn na středním štítku erbu, zatímco erbovní pole 1 a 4 zobrazuje zlatý orlí pařát na černém poli, znak Thannhausenů, a pole 2 a 3 jsou rozdělená na dvě zlatá a červená menší pole, dělená pokosem černým a bílým břevnem, bývalý znak rodu Aeckherlinů, který Thannhausenové dříve podobně \"zachránili před vymřením\". Na erbovním štítě leží hraběcí korunka a z ní vyrůstají čtyři turnajové přilby s korunkami a klenoty. Vnitřní přilba heraldicky vpravo (tj. opticky vlevo) s červeným chocholem, ve kterém je vetknut harrachovský znak se třemi pštrosími pery, patří Harrachům stejně jako vnější přilba vpravo se dvěma buvolími rohy, z nichž z každého vyrůstá šest pštrosích per. Vnitřní přilba vlevo s klenotem ve tvaru orlího spáru je thannhausenská a vnější přilba vlevo s chocholem v barvách rodu patří Aeckherlinům.\nAlois z Harrachu se 22. dubna 1691 oženil s hraběnkou Marií Barborou ze Šternberka († 1694/95), ze sňatku vzešlo 5 dětí:\nPodruhé se Alois Tomáš oženil 22. srpna 1695 s Annou Cecílií, hraběnkou z Thannhausenu (* 14. března 1674; † 15. února 1721) její predikát nosí rod Harrachů dodnes. Z manželství vzešlo 10 dětí:\nPotřetí se oženil 8. června 1721 s hraběnkou Marií Ernestinou z Ditrichštejna (* 13. července 1683; † 30. ledna 1744), vdovou po zmíněném Janu Václavovi z Gallasu, manželství zůstalo bezdětné, ale Marie přinesla do manželství severomoravské panství Janovice a severočeské panství Šluknov.\n\n"}
{"id": "1022083", "url": "https://cs.wikipedia.org/wiki?curid=1022083", "title": "Masaši Ebinuma", "text": "Masaši Ebinuma\n\nMasaši Ebinuma, (japonsky: 海老沼 匡, * 15. února 1990 v Ojama (小山), Prefektura Točigi, Japonsko) je japonský zápasník-judista, bronzový olympijský medailista z roku 2012 a 2016.\n\nS judem začal v 5 letech v Nogi-mači (野木町), Prefektura Točigi. Po základní škole jeho kroky směřovaly do Tokia, kde se připravoval v známé judistické škole Kódógakuša (講道学舎). Vrcholově se judu věnoval na Meidži University pod vedením Kenzó Nakamury. V roce 2010 společně s Džunpeiem Morišitou obsadil v japonské reprezentaci volné místo v pololehké váze po odchodu Masata Učišiby. V roce 2012 uhájil jako účadující mistr světa před Morišitou nominaci na olympijské hry v Londýně. V úvodním kole nedal šanci vyniknout Kanaďanu Sasha Mehmedovicovi, kterého ve druhé minutě poslal nádherně provedenou koši-gurumou na yuko, po minutě navýšil vedení technikou seoi-nage na wazari a po další minutě zápas ukončil na ippon nádherně provedeným o-uči-gari. V dalším kole se však trápil s nepříjemným obousměrným úchopem Kazacha Sergeye Lima, kterého porazil až v závěru prodloužení. Vítězná technika však stála za to, šlo vysoko provedené levé ippon-seoi-nage. Ve čtvrtfinále nastoupil proti Korejci Čo Čun-hovi a po kontroverzním průběhu (viz. níže) postoupil do semifinále. V semifinále se utkal s mladým Gruzíncem Lašou Šavdatuašvilim a nemohl najít rytmus proti jeho dynamickému pohybu. V polovině zápasu se kolem něj Gruzínec šikovně obtočil a za stáleho pohybu ho technikou sumi-gaeši poslal na ippon. V boji o třetí místo se utkal s dalším překvapivým učastníkem finálových bojů. Polák Paweł Zagrodnik přijel na olympijský turnaj v životní formě. Začátkem druhé minuty se ujal po krásně provedeném seoi-nage vedení na wazari. Minutu před konecm zápasu však podruhé v turnaje zaváhal a nechal se Polákem hodit technikou eri-seoi-nage na záda do mostu. Rozhodčí původně ohodnotil techniku ipponem, ale videorozhodčí hodnocení snížil na wazari (pád do mostu se bere oficiálně za ippon až od roku 2013). V prodloužení měl mírnou převahu, kterou zúžitkoval po minutě překrásným hodem curi-goši na ippon. Získal bronzovou olympijskou medaili.\n\nV roce 2014 prohrál na mezinárodní scéně soutěžní zápas po dvou letech s Kamalem Chanmagomedovem na mistrovství světa týmů. V roce 2015 ho o čtvrtý titul mistra světa připravil Uzbek Rishod Sobirov kontrachvatem o-uči-gaeši. V roce 2016 uhájil nominaci na své druhé olympijské hry v Riu v těžké japonské konkurenci. V úvodním kole rozesmutnil domácí publikum vyřazením technikou osaekomi-waza Brazilce Charlese Chibanu. V dalším kole poslal nejprve Číňana Ma Tuan-pina technikou sumi-gaeši na yuko, za dvě minuty dostal Číňana do držení na wazari a vzápětí zápas ukončil svojí osobní technikou seoi-nage na ippon. Ve čtvrtfinále se utkal s Wanderem Mateem z Dominikánské republiky a hned v první minutě se ujal technikou seoi-nage vedení na wazari a minutu před koncem zápas stejnou technikou ukončil na ippon. V semifinále se utkal s Korejcem An Pa-ulem. V polovině zápasu získal na Korejci šido, které však neudržel. V poslední minutě přestal na svého soupeře kondičně stačit. Jen za cenu šida ustál několik An Pa-ulových nástupů do seoi-nage. V prodloužení jeho naděje na finále pohasli, když An Pa-ul kontroval jeho propagační nástup do seoi-nage. V boji o třetí místo porazil v závěru Kanaďana Antoina Boucharda technikou seoi-nage na ippon a získal svoji druhou bronzovou olympijskou medaili.\n\nMasaši Ebinuma je levoruký judista, představitel klasické japonské školy juda, výborný v technikách nage-waze, jeho osobním technikou je seoi-nage.\n\nČtvrtfinále olympijských v Londýně v pololehké váze mezi Japoncem Masaši Ebinumou a Korejcem Čo Čun-ho se zapsalo do dějin sportovního juda. Kvůli tomuto zápasu zmizel od roku 2013 z judistického slovníku pojem hantei tj. verdikt sudích, kteří pomocí praporků určil vítěze bodově vyrovnaného zápasu.\n\nPrestižní asijské derby začalo výpadem Čo Čun-hoa technikou seoi-nage, které Ebinuma bez potíží ustál. Následoval pocitvý boj o úchop, který Čo Čun-ho ukončil propagačním nástupem do seoi-nage. Čo Čun-ho byl v první minutě opticky aktivnější. První Ebinumův výpad přišel až po minutě, když se bez dobrého úchopu pokusil o seoi-nage. Čo Čun-ho měl v první polovině v úchopu převahu a střídal jeden nástup do seoi-nage za druhým. Nejnebezpečnějším nástupem bylo seoi-nage přes opačné rameno v čase 1:40, po kterém si však vyhodil pravý loket. V polovině zápasu dostal Ebinuma šido za pasivitu a následně poprvé výrazně zahrozil nástupem do seoi-nage. V dalším průběhu se začala karta pomalu obracet na stranu Ebinumi, který v úchopu začal mít převahu. V čase 3:30 dostal Čo Čun-ho šido za pasivitu. V poslední minutě normální hrací doby Čo Čun-ho po vybojovaném úchopu za krkem nastoupil do první uči-maty a patnáct sekund do konce do druhé uči-maty, při které se dopustil pravděpodobně vědomého faulu waki-gatame. Rozhodčí si faulu nevšimli.\n\nV prodloužení pokračovala mírná Ebinumova převaha v úchopu, ale též výborná obrana Čo Čun-ha. V čase 1:10 Čo Čun-ho zahrozil výpadem seoi-nage, které Ebinuma s problémy ustál. V čase 1:19 došlo pravděpodobně k rozhodující akci zápasu, při které si Ebinuma získal na svou stranu diváky. Ebinuma poslal rychlým výpadem ko-uči-gake Čo Čun-ha na zem. Rozhodčí techniku ohodnotil yukem, ale videorozhočí hodnocení odvolal. Nutno podotknout že správně, protože Čo Čun-ho pád kontroloval loktem. V poslední minutě byl aktivnější Čo Čun-ho. Půl minuty do konce prodloužení po vyhráném úchopu nastoupil do uči-maty, kterou však Ebinuma s přehledem kontroloval. Následovalo hantei a po chvilce napětí Brazilský rozhodčí Edson Minakawa se svými dvěma asistenty zvedly modré praporky, tedy barvu judogi, která v zápase patřila Korejci Čo Čun-ho. Po tomto verdiktu nastal v hale pískot a bučení, Ebinumův trenér Kenzó Nakamura vehemetně ukazoval směrem k jury, trenér Čo Čun-ha Čong Hun měl ruce nad hlavou. Po minutě si zavolal rozhodčí předseda jury Španěl Juan Carlos Barcos, nařídil Minakawovi a jeho asistentům (Massimo Sulli a Nagmanjon Mirzarahmanov) změnit hantei ve prospěch Ebinumi a uspokojit dav.\n\n\n"}
{"id": "1022088", "url": "https://cs.wikipedia.org/wiki?curid=1022088", "title": "Masakr v Trhové Kamenici", "text": "Masakr v Trhové Kamenici\n\nJako masakr v Trhové Kamenici jsou označovány události, které se staly 8. května 1945 v uvedeném městyse ve východních Čechách. \n\nVojáci německé jednotky ustupující z Chrudimi se při průchodu obcí Trhová Kamenice rozhodli potrestat domnělé partyzány. Poblíž obce nejprve zastřelili pět civilistů, mezi nimi Bedřicha Mareše. \n\nPřed vstupem do obce byla zastřelena mladá Marie Pilařová, vracející se z návštěvy příbuzných. Vojáci poté vstoupili do obce a v kostele zajali místního faráře, Oldřicha Kučeru, kterého brutálně umučili.\n\nJednotka už předtím poblíž obce Rohozná zajala čtyři rukojmí. Byli jimi Jaroslav Kvapil, Jan Michek (teprve sedmnáctiletý), Janko Trudič a Antonín Novák. Rukojmí byli zastřeleni u domu č. p. 6. \n\nU blízkého vrchu, zvaného \"Třešňovka\", zastřelili vojáci další tři muže, kteří se pokoušeli utéct. Oběťmi byli Antonín Alinč, Adolf Zábský a Emanuel Kacafír, kteří jsou pochováni na místním hřbitově. Vojáci odpovědní za tuto událost nebyli nikdy stíháni. V současnosti je na památku obětí v obci pamětní deska na domě u náměstí.\n\n"}
{"id": "1022089", "url": "https://cs.wikipedia.org/wiki?curid=1022089", "title": "Anor", "text": "Anor\n\nAnor je francouzská obec v departementu Nord v regionu Hauts-de-France. V roce 2011 zde žilo 3 313 obyvatel. Území obce sousedí s Belgií.\n\nFourmies, Hirson (Aisne), Momignies (Belgie), Mondrepuis (Aisne), Ohain, Trélon\n\n\"Počet obyvatel\" \n\n\n"}
{"id": "1022093", "url": "https://cs.wikipedia.org/wiki?curid=1022093", "title": "Operace Mincemeat", "text": "Operace Mincemeat\n\nOperace Mincemeat byl úspěšný britský dezinformační projekt podniknutý během druhé světové války.\nProjekt byl součástí operace Barclay. Záměr byl rozšířit klam s cílem zakrýt invazi Spojenců do Itálie vedenou ze severní Afriky. Operace Mincemeat umožnila přesvědčit německé vrchní velení o plánovaném spojeneckém útoku na Řecko a Sardinii, namísto skutečného útoku na Sicílii roku 1943.\n\nTohoto záměru bylo docíleno přesvědčením Němců o tom, že získali čistě náhodou přísně tajné dokumenty odhalující detaily týkající se válečných plánů Spojenců. Dokumenty byly připevněny k tělu mrtvého muže, který byl vhozen do oceánu, později vyplaven na pláž v Punta Umbría ve Španělsku. Operace začala nastražením falešných dokumentů. K potvrzení úspěšnosti nastražených dokumentů bylo také užito rozluštěných depeší posílaných prostřednictvím šifrovacího stroje Enigma.\n\nPříběh na pozadí této operace byl použit jako literární zápletka v knize „Operation Heartbreak“ (1950) jejímž autorem byl Duff Cooper. Na samotné přiznání, že šlo o skutečné události, došlo až v knize s názvem „The Man Who Never Was“ (Muž, který nikdy nebyl) v roce 1953. Z ní vycházející film stejného názvu byl uveden do kin v roce 1956.\n\nNa podzim roku 1942 ztroskotal poblíž přístavního města Cádiz hydroplán PBY Catalina převážející přísně tajné dokumenty z Anglie na Gibraltar. Při nehodě zahynula celá osádka letounu, a to včetně zásobovacího důstojníka Jamese Haddena Turnera, který byl kurýrem\na francouzským agentem. Turner převážel dopis od generála Marka Clarka informující guvernéra Gibraltaru generála Noela Masona-MacFarlenea o příjezdu Eisenhowera na Gibraltar. Turnerovo tělo bylo vyplaveno na pláž poblíž Tarifa a vyzvednuto španělskými autoritami. Když bylo poté tělo vráceno Britům, dopis byl také přiložen. Technici zjistili, že nedošlo k jeho otevření. Němci disponovali v té době prostředky pro přečtení dopisu bez nutnosti otevření obálky, pokud však takto učinili, rozhodli zřejmě o tom, že dopis byl podstrčen a informace v něm obsažená byla falešná; rozhodli se ho tedy ignorovat. Tato vyhrocená událost, která vážně ohrozila celou operaci, podnítila myšlenku pro operaci Mincemeat.\n\nKe konci roku 1942 bylo plánované vylodění angloamerických jednotek ve francouzské Severní Africe nevyhnutelné; vítězství v tomto tažení bylo očekáváno. Vylodění dostalo název operace Torch (angl. „Pochodeň“). Následovala Casablanská konference v lednu roku 1943, na jejímž setkání se spojenečtí stratégové rozhodli pokračovat v italském tažení.\nZe Severní Afriky mohl být útok proveden buď na Itálii anebo skrze Balkán. Tím by došlo k uvěznění německých jednotek mezi západní spojenecké síly a Sověty. Ovládnutím Sicílie by se Středozemní moře otevřelo spojeneckému loďstvu. Byla by tak možná invaze do kontinentální Evropy. To ze Sicílie činilo očividný strategický cíl. Němečtí stratégové si toho byli taktéž vědomi; Winston Churchill to komentoval slovy: „Jen blázen by nevěděl, že další je na řadě Sicílie.“\n\nMasivní nárůst zdrojů potřebných pro invazi (operace Husky) by byl jistě detekován a Němci by tak odhalili, že se schyluje k nějakému většímu útoku. Pokud by však dokázali Spojenci obelstít Němce ohledně místa, kam bude útok směřován, Němci by poté mohli rozptýlit nebo odklonit značné množství svých jednotek, což by ulehčilo vylodění Spojenců. Toto již bylo praktikováno Brity v bojích o Severní Afriku; byl zřízen příslušný systém pro oklamání nepřítele.\nV rámci tohoto systému bylo možné poskytnout informace ohledně falešných formací a podsouvat dezinformace prostřednictvím dvojitých agentů a diplomatických zvěstí.\nPři plánování operace \"Flight Lieutenant\" Charles Cholmondeley (RAF) navrhl, aby byl mrtvý muž připevněn k nefunkčnímu padáku, vybaven radiostanicí a shozen nad francouzským územím. Cílem bylo přesvědčit Němce o tom, že nalezli vysílačku, o jejíž ztrátě a padnutí do rukou nepřítele nemají Spojenci tušení. Spojenci by poté předstírali, že vysílačka je v rukou spřátelených agentů, což by umožnilo podsouvat dezinformace. Od tohoto návrhu bylo upuštěno a byl označen za neproveditelný; avšak následně se jím začal zabývat Výbor pro kontrašpionážní a klamné operace (Double-Cross System či XX System). Charles Cholmondeley byl jedním z členů tohoto výboru, stejně tak jako korvetní kapitán Ewen Montagu z britského královského námořnictva.\nMontagu a Cholmondeley přepracovali původní myšlenku do proveditelného plánu, namísto rádia mělo být použito dokumentů. Výbor pro klamné operace zamýšlel připevnit dokumenty k mrtvému tělu, které by bylo sesláno na poničeném padáku. Němci však v té době věděli, že taktika Spojenců byla nikdy neposílat citlivé dokumenty přes nepřátelské území. Rozhodli se proto učinit z mrtvého muže oběť letecké havárie na moři. Tímto způsobem by nebylo nic podezřelého na tom, že muž je mrtvý již několik dní a transportuje tajné dokumenty. Tělo by poté moře vyplavilo na břeh ve Španělsku. Tamní vláda byla totiž známá svou kooperací s Abwehrem. Britové si byli jisti, že španělské autority dovolí německým agentům prozkoumat cokoliv podezřelého. Montagu udělil operaci kódové označení Mincemeat, neboť se jednalo o dostupné označení a předešlá mise pod tímto označením dopadla úspěšně.\n\nJak již bylo zmíněno, záměrné podsouvání falešných dokumentů nepříteli nebylo ničím novým. Jedna z prvních zaznamenaných akcí takového typu, známá jako chlebníková lest (z angl. „\"Haversack ruse\"“, tedy chlebník či tlumok) se odehrála během první světové války. Britský voják, plukovník Richard Meinertzhagen, nastražil do armádního tlumoku falešné dokumenty, později objevené otomanskou armádou. Dále pak v roce 1942 v Severní Africe, před započetím bitvy u Alam Halfy, bylo tělo umístěno to vybuchlého vozidla v minovém poli. Společně s tělem byla ve vozidle mapa značící fiktivní britské minové pole. Němci se léčkou nechali ošálit a odklonili své tanky z původní cesty na místo\ns měkkým podložím, kde zapadly.\n\nZa pomoci věhlasného patologa sira Bernarda Spilsburyho se Montagueovi a jeho teamu podařilo stanovit, jaký typ těla bude pro operaci potřeba: muž, na kterém bude patrné, že zemřel na moři vlivem hypotermie a utonutí, poté byl po několika dnech vyplaven na břeh. Nalezení vyhovujícího těla se však zdálo jako nemožný úkol, neboť dotazování a pátrání po vhodném jedinci by vzbudilo pozornost. Bylo rovněž nemožné sdělit pozůstalým mrtvého, pro jaké účely bude tělo použito. Spilsbury ujistil námořnictvo o tom, že stav těla zde nehraje až tak velkou roli, poněvadž Španělé, jakožto římští katolíci, mají averzi vůči pitvám a vykonávají je jen v těch případech, kdy je nezbytně nutné zjistit příčinu smrti. Londýnský koroner Bentley Purchase nakonec pod nátlakem obstaral tělo 34letého Velšana. Bylo tak učiněno pod podmínkou, že jeho jméno nebude nikdy zveřejněno, později se však ukázalo, že šlo o Glyndwra Michaela. Michael zemřel poté, co požil jed na krysy obsahující fosfor. Poté, co je látka vstřebána, fosfát reaguje s kyselinou chlorovodíkovou, která se nachází v lidském žaludku. Z reakce tak vzniká fosfan, vysoce toxický plyn. Koroner Purchase podotkl: „dávka nebyla dostatečně silná na okamžité usmrcení. Namísto toho jed oslabil funkci jater a smrt proto nastala o něco později.“ Následkem toho zde bylo pouze několik málo stop indikující pravou příčinu smrti. Montagu později prohlásil, že Michael zemřel na zápal plic, jeho rodina byla kontaktována a poskytla svolení pro použití těla. Nic z toho však nebyla pravda. Rodiče mrtvého byli v té době již zesnulí a žádný blízký příbuzný nebyl nalezen.\nDalším krokem bylo vytvoření „legendy“ - falešné identity pro mrtvého muže. Stal se z něj tedy major William „Bill“ Martin z britské Královské námořní pěchoty, narozen v roce 1907 v Cardiffu. Jako příslušník námořní pěchoty spadal major Martin pod velitelství Královského námořnictva (Admiralitu), nebyl by tedy problém zajistit, aby veškeré informace tykající se vyšetřování jeho smrti směřovaly do rukou námořního zpravodajského oddělení. Postupy pro pozemní vojska byly odlišné a obtížněji kontrolovatelné. Jako oděv byl zvolen battledress (polní uniforma), uniformy námořních důstojníků byly totiž v té době šity na míru a nebylo možné přizvat krejčího, aby vzal míry mrtvému. Hodnost majora ho učinila natolik služebně starého, aby mu mohly být svěřeny důvěrné dokumenty, ne však natolik prominentního, aby se zdálo podezřelé, že ho nikdo nepoznal. Jméno Martin bylo zvoleno díky tomu, že v Královském námořnictvu bylo několik osob se stejným jménem a hodností.\nZa účelem posílení „legendy“ byla vytvořena postava snoubenky jménem Pam, major Martin měl u sebe její fotku. Pam byla ve skutečnosti zaměstnankyně MI5 se jménem Nancy Jean Leslie, později známá jako Jean Gerard Leigh (20. listopad 1923 – 3. dubna 2012). Dále s sebou major převážel dva milostné dopisy a účtenku o koupi snubního diamantového prstenu datovanou na 19. dubna 1943. Cena prstenu byla 53 liber, 10 šilinků a 6 pencí, což by při dnešních poměrech odpovídalo ceně 2000 liber. Na prstenu byla rytina: „Pro Pam od WM 14. 4. 43.“ V souladu s jeho hodností bylo pro tělo obstaráno kvalitní spodní prádlo, což bylo v té době nesmírně obtížné kvůli přídělovému systému. Shodou okolností v té době tragicky zahynul profesor Herbert Fisher z Oxfordské univerzity, který díky svému sociálnímu postavení vlastnil vlněné spodní prádlo; to bylo obstaráno a použito k podtržení autentičnosti mrtvého kurýra.\nMajor měl u sebe taktéž pompézní dopis od svého otce, dopis od rodinného právního poradce a od Earnesta Whitleye Jonese, generálního manažera Lloyds Bank, žádajícího zaplacení přečerpaného účtu ve výši 79,97 liber. Mezi dalšími položkami byla kniha s poštovními známkami, stříbrný kříž, medailon svatého Kryštofa, tužka, klíče, označený lístek na autobus, útržky lístků z londýnského divadla, účtenka za čtyřdenní ubytování v Námořním a armádním klubu a stvrzenka o nákupu košile v zakázkovém krejčovství Gieves & Hawkes. Poslední zmíněná účtenka byla ve skutečnosti omyl, byla totiž vystavená pro platbu v hotovosti, důstojníci však nikdy neplatili u Gieves & Hawkes v hotovosti, ale Němci tuto nesrovnalost nepostřehli. Všechny tyto dokumenty byly vytisknuty na autentické tiskopisy anebo hlavičkové papíry. Data na účtenkách naznačovala, že major Martin opustil Londýn 24. dubna. Pokud tedy bylo jeho tělo vyplaveno na břeh 30. dubna, musel vzlétnout z Londýna a ztroskotat na moři.\nAby byla majorova identita učiněna ještě uvěřitelnější, Montagu se rozhodl naznačit, že byl major poněkud nedbalý. Jeho identifikační karta byla označena jako prozatímní a vystavená z důvodu ztráty té původní. Rovněž jeho propustka do Velitelství kombinovaných operací vypršela několik týdnů před jeho odletem a nebyla obnovena. Tento poslední krok s sebou nesl jisté riziko, neboť by Abwehr mohl podezřívat, proč byl takto nedbalý člověk pověřován převozem tajných dokumentů. Nakonec se to ukázalo jako jeden z klíčových prvků vedoucích k úspěchu – po válce byl nacistický šéf špionážní služby a vojenské rozvědky Walter Schellenberg rychle odhalen díky jeho padělaným identifikačním dokumentům. Jednalo se o takřka bezchybný falzifikát nově vydaných dokumentů; voják provádějící kontrolu pojal podezření a na podvrh přišel. Téměř nikdo neměl během války a těsně po jejím skončení kompletní, nedotčené dokumenty.\n\nPříprava klamných dokumentů probíhala současně s krycí identitou. Montagu společně s teamem trval na tom, aby šlo o to nejlepší, čeho je možné dosáhnout a nikdo by tak nemohl zpochybnit dané informace. Hlavním dokumentem byl osobní dopis od generálporučíka sira Achibalda Nye (Zástupce náčelníka imperiálního generálního štábu) pro generála sira Harolda Alexandra (Velitel 18. skupiny armád v Alžírsku a Tunisku). Koncept dopisu byl několikrát přepracován, nakonec došlo k rozhodnutí, aby dopis napsal samotný generál Nye. V dopise se projednávalo několik „delikátních“ témat, např. nežádoucí udělování Purpurových srdcí americkými jednotkami britským vojákům sloužícím společně s nimi, dále pak jmenování nového velitele Brigády gard. To mělo objasnit, proč byl dopis doručován osobně. Součástí dopisu byla pasáž zabývající se plány Spojenců pro oblast Středozemí. Byla popisována příprava invaze pod označením operace Husky. Jejím cílem bylo Řecko, na které zaútočí jednotky z Egypta a Libye pod velením generála Henryho Maitlanda Wilsona (Vrchní velitel pro oblast Střední východ). Přiložena byla taktéž označení pro vyloďovací pláže a jednotky vyčleněné pro útok. Ve skutečnosti však byla operace „Husky“ pouze krycí název pro invazi na Sicílii. V dopise byla také zmínka o druhém plánovaném útoku, operaci Brimstone. Pro tu měla hrát Sicílie roli zástěrky. To naznačovalo, že jednotky generála Alexandra v Tunisku napadnou Sardinii, z logiky věci jediný možný cíl. Nye dodal: „máme dobrou šanci je [myšleno Němce] obelstít, aby měli za to, že útok bude veden na Sicílii.“\n\nDalší dopis obsahoval formální uvedení majora Martina viceadmirálem Louisem Mountbattenem (Velitel Kombinovaných operací) před admirála loďstva sira Andrewa Cunninghama (Vrchní velitel britské Středomořské floty a spojeneckých námořních sil ve Středomoří). Součástí psaní byl také vtip o sardinkách, který Montagu vložil s nadějí, že to Němci budou považovat za nenápadnou zmínku o útoku na Sardinii. Němci (společně se Španěly) již jednou měli možnost získat podobné psaní uschované v kapse zesnulého zásobovacího důstojníka Turnera. Nestalo se tak zřejmě díky tomu, že španělští vyšetřovatelé považovali prohledávání mrtvých za porušení římskokatolické víry. Montagu se proto rozhodl umístit dokumenty do příruční brašny, kterou nelze přehlédnout.\n\nTaktéž bylo nezbytné zajistit, aby tělo bylo nalezeno společně s brašnou. Plánovací team zprvu zamýšlel využít posmrtné ztuhlosti (rigor mortis) a vložit brašnu do stisknuté dlaně mrtvého. Z toho bylo nakonec upuštěno, protože ztuhlost mohla pominout a brašna by odplula od těla. Proto se team rozhodl vybavit majora Martina bezpečnostním řetězem pokrytým kůží. Podobný popruh byl využíván např. bankovními kurýry jako ochrana před odcizením zavazadla. Řetěz vedl kolem rukávu směrem k brašně. Britští důstojníci nepoužívali tento bezpečností prvek, to však Němci nemuseli vědět, natož si být jisti tím, že by skutečný major Martin nepoužil podobný řetěz pro zadaný úkol. Navíc zde nebyla jiná alternativa. Bylo nepravděpodobné, že by major měl po celou dobu letu brašnu připevněnou k zápěstí, řetěz byl proto připevněn k pásku na jeho trenčkotu.\n\nPlukovník Johnnie Bevan byl pověřen vysvětlit plán operace ministerskému předsedovi Winstonu Churchillovi. 15. dubna 1943 byl Bevan uveden před Churchilla, ten se zrovna nacházel ve své ložnici, pokuřuje doutník. Churchill byl plánem akce nadšený, Bevan však podotkl, že by operace mohla skončit velice špatně. Churchill odvětil se svým nezaměnitelným humorem: „Pokud se tak stane, budeme muset získat to tělo zpět a dopřát mu dalšího koupání“.\n\nTělo majora Martina bylo oděno do battledressu Královské námořní pěchoty a trenčkotu, poté bylo umístěno do ocelového kanystru naplněného suchým ledem. Při sublimaci suchého ledu vznikl oxid uhličitý, který vytlačil veškerý kyslík, byl tak oddálen proces rozkladu těla. Cholmondeley a Montagu tělo doručili k jezeru Holy Loch ve Skotsku, odtud bylo naloženo na palubu britské ponorky HMS Seraph. Velitel plavidla, poručík Bill Jewell, měl společně se svou posádkou zkušenosti při vykonávání zvláštních operací. Jewell řekl svému mužstvu, že kanystr obsahuje přísně tajné meteorologické zařízení, které bude instalováno poblíž Španělska.\nPonorka vyplula z přístavu 19. dubna, požadované lokace (cca 1 míle od pobřeží města Huelva) dosáhla 30. dubna. Britové věděli, že se v oblasti pohybuje německý tajný agent Abwehru, který byl zadobře s tamními španělskými činiteli.\nHMS Seraph se vynořila na hladinu přibližně ve 04:30, Jewell poté nechal kanystr přinést na palubu. Celé posádka se posléze odebrala do podpalubí, na můstku zůstali pouze důstojníci. Nadporučík David Scott (zástupce velitele) instruoval všechny přítomné o detailech akce. Společně poté otevřeli kanystr, oblékli majoru Martinovi záchrannou vestu a připevnili k němu příruční brašnu s dokumenty. Jewell přečetl Žalm 39, ačkoliv pohřební bohoslužba nebyla udaná v rozkazech. Tělo bylo následně svrženo do moře. Půl míle na jih posádka vrhla přes palubu malý nafukovací člun, měl sloužit jako dodatečný důkaz o tom, že došlo k havárii. Kanystr byl převezen dále na oceán, kde byl proděravěn kulometnou palbou, aby se snáze potopil. Kvůli vzduchu uvízlému v izolační vrstvě kanystru se tento pokus ukázal jako marný. Na řadu musela přijít plastická trhavina, která kanystr nakonec potopila (nešlo o součást plánu a Jewell se o tom zmínil až v roce 1991). Jewell poté odeslal telegram svým nadřízeným se slovy: „MINCEMEAT dokončen.“ Tělo nalezl místní rybář José Antonio Rey Maria přibližně\nv 9:30, to bylo poté převzato místní milicí a přepraveno do nedalekého města Huelva.\n\nNález těla byl ohlášen agentovi Abwehru, Adolfu Claussovi. Clauss v Huelvě operoval pod krycí identitou zemědělského technika. O tři dny později podal britský námořní atašé působící ve Španělsku zprávu o nálezu těla, informace se poté donesla Komisi pro klamné operace. Tělo majora Martina bylo předáno britskému vicekonzulovi, F. K. Hazeldenovi. Pohřeb se konal 2. května na hřbitově v San Marco, doprovázen vojenskými poctami.\n\nPatolog Eduardo Del Torno byl předvolán, aby provedl ohledání těla. Del Torno ve svém hlášení uvedl: „muž byl po pádu do moře stále naživu, tělo nejeví žádné známky podlitin, smrt nastala díky utonutí, tělo bylo ve vodě mezi 3-5 dny.“ Komplexnější vyšetření nebylo provedeno, jednak díky vlivu britského vicekonzula a také díky tomu, že patolog považoval oběť za katolíka. Martin měl u sebe stříbrný krucifix a medaili se svatým Kryštofem, jeho vojenské známky nesly označení RC (z angl. \"Roman Catholic\" = římský katolík).\n\nMontagu zařídil, aby byl major Martin uveden na seznamu padlých britských vojáků. List byl zveřejněn 4. června v The Times. Čistě náhodou se na seznamu objevila další dvě jména důstojníků, kteří zahynuli během letecké nehody na moři, což podpořilo věrohodnost krycího příběhu majora Martina. Stejný výtisk The Times obsahoval také zmínku o skonu známého hollywoodského herce Leslieho Howarda, který byl během letu z Lisabonu do Bristolu sestřelen pilotem Luftwaffe. S cílem podpořit fiktivní skon majora Martina ještě více, námořní velitelství zaslalo námořnímu atašé několik zpráv informující o tajných dokumentech, které major převážel. Atašé byl vyzván, aby dokumenty neprodleně vypátral a přitom nevzbudil podezření ohledně jejich důležitosti. Aktovka byla společně s dokumenty zabavena Španělským námořnictvem, to následně předalo dokumenty generálnímu štábu. Osud dokumentů byl poté nejasný, neboť se zdálo, že zmizely a ani Gestapo nebylo schopné je lokalizovat.\n\nJak bylo očekáváno, major Karl-Erich Kuhlenthal, služebně nejstarší agent \"Abwehru\" ve Španělsku, se osobně s velkou vervou ujal pátrání po dokumentech. Jeho vyšetřování rozvířilo mezi Španěly takový rozruch, že plukovník José López Barrón Cerruti, služebně nejstarší člen tajné policie a zanícený fašista, započal s hledáním po ztracené aktovce. Zpráva o dokumentech se donesla do centrály Abwehru v Německu. Wilhelm Canaris, velitel Abwehru, byl požádán, aby přesvědčil Španěly o vydání dokumentů. Podplukovník Ramón Pardo Suárez lokalizoval dokumenty a zařídil jejich předání do rukou Němců. Španělé dokumenty vysušili a Pardo je poté zanesl na Německou ambasádu, kde si je vyzvedl Wilhelm Leissner, šéf Abwehru v Madridu. Odtud byly dokumenty za pomoci rádio vysílačky sděleny nadřízeným v Berlíně, písemná kopie společně s fotkami následovala o několik dní později.\nPůvodní dokumenty byly vráceny zpět do obálek za použití obráceného postupu vysoušení. Britský atašé obdržel dokumenty 13. května, byl ujištěn o tom, že nic nechybí. Když byly písemnosti posléze podrobeny analýze britskými experty, bylo potvrzeno narušení obálek a jejich otevření. Dalším ujištěním byla dešifrovaná depeše zaslaná skrze Enigmu. Churchill byl proto neprodleně informován se slovy: „Mincemeat spolknut i s navijákem.“\n\nSnaha, kterou Montagu společně se svým teamem vložil do vybudování Martinovi identity, se vyplatila. Němci zaznamenali a uvěřili všem osobním detailům. Povšimli si data na autobusovém lístku a vyvodili, že Martin musel letět z Británie na Gibraltar. Ironií je, že jejich zpráva o vyšetřování obsahovala špatné datum, kdy k nehodě došlo (27. dubna namísto 22. dubna). Usoudili proto, že k nehodě došlo 28. dubna a to i přes pitevní zprávu poukazující na to, že tělo bylo k 30. dubnu ve vodě již několik dní. Němci si však tohoto rozporu nevšimli a anulovali tak svou vlastní chybu.\nJoseph Goebbels, jenž ovládal plynule angličtinu, četl The Times každý den. Měl o zmíněné zprávě pochybnosti, což podotkl ve svém deníku, otevřeně na to však neupozornil. Adolf Hitler byl přesvědčen o věrohodnosti dokumentů, což posílilo jeho obavy o danou oblast. Nesouhlasil s Benitem Mussolinim, který věřil, že Sicílie bude tím nepravděpodobnějším místem pro invazi. Hitler tvrdil, že jakýkoliv útok na Sicílii bude jen klamný manévr.\nNěmci přesměrovali značnou část obranných linií do Řecka, Sardinie a na Korsiku, namísto původně zamýšlené Sicílie. Současně britské jednotky Commandos začaly vyvíjet aktivity směřované proti Řecku. Věhlasný generál Erwin Rommel dorazil do Řecka, aby tam převzal velení. Ze Sicílie do Řecka byla přemístěna skupina tzv. \"Räumboote\" (německé označení pro odminovací a minovací čluny) a byla vybudována tři dodatečná minová pole podél řeckého pobřeží. Současně byly do Řecka přesunuty tři tankové divize – jedna z Francie, další dvě z východní fronty. Poslední zmíněný tah byl pravděpodobně tím rozhodujícím, neboť se tak snížil německý odpor proti Sovětům v bitvě u Kursku. Ovlivnění událostí na východní frontě nebylo britskými plánovači zamýšleno ani předvídáno.\n9. července Spojenci zaútočili na Sicílii (operace Husky). Němci zůstali po následující dva týdny přesvědčeni, že hlavní útok bude směřován na Sardinii a Řecko. Ponechali tak sicilské obranné síly mimo akci až do doby, kdy bylo příliš pozdě. Nařídili pouze výsadek třetího pluku první divize Fallschirmjäger, jejíž parašutisté se 12. července snesli na ostrov ve snaze zastavit postupující Osmou armádu. Ewen Montagu byl za účast v operaci povýšen na důstojníka řádu britského impéria (OBE). Charles Cholmondeley byl povýšen na člena řádu britského impéria (MBE) pro zosnování celého plánu.\n\nÚspěch operace Mincemeat způsobil, že Němci později ignorovali skutečné dokumenty, které se jim dostaly do rukou. Mezi ně například patří:\n\n\nDuff Cooper byl diplomat, který během druhé světové války zastával několik vysoce postavených pozic. V roce 1950 vydal špionážní román jménem „Operation Heartbreak“. Příběh se zaměřuje na plán Spojenců nastražit mrtvolu muže poblíž pobřeží Španělska. Záměr byl připevnit k oběti falešné dokumenty za účelem zmatení Němců. Cooper s tímto námětem přišel sám, avšak jeho publikace přitáhla příliš mnoho pozornosti a lidé zainteresovaní do celé operace začali otevřeně promlouvat. Povyk přitáhl britský tisk, což dalo za vznik bouřlivým zvěstem, britská tajná služba se proto rozhodla, že nejlepším krokem bude zveřejnit skutečný příběh. Ewen Montagu si na víkend odskočil od své činnosti soudce a sepsal knihu s názvem „Muž, který nikdy nebyl“. Publikace se rázem stala bestsellerem a o dva roky později vznikl film se stejným názvem. Film byl obohacen několika dramatickými prvky, které se v knize neobjevují. Jde například o německého agenta v Británii snažícího se ověřit identitu majora Martina, načež Montagu s týmem je vždy o krok napřed. Ponorka zobrazená ve filmu nesla označení P219, tedy HMS Seraph, ta byla v období 1954/55 stále ve službě.\n\nV roce 1977 Montagu publikoval druhou knihu s názvem „Beyond Top Secret ULTRA“, ve které vzpomíná na tajné operace, které podnikl během války. Kapitola 13 se krátce zmiňuje o operaci Mincemeat, včetně detailů neuvedených v předchozí knize.\n\nNa identifikační kartě majora Martina byla ve skutečnosti fotka zaměstnance MI5, Ronnieho Reeda. Dle Montagova tvrzení mohl být Reed Martinovým dvojčetem. Tělo majora Martina však bylo pohřbeno na hřbitově Nuestra Señora de la Soledad v Huelvě. Postupem doby, kdy se z operace Mincemeat stala legenda, zůstává otázkou, kdo je na tamním hřbitově skutečně pohřben.\n\nV roce 1996 odhalil amatérský londýnský historik Roger Morgan důkaz o tom, že major Martin byl ve skutečnosti Glyndwr Michael, velšský alkoholik a tulák. Údajně měl pocházet z města Aberbargoed, neboť jeho jméno je zmíněno na tamním památníku. Ben McIntyre potvrdil ve své knize s názvem Operace Mincemeat, že mrtvý muž byl Glyndwr Michael. Byl nalezen 26. ledna 1943 v opuštěném skladišti poblíž stanice King's Cross, poté převezen do nemocnice St. Pancras, projevoval příznaky akutní otravy chemikálií. Požitý jed na krysy obsahoval vysoce toxický bílý fosfor. Předpokládalo se, že Michael se pokusil o sebevraždu. Jeho vlastní otec spáchal sebevraždu, když bylo Michaelovi 15 let. Matka mu zemřela v roce 1940 a on tak zůstal sám, postupně upadaje do hluboce depresivního stavu. Jeho brouzdání krajinou ho zavedlo do Londýna, byl nemajetný a bez domova, život se mu postupně rozpadal. Je ovšem možné, že otrava jedem byla nehoda, neboť Michael často neměl co jíst a proto konzumoval kousky chleba obalené v krysím jedu. Otrava fosforem je velice bolestná, obvykle trvá tři dny, než oběť zemře. Fosfor reaguje s kyselinou chlorovodíkovou obsaženou v žaludku, vytváří se tak fosfan. Smrt nastane díky rozpadu centrálního nervového systému, žloutence, kómatu, selhání ledvin, jater a srdce. Michael zemřel po dvou dnech od intoxikace. Byl ještě schopen informovat zdravotní sestru o tom, kdo je a co požil, zemřel 28. ledna, 1943. Když se jeho tělo dostalo do nemocniční márnice, oblastní koroner Bentley Purchase informoval Ewena Montagu, že našel ideální tělo pro dané účely. McIntyre uvádí, že tělo bylo uschováno v mrazicím boxu márnice do doby zahájení mise.\n\nNa palubě ponorky Seraph bylo tělo umístěno do kanystru obsahující suchý led, byl tak oddálen proces rozkladu.\n\n"}
{"id": "1022094", "url": "https://cs.wikipedia.org/wiki?curid=1022094", "title": "Jason Bourdouxhe", "text": "Jason Bourdouxhe\n\nJason Bourdouxhe (* 11. dubna 1991, Fléron, Belgie) je belgický fotbalový záložník momentálně hrající v nizozemském klubu FC Eindhoven.\n\nJason Bourdouxhe působil v mládežnických reprezentacích Belgie U15, U16, U17, U18, U19, U20.\n\n"}
{"id": "1022095", "url": "https://cs.wikipedia.org/wiki?curid=1022095", "title": "Bitva u Megida (15. století př. n. l.)", "text": "Bitva u Megida (15. století př. n. l.)\n\nBitva u Megida byl vojenský konflikt mezi egyptskými vojsky v čele s faraonem Thutmosem III. a velkou kanaánskou koalicí pod vedením krále Kadeše. Je první známou bitvou dějin lidstva, o níž existují relativně hodnověrné informace.\n\nPřesný datum bitvy dodnes není jednoznačně znám. Egyptology nejvíce akceptovaný údaj je 9. květen roku 1457 př. n. l., ačkoliv někdy je konflikt datován do roku 1482 př. n. l. nebo 1479 př. n. l.\n\nBitva u Megida skončila vítězstvím Egypta a zbytky rozprášeného kanaánského vojska utekly do bezpečí hradeb města Megida. Jejich pronásledování následně vedlo ke zdlouhavému obléhání Megida.\n\nVeškeré podrobnosti o konfliktu pocházejí z egyptských zdrojů – zejména z hieroglyfických nápisů v Síni kronik Amonova chrámu v Karnaku, jejichž autorem byl vojenský písař Tjaneni.\n\nNa konci vlády královny Hatšepsut se místní vládci v oblasti současné Sýrie pokusili zbavit nadvlády Egypta. Kanaánci se sjednotili a spojili s královstvím Mitanni na březích řeky Eufrat. Hnací silou za touto vzpourou byl král Kadeše. Mohutné opevnění Kadeše bylo zárukou bezpečnosti krále i města. Král Megida, které bylo stejně dobře opevněné, se ke vzpouře přidal.\n\nPo smrti své tety se novým faraonem stal Thutmose III., který se musel se vzpourou co nejdříve vypořádat. Megido totiž leželo na jihozápadním okraji Jizre'elského údolí, těsně za pohořím Karmel a kontrolovalo tak obchodní cestu mezi Egyptem a Mezopotámií. Pro svou vynikající strategickou polohu bylo toto sídlo během historie místem mnoha bitev.\n\nThutmose III. shromáždil armádu válečných vozů a pěchoty, která měla 10 000 mužů.\n\nArmáda se shromáždila v hraniční pevnosti Caru ( \"Silé\") a o 10 dní později dorazila do města Gaza, které bylo věrné Egyptu. Po jednodenním odpočinku pokračovala do vzdáleného města Jehem, kem dorazila za dalších 11 dní. Odtud vyslal faraon průzkumníky, aby prohlédli terén. Aby mohla armáda pokračovat dále na sever, musela překročit pohoří Karmel. Za ním leželo město a pevnost Megido, kde se shromáždily síly vzbouřenců.\n\nZ Jehemu do Megida vedly tři možné cesty. Severní cesta – přes Zefti – a jižní cesta – přes Taanach – umožňovaly bezpečný přístup do Jizre'elského údolí. Střední cesta – přes Arunu – byla riskantní; vedla úzkou soutěskou a vojáci se mohli po ní pohybovat pouze v řadě za sebou. Pokud by na konci rokle čekal protivník, byli by faraónovi vojáci snadnou kořistí. Velitelé proto doporučovali jednu ze dvou bezpečnějších cest. Přesto se Thutmose III. rozhodl riskovat přímou cestu do Megida.\n\nSám Thutmose vedl své muže do útoku na město Aruna. Bylo jen slabě chráněné a rychlý útok nepřátelských obránců rozprášil. Jeho armáda pak pokračovala dál a bez odporu vstoupila do údolí. Vzbouřenci nechali velké oddíly pěchoty hlídat dvě z pravděpodobnějších přístupových cest k městu a cestu, kterou se vydala faraónova armáda, nechali zcela bez ochrany. Tak získali Egypťané volný přístup přímo k Megidu, a velké části nepřátelské armády nechali daleko na severu a jihu za sebou.\n\nFaraón svou šanci rozpoznal. Vztyčil tábor a pod rouškou noci seřadil své síly v blízkosti nepřítele. Následující ráno zaútočil. Vzbouřenci byli rozestavení na vyvýšenině u pevnosti. Egyptské linie byly uspořádány do konkávní formace, která ohrožovala obě křídla protivníka. Faraón vedl útok ze středu. Kombinace postavení a počtu, spolu s včasným, odvážným útokem, zlomila odhodlání rebelů a jejich linie se prakticky okamžitě rozpadly. Ti, kteří byli v blízkosti města, utekli za jeho hradby, kde se následně opevnili.\n\nEgyptští vojáci se pustili do drancování protivníkova tábora. Chaos, který při tom vznikl, poskytl dostatek času roztroušeným silám rebelů, včetně králů Kádeše a Megida, aby se mohli přidat k obráncům města. Faraón tak přišel o možnost rychlého dobytí města.\n\nEgypťané město oblehli. Zároveň vyslali vojenské jednotky do země vzbouřenců a rychle v ní obnovili nadvládu Egypta. Město však ještě nějaký čas vzdorovalo – podle některých odhadů až 7 měsíců.\n\nVítězná armáda si domů přivedla 340 zajatců, 2 041 klisen, 191 hříbat, 6 hřebců, 924 válečných vozů, 200 sad brnění, 502 luků, 1929 kusů dobytka, 22 500 ovcí a královské brnění, bojový vůz a stanové podpěry krále Megida. Město a obyvatelé byli ušetřeni.\n\nDíky této výpravě se rozšířilo území Egypta. Thutmose III. požadoval od poražených králů, aby každý z nich vyslal svého syna na egyptský dvůr. Tam oba dostali egyptské vzdělání. Později, když se vrátili do svých domovů, oba vládli ke spokojenosti Egypta.\n\nVítězství nad Megidem bylo však jen začátkem pacifikace Palestiny a Sýrie. Teprve po několika dalších vojenských výpravách, organizovaných prakticky každoročně, byla vzpoura definitivně potlačena.\n\n\n\n"}
{"id": "1022096", "url": "https://cs.wikipedia.org/wiki?curid=1022096", "title": "Ottmar Mergenthaler", "text": "Ottmar Mergenthaler\n\nOttmar Mergenthaler (11. května 1854, Hachtel – 28. října 1899, Baltimore) byl hodinář a vynálezce prvního prakticky použitelného sázecího stroje Linotype. \n\nSe strojem Linotype začala v roce 1884 nová éra v technice tisku. Tiskoviny a knihy mohly být tištěny rychleji a levněji. Například náklad amerických novin během krátkého období vzrostl z 3,6 miliónů výtisků na 33 miliónů.\n\nOttmar Mergenthaler byl za svůj epochální vynález uveden do americké „National Inventors Hall of Fame“. \n\nMergenthaler, Friedrich Wilhelm von Steuben a Carl Schurz jsou považováni za nejdůležitější přistěhovalce z Německa, kteří se podíleli na dějinách USA.\n\n\n"}
{"id": "1022097", "url": "https://cs.wikipedia.org/wiki?curid=1022097", "title": "Andreea Chițuová", "text": "Andreea Chițuová\n\nAndreea Chițuová ( ) a ( ), (* 7. května 1988 v Bolintin-Vale, Rumunsko) je rumunská zápasnice – judistka.\n\nS judem začala v Bukurešti v 8 letech. Ve 14 letech se přesunula tréninkového centra mládeže v Kluži. Sportovní kariéru mezi seniorkami začala v lehké váze, kde však nestačila na krajanku Corinou Căprioriuovou.\n\nProsazovat se začala s přechodem do pololehké váhy v průběhu roku 2011. Na olympijské hry v Londýně odjížděla jako mistryně Evropy, ale roli jedné z favoritek nezvládla. Ve druhém kole jí zaskočila veteránka Ilse Heylenová z Belgie. V roce 2016 startovala na olympijských hrách v Riu dokonce jako nasazená jednička, ale podobně jako před čtyřmi lety své předpoklady nanaplnila. Její snažení ukončila ve čtvrtfinále Italka Odette Giuffridaová na yuko. V opravách se jí nedařilo a obsadila 7. místo.\n\n\n\n"}
{"id": "1022106", "url": "https://cs.wikipedia.org/wiki?curid=1022106", "title": "SMS Blücher (1877)", "text": "SMS Blücher (1877)\n\nSMS Blücher byla korveta třídy Bismarck postavená pro Císařské loďstvo (\" Kaiserliche Marine\") v roce 1878 jako kadetní školní loď, ale před uvedením do provozu byla role změněna na torpédovou školní loď. Původní děla byla odstraněna a došlo ke snížení stěžnů.\n\nOd srpna roku 1880 do roku 1884 lodi velel Alfred von Tirpitz. Krátce po výbuchu kotlů v listopadu 1907 byla loď vyřazena ze služby.\n"}
{"id": "1022107", "url": "https://cs.wikipedia.org/wiki?curid=1022107", "title": "Hulk (loď)", "text": "Hulk (loď)\n\nHulk (z angl.) je trup lodi, který je sice na vodě, ale nemá pohonné zařízení (stěžně, stroje), případně ani další vybavení. Obvykle se používá pro lodi vyřazené z technických nebo ekonomických důvodů, které však stále slouží například jako skladiště, ubytovna nebo vězení. Někdy se užívá i pro rozestavěné lodi spuštěné na vodu, které ještě nejsou vybaveny zařízením. \n"}
{"id": "1022108", "url": "https://cs.wikipedia.org/wiki?curid=1022108", "title": "Natalija Kuzjutinová", "text": "Natalija Kuzjutinová\n\nNatalija Jurijevna Kuzjutina (* 8. března 1989 Brjansk) je ruská zápasnice – judistka, bronzová olympijská medailistka z roku 2016.\n\nS judem/sambem začínala v 11 letech v rodném Brjansku. Připravuje se v Ťumeni pod vedením Michaila Chramcova a Alexandra Supruna. V roce 2012 patřila ke kandidátkám na medaili na olympijských hrách v Londýně. Její sny však skončili v prvním kole na Němce Romy Tarangulové. V roce 2016 startovala na olympijských hrách v Riu ve čtvrtfinále však protaktizovala zápas s Japonkou Misato Nakamuraovou. Zápas rozhodla lepší fyzická připravenost Japonky, která jí ve třetí minutě nastavení chytila vyčerpanou do držení. V opravách uspěla, v boji o třetí místo porazila Číňanku Ma Jing-nan a získala bronzovou olympijskou medaili.\n\n\n\n"}
{"id": "1022110", "url": "https://cs.wikipedia.org/wiki?curid=1022110", "title": "Bitva u Megida", "text": "Bitva u Megida\n\nBitva u Megida může být:\n"}
{"id": "1022111", "url": "https://cs.wikipedia.org/wiki?curid=1022111", "title": "Ami Kondóová", "text": "Ami Kondóová\n\nAmi Kondóová (* 9. května 1995 Nagoja) je japonská zápasnice – judistka, bronzová olympijská medailistka z roku 2016\n\nS judem začala v 5 letech. Od roku 2013 se připravuje v profesionálním judistickém týmu pojišťovny Mitsui Sumitomo Insurance pod vedením Hisaši Janagisawy a jeho asistentů. V japonské seniorské reprezentaci se pohybuje od roku 2013 v superlehké váze do 48 kg.\n\nV roce 2016 se kvalifikovala na olympijské hry v Riu a v japonské olympijské nominaci porazila Harunu Asaimovou. Na olympijský turnaj se připravila velmi dobře, ve čtvrtfinále nevzdala souboj s Galbadrachyn Otgonceceg z Kazachstánu, se kterou ještě minutu před koncem prohrávala na wazari. V závěrečné minutě dotáhla techniku harai-goši v boji na zemi do držení a udžela soupeřku potřebný čas pro získání iponu. V semifinále však nestačila na výborně připravenou Argentinku Paulu Paretovou. V boji o třetí místo uspěla proti Mongolce Uranceceg a získala bronzovou olympijskou medaili.\n\n\n\n"}
{"id": "1022113", "url": "https://cs.wikipedia.org/wiki?curid=1022113", "title": "Gerhard Wagner", "text": "Gerhard Wagner\n\nGerhard Wagner je jméno následujících osob:\n\n"}
{"id": "1022114", "url": "https://cs.wikipedia.org/wiki?curid=1022114", "title": "Pitulník žlutý", "text": "Pitulník žlutý\n\nPitulník žlutý (\"Galeobdolon luteum\") je nenáročná, vytrvalá, žlutě kvetoucí bylina se schopností vytvářet souvislé kolonie. Je to druh z nevelkého rodu pitulník, který byl vyčleněn z rodu hluchavka.\n\nEvropský areál výskytu je ze severu vymezen jihem Britských ostrovů, jihem Skandinávie a Pobaltím. Jižní hranice prochází Belgií, Německem, Českou republikou a Slovenskem. Směrem na východ se dále vyskytuje ostrůvkovitě od Karpat přes Balkán, Ukrajinu až po sever Íránu. V Česku se vyskytuje řidčeji na jihu Čech i Moravy, shodně jako na jihu Slovenska.\nDruh preferuje vlhké hlinité nebo skeletové půdy dobře zásobené živinami, a to od kolinního po montánní výškový stupeň, snese i částečné zastínění. Obvykle roste na okrajích listnatých nebo smíšených lesů, často se vyskytuje i v křovinách podél potoků a cest nebo na vlhkých rumištích.\n\nVytrvalá rostlina, která má nevětvené květonosné lodyhy čtyřhranného průřezu dorůstající v listu do výše 15 a v květu až 40 cm; ve spodní půli jsou lodyhy na hranách chlupaté a v horní lysé. Jsou porostlé křižmostojnými, dlouze řapíkatými, výrazně žilnatými listy s okrouhlými až široce vejčitými čepelemi dlouhými 3 až 8 cm a širokými 2 až 4 cm. Listy jsou na bázi klínovité či srdčité, po obvodě zubaté a na konci dlouze zašpičatělé, na svrchní straně mají někdy přechodné stříbrné skvrny a na spodní jsou nafialovělé. V horní části lodyhy listy přecházejí v listeny, které bývají dlouhé jen 1,5 až 3,5 cm, mají vroubkovaný obvod a zaokrouhlený vrcholek. Z oddenků také vyrůstají (po odkvětu) plazivé zakořeňující odnože mající 3 až 4 cm dlouhé okrouhlé zoubkované listy; odnože společně s většinou nadzemních částí rostlin přečkávají zimu.\n\nV paždí tří až šesti řad listenů vyrůstají v lichopřeslenech, po čtyřech až osmi, přisedlé oboupohlavné květy velké 2 až 2,5 cm. Zelený zvonkovitý kalich je do poloviny rozeklaný. Světle žlutá koruna má dlouhou, mírně prohnutou květní trubku, z vnějšku chlupatý klenutý horní pysk a dále hnědě skvrnitý trojcípý dolní pysk s postranními zmenšenými cípy. Dvě přední tyčinky jsou delší než zadní a nesou tmavě hnědé lysé prašníky. Svrchní semeník je srostlý ze dvou plodolistů. Kvete od dubna do května. Pitulník žlutý je diploidní druh(2n = 18).\n\nPlody jsou čtyři černé vejčité tvrdky s bílým masíčkem. Rostliny se rozmnožují odnožemi nebo semeny roznášenými mravenci.\n\nPitulník žlutý není sice oficiálně uznávanou léčivkou, ale protože obsahuje podobné léčivé látky jako hluchavka bílá, je místně v lidovém léčitelství používán proti vnitřním zánětům, při léčbě dýchacího a trávicího ústrojí i křečových žil a ke koupelím při gynekologických potížích.\n\nV zahradnictví ho lze používat jako podrost pod stromy nebo jako půdopokryvnou výsadbu. V zastíněných partiích již obvykle na konci druhé sezóny vytvoří zapojený porost.\n\n"}
{"id": "1022117", "url": "https://cs.wikipedia.org/wiki?curid=1022117", "title": "Třída Bismarck (1877)", "text": "Třída Bismarck (1877)\n\nKorvety (kryté dřevěné s opanceřováním) třídy Bismarck byly postavené pro Císařské loďstvo (\" Kaiserliche Marine\") v letech 1875-1880, kde sloužily až do roku 1910. Jednalo se o trojstěžníky s parním pohonem. Trup byl kovový s dřevěnou obšívkou. V roce 1884 byly všechny překlasifikovány na křižníkové fregaty.\n"}
{"id": "1022118", "url": "https://cs.wikipedia.org/wiki?curid=1022118", "title": "Pravidlo tří sigma", "text": "Pravidlo tří sigma\n\nPravidlo tří sigma, známé i jako 3s-kritérium, pravidlo 3σ, pravidlo 3-sigma nebo pravidlo 68-95-99,7, říká, že u přibližně normálně rozděleného statistického souboru by se měly téměř všechny relevantní hodnoty nacházet do tří směrodatných odchylek (ty se značí \"s\" nebo \"σ\") od aritmetického průměru .\n\nSvé jméno pravidlo získalo podle toho, jak velká část tohoto rozdělení se do souboru zahrnuje a co už se považuje za zanedbatelné výjimečné hodnoty. V okolí jedné směrodatné odchylky od průměru je u normálního rozdělení přibližně 68,27 % hodnot, pro dvě σ přibližně 95,45 % a pro tři σ asi 99,73 % hodnot, jak je vidět na obrázku.\n\nČím je vyšší násobek směrodatné odchylky, tím větší je tolerance k extrémním měřeným hodnotám. Například v částicové fyzice se často používá 5σ. Je to ovšem nutná nikoli postačující podmínka pro objev.\n\nV praxi měřená data často nepocházejí z normálního rozdělení, a tak pravděpodobnost extrémů může být mnohonásobně větší, než jak předpokládá pravidlo odvozené z normality dat.\n\nNavíc statistická chyba měření není jedinou možností. Může se stále jednat o systematickou chybu. Například byla změřena nadsvětelná rychlost pro neutrino statisticky na 6σ. Později se však prokázala systematická chyba.\n\nPokud je měření zatíženo chybami, tak se ke skutečné střední hodnotě můžeme přiblížit aritmetickým průměrem. Do něho v prvním kroku zahrneme všechny hodnoty, jenže některé mohou být zatížené hrubou chybou, což nás vzdaluje od skutečné hodnoty. Proto zjistíme standardní odchylku hodnot, a pak použijeme 3σ pravidlo tak, že ze souboru vyřadíme všechny hodnoty vzdálené víc než 3 směrodatné odchylky od prvního průměru. Z očištěného statistického souboru pak uděláme nový průměr, který bude nejspíše blíže ke skutečné střední hodnotě, a ten pak dále zpracováváme.\n\n"}
{"id": "1022119", "url": "https://cs.wikipedia.org/wiki?curid=1022119", "title": "Bitva u Megida (609 př. n. l.)", "text": "Bitva u Megida (609 př. n. l.)\n\nBitva u Megida byla vojenská konfrontace mezi silami starověkého Egypta a Judského království, která se odehrála v roce 609 př. n. l. Egypt pod vedením Neka II. spolu s Asýrií bojoval proti Babyloňanům.\n\nEgypťané, kteří spěchali na pomoc svým asyrským spojencům, byli zastaveni na \"Via Maris\" u Megida armádou Judského království, vedenou jeho králem Jóšijášem. Egypťané zvítězili a Jóšijáš v boji zahynul. Přesto však Egypt nakonec nebyl schopen zabránit vítězství Novobabylonské říše nad Asyřany o 4 roky později v bitvě u Karchemiše.\n"}
{"id": "1022122", "url": "https://cs.wikipedia.org/wiki?curid=1022122", "title": "Dylan O'Brien", "text": "Dylan O'Brien\n\nDylan O'Brien (* 26. srpna 1991 New York) je americký herec a hudebník. Pochází z filmařské rodiny, v širší známost vešel zejména jako představitel jedné z hlavních postav v televizním seriálu stanice MTV \"Vlčí mládě\" (\"Teen Wolf\"). Účinkoval i v nezávislém filmu \"High Road\" (2011), v romantickém snímku \"The First Time\" (2012) a komedii \"Stážisti\" (2013). Režisér Wes Ball ho pak obsadil do hlavní role akčního sci-fi thrilleru \"\" (2014) včetně jeho dvou pokračování (2016 a 2018). Následovalo i angažmá v katastrofickém thrilleru \"\" (2016).\n\nNarodil se 26. srpna 1991 v New Yorku do rodiny, která měla blízko k filmu. Matka Lisa O'Brienová, rozená Rhodesová byla za mlada herečka a poté vedla hereckou školu, otec Patrick O'Brien pracoval jako filmový kameraman. Rané dětství prožil ve Springfieldu v New Jersey, ale ve 12 letech se s rodinou přestěhoval do Hermosa Beach v Kalifornii. Chodil na střední školu Mira Costa v sousední Manhattan Beach a po jejím dokončení v roce 2009 zamýšlel pokračovat studiem filmařské školy na Syrakuské univerzitě ve státě New York, kde dostal stipendium pro sportovní přenosy.\n\nUž kolem svých 14 let, od roku 2006, začal na YouTube publikovat svá vlastní videa a získal si poměrně široký okruh fanoušků. Poté byl přizván k účinkování v sérii webových videí a při jejím natáčení se setkal s hercem, který ho představil manažerovi. Bylo mu tehdy 17 let. Místo odchodu na univerzitu na východním pobřeží Spojených států tedy zůstal v Santa Monice, asi rok chodil na zdejší vysokou školu Santa Monica City College a při tom i na herecké konkurzy.\n\nPrvní velký herecký úspěch se dostavil, když byl před koncem roku 2009 vybrán do čtveřice hlavních hrdinů seriálu \"Vlčí mládě\" (\"Teen Wolf\"), jehož pilotní díl připravoval tvůrce Jeff Davis pro televizi MTV. Podle vlastního vyjádření měl O'Brien původně usilovat o ústřední postavu náctiletého vlkodlaka Scotta McCalla, ale když se seznámil se scénářem, dal přednost roli jeho nejlepšího přítele a spolužáka Stilese Stillinského, který do seriálu vnáší komediální prvek. Pilotní díl \"Vlčího mláděte\" byl vzápětí rozšířen ve 12dílnou sérii, kterou televize MTV nasadila do vysílání od června 2011. Po jejím úspěchu seriál pokračoval i v dalších sezónách a v létě 2014 tvůrci ohlásili přípravu již páté řady. Seriál v českém znění připravila do vysílání od 1. června 2012 televizní stanice AXN a O'Brienovu postavu pro ni nadaboval Radek Škvor.\n\nAčkoli je Stiles jednou z hlavních kladných postav, v druhé polovině 3. řady ho posedl zlý duch, a právě to O'Brienovi vyneslo v roce 2014 cenu Teen Choice Awards za nejlepšího televizního zlosyna. V létě 2015 a počátkem roku 2016 MTV odvysílala již 5. sérii, šestá řada, vysílaná od 15. listopadu 2016, však již byla ohlášena jako závěrečná.\n\nÚčinkování v seriálu mu otevřelo i cestu na filmové plátno. Pro debut mu v roce 2011 posloužila nezávislá improvizační komedie \"High Road\" režiséra Matta Walshe, v níž hrál Jimmyho, 16letého souseda hlavního hrdiny Fitze. \n\nNásledovala romantická komedie Jona Kasdana \"The First Time\" a v ní role staršího ostýchavého středoškoláka Davea Hodgmana, který začne randit s Aubrey (Britt Robertsonová), i když měli původně každý zájem o někoho jiného. Film měl svou premiéru 21. ledna 2012 na festivalu Sundance, kde byl uveden v soutěžní sekci amerických dramatických filmů. \n\nO rok a půl později, 7. června 2013 šel do amerických kin film \"Stážisti\" (\"The Internship\"), v ČR uváděný od 11. července téhož roku. Šlo o komedii z prostředí firmy Google s Vincem Vaughnem a Owenem Wilsonem v hlavních rolích a O’Brien v ní ztvárnil cynického IT génia Stuarta Twomblyho, jehož ústřední dvojice uchazečů o práci dostala přiděleného do týmu. Pro \"Teen Vogue\" popsal herec dvouapůlměsíční natáčení na atlantské Georgia Tech i v sanfranciském sídle Googlu jako častou improvizaci a svou postavu jako sarkastického synka britského otce. V české verzi O'Brienovi propůjčil svůj hlas Vojtěch Hájek.\n\nA pak přišel vstup do žánru akčních filmů, když si ho režisér Wes Ball vybral pro svůj dobrodružný thriller \"\" (\"The Maze Runner\"), adaptující stejnojmennou první knihu z postapokalyptické sci-fi série Jamese Dashnera. Casting byl vyhlášen v únoru 2013 a konkurz probíhal v polovině dubna. O'Brien se do něj přihlásil, a ačkoli později popisoval historku, že se režisérovi nepozdával jeho „účes příliš ve stylu MTV“, 18. dubna bylo ohlášeno jeho obsazení do ústřední role náctiletého Thomase. Ten se po ztrátě paměti ocitá v komunitě chlapců, odříznuté od ostatního světa obřím smrtícím labyrintem. Fyzicky náročné natáčení pro studio Fox probíhalo od 13. května 2013 po osm týdnů především v Baton Rouge v Louisianě. Termín premiéry byl původně stanoven už na 14. února 2014, ale později odložen na 19. září téhož roku. Společnost CinemArt film připravila k uvedení od stejného data i do českých kin, a to v původním znění s titulky. \n\nTvůrci už před uvedením filmu mluvili o přípravě podle další knihy z Dashnerovy série, a ačkoli se O'Brien v březnu 2014 nechal slyšet, že v něm už do ústřední role nenastoupí, v září 2014 společnost Fox oznámila jeho účast a ohlásila začátek natáčení na konec října téhož roku. Probíhalo v okolí Albuquerque během listopadu i následujících měsíců až do ledna 2015. Do kin byl snímek uveden rok po prvním dílu, v září 2015. O'Brien za svůj výkon obdržel Filmovou cenu MTV v kategorii Nejlepší herec v akčním či dobrodružném filmu a spolu s Thomasem Brodie-Sangsterem také v kategorii Nejlepší filmová chemie.\n\nV březnu 2015 společnost Fox ohlásila zahájení prací i na třetím pokračování \"\". Při natáčení tohoto snímku v kanadském Vancouveru se však O'Brien 17. března 2016 těžce zranil a další natáčení muselo být odloženo nejprve na květen a později na neurčito. Koncem května pak společnost ohlásila přesunutí plánované premiéry snímku z původního termínu 17. února 2017 na 12. ledna 2018. V srpnu 2016 se objevily zprávy, že se natáčení filmu mělo obnovit v únoru následujícího roku. Film měl nakonec premiéru v lednu roku 2018. \n\nV létě 2013 také probíhalo jednání o jeho obsazení do chystaného sci-fi snímku režiséra Ringana Ledwidgeho \"Glimmer\". Začátek jeho natáčení se původně plánoval od ledna 2014, aby jej O'Brien stihl v pauze mezi natáčením další řady \"Vlčího mláděte\", které mělo po pěti měsících skončit v prosinci 2013. V říjnu 2013 už však herec hovořil o natáčecím termínu v létě 2014. Film společnosti DreamWorks měl pojednávat o skupině mladistvých, kteří se pomocí časového portálu přenesou do 70. let 20. století, a vedle O'Briena v něm měl účinkovat např. Jeremy Allen White.\n\nV únoru 2015 některá americká média spekulovala o tom, že by mohl být jedním ze zvažovaných herců, kteří by měli nahradit Andrewa Garfielda v novém filmu Sony Pictures o Spider-Manovi, chystaném na rok 2017. Později však citovala jeho vlastní vyjádření, že o tuto roli ani neusiloval.\n\nV dubnu 2015 se objevily úvahy o jeho obsazení do katastrofického filmu \"\" režiséra Petera Berga po boku Marka Wahlberga, Kurta Russella, Johna Malkoviche a dalších. Snímek společnosti Lionsgate vycházející ze skutečných událostí nehody na stejnojmenné ropné plošině v dubnu 2010, tak jak byla popsána v článku \"The New York Times\", měl premiéru na Torontském filmovém festivalu a do kin byl uveden koncem září 2016.\n\nV květnu 2016 přišla informace o tom, že by O'Brien měl hrát titulní postavu Mitche Rappa v akčním špionážním snímku \"American Assassin\", který podle románové série Vince Flynna převedené do scénáře Stephenem Schiffem měl pro společnosti CBS Films a Lionsgate natočit režisér Michael Cuesta. Roli protiteroristického zabijáka CIA dříve v roce 2012 odmítl Chris Hemsworth, úloha jeho filmového mentora připadla Michaelu Keatonovi. Natáčení začalo v září 2016 a probíhalo v Evropě, konkrétně v Londýně a Budapešti.\n\nV květnu roku 2018 získal hlavní roli v thrillerovém snímku \"The Education of Frederick Fitzell\" a roli ve filmu \"The Bayou,\" ve kterém by měl hrát po boku Garyho Oldmana. Na rok 2019 byla naplánována také jeho účast ve sci-fi seriálu Jordana Peela \"Weird City\".\n\nDylanův otec Patrick je původem Ir, matka Lisa po své matce Italka a po svém otci napůl Angličanka a Španělka. Má asi o rok starší sestru Julii.\n\nV červnu 2013 pro \"Teen Vogue\" uvedl, že má přítelkyni a média poté psala o jeho vztahu s Britt Robertsonovou, který měl vzniknout na základě jejich společného natáčení filmu \"The First Time\". V srpnu 2014 \"Teen Vogue\" psal, že herec drží vztah s Robertsonovou v tajnosti. Pár se v roce 2018 rozešel.\n\nV rozhovoru pro \"Teen Television\" O'Brien uvedl, že významnou součást jeho života tvoří hudba. Od dětství hrál na klavír a na kytaru, zejména pak na bicí. Během svých středoškolských let, v únoru 2009, spoluzakládal hudební skupinu \"Slow Kids at Play\", v níž působil jako bubeník a zpěvák. Po odchodu ze střední školy a zejména poté, co se stal televizní hvězdou v seriálu \"Vlčí mládě\", však účinkování v kapele přerušil. Uvedl, že i v přestávkách mezi natáčením seriálu často jamovali spolu s hereckým kolegou Tylerem Poseym, rovněž hudebníkem.\n\n\n"}
{"id": "1022124", "url": "https://cs.wikipedia.org/wiki?curid=1022124", "title": "Gregory David Roberts", "text": "Gregory David Roberts\n\nGregory David Roberts \"rodným jménem\" Gregory John Peter Smith (* 21. června 1952, Melbourne, Austrálie) je australský spisovatel proslulý především svým románem \"Shantaram\". Román popisuje jeho desetiletou životní etapu v Bombaji, která následuje po úspěšném útěku z vězení Pentridge Prison v Melbourne.\n\nVyrůstal v chudých poměrech s matkou, která ho ovlivnila svou humanistickou životní filozofií. V mládí se mimo jiné věnoval bojovým technikám. Po rozvodu se svou ženou se nemohl vyrovnat se ztrátou své malé dcery a stal se závislým na heroinu. Aby si opatřil peníze na další dávky drogy, stal se v toce 1977 bankovním lupičem. Přezdívá se mu \"Building Society Bandit \"či \"Gentleman Bandit\", vybírá si pouze finanční instituce, které mají odpovídající pojištění, loupí v obleku a ani jako lupič nezapomíná říci prosím a děkuji Věřil, že tak může trochu zmírnit hrubost svých činů, ale jak později v životě uznal, zaměstnanci mu dávali peníze, protože se ho báli. Během loupežných přepadení používal imitaci zbraně. Následný vysoký trest 23 let odnětí svobody měl podle něj souvislost s jeho politickým aktivismem z mládí. Ve vězení zažil mučení od dozorců a po necelých dvou letech utekl přes střechu a přední zeď. V roce 1980 na falešný novozélandský pas odlétl do Bombaje.\n\nV roce 1990 byl zatčen v Německu při pokusu o pašování heroinu do země. Německými úřady byl vydán do Austrálie, kde si odpykal šestiletý trest, z toho dva roky na samotce. Podle něho se mu během tohoto období opět podařilo utéci z vězení, ale rozmyslel si to a tajně se do vězení vrátil, odsedět si celou délku trestu znamenalo jistotu, že se po propuštění bude opět moci setkat se svou rodinou. Během tohoto druhého pobytu ve vězení začal psát román \"Shantaram\". Rukopis byl dvakrát zničen vězeňskými dozorci, což představovalo celkem pět let ztracené práce.\n\nPo propuštění z vězení začal psát Shantaram potřetí. Název knihy je jméno, které mu dala matka jeho nejlepšího přítele v Indii a v maráthštině znamená \"Muž míru\", nebo \"Muž božího míru\". Vedou se debaty, do jaké míry je román popisem pravdivých událostí.\n\nG. D. Roberts žil v Melbourne, Německu, Francii a nakonec se vrátil do Mumbaie, kde se věnuje charitativní činnosti, především v oblasti zdravotní péče a vzdělávání pro chudé. V roce 2009 začal pracovat pro Zeitz Foundation.\n\nRomán \"The Mountain Shadow\", který je pokračováním románu Shantaram, byl vydán v roce 2015 jako ebook (Zola Books)\n\n"}
{"id": "1022131", "url": "https://cs.wikipedia.org/wiki?curid=1022131", "title": "Bitva řetězů", "text": "Bitva řetězů\n\nBitva řetězů byl ozbrojený konflikt mezi Spartou a Arkádií kolem roku 550 př. n. l., ve kterém Arkaďané porazili Spartu. Dle Hérodota Sparťané pochodovali do bitvy, nesouce s sebou tyče na vyznačení území, které už viděli dobyté a řetězy, ve kterých se chystali odvléci zajaté Arkaďany. Nakonec však byli poraženi a skončili ve vlastních řetězech.\n"}
{"id": "1022132", "url": "https://cs.wikipedia.org/wiki?curid=1022132", "title": "Alan Hippe", "text": "Alan Hippe\n\nAlan Hippe (* 3. ledna 1967, Darmstadt, NSR) je německý průmyslový manažer. Od 1. dubna roku 2011 zastává funkci finančního ředitele ve farmaceutické společnosti Hoffmann-La Roche.\n\nVystudoval univerzitu v Mannheimu a univerzitu v Toulonu. Těsně po svých vysokoškolských studiích pracoval jako vědecký pracovník a doktorand na univerzitě Johannese Gutenberga v Mohuči a univerzitě v Mannheimu.\n\nJeho manažerský život začal v roce 1996, kdy úspěšně obhájil svou dizertační práci. Nastoupil do firmy AVECO Holding AG ve Frankfurtu nad Mohanem, kde pracoval jako manažer v oblasti kontrolingu a IT-systémů. Roku 1998 přestoupil do společnosti Fraport AG, kde zastával rovněž funkci vedoucího oddělení kontrolingu, financí a účetnictví. V roce 2002 se stal členem představenstva firmy Continental AG, významného německého dodavatele součástek a příslušenství pro automobily. Po svém odstoupení z funkce, na začátku roku 2009, se stal 1. dubna téhož roku členem představenstva v průmyslovém podniku ThyssenKrupp. Tuto pozici zastával přesně dva roky a následně se stal CFO společnosti Roche.\n\nJe ženatý s dcerou Manfreda Bischoffa.\n\n"}
{"id": "1022133", "url": "https://cs.wikipedia.org/wiki?curid=1022133", "title": "Stolní hra", "text": "Stolní hra\n\nStolní hra je typ hry, která se hraje na stole nebo na jiném plochém povrchu. Zahrnuje deskové hry hrané na herním plánu, karetní hry, kostkové hry (domino), stolní hry na hrdiny (RPG) a jiné.\n\nArcheologické nálezy dokazují, že propracované herní plány byly zprvu vyrývány do kamene či hliněných tabulek. Jako hrací kameny nebo figury nejčastěji sloužily oblázky. Velmi zajímavý je nález z hrobky vládců v jižní Mezopotámii (asi 2600 let př. n. l.) – našla se zdařilá dřevěná herní tabulka vykládaná světle modrým lazuritem a mušličkami. O tom, že stolní hry byly ve starověku velice oblíbené, svědčí i obrazy na zdech starověkých domů v Pompejích nebo ve skalních jeskyních v Indii.\n"}
{"id": "1022137", "url": "https://cs.wikipedia.org/wiki?curid=1022137", "title": "Východoevropský oligarcha", "text": "Východoevropský oligarcha\n\nVýchodoevropský oligarcha je termín pro obchodního nebo průmyslového magnáta v postsovětských republikách hlavně ve Východní Evropě, který náhle zbohatl po rozpadu SSSR. Termín pochází z ruštiny a nemusí nutně znamenat, že oligarcha má politickou moc (jak by slovo odvozené od \"oligarchie\" mohlo naznačovat). Nejvyšší oligarchové nicméně politickou moc mají.\n\nZe všech států bývalého východního bloku se oligarchové objevili v Rusku a na Ukrajině, kde tomu zavdal předpoklady naprostý rozpad a rozklad státních struktur v 90. letech 20. století, což jim umožnilo dostat se k majetku v některých případech i kriminální činností. V bývalých sovětských satelitních a v baltských státech se sice zbohatlíci objevili také, ale v menší míře a bez reálné politické moci. Někteří analytici přirovnávají moderní ruské oligarchy ke středověkým bojarům Moskevského knížectví. V Bělorusku a Kazachstánu se moci brzy chopili diktátoři, kteří vzestupu oligarchů zabránili. V Bělorusku také existují „oligarchové,“ ale jsou výrazně chudší a poplatní režimu.\n\nZa oligarchu je označován i vlastník zemědělského, potravinářského a chemického holdingu Agrofert, médií a bývalý ministr financí Andrej Babiš, který je díky čerpání dotací z veřejných zdrojů a státním zakázkám obviňován ze střetu zájmů.\n\n\nÉra oligarchů a jejich bezmezné moci skončila rokem 2000 s nástupem Vladimira Putina do prezidentské funkce. Někteří oligarchové, kteří se postavili proti novému vládci Kremlu, přišli o svůj majetek nebo skončili ve vězení.\n\n\n\n"}
{"id": "1022138", "url": "https://cs.wikipedia.org/wiki?curid=1022138", "title": "Domies Toen", "text": "Domies Toen\n\nDomies Toen (zahrada pastora) je stará farská zahrada v Pieterburenu. Zahrada je upravena jako ekologická a je členem holandské asociace Botanických zahrad.\n\nNejstarší prvek v zahradě jsou kamenné kostky pocházející z doby kolem roku 1300, nejstarší části zahrady pak pocházejí až z roku 1425, kamenné zdi v zahradě jsou datovány do let kolem 1600. V roce 1710 byl postaven zahradní altán.\n\nKdyž v roce 1961 byla zbořena stará fara, reformovanou církev plány na bydlení v obce Pieterburen kontaktovat zemědělec Tine Clevering Meijer (který také ve Verhildersum zrekonstruoval Huning farmu u Pieterburen). Zrekonstruovanou zahradu osázel rostlinami které nejsou původní v Groningenu a jsou pěstovány lidmi (90 z 100 známých druhů v Nizozemsku roste v Domies Pak), zrekonstruoval zahradní altán a dům, znovu postavil zahradní zdi a přišel se změnou na název Domies Toen. Po jeho smrti v roce 1981 zahrada zpustla, dokud biolog Paul Janssen v roce 1986 nepřevzal péči o zahradu a změnil ji na ekologickou botanickou zahradu s více než 100 vzácnými druhy. Za jeho vedení zahrada přerostla v turistickou atrakci.\n\nPoté co kostel v Eenrum odmítl požadavek Janssena na finanční náhrady za jeho práci, v roce 1988 odešel. Poté byla založena nadace s cílem udržovat zahradu. V roce 1991 tato nadace v čele s krajinářským architektem Klaas van Nieropem zahájila úpravy zahrady. Úpravy provedené biologem Janssenem a nástupci sice přirozené rostliny pěstovaly, ale rostliny byly vzájemně prorostlé a částečně rozptýleny. Na lepší efektivní údržbu zahrady byl vstupní poplatek stanoven a několik set dárců jej uhradilo. V roce 2003 Van Nierop byl následován Nienke Reederem. V roce 2004, bylo vytesano do kamene na zahradě několik básní umělce Bertus Onderwater (v roce 2007 přerušil několik kamenů s informacemi o kostelu a okolí), a byl manžel Clevering Meijer, inženýr Rubertus Jacob Clevering ereplakkaat na čest Clevering Meijer odhaleny u zahradní zdi. V roce 2005 byl zahradě propůjčen status muzea. Po založení v roce 2006 se ale dostala do finanční tísně, takže bylo rozhodnuto, aby se připojila ke kostelu pod společnou hlavičkou 'Domies Kerk en Toen'.\n\nV zahradě jsou následující komponenty:\n\n\n"}
{"id": "1022143", "url": "https://cs.wikipedia.org/wiki?curid=1022143", "title": "Johann Christoph Schwedler", "text": "Johann Christoph Schwedler\n\nJohann Christoph Schwedler (21. prosince 1672, Krobica/Krobsdorf – 12. ledna 1730, Wieża/Niederwiese) byl německý kazatel, teolog (představitel pietismu) a skladatel duchovních písní.\n\nOd roku 1698 do smrti působil v Niederwiese na lužicko-slezské hranici, kde stál tzv. hraniční kostel (\"Grenzkirche\"), sloužící jako místo pro návštěvy bohoslužeb tajnými protestanty z českých zemí.\n\nPřátelil se s hrabětem Zinzendorfem a pomáhal tajným protestantům z českých zemí při jejich exilu do Saska.\n\nZaložil sirotčinec.\n\nZ jeho písňové tvorby pronikla do českých kancionálů píseň \"Chcete vědět, kdo můj díl\".\n"}
{"id": "1022145", "url": "https://cs.wikipedia.org/wiki?curid=1022145", "title": "Dordogne", "text": "Dordogne\n\nDordogne může být:\n\n\n"}
{"id": "1022146", "url": "https://cs.wikipedia.org/wiki?curid=1022146", "title": "Friedrich Kick", "text": "Friedrich Kick\n\nFriedrich Kick (21. června 1867 Praha – 8. října 1945 Beroun) byl pražský německý architekt a vysokoškolský pedagog na Německé vysoké škole technické v Praze. Od roku 1930 zastával funkci děkana.\n\nFriedrich Kick se narodil 21. června 1867 v Praze, v rodině Friedricha Kicka (* 1840 ve Vídni), profesora na pražské technice a Terezie roz. Kechiatto (* 1845 ve Vídni). Byl nejmladším ze tří dětí. V roce 1900 se v Děčíně oženil s Kateřinou, rozenou Franze (1873 v Děčíně – 1936 v Praze).\n\nV letech 1886–1892 studoval na Německé vysoké škole technické v Praze (), v letech 1892–1895 pokračoval ve studiu na Akademii výtvarných umění ve Vídni () u profesorů Carla Hasenauera a Otto Wagnera. V letech 1895–1896 podnikl studijní cestu po Evropě.\n\nOd roku 1913 působil jako řádný profesor stavitelství užitkového a železničních staveb na Německé vysoké škole technické v Praze, od roku 1930 zastával funkci děkana.\n\n\n\n(Český dobový tisk ocenil tuto Kickovu publikaci ve které, podle popisu v Národních listech, předvedl nezvyklé fotografie pražské barokní architektury, snímané z nejvyšších pater budov.)\n\n"}
{"id": "1022156", "url": "https://cs.wikipedia.org/wiki?curid=1022156", "title": "Chmiňany", "text": "Chmiňany\n\nChmiňany jsou obec na Slovensku v okrese Prešov. Ve znaku obce je zobrazen Archanděl Michael.\n\nJižně od obce se nacházelo slovanské hradiště z 11. století.\n\nV obci se nachází gotický kostel, ke kterému byla v 17. století přistavěna věž se štítkovou atikou a byl upraven v renesančním slohu. Kostelní oltář s obrazem pochází z roku 1766.\n\nObec Chmiňany leží na jižním okraji Nízkých Beskyd a na levostranných přítocích Dlouhého potoka. Nejstarší přímá písemná zpráva o obci pochází z roku 1332 a uvádí se v ní, že v místním kostele působil farář Martin. Existence kostela však dokazuje, že obec existovala již několik desetiletí před nejstarší písemnou zprávou. Od poloviny 16. století byla obec v záložním držení Prešova. Později patřily Chmiňany šlechticům z Bertotovců a Fričovců.\n\nKoncem 18. a v průběhu 19. století je zaznamenán nárůst počtu obyvatel. Obyvatelstvo za tu dobu vzrostlo z 275 na 430. Lidé v Chmiňanech se zabývali hlavně zemědělstvím, dále pak formanstvím a prodejem dřeva v Prešově.\n"}
{"id": "1022157", "url": "https://cs.wikipedia.org/wiki?curid=1022157", "title": "Krížovany", "text": "Krížovany\n\nKrížovany jsou obec na Slovensku v okrese Prešov. První písemná zmínka o obci pochází z roku 1318.\n"}
{"id": "1022159", "url": "https://cs.wikipedia.org/wiki?curid=1022159", "title": "Dominik Mareš", "text": "Dominik Mareš\n\nDominik Mareš (* 18. ledna 1972 Ostrava) je český výtvarník. Dominik Mareš je současný český malíř, grafik a umělec, známý především obrazy, které reflektují jeho inspiraci ohněm, světlem, přírodou, moderní civilizací a technikou. Jeho tvorba plná experimentálních technik je z velké části ovlivněna, životem v industriálním prostředí a cestováním. Na své obrazy nanáší různé struktury tvořené například asfaltem nebo latexem.\n\nDominik Mareš se narodil v Ostravě v roce 1972. Ve svých sedmnácti letech, během studia na gymnáziu se začal věnovat malbě. Tehdy navštívil ateliér Jaroslava Klápštěho (žák Emila Filly a Františka Tichého), který rozbouřil natolik jeho smysly, že se rozhodl zasvětit malbě celý svůj život. První velká výstava v Domě umění v Opavě v roce 1992 sklidila úspěch a otevřela Dominikovi nové příležitosti tvorby. Dokončil fakultu ekonomie, ale vzápětí se přestěhoval do Prahy, kde se představil výstavou v Galerii U Řečických a kde se dále věnoval výtvarnému umění. Absolvoval Svatojakubskou pouť do Santiaga de Compostela, z níž čerpá své zkušenosti dodnes.\n\nNejstarší obrazy Dominika Mareše pocházejí z doby, kdy žil ještě v Ostravě. Odráží se v nich syrovost industriálního prostředí, výrazné struktury a primitivní piktogramy reflektují dědictví výtvarného umění, které ve spojení s neonovými barvami zprostředkovává hluboce prožité osobní sdělení. Do širšího povědomí se Dominik Mareš zapsal samostatnou výstavou v Národním technickém muzeu v roce 1997, která zahrnovala více než devadesát umělcových děl.\n\nNásledující období malířovy tvorby ovlivnilo cestování. Dalo by se říct, že tak jako francouzští impresionisté odjížděli na jih, aby se jim vyčistila paleta, odjel Dominik Mareš do východní Asie, kde jeho práce nabrala novy směr. Ozvěny asijských cest se v průběhu let objevují v Marešových obrazech ve stále nových podobách. Bezprostředně po návratu začíná na obrazech dominovat červená barva, nejprve statická, doplněna černými liniemi připomíná klid a odevzdanost věčnému koloběhu života. Později se červená začíná dramaticky pohybovat, výbušná atmosféra obrazů z cyklu Fire evokuje střet civilizačního rozvoje s přírodní harmonií.\n\nV období nazvaném Cities na sebe Mareš nechává působit velkoměsto, jeho roztříštěnost pohybu nebo naopak soulad tvarů. Červená barva už jen místy pulsuje. Nově se objevuje zlatá, plně rozvinutá v obrazech z cyklu Golden Samples. Zlatá barva připomíná laskavé odlesky slunce na střechách a oknech nebo naopak nejrozžhavenější část plamene.\n\nDominik Mareš se také zúčastnil přehlídky Cowparade Prague 2004, pro niž vytvořil objekt s názvem Plamenná kráva, který byl umístěn v prostorách Slovanského domu. V květnu 2007 byl veřejnosti představen obraz Pozdrav z Prahy o rozměrech 4 x 5 m, speciálně vytvořený pro Asociaci kuchařů a cukrářů ČR k prezentování týmového menu při účasti na mezinárodních soutěžích.\n\nPro současnost prezentoval své obrazy v duchu strukturální abstrakce na čtyřech desítkách samostatných výstav v Čechách i zahraničí. Jeho díla jsou součástí soukromých sbírek ve více než dvaceti zemích. Jeho tvorba se objevila také v časopise Moderní byt, který představil jeho jedinečný interiér bytu v Holešovicích. Pravidelně je zván na Petcha Kutcha Night po celé Evropě.\n\nVelkou poctou pro Dominika Mareše byla i žádost americké produkce filmu Wanted (2008) na zapůjčení tří pláten pro interiér scén, v nichž vystupuje herečka Angelina Jolie a herec Morgan Freeman.\n\n\n\n"}
{"id": "1022160", "url": "https://cs.wikipedia.org/wiki?curid=1022160", "title": "Dlouhá míle", "text": "Dlouhá míle\n\nDlouhá míle je šestidílný televizní seriál ČSSR z roku 1991, natočený režisérem Jiřím Adamcem v roce 1989 podle scénáře Ivana Hejny.\n\nHlavním hrdinou seriálu je Ondřej Vesecký, běžec na 1500 m a československý reprezentant, který kolem třicátého roku věku zažívá útlum ve své výkonnosti, což s sebou nese nemalá úskalí i v osobním životě. Musí se utkat nejen se soupeři, ale i se závistí a nepřejícností některých lidí, kteří ho dříve plácali po ramenou. V cestě zpět na vrchol nalezne nečekané přátelství, které mu v jeho pouti významným způsobem pomůže.\n\n\n"}
{"id": "1022162", "url": "https://cs.wikipedia.org/wiki?curid=1022162", "title": "66. ročník udílení cen Emmy", "text": "66. ročník udílení cen Emmy\n\n66. ročník udílení cen Emmy, oceňující nejlepší televizní počiny v období od 1. června 2013 do 31. května 2014, se konal dne 25. srpna 2014 v Nokia Theatre v Los Angeles. Předávání poprvé uváděl moderátor Seth Meyers. Přímý přenos z předávání vysílala americká televizní stanice NBC.\n\nNominace byly oznámeny dne 10. července 2014. Vítězi jsou uvedeni jako první v pořadí a jsou vyznačeni tučně.\n\n\n\n\nZpěvačka Sara Bareilles zazpívala píseň „Smile“ během videa „In Memoriam“, který vzdával hold umělcům, kteří zemřeli od posledního předávání cen Emmy. Byli to Ralph Waite, Paul Walker, Maximilian Schell, Casey Kasem, Abby Singer, Meshach Taylor, Robert Halmi Sr., Juanita Moore, Sandy Frank, Russell Johnson, James Avery, Daniel Blatt, Sandi Fullerton, Hank Rieger, Paul Mazursky, Ann B. Davis, Eli Wallach, Lucy Hood, Hal Cooper, Michael Filerman, Alan Landsburg, Philip Seymour Hoffman, Peter O'Toole, Mitzie Welch, Don Pardo, David Brenner, Shirley Temple-Blacková, Efrem Zimbalist, Jr., Carmen Zapata, Hal Needham, Sandy Grossman, Ruby Dee, Sheila MacRae, Mickey Rooney, Marcia Wallaceová, Sid Caesar, Harold Ramis, Elaine Stritch, Lauren Bacallová, James Garner, Joan Fontaine, Maya Angelou a Bob Hoskins. Po skončení videa přišel moderátor Billy Crystal, který vzdal speciální poctu herci Robinu Williamsovi, jenž zemřel 11. srpna 2014.\n"}
{"id": "1022165", "url": "https://cs.wikipedia.org/wiki?curid=1022165", "title": "Union List of Artist Names", "text": "Union List of Artist Names\n\nUnion List of Artist Names, zkráceně ULAN (neboli \"Sjednocený seznam uměleckých jmen\") je online databáze, která obsahuje asi 293 000 jmen a dalších informací o umělcích. ULAN vytvořil a spravuje \"Getty Research Institute\" v Los Angeles. I když je ULAN zobrazován jako seznam, jedná se o tezaurus.\n\nÚdaje zahrnují celá jména, pseudonymy, přepisy a varianty v různých jazycích a jména, která se v průběhu času změnila (např. po svatbě). Mezi těmito jmény je jedno označeno jako preferovaný název.\n\nDatabáze je zaměřena na umělce. V databázi je každý záznam identifikován jedinečným číselným kódem. Záznamy jsou vzájemně propojeny se souvisejícími umělci a daty. Databáze zahrnuje autory od antiky až po současnost a její rozsah je celosvětový.\n\nULAN zahrnuje vlastní jména a související informace o umělci. Jako umělci mohou být vedeni buď fyzické osoby nebo skupiny jednotlivců pracující společně (právnické osoby). Převážně jsou zahrnuti umělci z oblasti výtvarného umění a architektury, případně literatury. Herci, tanečníci, zpěváci apod. obvykle zahrnuti nejsou.\n\nPráce na ULAN začaly v roce 1984, kdy Getty Institute rozhodl sloučit a koordinovat jednotlivé samostatné databáze. Vznikly tak slovníky pro jména umělců (ULAN) a geografická jména (TGN). V roce 1987 Getty Institute vytvořil oddělení, které se věnuje sestavování a terminologii. Databáze ULAN byla původně určena pouze pro interní využití, zájem o její využívání však projevili odborníci i z jiných institucí. Getty Institute proto ULAN zpřístupnil i pro širší využití v souladu s principy katalogizace a terminologie a se zárukou relevantních literárních pramenů.\n\nPůvodně byl ULAN sestaven jako jednoduchý abecední seznam zahrnující jména a životopisy, v 90. letech byl uveden do souladu s národními a mezinárodními normami pro tezaurus. Jeho působnost byla rozšířena i na firemní subjekty, například architektonické ateliéry nebo úložiště umění.\n\nULAN byl v roce 1994 publikován v tištěné podobě a jako strojově čitelný soubor. Vzhledem k rostoucímu objemu a četným změnám a doplňkům se ukázala tištěná verze jako nepraktická. Je tedy nadále publikována pouze v elektronické podobě a s možností online vyhledávání na webovém rozhraní.\n\n"}
{"id": "1022167", "url": "https://cs.wikipedia.org/wiki?curid=1022167", "title": "Georg Simon von Sina", "text": "Georg Simon von Sina\n\nGeorg Simon svobodný pán von Sina, (německy \"Georg Simon Freiherr von Sina\", řecky Γεώργιος Σίνας), 20. listopadu 1783, Niš – 18. května 1856, Vídeň) byl řecko-rakouský podnikatel arumunského původu.\n\nPocházel z významné rodiny řeckých obchodníků s bavlnou a do Vídně přišel se svým otcem Simonem Georgem Sinou starším (1753–1822). Rodinný kapitál investoval především do dopravních projektů, jako např. založení společnosti říční lodní dopravy, železnic či mostů přes Dunaj a také \"Neusiedler Papierwerke\" (dnes Mondi Group). Jeho nejvlivnějším konkurentem byla rodina Rothschildů.\n\nBěhem napoleonských válek poskytoval velkorysé půjčky rakousko-uherskému státu. Dále získal rozsáhlá panství v Uhrách, Čechách, na Moravě a v Dolním Rakousku (Mauerbach, Rappoltenkirchen, Gföhl, Leopoldsdorf, Poděbrady, Brumov).\n\nSina poskytl státní poklad nově vzniklému Řeckému království a stal se řeckým královským generálním konzulem v Rakousku. V zámeckém parku v Rappoltenkirchenu (dnešní obec Sieghartskirchen) nechal zřídit mauzoleum podle plánu Theophila Hansena pro bojovníka za svobodu Alexandra Ypsilantise a zámek věnoval jeho rodině.\n\nPříslušníci rodu Sina de Hodes et Kirgia, pocházející původně z Řecka, prožili velkou část života v maďarském Sarajevu, kde byl Šimon Jiří J. r. 1818 povýšen do panského stavu. Jeho dva synové Jiří Šimon a Johan Šimon obdrželi roku 1822 rakouský a maďarský titul svobodných pánů. Jeho první syn Simon svobodný pán von Sina se věnoval vědě a filosofii a financoval založení Sinovskou akademii v Aténách. Jeho druhý syn Johann Simon svobodný pán von Sina (16. ledna 1804 - 4. května 1869) působil jako bankéř a vlastník cukrovaru. Finanční investice jeho bratrů a otce pomohly omezit monopolní postavení Rotschildů ve výstavbě železnic v monarchii. Na císařskou žádost ze 17. února 1836 získali Sinasovi 5. března schválení k výstavbě druhé dráhy.\n\nJiří Šimon Sina měl syna Jiřího Sinu, který na Moravě vlastnil rozsáhlá panství: statek Velehrad, Rosice, Prštice, Brumov, Hrotovice, Dalešice, Myslibořice, Krhov, Slavětice a Valeč. Roku 1876 rod vymřel po meči a roku 1884 smrtí dcery Jiřího Siny, Ifigenie Ghiky de Defanfalvalt, provdané de Castries, vymřela rodová linie zcela.\n\nGeorg Simon von Sina přivedl pro své projekty do Vídně architekta Theophila von Hansen působícího v Aténách. Zřejmě nejznámější je jeho návrh a realizace budovy rakouského parlamentu.\n\nZe Sinas podnětu vznikla v jeho vlastním domě v Řecké čtvrti na Masném trhu / Fleischmarkt č. 20/22 \"Řecká kavárna Griechische Kaffeehaus\", která předtím působila do roku 1827 v domě \"Zum weissen Ochsen\" (U bílého vola). Gastronomické zařízení existuje dodnes jako \"Cafe-Restaurant Vienne\". Sinasův portrét dodnes visí nad výčepem.\n\nV roce 1877 po něm byla pojmenována \"Sinagasse\" v Kaisermühlen.\n\nRodinné heslo v jejich znaku bylo \"SERVARE INTAMINATUM\" (bez úhony schraňovat).\n\n\n"}
{"id": "1022169", "url": "https://cs.wikipedia.org/wiki?curid=1022169", "title": "Minipivovar Kahan", "text": "Minipivovar Kahan\n\nMinipivovar Kahan také Mostecký Kahan je minipivovar v Mostě, založený roku 2009. Tento pivovar navazuje na tradici zrušeného mosteckého pivovaru v místní části Sedlec.\n\nTradice pivovarnictví ve městě Most sahá až do roku 1273, kdy byla Mostu udělena městská práva. Původní pivovar byl roku 1972 zbourán a v roce 1976 znovu postaven, roku 1998 byl na pivovar vydán konkurs a výroba v něm ukončena.\n\nMinipivovar Kahan byl založen roku 2009 v prostorách bývalého kina \"Kosmos\" na mosteckém sídlišti. Součástí objektu je také hospoda. Pivo Kahan je nefiltrované a nepasterizované. Pivovar, kromě stálé nabídky, vystavuje také množství speciálních druhů piv. Pivo se vaří z žateckého chmele, plzeňského sladu, krušovických kvasnic a vody z místních zdrojů – Flájí – kterou používal i starý pivovar. Raritou pivovaru Kahan je možnost sledovat výrobu piva přímo v restauraci, stojí zde totiž nejen varna, ale dokonce i spilka.\n\nZa poměrně krátkou historii pivovaru již majitel stihl rozšířit varnu z 200 na 500 litrů a zvětšit pivovarské sklepy.\n\n\n\n\n"}
{"id": "1022172", "url": "https://cs.wikipedia.org/wiki?curid=1022172", "title": "Constantin Ion Parhon", "text": "Constantin Ion Parhon\n\nConstantin Ion Parhon (15. října 1874, Câmpulung Muscel, Rumunsko - 9. srpna 1969, Bukurešť, Rumunsko) byl rumunský politik, vědec, lékař (endokrinolog) a předseda Prozatímního prezídia Rumunské lidové republiky v období od 30. prosince 1947 do 2. června 1952 (do 13. dubna 1948 byl předsedou prezídia Velkého národního shromáždění.\n"}
{"id": "1022173", "url": "https://cs.wikipedia.org/wiki?curid=1022173", "title": "Fourmies", "text": "Fourmies\n\nFourmies je francouzská obec v departementu Nord v regionu Hauts-de-France. V roce 2011 zde žilo 12 608 obyvatel.\n\nAnor, Clairfontaine (Aisne), Féron, Glageon, Mondrepuis (Aisne), Trélon, Wignehies\n\n\"Počet obyvatel\" \nKaždoročně v září se zde od roku 1928 koná cyklistický závod Grand Prix de Fourmies.\n\n\n\n"}
{"id": "1022174", "url": "https://cs.wikipedia.org/wiki?curid=1022174", "title": "Calanda", "text": "Calanda\n\nCalanda znamená:\n"}
{"id": "1022175", "url": "https://cs.wikipedia.org/wiki?curid=1022175", "title": "Klášter svaté Doroty", "text": "Klášter svaté Doroty\n\nDorotheerkloster neboli klášter svaté Doroty je někdejší klášter kanovníků svatého Augustina ve 1. vídeňském městském obvodě Vnitřní Město.\n\nPůvodní úmysl zřídit při kostele sv. Doroty ve Vídni klášter pochází od Albrechta IV., avšak z důvodu jeho předčasné smrti založení proběhlo teprve roku 1414 za panování jeho syna Albrechta V.\n\nVedle Skotského kláštera (Schottenstift) patřila sv. Dorota k nejbohatším klášterům Vídně. Roku 1786 byl řád augustinů v důsledku josefinských reforem zrušen.\n\nNa místě kláštera sv. Doroty se dnes nachází palác Dorotheum. Naproti klášteru se nacházel Königinkloster, který však byl také za josefinských reforem zrušen.\n\n"}
{"id": "1022183", "url": "https://cs.wikipedia.org/wiki?curid=1022183", "title": "Wignehies", "text": "Wignehies\n\nWignehies je francouzská obec v departementu Nord v regionu Hauts-de-France. V roce 2011 zde žilo 3 056 obyvatel.\n\nClairfontaine (Aisne), Féron, Fourmies, Rocquigny (Aisne)\n\n\"Počet obyvatel\" \n\n\n"}
{"id": "1022195", "url": "https://cs.wikipedia.org/wiki?curid=1022195", "title": "NASDAQ OMX Group", "text": "NASDAQ OMX Group\n\nNASDAQ OMX Group (NASDAQ:NDAQ) je americká veřejně obchodovatelná společnost, která vlastní a provozuje elektronický obchodovací systém NASDAQ. Její sídlo je v New Yorku a jejím generálním ředitelem je Robert Greifeld. Společnost byla založena roku 1971, v roce 2001 pak uvedla své akcie na trh. Dne 25. května 2007 NDAQ souhlasila s odkoupením švédské burzy OMX za 3,7 miliardy dolarů a vytvořila společnost NASDAQ OMX Group.\n"}
{"id": "1022197", "url": "https://cs.wikipedia.org/wiki?curid=1022197", "title": "Rocquigny (Aisne)", "text": "Rocquigny (Aisne)\n\nRocquigny je francouzská obec v departementu Aisne v regionu Hauts-de-France. V roce 2011 zde žilo 391 obyvatel.\n\nClairfontaine, Étrœungt (Nord), Féron (Nord), La Flamengrie,Wignehies (Nord)\n\n\"Počet obyvatel\" \n\n"}
{"id": "1022198", "url": "https://cs.wikipedia.org/wiki?curid=1022198", "title": "Nezastavitelný", "text": "Nezastavitelný\n\nNezastavitelný (v americkém originále: Unstoppable) je americký akční film z roku 2010. Režisérem filmu je Tony Scott. Hlavní role ve filmu ztvárnili Denzel Washington, Chris Pine, Rosario Dawson, Lew Temple a Ethan Suplee.\n\nFilm byl nominován na Oscara v kategorii nejlepší střih zvuku.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1022201", "url": "https://cs.wikipedia.org/wiki?curid=1022201", "title": "Rocquigny", "text": "Rocquigny\n\nRocquigny je název tří francouzských obcí:\n\n"}
{"id": "1022203", "url": "https://cs.wikipedia.org/wiki?curid=1022203", "title": "United States Mint", "text": "United States Mint\n\nUnited States Mint je mincovna, která razí oběhové mince pro Spojené státy americké. Hlavní provoz se nachází ve městě Filadelfii ve státě Pensylvánie. Ostatní provozovny jsou ve městech Denver ve státě Colorado, San Francisco ve státě Kalifornie a West Point ve státě New York.\n\nMincovna byla založena v roce 1792. První budova se nacházela ve Filadelfii. Byla to první budova postavená na základě Ústavy Spojených států. Prvním ředitelem mincovny byl vědec David Rittenhouse. K roku 2014 je výkonným ředitelem Richard Peterson.\n"}
{"id": "1022204", "url": "https://cs.wikipedia.org/wiki?curid=1022204", "title": "Doss Alto di Nago", "text": "Doss Alto di Nago\n\nDoss Alto di Nago (někdy psáno jen jako Dos Alto di Nago, případně jen Doss Alto) je hora (703 m n. m.) u obce Nago-Torbole v italské Autonomí provincii Trento.\n\nHora se nachází na severním konci hřebene pohoří Monte Baldo v Itálii. Díky své poloze na samém konci pohoří byla (navzdory relativně malé nadmořské výšce) za I. světové války strategicky významná, protože z ní bylo možno kontrolovat přilehlý Svatojánský průsmyk, spojující město Rovereto v údolí řeky Adige s Rivou del Garda na severním břehu Gardského jezera. 21. září 1918 byly její svahy dějištěm bitvy, v níž bojovali českoslovenští legionáři proti rakousko-uherským vojskům. V okolí vrcholu (včetně nedaleké lokality Sasso Sega) se dodnes (červen 2014) nacházejí výrazné pozůstatky zákopů a tunelů vyhloubených zprvu italskými vojáky a později československými legionáři.\n\n\n"}
{"id": "1022205", "url": "https://cs.wikipedia.org/wiki?curid=1022205", "title": "Let (film)", "text": "Let (film)\n\nLet (v anglickém originále Flight) je americký dramatický film z roku 2012. Režisérem snímku je Robert Zemeckis. Hlavní role ztvárnili Denzel Washington, Don Cheadle, Kelly Reillyová, Bruce Greenwood a John Goodman. Vypráví příběh pilota dopravního letadla, který při havárii odvážným manévrem zachránil většinu cestujících, v průběhu vyšetřování však vychází najevo další okolnosti. Americká premiéra filmu se odehrála 14. října 2012, do českých kin snímek uvedla společnost Bontonfilm od 21. února následujícího roku.\n\nZkušený kapitán dopravního letadla Whip Whitaker (Denzel Washington) je rozvedený a užívá si života. Po několika hodinách spánku ještě s dojezdem předchozího bujarého večera sedne do kokpitu se 102 lidmi na palubě a vzlétá směr Atlanta. Úspěšně proletí bouřkou s turbulencemi, aniž by hnul brvou, předá pak řízení druhému pilotovi a odchází si dát džus s potajmo přimíchaným panákem vodky. Na chvíli si v kabině zdřímne, když ho však ze spánku vytrhne příkré klesání stroje. V chladným klidem opět převezme řízení, snaží se letadlo stabilizovat a takřka zázračným manévrem, kdy obrátí stroj vzhůru nohama, se mu podaří nouzově přistát v polích. Zachrání tak od jisté smrti většinu lidí na palubě, nepřežijí jen 4 cestující a 2 členky posádky. Mediálně je z něj hrdina.\n\nV nemocnici se seznámí s drogově závislou pacientkou Nicole (Kelly Reillyová), když se vykrade na nouzové schodiště kouřit. Brzy ho však navštíví vyšetřovatelé nehody a postupně začíná vyčerpávající martyrium. Charlie Anderson (Bruce Greenwood), jenž dříve s Whipem pilotoval u námořnictva a nyní dělá zástupce leteckých odborů, jej pozve na setkání s advokátem Hugh Langem (Don Cheadle), který mu sdělí, že Národní letecká bezpečnostní agentura (NTSB) vyšetřující nehodu našla v jeho krevních testech stopy kokainu a alkoholu. Jeho hrdinská aura dostane značné trhliny. Právník se chystá zprávu s krevními testy zpochybnit a vše vypadá poměrně nadějně.\n\nWhip má však vytrvalé potíže s alkoholem, ačkoli se s nimi snaží ve světlých chvílích bojovat. Navštíví Nicole zrovna v situaci, kdy ji majitel vyhazuje z domu, a tak ji vezme k sobě do otcovy dřívější práškovací firmy, kde nyní přebývá. Ta pro něj najde pochopení, ale později ho opustí s obavou, že by ji mohl stáhnout zpět k pití. Po dalších peripetiích ho k sobě vezme Anderson a podaří se mu udržet Whipa dál od alkoholu. Večer před oficiálním slyšením NTSB je však ubytován na hotelu, kde „vinou“ hotelového minibaru opět podlehne pokušení. Ráno ho objeví Anderson s Langem ve zbědovaném stavu a je povolán Whipův drogový dealer Harling Mays (John Goodman) s dodávkou „vyprošťováku“, aby ho uvedl do provozuschopného stavu.\n\nSlyšení se pak vyvíjí překvapivě příznivě až do chvíle, kdy ho vyšetřovatelka Ellen Blocková konfrontuje s nutností vyjádřit přesvědčení, že lahvičky vodky nalezené v odpadkovém koši letadla vypila letuška Márquezová. Ve zlomové chvíli Whipovi dojde odhodlání zapírat svůj alkoholismus a ke všemu se přizná. Filmový střih pak uvádí diváky do věznice, kde pilot vypráví celý tento příběh spoluvězňům.\n\nFilm s produkčním rozpočtem kolem 31 milionu dolarů byl uveden do kin společností Paramount Pictures 2. listopadu 2012. Byl jednou ze tří hlavních premiér onoho víkendu, nikoli nejúspěšnější. Tou se stal v návštěvnosti s velkým náskokem animovaný \"Raubíř Ralf\" (\"Wreck-It Ralph\"), který na vstupném utržil 49 milionů dolarů, zatímco \"Let\" obsadil druhou příčku s 24,9 milionu a akční \"Pěsti ze železa\" (\"The Man with the Iron Fists\") skončily až na čtvrtém místě s pouhými 7,9 milionu, přičemž je předstihlo ještě čtvrtým týdnem reprízované \"Argo\" s 10,2 milionu dolarů.\n\nFilm získal mezi diváky na největších filmových databázích spíše dobré hodnocení (aktuální k 21. únoru 2015):\n\nDenzel Washington byl za svou roli nominován na Oscara, Zlatý glóbus a SAG Award. John Gattins byl nominován na Oscara v kategorii nejlepší scénář.\n"}
{"id": "1022206", "url": "https://cs.wikipedia.org/wiki?curid=1022206", "title": "Pivovar Most", "text": "Pivovar Most\n\nPivovar Most byl pivovar v Mostě, založený roku 1470, ve kterém byla roku 1998 ukončena výroba.\n\nPrávo vařit pivo získalo město Most od Přemysla Otakara II. v roce 1273. Zároveň s touto výsadou vyšel zákaz vaření piva v okruhu jedné míle od hradeb a všechny hospody ve městě musely čepovat pouze mostecké pivo. Pivovar byl založen roku 1470.\n\nPoslední známá budova pivovaru byla postavena roku 1899 a v roce 1902 patřil mostecký pivovar k největším v Čechách, když zaměstnával 95 lidí a vyráběl přibližně 100 000 hl piva ročně. V Mostě v té době vařili pivo podle bavorského způsobu a k dostání bylo světlé (\"Goldquell\") a tmavé (\"Gorenzbrau\"). Vrcholný výstav přišel v roce 1913, kdy bylo uvařeno 105 843 hl piva.\n\nPo druhé světové válce přišlo rozšíření výroby o sodovku, limonádu a jiné nealkoholické nápoje. Pivovar byl za komunismu postupně součástí několika národních podniků: \"Mostecký pivovar, n.p.\"; \"Krušnohorské pivovary, n.p. Most\"; \"Krušnohorské pivovary, n.p. Louny\"; \"Severočeské pivovary, n.p. Louny\" a \"Severočeské pivovary, k.p. Louny\". V roce 1971 vypukla v mosteckém pivovaru stávka, ve které zaměstnanci požadovali zvýšení mezd. Vedení pivovaru požadavky ignorovalo a stávka se dále rozšířila i do pivovarů v Litoměřicích, Podmoklech, Žatci nebo Horním Litvínově. Spor byl nakonec ve spolupráci s ministrem sociální péče urovnán a zaměstnanci se vrátili do práce. Pivo se v tomto areálu vařilo nepřetržitě až do roku 1972, kdy bylo rozhodnuto o odstřelu budov a výstavbě nové modernější továrny v Sedlci u Mostu. Provoz nového pivovaru byl zahájen roku 1976.\n\nV roce 1990 byl pivovar vyčleněn ze státního podniku \"Pivovar Louny\" a přešel pod státní podnik \"Pivovar Most\". V roce 1992 bylo rozhodnuto o privatizaci podniku a vznikla akciová společnost \"Pivovar Most\". Od roku 1994 podnik bojoval s finančními problémy, které byly připisovány vysokým výdajům na údržbu a opravy. Roku 1996 byl pivovar přejmenován na \"Pivovar Radegast Sedlec, a.s\". V roce 1998 se podnik vrátil k původnímu názvu \"Pivovar Most, a.s.\" a kvůli velkým dluhům byl na něj vyhlášen konkurs. Po uzavření pivovaru se část výroby a polovina zaměstnanců přesunula do pivovaru ve Velkých Popovicích.\n\nDnes udržuje tradici pivovarnictví v Mostě pouze minipivovar Kahan.\n\n\n"}
{"id": "1022207", "url": "https://cs.wikipedia.org/wiki?curid=1022207", "title": "Thuban", "text": "Thuban\n\nThuban (α Dra/α Draconis/Alfa Draconis) je dvojhvězda v souhvězdí Draka. Patří do spektrální třídy A<nowiki>0</nowiki> III a jeho povrchová teplota je 10 371 K, tedy podobná jako například u Vegy, oproti ní je tato hvězda ovšem větší a zářivější.\n\nTato hvězda byla před 5 000 lety severkou, neboť se v této době v její blízkosti nacházel severní světový pól, který se později důsledkem precese přesunul k Polárce. Severní světový pól byl od Thubanu vzdálen pouze 10', tedy asi třetinu měsíčního průměru. Tehdy začali staří Egypťané stavět pyramidy. Thuban byl údajně stále viditelný průzorem Chufuovy pyramidy. V dnešní době už tomu tak není; pól se posunul k Polárce a Thuban obíhá kolem pólu tak jako ostatní hvězdy.\n\nThuban je spektrální dvojhvězda s oběžnou dobou 51,38 dne. Je zajímavé, že podle starého označení řeckým písmenem byl Thuban označen jako nejjasnější hvězda souhvězdí (α Dra). Jeho jasnost mezitím pravděpodobně značně poklesla. Nejjasnější hvězdou souhvězdí je nyní Etamin.\n"}
{"id": "1022241", "url": "https://cs.wikipedia.org/wiki?curid=1022241", "title": "I (hudební skupina)", "text": "I (hudební skupina)\n\nI byla norská heavy/black metalová hudební superskupina založená v roce 2005 v norském městě Bergen. Skládala se z členů známých norských kapel: Olve Eikemo (pod přezdívkou Abbath, hrával v Immortal), Armagedda (ex-Immortal), kytarista Ice Dale alias Arve Isdal (ex-Enslaved) a Tom Cato Visnes alias T.C. King (ex-Gorgoroth).\n\nV roce 2006 vyšlo první studiové album s názvem \"Between Two Worlds\" (česky Mezi dvěma světy). Magazín \"Decibel\" připodobnil hudební projev I ke stylu britské kapely Motörhead a lyriku ke švédské Bathory.\n\n\n\n"}
{"id": "1022244", "url": "https://cs.wikipedia.org/wiki?curid=1022244", "title": "2 zbraně", "text": "2 zbraně\n\n2 zbraně (v americkém originále: 2 Guns) je americký akční film z roku 2013. Režisérem filmu je Baltasar Kormákur. Hlavní role ve filmu ztvárnili Denzel Washington, Mark Wahlberg, Paula Patton, Bill Paxton a James Marsden.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1022246", "url": "https://cs.wikipedia.org/wiki?curid=1022246", "title": "La Flamengrie (Aisne)", "text": "La Flamengrie (Aisne)\n\nLa Flamengrie je francouzská obec v departementu Aisne v regionu Hauts-de-France. V roce 2011 zde žilo 1 120 obyvatel.\n\nLa Capelle, Buironfosse, Clairfontaine, Étrœungt (Nord), Floyon, Larouillies (Nord), Le Nouvion-en-Thiérache, Papleux, Rocquigny\n\n\"Počet obyvatel\" \n\n"}
{"id": "1022248", "url": "https://cs.wikipedia.org/wiki?curid=1022248", "title": "La Flamengrie", "text": "La Flamengrie\n\nLa Flamengrie je název dvou francouzských obcí:\n\n"}
{"id": "1022249", "url": "https://cs.wikipedia.org/wiki?curid=1022249", "title": "Obrana Sókratova", "text": "Obrana Sókratova\n\nObrana Sókratova () je Platónova verze Sókratovy řeči, kterou se hájil u soudu proti obviněním, podle nichž kazil mládež, nevěřil v bohy uznané státem a vytvořil si nová božstva. Anglický název tohoto dialogu - \"Apology\" - může vést k nesprávnému výkladu. Sókratés se totiž neomlouvá před soudem za to, čemu věří a co dělá. V tomto případě má slovo Apology svůj dřívější význam: obhajoba svého přesvědčení a činů (z řeckého \"Απολογία\").\n\nXenofón napsal svou vlastní \"Sókratovu obhajobu\", v níž uvádí, že psaných zpráv o obraně Sókratově bylo několik. Podle jednoho prominentního vědce \"\"Psaní za účelem očištění Sókratova jména bylo bezpochyby význačným rysem desetiletí, které následovalo po roce 399 př. n. l.\"\"\n\nMnozí odborníci se domnívají, že Obrana Sókratova je, ne-li první, tak jeden z prvních Platónových dialogů. Přesvědčivý důkaz pro takové tvrzení však chybí. \"Obrana Sókratova\" se obvykle považuje za nejdůvěryhodnější zdroj o historické osobnosti Sókrata.\n\nKromě dvou krátkých slovních výměn s Melétem, u kterých je dialog napsán v dramatické formě, je text psán v první osobě ze Sókratova úhlu pohledu, jako kdyby šlo o jeho skutečnou řeč před soudem. Během řeči se Sókratés dvakrát zmíní o přítomnosti Platóna na jednání. Není však možné zjistit, jak přesně se Sókratova slova shodují se slovy, které skutečně před soudem řekl. Jeden současný kritický pohled, podnícen zřejmě úvodními odstavci Xenofontovy verze Sókratovy řeči, předpokládá, že Platónovo dílo bylo napsáno před Xenofontovým. Xenofón totiž konstatuje, že předchozí autoři nedokázali vysvětlit sebeoslavný charakter Sókratova projevu (\"megalēgoria\") tváří v tvář trestu smrti. Xenofontova zpráva se neshoduje v dalších detailech s verzí Platóna, nikde však vysloveně netvrdí, že Platónova verze je nepřesná.\n\nSókratés začíná svou řeč slovy, že neví, zda muži Athén (jeho porotci) byli přesvědčeni jeho žalobci. Tato první věta je určující pro celý projev. Platón často začíná své sókratovské dialogy slovy, která dávají tušit, jaká bude hlavní myšlenka dialogu. V tomto případě je jí myšlenka \"Nevím\". Sókratés si myslí, že filosofie začíná upřímným připuštěním vlastní nevědomosti. Ať vlastní jakoukoliv moudrost, tato vychází z jeho poznání, že neví nic. Žádá porotce, aby ho neposuzovali podle jeho řečnických schopností, ale podle pravdy. Říká, že nepoužije květnatá slova a fráze promyšleně sestavené, ale že bude mluvit tak, jak mu myšlenky náhodně budou přicházet na mysl. Používat bude stejná slova, jaká je možno slyšet na veřejných shromážděních lidu a u stolů směnárníků. Navzdory tomuto prohlášení se Sókratés ukazuje být vynikajícím řečníkem. Je však nejen výmluvný a přesvědčivý; s porotou si umí hrát tak jako dirigent s orchestrem. Řeč, kterou si získává na svou stranu čtenáře již po více než dvě tisíciletí, mu však nezajistila osvobození. Sókratés, jak je známo, je odsouzen k smrti vypitím jedu. Přitom je obdivován, s jakým klidem přijímá svůj osud.\n\nProti Sókratovi vznesly obvinění tyto tři osoby:\n\n\n\n\nSókratés říká, že musí vyvrátit dvě skupiny obvinění: stará, dlouhotrvající neformální obvinění, podle nichž je zločincem a dotěrným člověkem, který bádá o věcech, které jsou na zemi a na obloze, špatné převrací na lepší a učí tomu jiné. Podle nových, formálních obvinění kazí mládež a místo toho, aby věřil v bohy uznávané státem, věří v nadpřirozené věci, které si sám vymyslel.\n\nPrvní proti němu vznesená obvinění mají svůj původ v roky trvajících drbech a předsudcích. Jejich původci jsou anonymní, až na Aristofana, který ve své hře \"Oblaka\" ztvárnil Sókrata jako představitele ateismu a vědecké sofistiky. Sókratés na to odpovídá, že nemá nic do činění se spekulacemi přírodní filozofie a vyzve přítomné, aby vystoupili, pokud ho někdy slyšeli mluvit jinak. Nemůže být také považován za sofistu, protože tito jsou moudří (nebo si to přinejmenším o sobě myslí) a vysoce placení. Tvrdí, že on je chudý a že neví nic o lidských a politických ctnostech.\n\n\"Obrana Sókratova\" může být rozdělena na tři části. První část je samotnou obhajobou Sókrata a obsahuje nejslavnější části textu. Konkrétně vyprávění o věštírně v Delfách a křížové výslechy Meléta. Druhou částí je verdikt soudu a třetí trest.\n\nV úvodu své obhajoby se Sókratés promlouvá k porotcům. Říká, že jejich mysl byla otrávena jeho nepřáteli už když byli mladí a tedy ovlivnitelnější. Pověst o jeho údajném sofismu pochází od jeho nepřátel, kteří jsou závistiví a zlomyslní. Jejich jména nezná s výjimkou Aristofana. Později vyvrací obvinění o kažení mládeže tím, že samotná myšlenka o úmyslném škození je nekonzistentní.\n\nSókratovy problémy začaly zjevením. Cherefón, jeho někdejší přítel, šel do věštírny v Delfách, aby se zeptal, jestli je někdo chytřejší než Sókratés. Když mu Cherefón tlumočil, že podle Apollóna nikdo není chytřejší než Sókratés, vzal tuto odpověď jako hádanku. Ví totiž, že nemá malou ani velkou moudrost. Také ale ví, že je proti přirozenosti boha lhát.\n\nRozhodl se proto rozluštit tento paradox. Systematicky kladl otázky politikům, básníkům a řemeslníkům. Zjistil, že politici nejsou - jak si to o sobě myslí a jak si to o nich myslí lidé - moudří a básníci nerozumí tomu, co napsali přesně tak jako proroci a jasnovidci nerozumí tomu, co říkají. Řemeslníci se také ukázali být domýšlivými. Sókratés se tedy ptá: \"\"Byl bych raději podvodníkem jako lidé, se kterými jsem mluvil, nebo budu radši sám sebou?\"\" Sókratés porotě odpovídá, že raději by byl sám sebou než kýmkoliv jiným.\n\nToto dotazování Sókratovi přineslo pověst otravného a dotěrného člověka. Svou životní misi interpretuje jako důkaz toho, že pravá moudrost náleží bohům a že lidská moudrost a lidské úspěchy mají malou nebo žádnou hodnotu.\n\nTím, že Sókratés odhalil pravou příčinu předsudků existujících vůči němu, obrací se k dalším obviněním: kažení mládeže a ateismus.\n\nJeho prvním krokem je obvinění svého žalobce Meléta (jeho jméno doslovně znamená 'ten, který se stará' nebo 'starostlivý'), že mu ve skutečnosti nezáleží na tom, o čem prohlašuje, že se o to stará. Během výslechu argumentuje, že nikdo by záměrně nekazil jiného člověka. Problém kažení je důležitý ze dvou důvodů: za prvé, zdá se být základem pro obvinění vznesená proti němu a zadruhé, pokud bude uznán vinným, bude to kvůli Aristofanovi, který zkazil mysl publika hrou vytvořenou před asi 24 lety.\nSókratés pak přejde k druhému obvinění, podle něhož je ateistou. Při křížovém výslechu Melétos získá protimluv. Přinutí Meléta tvrdit, že je ateistou, který věří v nadpřirozené působení a polobohů. Sókratés prohlásí, že ho přistihl při rozporuplném tvrzení a ptá se soudu, zda pro něj Melétos nevytvořil jakýsi inteligenční test, kterým chce zjistit, zda dokáže odhalit logický rozpor.\n\nSókratés zopakuje své tvrzení, že to nebudou formální obvinění, která ho zničí, ale spíše drby a pomluvy. Nebojí se smrti, protože se více stará o to, zda jedná správně nebo nesprávně. Tvrdí, že ti, kteří se smrti bojí, prokazují svou nevědomost. Nemohou totiž vědět, zda smrt není velkým požehnáním. Pokládají ji za zlo, i když nevědí, zda ve skutečnosti zlem je. Sókratés zde opět poukazuje na fakt, že jeho moudrost spočívá ve vědomí toho, že nic neví.\n\nDále prohlašuje, že člověk se má řídit zákonem - lidským a božským. Pokud je však mezi těmito dvěma rozpor, přednost má zákon božský: \"\"Muži Atén, jsem váš vděčný a oddaný služebník, ale větší poslušnost jak vám dlužím Bohu; a dokud mám život a sílu, neustanu v praktikování filozofie.\"\" Protože Sókratés si vyložil delfskou věštbu tak, že byl vybrán, aby nabádal Athéňany k větší uvědomělosti o dobru a pravdě, nepřestane se zkoumáním a dokazováním, i pokud by mu to měli zakázat a to i tehdy, pokud by byla obvinění stažena. \"\"Nestydíte se, že se soustředíte na to, abyste získali čest a pověst a co nejvíce peněz, a přitom málo dbáte na moudrost, pravdu a zdokonalování své duše?\"\"\n\nVe vysoce zanícené části dialogu Sókratés tvrdí, že Atény nikdy nepostihlo takové dobro jako jeho starost o jeho spoluobčany, že blahobyt je důsledkem dobra (a ne opačně), že Bůh nedovolí, aby zlý člověk ublížil dobrému, a že - což je nejsilnější prohlášení, které vyvozuje ze své role - on je bodajícím ovádem a stát líným koněm \"\"a jak je den dlouhý, nikdy nepřestanu objasňovat, tu a tam, kdekoliv burcovat, přesvědčovat a kárat každého z vás.\"\"\n\nTvrdí, že nikdy nebyl takovým učitelem, který by vštěpoval poznání jiným. Proto nemůže být považován za odpovědného, pokud se nějaký člověk stal zlým. Pokud někoho zkazil, proč nepředstoupil jako svědek? Nebo pokud si neuvědomuje svou zkaženost, proč nepředstoupil někdo z příbuzných místo něj? Mnoho takových příbuzných je však zde na jednání přítomných, aby ho podpořili.\n\nSókratés uzavírá tuto část dialogu tím, že porotě připomíná, že se neuchýlí k obvyklým emotivním činům a argumentům. Nerozpláče se, nenechá předstoupit své tří syny, aby ovlivnili porotce. Nebojí se smrti a nebude ani jednat v rozporu se svojí náboženskou povinností. Spoléhá úplně na důsledné argumentování a pravdu, kterou prezentuje svůj případ.\n\nSókratés je těsným rozdílem hlasování uznán vinným. Platón nikde neuvádí počet porotců a ani počet hlasů proti němu a za jeho osvobození, Sókratés však říká, že pokud by získal jen o 30 hlasů víc, byl by osvobozen. Mnozí odborníci se domnívají, že počet porotců byl 500 nebo 501.\n\nBylo tradicí, že obě strany, obžaloba i obžalovaný, navrhly trest. Soud pak vybíral z těchto návrhů. V této části si Sókratés znepřáteluje soud ještě víc, když přemýšlí nad svým návrhem. Poukazuje na to, že hlasování bylo těsné. Použije i jakýsi černý humor, když říká, že Melétos by byl pokutován, kdyby nedosáhl zákonem stanoveného 1/5 počtu hlasů poroty (aby se zabránilo zneužívání soudu podáváním lehkovážných žalob, žalující strana byla těžce pokutována, pokud počet hlasů porotců nepřesáhl toto číslo). Pokud předpokládáme, že porotců bylo 500 (nebo 501), obžaloba musela získat minimálně 100 hlasů. V tomto případě žalující strana nedosáhla jen tolik. Vyhrála.\n\nSókratův návrh musel porotce rozčílit: jako někdo, kdo činil Aténám dobro, chce pokrmy zdarma v Prytaneu - v jedné z důležitých budov, kde byli baveni vítězní generálové, vítězové olympijských her a další přední lidé.\n\nNakonec Sókratés zváží a vyloučí možnost uvěznění a vyhnanství. Souhlasí však se zaplacením pokuty, ale jelikož má málo prostředků, může si dovolit dát jen 100 drachem. Toto byla malá částka ve srovnání s trestem, který navrhla obžaloba, což porotcům nedávalo moc na výběr. Sókratovi podporovatelé okamžitě zvýšili částku na 3 000 drachem; v očích poroty to však také nebyla dostatečná alternativa vůči trestu smrti.\n\nPorota rozhodla o trestu smrti vypitím jedu.\n\nPlatón naznačuje, že většina porotců hlasovala ve prospěch trestu smrti. Neudává však přesné číslo. Naším jediným zdrojem v této věci je Díogenés Laertios, který tvrdí, že trest smrti získal o 80 hlasů víc než samotné hlasování o Sókratově vině, či nevině. Detaily této zprávy jsou však sporné. Někteří odborníci z tohoto usuzují, že Sókratova řeč porotu rozčílila.\n\nSókratés v této části reaguje na verdikt. Nejprve mluví k těm, kteří hlasovali pro jeho smrt.\nTvrdí, že ne nedostatek argumentů vedl k jeho odsouzení. Byla to jeho neochota ponížit se obvyklými emotivními apely, které jsou očekávány od obžalovaných stojících před smrtí. Opět trvá na tom, že vyhlídka smrti neosvobozuje jednotlivce od následování cesty dobra a pravdy.\n\nProrokoval, že mladší a drsnější kritici ho budou následovat a podrobovat Athéňany ještě detailnějšímu zkoumání jejich životů.\nTěch, kteří hlasovali za jeho osvobození, Sókratés povzbuzuje: Říká, že jeho \"daimon\" (vnitřní hlas) ho nezastavil ve vedení obhajoby takovým stylem, jakým ji dělal, což je znak toho, že činil správně. Jako důsledek z toho vyplývá, že smrt musí být požehnáním. Buď je zničením (přinášejíc tak věčný klid od všech starostí a proto není ničím, čeho by se bylo třeba obávat) nebo přechodem na jiné místo, kde potkáme duše slavných lidí jako Hésiodos a Homér a hrdinů jako Odysseus. S těmito může Sókratés pokračovat ve svém poslání.\n\nSókratés uzavírá svou obhajobu tím, že necítí žádný odpor vůči těm, který ho odsoudili a obvinili. Žádá je, aby se postarali o jeho tři syny. Když budou vyrůstat, ať se ujistí, že budou upřednostňovat dobro před sobeckými zájmy.\n\nByly navrženy tři různé metody výkladu \"Obrany Sókratovy\". První je, že toto dílo bylo zamýšleno jen jako umělecký výtvor. Tento přístup není široce uznáván a to i přes Platónovu pověst umělce.\n\nDruhou možností je, že \"Obrana Sókratova\" je historickým záznamem skutečné Sókratovy obhajoby v roce 399 př. n. l. Tato možnost výkladu se zdá být i nejstarším názorem. Její stoupenci tvrdí, že u jednoho z prvních Platónových děl by nebylo vhodné, aby Platón přikrášloval a domýšlel vzpomínky na svého učitele, protože mnozí, kteří si ho pamatovali, ještě žili.\n\nJohann Jakob Brucker se stal roku 1741 prvním, kdo naznačil, že Platónovo dílo není důvěryhodným zdrojem o Sókratovi. Od té doby se objevilo více důkazů o tom, že \"Obrana Sókratova\" není historickým záznamem, ale spíše filozofickým dílem. Zjevné nekonzistentnosti podporují toto tvrzení. Například by bylo absurdní ptát se v delfské věštírně, jestli je někdo chytřejší než Sókratés, kdyby se Sókratés už před tím nezabýval filosofií - což je v rozporu se Sókratovým vlastním příběhem.\n\n"}
{"id": "1022250", "url": "https://cs.wikipedia.org/wiki?curid=1022250", "title": "Solitéři", "text": "Solitéři\n\nSolitéři je hudební album, na kterém různí čeští zpěváci představili písně zahraničních interpretů. Na albu se podíleli například Wabi Daněk, Jaroslav Hutka, Marta Kubišová, ale také herci Pavel Landovský, Jan Kačer a Bolek Polívka. Jsou zde například písně od Leonarda Cohena či skupin The Rolling Stones, Pink Floyd a The Velvet Underground. Album produkoval Petr Svoboda společně se svou manželkou Lucií Gažiovou.\n\n"}
{"id": "1022253", "url": "https://cs.wikipedia.org/wiki?curid=1022253", "title": "On ví, že jsi sama", "text": "On ví, že jsi sama\n\nOn ví, že jsi sama (v americkém originále: He Knows You're Alone) je americký hororový film z roku 1980. Režisérem filmu je Armand Mastroianni. Hlavní role ve filmu ztvárnili Don Scardino, Caitlin O’Heaney, Elizabeth Kemp, Tom Rolfing a Lewis Arlt.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1022254", "url": "https://cs.wikipedia.org/wiki?curid=1022254", "title": "Příšery", "text": "Příšery\n\nPříšery (v anglickém originále Mazes and Monsters) je americký fantasy televizní film z roku 1982. Režisérem filmu je Steven Hilliard Stern. Hlavní role ve filmu ztvárnili Tom Hanks, Wendy Crewson, David Wallace, Chris Makepeace a Lloyd Bochner.\n\n"}
{"id": "1022258", "url": "https://cs.wikipedia.org/wiki?curid=1022258", "title": "Moravské kovárny", "text": "Moravské kovárny\n\nMoravské kovárny (zkráceně MOKOV) jsou akciová společnost se sídlem v Jihlavě. Vyrábí zápustkové kování výkovků z oceli pro automobilový průmysl. Přes 90 % produkce jde na export.\n\nHlavní akcionář, rodinný podnik PENN Ges.m.b.H. se sídlem v rakouské Kremži, vlastní 97 % akcií, zbylé akcie vlastní drobní akcionáři. V roce 1999 zaměstnával 788 pracovníků, roku 2000 530 a roku 2007 900 osob.\n\nSpolečnost byla založena 1. dubna 1920 jako ZALABEK A SPOL, roku 1923 došlo ke změně majitele i názvu na KOTVA Polak & Hopp KG. Během druhé světové války se firma specializovala na zbrojní průmysl. V roce 1948 byla znárodněna firma Polák a Hopp, čímž vznikl závod Zbrojovky Brno a opět začala vyrábět zápustkové výkovky. V roce 1953 se podnik osamostatnil a poprvé získal název Moravské kovárny, o pět let později byl přičleněn pod ZBROJOVKU Vsetín. V letech 1969–1974 byl vybudován nový areál v Hruškových Dvorech. V roce 1976 byl závod začleněn pod názvem Kovolit k národnímu podniku Kovolit Modřice. 1. ledna 1989 získala firma částečnou samostatnost a původní název Moravské kovárny. V letech 1990–1992 probíhala privatizace společnosti, kterou získala rakouský podnik PENN Ges.m.b.H. V roce 2014 nově postavená administrativní budova vyhrála dílčí ocenění v soutěži Stavba Vysočiny a získala rovněž cenu veřejnosti.\n\n"}
{"id": "1022260", "url": "https://cs.wikipedia.org/wiki?curid=1022260", "title": "Na dřeň", "text": "Na dřeň\n\nNa dřeň (ve francouzském originále \"De Rouille et d'os\") je francouzsko-belgické filmové drama z roku 2012. Jeho režisérem byl Jacques Audiard a hlavní role v něm hrají Marion Cotillard (Stéphanie Ménochet) a Matthias Schoenaerts (Ali Laurent). Scénář napsali Audiard a Thomas Bidegain podle sbírky povídek \"Rust and Bone\" kanadského spisovatele Craiga Davidsona. Film získal ocenění César pro nejlepší filmovou hudbu (složil ji Alexandre Desplat) a byl nominován v několika dalších kategoriích.\n\n"}
{"id": "1022261", "url": "https://cs.wikipedia.org/wiki?curid=1022261", "title": "Žbluňk!", "text": "Žbluňk!\n\nŽbluňk! (v americkém originále: Splash) je americký rodinný film z roku 1984. Režisérem filmu je Ron Howard. Hlavní role ve filmu ztvárnili Tom Hanks, Daryl Hannah, John Candy, Eugene Levy a Dody Goodman.\n\nFilm byl nominován na Oscara v kategorii nejlepší scénář. Byl také nominován na Zlatý glóbus v kategorii nejlepší film - komedie/muzikál.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1022262", "url": "https://cs.wikipedia.org/wiki?curid=1022262", "title": "Dobrodružství pernikářského tovaryše", "text": "Dobrodružství pernikářského tovaryše\n\nDobrodružství pernikářského tovaryše je název českého vydání historického dobrodružného románu pro mládež \"Das Männleinlaufen\" (1983) od německé spisovatelky Renate Krügerové. Román je v německém originále pojmenován podle norimberského orloje Männleinlaufen, který je umístěn v arkýři ve štítu kostela Panny Marie (Frauenkirche). \n\nObsahem románu jsou pikareksní příhody devatnáctiletého pernikářského tovaryše Jöckela Wolgemuta z Norimberka v době začínajících selských válek. Norimberk je v té době hospodářsky velmi úspěšné město, hrdé nejen na své perníky ale také na svůj orloj. Jednou denně v poledne zazní troubení trubačů a objeví se sedm kurfiřtů, kteří třikrát obejdou císaře. \n\nJednoho dne se ale orloj zastaví a Jockelův otec, který je správcem orloje, s tím má mnoho starostí. Pro Jockela je ale zastavení orloje symbolem rozvrácení stávajícího řádu, a to nejen ve městě, ale i v celé říši, jak o tom mluví jeho přítel, malíř Barthel Beham.. \n\nO masopustu provede žert a převlékne se za všemocného bankéře Fugggera, čímž začíná sled jeho dobrodružství, která ale nejsou tak veselá jako jeho povaha. Protože je bankéři skutečně podoben, dostane od něho nabídku, aby se stal jeho dvojníkem a vystupoval za něho, když to bude třeba. Ve Fuggerových službách se dostane do Augšpurku, kde mu má pomáhat v nespravedlivé při. Dávno by již od něho utekl, nebýt správcovy dcery Katky.\n\nPři jeho putování mu několikrát hrozí vězení a jednou dokonce i šibenice. Objeví však pro něho dosud neznámý svět s mnoha rozpory, vzestupy a pády a seznámí se s mnoha zajímavými lidmi a dokonce i se saským kurfiřtem. Rozhodne se, že již nebude panáčkem bez vlastní vůle, jako jsou figury na orloji, ale že si bude svůj život řídit sám.\n\n"}
{"id": "1022263", "url": "https://cs.wikipedia.org/wiki?curid=1022263", "title": "Étrœungt", "text": "Étrœungt\n\nÉtrœungt je francouzská obec v departementu Nord v regionu Nord-Pas-de-Calais. V roce 2011 zde žilo 1 399 obyvatel.\n\nAvesnelles, Boulogne-sur-Helpe, Féron, La Flamengrie (Aisne), Floyon, Haut-Lieu, Larouillies, Rainsars, Rocquigny (Aisne), Sémeries\n\n\"Počet obyvatel\" \n\n"}
{"id": "1022264", "url": "https://cs.wikipedia.org/wiki?curid=1022264", "title": "Pánská jízda (film, 1984)", "text": "Pánská jízda (film, 1984)\n\nPánská jízda (v americkém originále: Bachelor Party) je americká filmová komedie z roku 1984. Režisérem filmu je Neal Israel. Hlavní role ve filmu ztvárnili Tom Hanks, Tawny Kitaen, Adrian Zmed, George Grizzard a Barbara Stuart.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1022265", "url": "https://cs.wikipedia.org/wiki?curid=1022265", "title": "Serge Lang", "text": "Serge Lang\n\nSerge Lang (19. května 1927 Paříž, Francie – 12. září 2005 Berkeley, Kalifornie, USA) byl francouzský matematik, člen skupiny Nicolas Bourbaki. Je známý především díky práci v oblasti teorie čísel a jako autor několika známých matematických učebnic. V době svého úmrtí působil jako emeritní profesor na Yaleově univerzitě.\n\nLang také pracoval v teorii polí a v oblasti diofantických aproximací, v teorii transcendentních čísel poupravil výsledky Theodora Schneidera, dnes známé jako Schneiderova-Langova věta. Zformuloval také množství domněnek v oblasti diofantické geometrie. Byl také aktivním odpůrcem války ve Vietnamu.\n"}
{"id": "1022267", "url": "https://cs.wikipedia.org/wiki?curid=1022267", "title": "G. Gordon Liddy", "text": "G. Gordon Liddy\n\nG. Gordon Liddy, rodným jménem George Gordon Battle Liddy (* 30. listopadu 1930, New York) je americký právník. Studoval na Fordham University, kterou úspěšně dokončil v roce 1952. Později nastoupil do americké armády a sloužil v Korejské válce. Po návratu začal studovat právo a následně začal pracovat pro FBI. Počátkem sedmdesátých let byl spolupracovníkem prezidenta Richarda Nixona, kvůli čemuž se zapletl do aféry Watergate. Za to byl odsouzen na dvacet let ve vězení, ale již v roce 1977 byl podmínečně propuštěn. Během osmdesátých let se začal věnovat herectví; hrál například v seriálu \"Miami Vice\" (1985) a filmu \"Jak jsem strávil léto\" (1990).\n\n"}
{"id": "1022270", "url": "https://cs.wikipedia.org/wiki?curid=1022270", "title": "Muž s červenou botou", "text": "Muž s červenou botou\n\nMuž s červenou botou (v americkém originále: The Man with One Red Shoe) je americká filmová komedie z roku 1985. Režisérem filmu je Stan Dragoti. Hlavní role ve filmu ztvárnili Tom Hanks, James Belushi, Dabney Coleman, Lori Singer a Charles Durning.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1022272", "url": "https://cs.wikipedia.org/wiki?curid=1022272", "title": "Muzeum města Ústí nad Labem", "text": "Muzeum města Ústí nad Labem\n\nMuzeum města Ústí nad Labem je kulturní instituce v krajském městě Ústeckého kraje.\n\nMuzeum v Ústí vzniklo roku 1876 a první expozici otevřelo v hotelu „Zlatá loď“ v Hrnčířské ulici (dnes sídlo restaurace Na Předmostí). Ale již za několik týdnů muselo jinam a poté zase jinam, během prvních deseti let se stěhovalo osmkrát. Počet sbírkových předmětů i prestiž muzea stoupaly a potřeba vlastní muzejní budovy se zdála být nezbytnou. Roku 1914 město schválilo výstavbu nového městského muzea v Palachově ulici u Městských sadů. První světová válka však záměr zhatila a v poválečné nouzi se zdálo spásou ctihodné gesto přední ústecké průmyslnické rodiny Wolfrumů darovat pro potřeby muzea zámek v Trmicích. Ani šlechtické sídlo se však nestalo trvalým domovem. Jednak brzy přestalo dostačovat potřebám muzea a navíc dlouhodobá absence údržby přivedla v 60. letech zámek na pokraj totální devastace. Roku 1971 přišel další příslib výstavby specializované budovy městského muzea, která měla vyrůst na Mírovém náměstí. Opět však dostalo přednost provizorní řešení, a tak se roku 1972 nastěhovali muzejníci do neorenesanční školní budovy vedle divadla. Nejdříve spolu žili v jedné budově se školáky a posléze obsadila bývalé třídy hlavní pošta. Muzeum hrálo jen roli trpěného nájemníka. Odstěhováním pošty na konci 20. století vyvstala otázka nového využití historického objektu. Přišla šance konečně zřídit důstojné městské muzeum a také předzvěst dalšího, snad už posledního stěhování. Muzeum se krátkodobě přestěhovalo do provizorních prostor a v letech 2009-2011 proběhla díky evropské dotaci generální rekonstrukce muzejní budovy. Pro veřejnost bylo nové muzeum slavnostně otevřeno v červnu 2011. \n\nMonumentální školní budova pojatá v neorenesančním stylu představovala ve své době nejreprezentativnější stavbu v širokém okolí. Město ve škole zřídilo sál pro zasedání zastupitelstva a jiná prestižní shromáždění. Tomu odpovídala i výzdoba zahrnující bohatou výmalbu stěn a stropů alegorickými motivy doplněnou zlacením z plátkového zlata. Škola, která se roku 1897 rozšířila přístavbou do uzavřeného bloku, položila základ ústecké „Ringstrasse“, tedy prestižní adresy plné výstavných veřejných paláců po vzoru Vídně. Brzy následovaly v sousedství další stavby poštovního paláce (1900), městského divadla (1909) a městské knihovny (1912).\n\nKdyž 17. června 1901 při své cestě po Českém království navštívil Ústí nad Labem císař František Josef I., nebylo sporu o tom, kde se bude konat císařská audience s předními obyvateli města. Místem této výjimečné události se logicky stala právě budova dnešního městského muzea. A tak na paměť této události získal Císařský sál své jméno. Je náhodou, že znovuotevření muzea po generální rekonstrukci se odehrálo takřka na den přesně 110 let od císařské návštěvy. Veřejnost zásluhou nečekaného objevu nástěnných maleb a jejich zrestaurování mohla poprvé opět zhlédnout Císařský sál tak, jak jej viděl právě František Josef I. Do vstupní haly budovy se také po desetiletích vrátila po válce odstraněná pamětní deska, připomínající pobyt rakouského císaře v Ústí nad Labem.\n\nV letech 1876-1901 se o ústecké muzeum staral místní Průmyslový spolek, poté ho až do roku 1939 spravovala Muzejní společnost. V následujících desetiletích muzeum patřilo do kompetence různých stupňů státní správy nebo samosprávy. Od roku 1986 je muzeum podřízeno politické reprezentaci statutárního města Ústí nad Labem, jehož je příspěvkovou organizací. V současné době jsou jeho muzejní sbírky a knižní fondy majetkem města Ústí nad Labem. Muzeum se ve své práci řídí zákonnými předpisy pro správu movitého kulturního dědictví, pro péči o sbírky muzejní povahy a pro veřejné knihovny.\n\nV současnosti Muzeum města Ústí nad Labem spravuje cca 200 000 evidenčních čísel muzejních sbírkových předmětů a jejich souborů. Obhospodařuje cca 60 000 knižních jednotek v odborné muzejní knihovně, která má na starost také cca 2000 svazků starých tisků a rukopisů.\n\nK největším souborům patří sbírky přírodovědné, které vznikaly již na konci 19. století. Obsahují početné a významné soubory dokumentující především přírodu severozápadních Čech, Českého středohoří a Krušných hor. Nalezneme zde tisíce geologických vzorků minerálů, hornin a doklady paleontologické. \n\nNalezneme zde také herbář, početné jsou zvláště soubory entomologické, atraktivní jsou sbírky zoologické s řadou zajímavých preparátů. V souvislosti s výstavbou v historickém centru města Ústí nad Labem v posledních desetiletích se rozrostly také sbírky archeologické. Historické sbírky obsahují například deseti tisíce fotografií, negativů, diapozitivů nebo pohlednic. Jsou zde také sbírky vojenství, které jsou mimořádné například souborem zbraní a vojenského materiálu z období kolem roku 1813, kdy se odehrála bitva u Chlumce. Vzhledem k průmyslovému charakteru regionu jsou početné technické sbírky. Výtvarná umění a umělecká řemesla jsou zastoupena například historickým nábytkem, sklem, souborem pozdně gotických dřevořezeb nebo krajinomalbou 19. a 20. století. \n\n"}
{"id": "1022274", "url": "https://cs.wikipedia.org/wiki?curid=1022274", "title": "Blázni a dobrovolníci", "text": "Blázni a dobrovolníci\n\nBlázni a dobrovolníci (v americkém originále: Volunteers) je americká filmová komedie z roku 1985. Režisérem filmu je Nicholas Meyer. Hlavní role ve filmu ztvárnili Tom Hanks, John Candy, Rita Wilson, Tim Thomerson a Gedde Watanabe.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1022275", "url": "https://cs.wikipedia.org/wiki?curid=1022275", "title": "Seznam panovníků Pěti dynastií a deseti říší", "text": "Seznam panovníků Pěti dynastií a deseti říší\n\nPanovníci Pěti dynastií a deseti říší stáli v letech 907–979 čele čínských států na které se začátkem 7. století rozpadla říše Tchang. V tchangském státu slábla ústřední moc už od povstání An Lu-šana (755–763), a po povstání Chuang Čchaoa (874–884) vojenští guvernéři \"ťie-tu-š’\" spravovali svěřené kraje prakticky nezávisle. Roku 907 byl nakonec sesazen poslední tchangský císař. V severní Číně se poté v rychlém sledu vystřídalo pět režimů, Pozdní Liang (907–923), Pozdní Tchang (923–937), Pozdní Ťin (936–947), Pozdní Chan (947–951) a Pozdní Čou (951–960), přičemž v Šen-si vznikl stát Severní Chan (951–979). Na jihu se zatím ustavilo několik vzájemně soupeřících regionálních států, a sice Rané Šu (907–925) a Pozdní Šu (934–965) v S’-čchuanu; Ťing-nan (924–963) a Čchu (907–951) v centrální části jihu Číny; Wu (907–937), Jižní Tchang (937–976) a Wu-jüe (907–978) na dolním toku Jang-c’-ťiang; Min (909–945) ve Fu-ťienu a Jižní Chan (917–971) na úplném jihu v Kuang-tungu a Kuang-si.\n\nStabilitu přinesl až nástup dynastie Sung, která roku 960 ovládla sever Číny (kromě Šan-si), a do roku 979 Čínu sjednotila.\nPodle čínské tradice císař po smrti obdržel čestné posmrtné jméno. Dalším jménem udělovaným posmrtně bylo chrámové jméno, určené k použití při obřadech v chrámu předků dynastie. Obě jména vyjadřovala charakter vlády a císaře, například zakladatelé dynastií dostávali chrámové jméno Tchaj-cu (, Velký předek, Velký praotec).\n\nÉra vlády je název kratšího či delšího období vlády, shrnující základní směr státní politiky.. Ne všichni panovníci deseti říší vyhlásili vlastní panovnickou éru. Někteří používali éry severočínských pěti dynastií, nebo sousedních mocných států, jako výraz své formální podřízenosti (Ťing-nan, Čchu, Wu-jüe, Min), jiní pokračovali v érách zaniklých států (Wu, Severní Chan).\n\nWang Jen je znám jako Poslední vládce Raného Šu (, Čchien Šu chou-ču).\n\nMeng Čchang je znám jako Poslední vládce Pozdního Šu (, Chou Šu chou-ču).\n\nDnešní provincii Ťiang-su ovládal \"ťie-tu-š’\" Jang Sing-mi (852–905), kterému roku 902 tchangská vláda udělila titul Wu-wang (吳王, kníže/král z Wu). Nezávislost Wu získalo roku 907, když jeho syn a nástupce Jang Wo neuznal Ču Wenův převrat a novou dynastii Liang. Jang Sing-mi obdržel posmrtné jméno Siao-wu-wang (), později Wu-ti () a chrámové jméno Tchaj-cu ().\n\nLi Ťing je znám jako Prostřední vládce Jižní Tchang (, Nan Tang čung-ču). Li Jü je znám jako Poslední vládce Jižní Tchang (, Nan Tang chou-ču), nebo Poslední vládce Li (, Li chou-ču).\n\nWang Jen-čeng byl zprvu císařem státu Jin na severovýchodě minského území, po smrti Wang Jen-siho ovládl jeho zemi a přejmenoval svůj stát na Min.\n\nLiou Čchang je znám jako Poslední vládce Jižní Chan (, Nan Han chou-ču).\n\nLiou Ťi-en je znám jako Sesazený císař Severní Chan (, Pej Chan Fej-ti), nebo Mladý vládce Severní Chan (, Pej Chan Šao-ču).\n"}
{"id": "1022277", "url": "https://cs.wikipedia.org/wiki?curid=1022277", "title": "Isengard (norská hudební skupina)", "text": "Isengard (norská hudební skupina)\n\nIsengard byl norský folk/doom/death/black metalový projekt bubeníka Fenrize z kapely Darkthrone založený v roce 1989 v norském městě Oslo. Byl pojmenován podle pevnosti Isengard z fantasy díla \"Pán prstenů\" od spisovatele J. R. R. Tolkiena. Fenriz jej založil, neboť díky Isengardu chtěl realizovat určité nápady, které se nehodily pro Darkthrone. Všechny nástroje nahrával sám, rovněž vokály jsou jeho vlastní.\n\nPostava v logu Isengard je z RPG hry \"Middle-earth Role Playing\", v originále jde o vampýrku Thuringwethil z knihy \"Silmarillion\".\n\nV roce 1989 vyšlo první demo \"Spectres over Gorgoroth\".\n\n\n\n"}
{"id": "1022280", "url": "https://cs.wikipedia.org/wiki?curid=1022280", "title": "Hyman Bass", "text": "Hyman Bass\n\nHyman Bass (* 5. října 1932 Houston, Texas, USA) je americký matematik, emeritní profesor matematiky na Columbijské univerzitě a profesor na Michiganské univerzitě. Je známý především díky práci v oblasti algebry.\n\nVýznamně přispěl především v oblastech algebraické K-teorie, komutativní algebry, algebraické geometrie, algebraických grup, geometrických metod v teorii grup a zeta funkcí na jednoduchých konečných grafech. Společně s Jeanem-Pierrem Serretem přišel s tzv. Bassovou-Serreovou teorií. Byl členem skupiny Nicolas Bourbaki.\n"}
{"id": "1022281", "url": "https://cs.wikipedia.org/wiki?curid=1022281", "title": "Charles Ehresmann", "text": "Charles Ehresmann\n\nCharles Ehresmann (19. dubna 1905 Štrasburk, Francie – 22. září 1979 Amiens, Francie) byl francouzský matematik. Zabýval se především diferenciální topologií a teorií kategorií. Je známý i díky práci v topologii Lieových grup. V oblasti diferenciální topologie je po něm pojmenována tzv. Ehresmannova věta.\n"}
{"id": "1022287", "url": "https://cs.wikipedia.org/wiki?curid=1022287", "title": "Pierre Samuel", "text": "Pierre Samuel\n\nPierre Samuel (12. září 1921 Paříž, Francie – 23. srpna 2009 Paříž, Francie) byl francouzský matematik, člen skupiny Nicolas Bourbaki. Zabýval se především komutativní algebrou a její aplikací v algebraické geometrii. Společně s Oscarem Zariskim je autorem dvousvazkového díla \"Commutative Algebra\". Napsal také knihy o projektivní geometrii a algebraické teorii čísel. Pod vlivem Alexandra Grothendiecka také působil jako ekologický aktivista.\n\n"}
{"id": "1022288", "url": "https://cs.wikipedia.org/wiki?curid=1022288", "title": "Ruská republika", "text": "Ruská republika\n\nRuská republika () je termín, kterým se označuje ruský stát, existující na velké části území zaniklého carského Ruského impéria od únorové revoluce po říjnovou revoluci roku 1917. Oficiálně bylo vytvoření tohoto státního útvaru schváleno parlamentem dne 14. září 1917.\n\nTento krátkodobý stát měl prozatímní vládu. Jejím prvním předsedou byl Georgij Lvov, po jeho odstoupení dne 7. července 1917 vedl vládu až do říjnové revoluce Alexandr Kerenskij.\n"}
{"id": "1022289", "url": "https://cs.wikipedia.org/wiki?curid=1022289", "title": "Nataša Krambergerová", "text": "Nataša Krambergerová\n\nNataša Krambergerová (* 14. dubna 1983, Maribor) je slovinská publicistka a spisovatelka. Vystudovala komunikační vědy na Fakultě sociálních věd v Lublani. V současnosti žije v Berlíně a přispívá do slovinských, německých a italských periodik.\n\nV roce 2009 ji německá organizace Young Euro Connect označila za jednoho z nejslibnějších mladých evropských autorů.. Zásluhu na tom měla nejen její reportážní tvorba, ale i úspěšná prvotina \"Nebesa v robidah\" (Nebe v ostružiní) z roku 2007. Kniha s podtitulem \"Román v příbězích\" byla v roce 2008 ve Slovinsku nominována na cenu Kresnik, udělovanou nejlepší domácí próze. Roku 2010 získala Cenu Evropské unie za literaturu.\n\nRoku 2011 vydala Krambergerová ve spolupráci s ilustrátorkou Janou Kocjanovou svoji druhou knihu, román ve verších a obrazech \"Kaki vojaki\". Je rovněž autorkou několika scénářů k dokumentárním filmům.\n\nRomán \"Nebe v ostružiní\" vyšel v roce 2014 česky v překladu Ilony Víchové.\n\n\n"}
{"id": "1022293", "url": "https://cs.wikipedia.org/wiki?curid=1022293", "title": "Myrkgrav", "text": "Myrkgrav\n\nMyrkgrav (v překladu \"temný hrob\") je norská jednočlenná folk/viking/black metalová kapela založená v roce 2003 Larsem Jensenem v norském městě Åsa. Jensen sám píše texty, zpívá a nahrává nástroje, jen občas spolupracuje s dalšími muzikanty. V roce 2012 se přestěhoval do Finska do města Vaasa.\n\nV roce 2004 vyšlo první demo \"Fra fjellheimen kaller...\" a v roce 2006 první studiové album s názvem \"Trollskau, skrømt og kølabrenning\".\n\n\n\n\n\n"}
{"id": "1022296", "url": "https://cs.wikipedia.org/wiki?curid=1022296", "title": "Všeruský ústřední výkonný výbor", "text": "Všeruský ústřední výkonný výbor\n\nVšeruský ústřední výkonný výbor (, též Všeruský ústřední výkonný výbor sovětů dělnických, vojenských a rolnických zástupců, od roku 1918 Všeruský ústřední výkonný výbor sovětů dělnických, vojenských, rolnických a kozáckých zástupců) byl nejvyšším zákonodárným a kontrolním orgánem státní moci RSFSR v letech 1917-1937. Kandidáti výboru byli vybíráni na základě volby Celoruského sjezdu Rad. Do vzniku Svazu sovětských socialistických republik sdružoval i členy Ukrajinské a Běloruské SSR, kteří byli voleni na jednotlivých republikových sjezdech Rad. IX. celoruský sjezd Rad kromě těchto členů sdružoval i delegáty ze Zakavkazských republik. Od listopadu 1917 jeho úkoly vykonávalo prezidium, operativní orgán výboru.\n\nVýkonný výbor charakterizoval Vladimir Iljič Lenin slovy:\n\"\"Výbor dává možnost sjednotit výhody parlamentarismu s výhodami nepřímé a přímé demokracie, t. j. sjednocovat do jednoho volené představitele národa, zákonodárnou funkci a provádění (dodržování) zákonů. \"\"\nBěhem konsolidace státního aparátu Ruské sovětské federativní socialistické republiky neexistovalo jasné rozdělení kompetencí orgánů státní moci. Proč tomu tak bylo, vysvětluje nejdůležitější příčina, která říká, že \"\"území sovětského státu odmítajíc buržoazní princip rozdělení moci, dokazujíc nutnost technického dělby práce mezi orgány moci Ruské Sovětské Republiky.\"\"\n\nRozdělení pravomocí bylo formulováno až na VIII. celoruském sjezdu Rad ve vyhlášce \"O sovětské výstavbě\". Vydávání zákonodárných aktů bylo vykonáváno společně Celoruským sjezdem Rad, Celoruským ústředním výkonným výborem, jeho předsednictvem a Radou národních komisařů.\n\nV květnu roku 1925 výbor vypracoval Ústavu Ruské sovětské federativní socialistické republiky, která byla potvrzena na XII. Celoruském sjezdu Rad ještě v témže měsíci. Tato ústava definitivně potvrdila systém místních a centrálních orgánů státní moci a vlády.\n"}
{"id": "1022312", "url": "https://cs.wikipedia.org/wiki?curid=1022312", "title": "La Zarza", "text": "La Zarza\n\nNázev La Zarza má více obcí:\n"}
{"id": "1022313", "url": "https://cs.wikipedia.org/wiki?curid=1022313", "title": "Ashtabula", "text": "Ashtabula\n\nAshtabula je město v USA, nacházející se ve státě Ohio. Jedná se o významný uhelný přístav u Erijského jezera () v ústí řeky Ashtabula, severovýchodně od Clevelandu. V období II. světové války byl tento vnitrozemský přístav strategickým místem, ze kterého byly vypravovány konvoje se zásobami vojenského materiálu. Přístavní pamětní deska uvádí, že z 250 tisíc lidí vypravených těmito konvoji, činily ztráty na životech 19 tisíc osob.\nPodle sčítání lidu v roce 2000 mělo 20 962 obyvatel. Jediným partnerským městem Ashtabuly je slovenské město Bardejov.\n"}
{"id": "1022314", "url": "https://cs.wikipedia.org/wiki?curid=1022314", "title": "Tsjuder", "text": "Tsjuder\n\nTsjuder [šúder] je norská black metalová kapela založená v roce 1993 zpěvákem a baskytaristou Nagem a kytaristou Berserkem v norském městě Oslo. Druhý kytarista Drauglin se připojil o rok později.\n\nVe svých textech kapela prezentuje satanismus a uctívání smrti a temnoty.\nV roce 1995 vyšlo první demo \"Div gammelt stasj\" a v roce 2000 první studiové album s názvem \"Kill for Satan\" (česky Zabij pro Satana). K roku 2014 měla kapela na kontě 4 dlouhohrající desky.\n\nLogo kapely Tsjuder je symetrické a dotváří ho velká hlava kozla vklíněná do písmene U plus dvě menší kozlí hlavy na krajních písmenech T a R. Tato písmena jsou zároveň stylizována jako obrácené kříže.\n\n\n\n\n\n\n"}
{"id": "1022315", "url": "https://cs.wikipedia.org/wiki?curid=1022315", "title": "Bardsragujn chumb 1997", "text": "Bardsragujn chumb 1997\n\nSoutěžní ročník Bardsragujn chumb 1997 byl 6. ročníkem nejvyšší arménské fotbalové ligy. Svůj první titul vybojoval tým FC Jerevan.\n\n"}
{"id": "1022316", "url": "https://cs.wikipedia.org/wiki?curid=1022316", "title": "Světové jezdecké hry 2014", "text": "Světové jezdecké hry 2014\n\nSvětové jezdecké hry 2014 (oficiálně : ', : ') byly největší jezdeckou událostí roku 2014. Probíhaly od 23. srpna do 7. září v Caen a okolí ve francouzské Normandii. Pro jezdecké disciplíny parkur, drezuru, všestrannost, paradrezuru, vytrvalost, reining, spřežení a voltiž sloužily jako mistrovství světa, jako ukázkové disciplíny se předvádvedly horse-ball a koňské pólo.\n\n\nPři konečné uzávěrce přihlásila Česká jezdecká federace na Světové jezdecké hry 2014 účastníky do šesti disciplín. Na poslední chvíli před tím se omluvili zejména parkurový jezdec Aleš Opatrný, který se musel omluvit kvůli lehkému zranění svého koně VDL Fakir. Oslabena byla i ekipa pro vytrvalost a všestrannost, kvůli administrativnímu nedopatření chyběl i český účastník v reiningu.\n\n"}
{"id": "1022318", "url": "https://cs.wikipedia.org/wiki?curid=1022318", "title": "Gustáv Hraška", "text": "Gustáv Hraška\n\nGustáv Hraška (* 5. ledna 1953 Spišská Sobota), je bývalý československý basketbalista. Vystudoval Vysokou školu ekonomickou v Praze. Je zařazen na čestné listině zasloužilých mistrů sportu.\n\nBasketbalovou ligovou kariéru začal ve slovenském klubu Iskra Svit v sezóně 1970/71, po níž přestoupil do Slavie VŠ Praha, kde hrál dvanáct sezón až do roku 1983. V sezóně 1983/84 působil jako hráč i trenér žen ve švédské Elitserien v družstvu Malbas Malmo. Tři sezóny 1984-1987 opět hrál za Iskra Svit a poté opět hrál za Slavii VŠ Praha (1987-1989). V československé basketbalové lize odehrál 18 sezón (1970-1989), čtyřikrát byl mistrem Československa, čtyřikrát vicemistrem a má dvě třetí místa. Pětkrát v letech 1978-1983 byl zařazen do nejlepší pětice hráčů československé 1. ligy basketbalu. V historické střelecké tabulce 1. basketbalové ligy Československa (od sezóny 1962/63 do 1992/93) je na 5. místě s počtem 8460 bodů. \n\nS týmem klubu se zúčastnil 11 ročníků evropských klubových pohárů v basketbale, z toho pětkrát Poháru evropských mistrů s účastí třikrát ve čtvrtfinálové skupině (1972, 1973 a 1975), čtyřikrát FIBA Poháru vítězů národních pohárů s účastí ve čtvrtfinálové skupině v roce 1977 a dvou ročníků FIBA Poháru Korač s účastí v roce 1979 ve čtvrtfinálové skupině.\n\nS reprezentačním družstvem Československa se zúčastnil dvou Olympijských her a to 1976 v Montrealu (6. místo) a 1980 v Moskvě (9. místo), když předtím s reprezentačním týmem si vybojoval účast na Olympijských hrách v kvalifikacích v Hamiltonu, Kanada před OH 1976 a v Ženevě před OH 1980. Startoval na třech Mistrovství světa - 1974 v Portoriku (10. místo), 1978 v Manile, Filipíny (9. místo) a 1982 v Kolumbii (10. místo). Hrál na Mistrovství Evropy juniorů 1972 (5. místo) a šesti Mistrovství Evropy mužů - 1973 v Barceloně (4. místo), 1975 v Bělehradě (6. místo), 1977 v Lutychu, Belgie (3. místo), 1979 v Turínu, Itálie (4. místo), 1981 v Praze (3. místo) a 1983 v Nantes, Francie (10. místo). S basketbalovou reprezentací Československa získal na Mistrovství Evropy dvě bronzové medaile a dvě čtvrtá místa. V roce 1977 na světové Univerziádě v Sofii s týmem Československa skončil na třetím místě. Za reprezentační družstvo Československa v letech 1971-1983 odehrál 336 zápasů, z toho na 13 světových a evropských basketbalových soutěžích celkem 91 zápasů, v nichž zaznamenal 761 bodů.\n\nJiž bèhem basketbalové kariéry pracoval v letech 1978-90 v Ekonomickém ústavu ČSAV, v letech 1991-96 v auditorské a konzultantské společnosti Deloitte & Touche,od 1992 na pozici Partner-in charge a v letech 1996–2001 byl finančním a HR ředitelem společnosti RadioMobil/TMobile.\n\nV roce 2001 se umístil na 24. místě ankety o nejlepšího českého basketbalistu dvacátého století. V roce 2016 byl uveden do Síňe slávy České basketbalové federace.\n\n\n\n\n\n\n\n\n\n"}
{"id": "1022320", "url": "https://cs.wikipedia.org/wiki?curid=1022320", "title": "Ohain", "text": "Ohain\n\nOhain je francouzská obec v departementu Nord v regionu Hauts-de-France. V roce 2011 zde žilo 1 304 obyvatel. Území obce sousedí s Belgií.\n\nAnor, Momignies (Belgie), Trélon, Wallers-en-Fagne\n\n\"Počet obyvatel\" \n\n"}
{"id": "1022322", "url": "https://cs.wikipedia.org/wiki?curid=1022322", "title": "Bardsragujn chumb 1996/97", "text": "Bardsragujn chumb 1996/97\n\nSoutěžní ročník Bardsragujn chumb 1996/97 byl 5. ročníkem nejvyšší arménské fotbalové ligy. Svůj třetí titul vybojoval tým FC Pjunik Jerevan.\n\n"}
{"id": "1022323", "url": "https://cs.wikipedia.org/wiki?curid=1022323", "title": "Zeev Suraski", "text": "Zeev Suraski\n\nZeev Suraski (: [zeˈʔev suˈʁaski]) je izraelský programátor, PHP vývojář a spoluzakladatel Zend Technologies. Absolvent Technionu v Haifě, Izrael, Suraski a Andi Gutmans vytvořili v roce 1997 PHP 3. V roce 1999 napsali Zend Engine, jádro PHP 4, a založili Zend Technologies, která od té doby spravuje PHP. Jméno Zend je kontaminace jejich křestních jmen, Zeev a Andi.\n\nSuraski je emeritní člen Apache Software Foundation a byl nominován na cenu FSF Award for the Advancement of Free Software v roce 1999. Zeev Suraski je CTO (technický ředitel) v Zend Technologies.\n"}
{"id": "1022324", "url": "https://cs.wikipedia.org/wiki?curid=1022324", "title": "Carmen Miranda", "text": "Carmen Miranda\n\nCarmen Miranda, rodným jménem Maria do Carmo Miranda da Cunha (9. února 1909 – 5. srpna 1955) byla portugalská tanečnice, zpěvačka a herečka.\n\nNarodila se ve vesnici Várzea da Ovelha e Aliviada poblíž portugalského města Marco de Canaveses. Několik měsíců po jejím narození její otec emigroval do Brazílie a usadil se v Riu de Janeiru; její matka spolu s ní a sestrou jej následovala v roce 1910. Zde matka porodila další tři potomky (jeden z nich − dcera Aurora − se později stala herečkou).\n\nSvou pěveckou kariéru zahájila koncem dvacátých let a roku 1933 hrála ve svém prvním filmu. Koncem třicátých let se usadila v New Yorku, kde hrála v divadle na Broadwayi. Později přesídlila do Hollywoodu, kde začala rozvíjet svou filmovou kariéru. Zemřela v roce 1955 v Beverly Hills ve věku 46 let. Velšský hudebník John Cale napsal píseň „The Soul of Carmen Miranda“, kterou nahrál na své album \"Words for the Dying\" z roku 1989.\n\n"}
{"id": "1022325", "url": "https://cs.wikipedia.org/wiki?curid=1022325", "title": "Signy-le-Petit", "text": "Signy-le-Petit\n\nSigny-le-Petit je francouzská obec v departementu Ardensko v regionu Grand Est. V roce 2011 zde žilo 1 309 obyvatel. Území obce sousedí s Belgií.\n\nAny-Martin-Rieux (Aisne), Brognon, Fligny, Chimay (Belgie), Momignies (Belgie), La Neuville-aux-Joûtes, Neuville-lez-Beaulieu, Tarzy, Watigny (Aisne)\n\n\"Počet obyvatel\" \n\n"}
{"id": "1022328", "url": "https://cs.wikipedia.org/wiki?curid=1022328", "title": "Mansionáři", "text": "Mansionáři\n\nSbor mansionářů bylo sdružení kleriků (jáhnů a podjáhnů) Metropolitní kapituly pražské, kteří se v předepsaném jednotném liturgickém oděvu (plášti) denně museli účastnit mariánské bohoslužby a doprovázet ji zpěvem. V čele sboru stál kanovník s funkcí \"precentor\" a jeho asistent nazývaný \"coadjutor\", kteří měli dva klíče od skříně v sakristii, ve které byly uloženy provozní předměty sboru (knihy, pláště a pečetidlo). \nSbor mansionářů založil roku 1344 český král Karel IV. ve spolupráci se svým přítelem Arnoštem z Pardubic, který sepsal jeho statuta. Úkolem mansionářů bylo denně hodinu zpívat při mši sloužené k poctě Panny Marie. Kromě toho vystupovali dvakrát ročně při slavnostních bohoslužbách o svátcích sv. Jiří a sv. Havla. Během husitských válek sbor zanikl.\n\n\n"}
{"id": "1022331", "url": "https://cs.wikipedia.org/wiki?curid=1022331", "title": "Signy", "text": "Signy\n\nSigny je součást názvu více obcí ve Francii a Švýcarsku:\n\n"}
{"id": "1022332", "url": "https://cs.wikipedia.org/wiki?curid=1022332", "title": "Riki Nakaja", "text": "Riki Nakaja\n\nRiki Nakaja (: ; * 25. červenec 1989 Macujama, Japonsko) je japonský zápasník – judista. Je stříbrným medailistou z olympijských her v Londýně v roce 2012.\n\nS judem začal v 5 letech. Světový poháru začal objíždět v roce 2010 a v roce 2011 se stal poprvé mistrem světa.\n\nV roce 2012 svedl tvrdou nominaci s Hirojuki Akimotem o možnost startu na olympijských hrách v Londýně a vyhrál. V semifinále olympijských her se utkal s Nizozemcem Dexem Elmontem a vyhrál až na praporky rozhodčích po prodloužení. Ve finále proti Isajevovi z Ruska byl od úvodu aktivnější. Isajev čekal na kontrachvat, který mu umožnil minutu a půl před koncem za juko a toto bodové manko již nedokázal smazat. Získal stříbrnou olympijskou medaili.\n\n"}
{"id": "1022333", "url": "https://cs.wikipedia.org/wiki?curid=1022333", "title": "LGBT práva ve Francii", "text": "LGBT práva ve Francii\n\nPráva leseb, gayů, bisexuálů a translidí (LGBT) jsou ve Francii tradičně velmi liberální a země je v tomto směru považována za jednu z nejpokrokovějších v Evropě. Ačkoliv byla stejnopohlavní sexuální aktivita i zde za starého režimu považována za trestný čin, za nějž se uděloval i trest smrti, během Velké francouzské revoluce v roce 1791 došlo ke zrušení veškerých zákonů proti sodomii. Přesto byl proti homosexuálům často uplatňován méně známý zákon proti exhibicionismu, který Francie přijala v roce 1960 a zrušila o 21 let později. V roce 1982 země sjednotila legální věk způsobilosti k pohlavnímu styku pro obě orientace. O tuto novelu se velmi zasloužil prezident François Mitterrand. Zákony zakazující diskriminaci na základě sexuální orientace nebo genderové identity byly přijaty roku 1985. Od 15. listopadu 1999 Francie umožnila homosexuálním párům uzavírat mezi sebou občanský pakt solidarity, což je institut velmi podobný registrovanému partnerství. V roce 2013 se Francie stala 13. zemí na světě, která legalizovala stejnopohlavní manželství, včetně možnosti společného osvojování dětí. Francie se stala také první zemí na světě, která vyškrtla transexualitu ze seznamu duševních poruch a přiznává translidem právo na změnu. V současné době je považována za jednu z nejvíc gay friendly zemí na světě. Paříž je považována za jednu z nejoblíbenějších destinací, co se týče gay friendly turistiky. Ve čtvrtích Le Marais či Pigalle je největší koncentrace kaváren, restaurací, saun a nočních klubů pro gaye a lesby.\n\nStejnopohlavní sexuální styk byl ve Francii až do Velké francouzské revoluce závažným trestným činem, který se trestal smrtí. Posledními popravenými homosexuály ve Francii byli Jean Diot a Bruno Lenoir. K první fázi dekriminalizace homosexuality došlo během revoluce, kdy byla v roce 1791 z Trestního zákoníku vyškrtnuta pasáž týkající se stejnopohlavní sexuální aktivity v soukromí. Veřejné projevy homosexuality a crossdressingu byly trestány jako veřejné pohoršování. Někteří homosexuálové žijící v oblastech Alsasko a Horní Lotrinsko byli během německé okupace Francie internováni v německých koncentračních táborech.\n\nRoku 1832 došlo ve Trestním zákoníku k uvedení legální věk způsobilosti k pohlavnímu styku, který byl pro obě orientace stanoven na 11 let. V roce 1836 byl zvýšen na 13 let. 6. srpna 1942 přijala vláda Vichistické Francie spolu s prozatímní vládou okupované Francie diskriminační novelu trestního zákoníku, který navýšil legální věk způsobilosti k pohlavnímu styku pro heterosexuální orientaci na 15 let a homosexuální orientaci na 21 let. Roku 1974 byl věk 21 let pro homosexuály snížen na 18 let v důsledku změny věku zletilosti. V roce 1982 došlo za podpory prezidenta Françoise Mitterranda k sjednocení legálního věku pro pohlavní styk na 15 let pro obě orientace, i přes odpor Národního shromáždění.\n\nV r. 1960 byl přijat zákon proti obscénním projevům (§ 330 odst. 2 Trestního zákoníku), podle něhož šlo trestně stíhat toho, kdo se dopustil na veřejných prostranstvích obscénních projevů. V případě, že by se jednalo o homosexuální projevy, trestní sazba se zdvojnásobovala. Toto nařízení se údajně přijalo proto, aby se eliminovalo kuplířství. Dodatek k zákonu diskriminující homosexuály se stal jeho součástí iniciativou tehdejšího parlamentu.\n\n§ 330 odst. 2 trval 20 let, dokud nebyl zrušen v rámci novelizace několika ustanoveních trestního zákona proti sexuálním trestným činům.\n\nV r. 1999 byl vládou Lionela Jospina přijat zákon umožňující, jak heterosexuálním, tak i homosexuálním párům uzavírat tzv. občanský pakt solidarity, což je jakýsi ekvivalent registrovaného partnerství. Páry žijící v občanském paktu mají vesměs stejná vzájemná práva a povinnosti náležející manželům, mimo práv adopčních a přístupu k asistované reprodukci, která jsou přístupná pouze heterosexuálním manželským párům, ačkoliv zde bylo mnoho snah o postavení paktu na roveň manželství i v této oblasti. Nicméně francouzský nejvyšší soud přiznal právo osobám žijícím v paktu osvojit si dítě svého protějšku. Na rozdíl od manželů neměli partneři žijící v paktu ani stejná daňová práva, která jim byla přiznána až r. 2005 s tím, že ušlý zisk ze zákonů z předchozích let jim bude neprodleně navrácen.\n\nPrávní status této formy stejnopohlavního v zahraničí je problematický, neboť jen několik málo zemí jej plně uznává. Například ve Velké Británii se mu nedostává žádného uznání ze strany úřadů, a tudíž jediným řešením pro získání některých benefitů z něj plynoucích je zánik registrovaného partnerství vzniklého podle britských zákonů a následné uzavření občanského paktu solidarity podle francouzského práva. Stejnopohlavní manželství uzavřené v Nizozemí je ve Francii plně uznáváno, mimo práva na získání dvojího občanství, které náleží pouze různopohlavním párům. Například Francouz, který uzavře manželství s Nizozemcem, nabytím nizozemského občanství automaticky ztrácí své původní občanství.\n14. června 2011 Národní shromáždění hlasovalo v poměru hlasů 293:222 proti legalizaci stejnopohlavního manželství. Poslanci tehdy většinové strany Union pour un mouvement populaire hlasovali většinou proti, zatímco poslanci Socialistické strany zpravidla pro. Poslanci Socialistické strany ve svém volebním programu jasně vyjádřili, že se zasadí o legalizaci stejnopohlavního manželství, pokud v parlamentních volbách 2012 získají většinu. 7. května 2012 vyhrál Francois Hollande ve volbách a hned v říjnu zpracovala vláda návrh zákona o genderově-neutrálních manželstvích. 2. února 2013 Národní shromáždění schválilo § 1 navrženého zákona v poměru hlasů 246:97. 12. února Národní shromáždění v poměru hlasů 329-229 schválilo zákon celý a postoupilo jej Senátu. Valná většina poslanců vládnoucí Socialistické strany hlasovala pro (kromě 4 hlasujících proti), zatímco většina opoziční strany UMP proti (kromě 2 hlasujících pro).\n\n4. dubna 2013 Senát spustil veřejnou debatu ohledně návrhu a o pět dní později schválil jeho první paragraf v poměru hlasů 179-157. 12. dubna Senát návrh zákona schválil s nepatrnými úpravami. Nakonec francouzští zákonodárci zákon 23. dubna zcela odhlasovali v poměru hlasů 331:225, čímž se Francie stala čtrnáctou zemí na světě, která přiznala právo homosexuálním párům uzavírat plnohodnotné manželství a společně si osvojovat děti.\n\nNicméně novela zákona se setkala se značným odporem ze strany konzervativní UMP, která se jí pokusila blokovat podáním žaloby k Ústavnímu soudu Francouzské republiky, ale neúspěšně, neboť ten jí prohlásil za zcela slučitelnou s ústavním pořádkem země. 18. května 2013 zákon podepsal prezident Francois Hollande, čímž legislativní proces zcela skončil. Zákon byl publikován hned následující den po prezidentském podpisu. První oficiální homosexuální svatba se konala dne 29. května v Montpellieru a k prvnímu společnému osvojení dítěte homosexuálním párem došlo 18. října.\n\nTranslidem je umožněné procházet úřední změnou pohlaví. V r. 2009 se Francie stala první zemí na světě, která vyřadila transsexualitu ze seznamu nemocí. Veškeré náklady související se změnou pohlaví jsou hrazeny ze systému sociálního pojištění.\n\nDiskriminace jiných genderových identit je ve Francii zakázaná od r. 2012.\n\n6. listopadu 2015 schválil Senát návrh zákona, který by připouštěl úřední změnu pohlaví bez povinné sterilizace a chirurgie. 24. května 2016 tento návrh schválilo Národní shromáždění. Poslankyně Pascale Crozonová, autorka návrhu, apelovala na své kolegy, aby odstranili tuto dlouhodobou, rizikovou a nelidskou proceduru, kterou musí translidé podstupovat, pokud chtějí dosáhnout úřední změny svého pohlaví. Kvůli různým textům se konala společná schůze. 12. července 2016 schválilo Národní shromáždění modifikovanou verzi návrhu, v němž zůstaly nedotčeny dodatky o přístupnosti operativní změny bez souhlasu psychiatra a přípustnosti změny na vyžádání, zatímco z původního návrhu odstranilo část o pouhém právu na pohlavní sebeurčení. 28. září se návrh projednával v Senátu. Národní shromáždění, dolní komora francouzského parlamentu, se 12. října sešlo na plenární schůzi, aby ještě jednou schválilo návrh a odstranilo z něj pozměňovací návrhy Senátu, které požadovaly důkaz o lékařském zásahu. 17. listopadu byla Ústavní radou potvrzena kompatibilita návrhu s francouzskou ústavou. 18. listopadu 2016 byl návrh podepsán prezidentem a následující den zveřejněn ve Sbírce zákonů. Účinným se stane 1. ledna 2017.\n\nHomosexuální páry můžou společné osvojit děti od května 2013, kdy nabyl účinnosti nový zákon o stejnopohlavních sňatcích. K prvnímu homoparentálnímu osvojení došlo 18. října téhož roku.\n\nLesbické páry nemají přístup k asistované reprodukci. „Procréation médicalament assistée“ (PMA) je ve Francii přístupné pouze heterosexuálním párům. Podle průzkumu z r. 2012 by s umělým oplodňováním lesbických párů souhlasilo 51 % Francouzů. Změnu tohoto přístupu podporuje Socialistická strana. V červnu 2017 potvrdil mluvčí nově zvoleného francouzského prezidenta Emmanuela Macrona, že jeho vláda zamýšlí přijetí legislativy, která by zpřístupnila lesbickým párům asistovanou reprodukci. V reakci na to vydala nezávislá etická komise doporučení revize PMA, tedy jeho otevření lesbickým párům a svobodným ženám. Marlène Schiappová, ministryně žen, řekla, že návrh zákona umožňujícího lesbickým párům a svobodným ženám podstoupit asistovanou reprodukci bude přijat v r. 2018. Podle průzkumu z r. 2017 by 64 % Francouzů umožnilo lesbickým párům podstupovat umělé oplodnění. V červenci 2018 předložil francouzský koaliční poslanec Guillaume Chiche návrh zákona o asistované reprodukci svobodných žen a lesbických párů. V červnu 2019 oznámil francouzský premiér Édouard Philippe, že návrh příslušného zákon bude Národní shromáždění projednávat koncem září 2019. 27. září 2019 přijalo Národní shromáždění první část zákona v poměru hlasů 55:17.\n\n5. července 2017 rozhodl Kasační dvůr o adopci dítěte donošeném náhradní matkou partnerem jeho nebo jejího biologického otce. Soud nicméně odmítl automatické právo na uznání zahraničního rodného listu se dvěma rodiči stejného pohlaví.\n\nV r. 1985 byla přijatá národní legislativa proti homofobní diskriminaci v zaměstnání, bydlení a přístupu ke zboží a službám. V červenci 2012 začlenil francouzský parlament do diskriminačních důvodů i genderovou identitu. Již předtím ale šlo termín \"sexuální identita\" interpretovat stejně jako \"genderová identita\". I přesto byla předchozí legislativa kritizovaná ILGou-Europe jako nedostatečná. Nový přístup byl uvítán jako významný krok.\n\nV březnu 2008 zahájil Xavier Darcos, ministr školství, politiku boj se všemi formami školní diskriminace, včetně homofobní. Tímto učinil Francii první zemí na světě, která se zapojila do aktivního boje s homofobii ve školství. Toto byla jedna z jeho 15 priorit, jichž chtěl dosáhnout ve školním roce 2008/2009.\n\n\"Fédération Indépendante et Démocratique Lycéenne\" (FIDL) (Nezávislá demokratická federace studentů středních škol) - první unie studentů středních škol ve Francii - se do kampaně proti homofobii ve školách taktéž rozhodla zapojit.\n\n31. prosince 2004 přijalo Národní Shromáždění novelu anti-diskriminačního zákona stavějící mimo zákon projevy homofobie, sexismu a xenofobie. Maximální trestní sazba za porušení tohoto zákona sestávající buď z peněžitého trestu ve výši 45 eur nebo dvanáctiměsíčního odnětí svobody byla hojně kritizována hnutími za občanské svobody jako jsou například Reportéři bez hranic kvůli hrubému omezování svobody projevu. Ale konzervativní vláda v čele s Jacquem Chiracem tehdy považovala boj proti anti-gay nenávist za důležitý bod svého politického programu. Paradoxem ovšem je, že zrovna jeden z členů Chiracovy vlády Christian Vanneste se stal první osobou obviněnou a odsouzenou na základě tohoto zákona 1. ledna 2006, byť tento rozsudek byl později zrušen soudem vyšší instance.\n\nNový zákon z 30. prosince 2004 vytvořil \"Haute autorité de lutte contre les discriminations et pour l'egalité\" (Nejvyšší úřad pro ochranu před diskriminací a za rovné příležitosti). § 3 a odst. 20 a 21 tohoto zákona novelizované 29. července 1881 ohledně svobody tisku tímto více specifikovaly zločiny proti osobě nebo skupinám osob z důvodu jejich pohlaví, sexuální orientace nebo tělesného postižení rozšířené o tyto zločiny: ublížení na zdraví, urážky, pomluvy a podněcování k nenávisti nebo diskriminaci vůči nim.\n\nIntersexuální osoby mají ve Francii skoro stejná práva jako ostatní, ale s omezenou ochranou před nedobrovolnými lékařskými zásahy a diskriminací. V reakci na nátlak ze strany intersex aktivistů a doporučení OSN publikoval v únoru 2017 Senát zprávu o zacházení s osobami majícími neurčité pohlaví. Gaëtan Shitt se momentálně snaží získat prostřednictvím žaloby status „neurčité pohlaví“ („sexe neutre“). Francouzský prezident François Hollande ve svém vyjádření 17. března 2017 nazval přeoperovávání dětí s nejednoznačným pohlavím na chlapce nebo dívky zmrzačujícími procedurami.\n\nVětšina organizací bojujících za zlepšování životní úrovně LGBT osob je soustředěná v Paříži. Patří mezi ně například AcT Up Paris SOS Homophobie, Arcadie, FHAR, Gouines rouges, GLH, CUARH, \"L'Association Trans Aide\", (\"Trans Aid Association\", založená 31. září 2004) a Bi'cause (pro bisexuály).\n\nV březnu 2008 Xavier Darcos, ministr školství, veřejně oznámil svůj záměr účinně bojovat proti veškerým formám diskriminace, včetně homofobní, ve školách jako první na světě. Jednalo se o jednu z 15 prioritních změn ve školství v letech 2008–2009.\n\nNezávislé a demokratické sdružení středoškolských studentů jako první studentský spolek ve Francii se do kampaně proti homofobii ve školách a mezi mladými lidmi rovněž zapojil.\n\nZ rozhodnutí Generálního ředitelství pro zdraví z 20. června 1983 je zakázáno mužům majícím sex s muži dárcovství krve. Toto rozhodnutí bylo pak následně zrušené vládním nařízením z 12. ledna 2009.\n\n3. dubna 2015 člen parlamentu za Union des démocrates et indépendants Arnaud Richard nvrhl novelu zákona proti vylučování MSM z dárcovství krve, k jejímuž schválení došlo ještě v ten samý měsíc.\n\nV listopadu 2015 oznámila ministryně zdravotnictví Marisol Tourainová, že hodlá umožnit homosexuálním a bisexuálním mužům dárcovství krve po 1-ročním abstinování. Francouzské zdravotnictví se touto novou politikou řídí od 10. července 2016.\n\nPařížský primátor Bertrand Delanoë působící ve funkci v letech 2001-14 byl otevřeným homosexuálem po jeho veřejném coming outu před volbami r. 1998.\n\nV prosinci 2006 podle Ipsos-MORI Eurobarometrického šetření 62 % Francouzů podporuje stejnopohlavní manželství, zatímco 37 % je proti; 55 % je proti tomu, aby měli gayové a lesby plná rodičovská práva a 44 % je pro.\n\nV červnu 2011 podle Ifpop bylo 63 % respondentů pro uzákonění stejnopohlavních manželství, ale pouze 58 % podporovalo plná adopční práva pro homosexuály.\n\nPodle průzkumu Pew Research Center z r. 2013 je 77 % Francouzů toho názoru, že by homosexualita měla být společensky akceptovaná, zatímco 22 % si myslí, že nikoliv. Mladší generace projevila obecně větší míru přijetí: 81 % mladých lidí ve věku 18-29 let byla pro akceptaci, 79 % mladých lidí ve věku 30-49 a 74 % lidí nad 50.\n\nV květnu 2015 publikoval PlanetRomeo, LGBT sociální síť, první index gay spokojenosti (Gay Happiness Index GHI). Gayové ze 120 zemí byli tázáni na to, zda se cítí dobře ve společnosti, jaké mají zkušenosti ve vztahu s jinými lidmi, a jak hodnotí kvalitu svého života. Francie se umístila na 21. místě s výsledkem 63 nad Jihoafrickou republikou a pod Austrálií.\n\n\n"}
{"id": "1022335", "url": "https://cs.wikipedia.org/wiki?curid=1022335", "title": "Jan Roubal", "text": "Jan Roubal\n\nJan Roubal může být:\n\n"}
{"id": "1022337", "url": "https://cs.wikipedia.org/wiki?curid=1022337", "title": "Gianluca Gaudino", "text": "Gianluca Gaudino\n\nGianluca Gaudino (* 11. listopadu 1996, Hanau, Německo) je německý fotbalový záložník, hráč klubu FC Bayern Mnichov od ledna 2016 na hostování v FC St. Gallen.\n\nJeho otcem je bývalý fotbalista a trenér Maurizio Gaudino.\n\nGaudino působil v mládežnické akademii týmu FC Bayern Mnichov.\nV sezoně 2014/15 byl uveden do A-mužstva, když okouzlil trenéra Guardiolu. Debutoval 13. srpna 2014 v utkání DFL-Supercup 2014 proti rivalovi Borussia Dortmund (porážka 0:2). V 1. Bundeslize debutoval v prvním kole proti VfL Wolfsburg (výhra 2:1).\n\nV lednu 2016 odešel na 1,5-roční hostování do FC St. Gallen, klubu ze švýcarské Super League.\n\n"}
{"id": "1022338", "url": "https://cs.wikipedia.org/wiki?curid=1022338", "title": "Jean Dieudonné", "text": "Jean Dieudonné\n\nJean Alexandre Eugène Dieudonné (1. července 1906 Lille, Francie – 29. listopadu 1992 Paříž, Francie) byl francouzský matematik. Je známý především díky práci v oblastech abstraktní algebry a funkcionální analýzy a také díky úzkému spojení se skupinou Nicolas Bourbaki. Dále se zabýval historií matematiky, především pak historií funkcionální analýzy a algebraické topologie.\n"}
{"id": "1022339", "url": "https://cs.wikipedia.org/wiki?curid=1022339", "title": "LATAM Brasil", "text": "LATAM Brasil\n\nLATAM Airlines Brasil dříve (před rokem 2015) TAM Brasil (portugalsky: \"TAM Linhas Aéreas\") je brazilská obchodní značka latinskoamerické letecké společnosti LATAM, která vznikla v červnu 2012 po převzetí brazilských aeroliní TAM Airlines chilskou leteckou společnosti LAN Airlines. Před převzetím byl TAM největší brazilský i latinskoamerický letecký přepravce.\n\nLetecká společnost byla původně členem aliance Star Alliance. Později ji ale opustila a 31. března 2014 se připojila k letecké alianci Oneworld.\n\nK září 2016 letecká společnost LATAM Airlines vlastnila 179 letounů, přičemž měla dalších 89 objednaných:\n\"Pro zobrazení typu letadla přejeďte myší po obrázku\"\n\n"}
{"id": "1022340", "url": "https://cs.wikipedia.org/wiki?curid=1022340", "title": "Armand Borel", "text": "Armand Borel\n\nArmand Borel (* 21. května 1923 La Chaux-de-Fonds, Švýcarsko – 11. srpna 2003 Princeton, New Jersey, USA) byl švýcarský matematik. Zabýval se především algebraickou geometrií, Lieovými grupami a byl jedním ze zakladatelů teorie lineárních algebraických grup. Byl členem skupiny Nicolas Bourbaki.\n"}
{"id": "1022341", "url": "https://cs.wikipedia.org/wiki?curid=1022341", "title": "Jacques Dixmier", "text": "Jacques Dixmier\n\nJacques Dixmier (* 1924 Saint-Étienne, Francie) je francouzský matematik. Zabývá se především operátorovou algebrou, je autorem několika významných knih v tomto oboru. Přišel také s konceptem tzv. Dixmierovy stopy. Náleží do skupiny Nicolas Bourbaki a mezi jeho studenty patřil mimo jiné i Alain Connes.\n"}
{"id": "1022343", "url": "https://cs.wikipedia.org/wiki?curid=1022343", "title": "Věnceslava", "text": "Věnceslava\n\nVěnceslava je ženské křestní jméno slovanského původu s významem \"Více slavná\". Podle českého kalendáře má svátek 13. února. Mužskou obdobou je Věnceslav a modernější ženskou obdobou je Václava.\nZdrobnělina Věnka může znamenat \"věnec\".\n\nV roce 2016 žilo v České republice 1095 nositelek tohoto jména, jejich průměrný věk byl 71 let. Podle statistických údajů obliba tohoto jména, které se vyskytuje převážně v Čechách, postupně klesá.\n\nDomáckými podobami jsou Věnka, Věna, Věnuška, Slávka, Venca, Věnenka, Slavěnka.\n\n\n\n"}
{"id": "1022345", "url": "https://cs.wikipedia.org/wiki?curid=1022345", "title": "Paul Émile Appell", "text": "Paul Émile Appell\n\nPaul Émile Appell (27. září 1855 Štrasburk, Francie – 24. října 1930 Paříž, Francie), známý také jako M. P. Appell (\"Monsieur Paul Appell\"), byl francouzský matematik. Je známý především díky tzv. Appellově posloupnosti. Zabýval se také projektivní geometrií, algebraickými funkcemi, diferenciálními rovnicemi a komplexní analýzou.\n"}
{"id": "1022347", "url": "https://cs.wikipedia.org/wiki?curid=1022347", "title": "Objekt mé touhy", "text": "Objekt mé touhy\n\nObjekt mé touhy (\"The Object of My Affection\") je americký hraný film z roku 1998, který režíroval Nicholas Hytner. Film vypráví příběh mladé těhotné ženy, která se zamiluje do svého homosexuálního spolubydlícího.\n\nGeorge Hanson pracuje jako vychovatel v mateřské školce a právě se rozchází se svým přítelem Robertem. Na večírku se seznámí s Ninou, která mu nabídne, že může bydlet jako spolubydlící v jejím bytě. Nina má sice přítele Vinceho, ale ještě s ním nechce společně bydlet. Nina s Georgem tráví hodně volného času. Večer spolu chodí do tanečních. Vince proto na George žárlí. Nina zjistí, že je těhotná, ale Vincemu nic neřekne, chtěla by dítě vychovávat s Georgem, do kterého se zamilovala. Když se toto Vince dozví, rozejde se s Ninou. Robert jednoho dne zavolá Georgemu, aby s ním jel na víkendové setkání na univerzitu. George se nechá přemluvit. Robert by se k němu chtěl vrátit, George se však na setkání seznámí mladým hercem Paulem a začnou spolu chodit. Nyní žárlí Nina na Paula, protože se cítí opuštěná. Na svatbě Georgova bratra Franka si Nina uvědomí, že vychovávat dítě s Georgem je bláhovost. Po porodu ho požádá, aby se odstěhoval. Přesto zůstanou přáteli.\n"}
{"id": "1022348", "url": "https://cs.wikipedia.org/wiki?curid=1022348", "title": "Joseph Liouville", "text": "Joseph Liouville\n\nJoseph Liouville [\"žozef liúvil\"] (24. března 1809 Saint-Omer, Francie – 8. září 1882 Paříž, Francie) byl francouzský matematik. V roce 1848 byl také poslancem Národního shromáždění. \n\nZabýval se několika oblastmi matematiky, především teorií čísel, komplexní analýzou, diferenciální geometrií, diferenciální topologií, matematickou fyzikou a astronomií. V komplexní analýze je po něm pojmenována tzv. Liouvillova věta, která říká, že každá ohraničená celá funkce je konstantní. Jako první dokázal existenci transcendentních čísel. Po něm a Jacquesovi Sturmovi je pojmenována tzv. Sturmova-Liouvillova teorie, která se využívá při řešení určitých typů integrálních rovnic.\n\nJako první ocenil a ve svém časopise \"Journal de Mathématiques Pures et Appliquées\", který vedl v letech 1836 až 1874, v roce 1846 publikoval práce Évariste Galoise.\n\nJoseph Liouville se v roce 1839 stal členem Francouzské akademie věd, v roce 1856 byl zvolen zahraničním členem akademie věd v Göttingenu. V roce 1859 byl zvolen členem Americké akademie umění a věd.\n\nJeho jméno nese od roku 1973 kráter Liouville na přivrácené straně Měsíce. \n"}
{"id": "1022349", "url": "https://cs.wikipedia.org/wiki?curid=1022349", "title": "Dodavatel", "text": "Dodavatel\n\nDodavatel je fyzická nebo právnická osoba, která dodává odběrateli zboží nebo služby, zpravidla za peníze. V účetnictví odběratele vystupuje zpravidla jako věřitel. Typickým dodavatelem je prodejce, typickým odběratelem je kupující.\n\nJedná se tedy o ekonomický subjekt, který při uzavírání a plnění smlouvy jedná v rámci své obchodní nebo jiné podnikatelské činnosti obvykle jakožto subjekt prodávajícího.\n\nAž do konce roku 2013 obsahovalo obecnou definici dodavatele ustanovení zákona č. 40/1964 Sb., občanský zákoník, o spotřebitelských smlouvách: \"Dodavatelem je osoba, která při uzavírání a plnění smlouvy jedná v rámci své obchodní nebo jiné podnikatelské činnosti.\" V tomto smyslu šlo o protistranu spotřebitele. Od 1. ledna 2014, kdy nabyl účinnosti zákon č. 89/2012 Sb., občanský zákoník (dále jen „OZ“), není daný pojem takto definován. OZ využívá označení „dodavatel“ pouze jako obecný výraz pro dodavatele služeb nebo zboží (např. § 2940 OZ: \"Nelze-li výrobce určit podle § 2939, nahradí škodu i každý dodavatel, pokud poškozenému při uplatnění práva na náhradu škody do jednoho měsíce nesdělí, kdo je výrobcem nebo kdo mu výrobek dodal.\"). Jen ve smyslu původního občanského zákoníku by tedy v některých případech, kdy OZ hovoří o podnikateli, bylo možné pojem podnikatele stále chápat jako dodavatele (např. § 419 OZ: \"Spotřebitelem je každý člověk, který mimo rámec své podnikatelské činnosti nebo mimo rámec samostatného výkonu svého povolání uzavírá smlouvu s podnikatelem nebo s ním jinak jedná.\"). Definice dodavatele se proto odlišuje v rámci různých zvláštních zákonů.\n\nPro účely zákona o ochraně spotřebitele (č. 634/1992 Sb.) je dodavatel odlišován od výrobců a dovozců jako \"každý další podnikatel, který přímo nebo prostřednictvím jiných podnikatelů dodal prodávajícímu podnikateli výrobky.\"\n\nZákon o veřejných zakázkách (č. 137/2006 Sb.) definuje v § 17 dodavatele jako \"právnickou nebo fyzickou osobu, která dodává zboží, poskytuje služby nebo provádí stavební práce, pokud má sídlo, místo podnikání či místo trvalého pobytu na území České republiky, anebo která je zahraničním dodavatelem.\" Za zahraničního dodavatele může být pokládána právnická osoba se sídlem mimo území České republiky či fyzická osoba s bydlištěm mimo území České republiky. Tyto osoby mohou v České republice podnikat za stejných podmínek jako české osoby, pokud zvláštní zákon nestanoví něco jiného. Dodavatel, ve smyslu zákona o veřejných zakázkách, musí mít způsobilost k plnění veřejných zakázek. Tato způsobilost k plnění veřejných zakázek se označuje jako \"kvalifikace dodavatele\", jejíž rozsah a proces prokazování je podrobně upraven zákonem.\n\nZ pohledu veřejnosti se s pojmem dodavatel nejčastěji setkáme v oblasti dodávky elektřiny a plynu. S tímto pojmem se můžeme také setkat v oblasti služeb. Nejčastěji se jedná o služby ve stavebnictví.\n\nZ hlediska podnikání se nejčastěji s pojmem setkáme při doručování zboží a materiálu. Za účelem prodeje nebo výrobě výrobku.\n\n"}
{"id": "1022350", "url": "https://cs.wikipedia.org/wiki?curid=1022350", "title": "Jiřetín (Dolnooharská tabule)", "text": "Jiřetín (Dolnooharská tabule)\n\nJiřetín (též \"Jeřetín\") je 252 m n. m. vysoký vrch v okrese Litoměřice Ústeckého kraje. Leží asi 2 km jižně od obce Klapý, vrcholem na katastrálním území města Libochovice a jihozápadním svahem na území podřazené vsi Dubany.\n\nGeomorfologicky vrch náleží do celku Dolnooharská tabule, podcelku Hazmburská tabule, okrsku Klapská tabule a podokrsku Slatinská tabule.\n"}
{"id": "1022352", "url": "https://cs.wikipedia.org/wiki?curid=1022352", "title": "Arnošt Štáfl", "text": "Arnošt Štáfl\n\nArnošt „Ára“ Štáfl (3. prosince 1909 Chotěboř – 7. února 2003 Havlíčkův Brod) byl český malíř a amatérský divadelník.\n\nNarodil se 3. prosince 1909 v Chotěboři. V roce 1913 se rodina přestěhovala do Vídně a po vyhlášení samostatnosti republiky v roce 1918 se vrátila do tehdejšího Německého Brodu do chalupy k babičce.\n\nV letech 1918–1938 bydlel spolu s matkou, sestrou a dvěma bratry v nyní „Štáflově chalupě“ v Havlíčkově Brodě. Změna prostředí a jazyka mu přinášela problémy, někdy i úsměvné.\n\nPo měšťance vystudoval obchodní akademii v tehdejším Německém Brodě. Již od mládí se věnoval kresbě a malířství. Měl rád přírodu a divadlo. Při pobytu v Praze u svého přítele akademického architekta Antonína Bočka, který zde studoval, nevynechal jedinou výstavu obrazů.\n\nV letech 1931–1934 studoval v Praze krajinářskou školu u akademického malíře profesora Jaroslava Kutmana. Po ukončení školy se dál vzdělával, odešel ze zaměstnání a věnoval se malbě krajiny. Podnikl studijní cesty na Podkarpatskou Rus (1935, 1936) a k moři do Chorvatska – Crikvenica (1933), Baška, ostrov Krk (1937). Ze zahraničních cest, ale i z Tater, Beskyd a hlavně z milované Vysočiny, získal řadu studií. Samostatné výstavy uspořádal v Německém, později Havlíčkově Brodě, Jihlavě, Polné a jinde.\n\nProstředí, ve kterém vyrůstal, formovalo jeho charakter, jeho obdiv a lásku k Vysočině. Nalezl svůj osobitý malířský výraz (věnoval se kresbě dřívkem, kolorované kresbě, olejomalbě, pastelu, špachtli, ex libris). Českomoravská vrchovina mu poskytla dosti námětů svými lesíky, polními cestami, osamělými stromy korunovanými mraky, tvarů často podivuhodných.\n\nObrazy Arnošta Štáfla jsou ve sbírkách v České republice, Německu, Izraeli, Austrálii, USA.\n\nV Havlíčkově Brodě se v roce 1933 podílel na znovuobnovení činnosti loutkového divadla Junák (mj. maloval kulisy). V 50. letech 20. století zde spoluzaložil ochotnický divadelní spolek Pleas, ve kterém působil jako režisér a scénograf. Pro spolek také navrhoval divadelní kostýmy.\n\nArnošt Štáfl zemřel 7. února 2003 ve věku 93 let.\n\nČlenové rodiny Štáflů ovlivňovali kulturní a společenské dění v Havlíčkově Brodě ve všech režimech. Starší bratranec Otakar Štáfl, který se také věnoval malířství, zahynul i s manželkou Vlastou Štáflovou při náletu na Prahu 14. února 1945.\n\nBratr Bedřich Štáfl je autorem „sochy“ kostry zrádného hlasatele Hnáta na městské radnici v Havlíčkově Brodě a dalších řezeb. Jako člen poválečného vedení Junáka byl odsouzen a odpykal si 14 let komunistického žaláře.\n\nBratr Evžen Štáfl skautské hnutí v Havlíčkově Brodě dokázal udržet ve všech, i nepřátelských režimech. Je nositelem nejvyšších skautských vyznamenání. Je uznávaným znalcem havlíčkobrodské historie.\n\n\n"}
{"id": "1022354", "url": "https://cs.wikipedia.org/wiki?curid=1022354", "title": "Bezručova Opava", "text": "Bezručova Opava\n\nBezručova Opava je kulturní multižánrový festival pořádaný každoročně ve slezském městě Opavě. První ročník se konal v roce 1958 a festival se tak řadí k vůbec nejstarším na území Česka. Jméno festivalu je odvozeno od slavného opavského rodáka a slezského barda Petra Bezruče, který je znám především jako autor básnické sbírky \"Slezské písně\".\n\nOd 41. ročníku \"Bezručovy Opavy\" v roce 1998 je pro festival zvoleno sjednocující téma (\"Opava v Evropě, Evropa v Opavě\" nebo \"S humorem do nového tisíciletí\"), na které umělci směřují svůj projev. Za svou historii prošel festival několika obměnami a v dnešní době je možno v jeho rámci navštívit mnoho různých projektů z oblastí od výtvarného umění a literatury přes film, divadlo nebo hudbu až po happeningy nejrůznějších druhů. V době konání festivalu je možné si také zajít na besedu nebo přednášku na dané téma. Hosty festivalu bývají čeští, ale i zahraniční umělci a v programu bývají často zařazeny projekty vytvořené přímo na zakázku festivalu. V minulosti byli hosty festivalu například cestovatel Miroslav Stingl, filmař Jan Švankmajer, kapela Tata Bojs nebo hudebník Ilja Hurník. Na festivalu se také podílejí studenti a kantoři opavských základních i středních uměleckých škol.\n\nV roce 2014 se poprvé v rámci \"Bezručovy Opavy\" objevila tatérská show, která byla v dřívějších letech v Opavě pravidelně pořádaná jako samostatná akce Tattoo Silesia. Tato tetovací show se konala v netradičních prostorách kostela svatého Václava v centru Opavy.\n\nNázev posledního ročníku festivalu odkazuje na fenomén pravdy a lži v našich životech, dějinách a sportu. Téma je zaměřeno na osobnosti z českých i světových dějin a kultury – Jana z Arku, Jan Hus, Karel Kryl. Na hudebních scénách festivalu se představí kapela Traband, Bratři Ebenové nebo multiinstrumentalista Jiří Stivín. Mezi ostatními účinkujícími na festivalu vystoupí se svými uměleckými projekty také herci Josef Somr, Jaroslav Dušek, Zora Jandová a Milan Markovič.\n\nPrvních 40 ročníků nemělo žádné jednotící téma. Od 41. ročníku se \"Bezručova Opava\" věnovala těmto temátům:\n"}
{"id": "1022355", "url": "https://cs.wikipedia.org/wiki?curid=1022355", "title": "Hana Žantovská", "text": "Hana Žantovská\n\nHana Žantovská (4. května 1921, Praha – 17. srpna 2004, Praha), rozená Eislerová, byla česká redaktorka, spisovatelka a především překladatelka z angličtiny a němčiny. Jejím synem je překladatel a politik Michael Žantovský.\n\nPo maturitě složila státní zkoušku z angličtiny, němčiny a francouzštiny. V letech 1945-1949 pracovala jako úřednice v publikačním odboru ministerstva informací. Poté působila do roku 1951 jako lektorka Filmového studia Barrandov. Po roce 1952 byla pravidelnou externí spolupracovnicí dětského rozhlasového vysílání Československého rozhlasu a také přispívala prozaickými texty a verši do dětských časopisů (například Mateřídouška nebo Ohníček). V letech 1956-1979 působila jako redaktorka v nakladatelství Mladá fronta.\n\nV roce 1964 navštívila Londýn a seznámila se zde s významnými britskými spisovateli. Roku 1966 absolvovala kurs anglické literatury v Cambridgi. I ona se na počátku sedmdesátých let 20. století stala načas nepohodlná komunistickému režimu a byla postižena zákazem činnosti, takže její překlad románu Grahama Greena \"Vlak do Istanbulu\" musel roku 1973 pokrýt svým jménem Jan Zábrana. Po roce 1990 byla spolupracovnicí rozhlasové stanice Vltava v oblasti anglické a německé poezie a v letech 1994-1997 byla místopředsedkyní českého PEN klubu.\n\nJejí překladatelské dílo je neobyčejně rozsáhlé a patří do zlatého fondu české překladové literatury. Editorsky si připravila většinu výborů z překládaných básníků a k řadě publikací napsala i doslovy.\n\nKromě překladatelské činnosti se věnoval a i vlastní tvorbě. Pod pseudonymem Hana Marková vydala roku 1942 básnickou sbírku \"Černá hodina\", je autorkou próz pro děti \"Pohádka o neposlušném kominíčkovi\" (1962), \"Pohádky ze dvou klubíček\" (1962) a \"O statečném vozítku\" (1964) a také psychologického románu \"Boží údolí\" (1968).\n\n\n"}
{"id": "1022356", "url": "https://cs.wikipedia.org/wiki?curid=1022356", "title": "Nae Udakaová", "text": "Nae Udakaová\n\nNae Udakaová (: ), (* 6. březen 1985 Saidžó, Japonsko) je reprezentantka Japonska v judu.\n\nJudu se věnuje od věku 5 let. V japonské reprezentaci byla dlouhou dobu až třetí v řadě. V roce 2014 využila svojí příležitost startu na mistrovství světa ziskem zlaté medaile.\n\n"}
{"id": "1022357", "url": "https://cs.wikipedia.org/wiki?curid=1022357", "title": "Rotherham", "text": "Rotherham\n\nRotherham je město v Jižním Yorkshire v Anglii. Leží asi 10 km od centra Sheffieldu, u řeky Don a v blízkosti řeky Rother, mezi Sheffieldem a Doncasterem. Město s okolními sídly má asi 248 000 obyvatel.\n\nV roce 2014 zde vypukl skandál se sexuálním zneužíváním nezletilých bílých anglických dívek, kterých mělo být zneužito nejméně 1400 a to v letech 1997 až 2013. Pachatelé byli převážně pákistánští muslimové. Jedná se zatím o nejrozsáhlejší z dlouhé řady případů muslimských gangů útočících na nezletilé anglické dívky (např. případ Rochdale).\n\nPodle údajů ze sčítání obyvatelstva z roku 2011 je etnická skladba obyvatel následující:\n\nNáboženství:\n\n"}
{"id": "1022359", "url": "https://cs.wikipedia.org/wiki?curid=1022359", "title": "Sanne Verhagenová", "text": "Sanne Verhagenová\n\nSanne Verhagen [Sane Ferhachen], (* 24. srpen 1992 Best, Nizozemsko) je reprezentantka Nizozemska v judu.\n\nJudu se věnuje od útlého dětství nejprve v Bestu a následně v Eindhovenu. Od roku 2013 reprezentuje svojí zemi mezi seniorkami v lehké váhové kategorii. Souboje o nominaci svádí především s Juul Franssen a Carlou Grol.\n\n"}
{"id": "1022360", "url": "https://cs.wikipedia.org/wiki?curid=1022360", "title": "Robert de Castella", "text": "Robert de Castella\n\nRobert Francois „Rob“ de Castella (* 27. února 1957 Melbourne) je bývalý australský atlet, běžec, mistr světa v maratonském běhu na mistrovství světa v Helsinkách v roce 1983. Byl účastníkem čtyř olympiád.\n\nMistrem Austrálie v maratonském běhu se stal v roce 1979, na poloviční trati se mu to podařilo čtyřikrát. Dvakrát vyhrál maratonský běh v Rotterdamu, vítězem bostonského maratonského běhu se stal v roce 1986. Největším úspěchem pro něj bylo vítězství v maratonském běhu při premiéře mistrovství světa v Helsinkách v roce 1983.\n\n\n"}
{"id": "1022364", "url": "https://cs.wikipedia.org/wiki?curid=1022364", "title": "SMS Stosch (1877)", "text": "SMS Stosch (1877)\n\nSMS Stosch byla korveta třídy \"Bismarck\" postavená pro Císařské loďstvo (\" Kaiserliche Marine\") v roce 1878.\n\nOkamžitě po uvedení do provozu byla loď převelena do východní Asie aby se stala součástí nově zformované eskadry v Tschifu. Velitel SMS Stosch, komodor von Blanc, se současně stal velitelem eskadry. Loď pak převezla v květnu 1882 německého velvyslance v Číně, Maxe von Brandta, na jednání o první německo-korejské smlouvě v Koreji. Dne 29. prosince 1882 pomáhala spolu s korvetou SMS Elisabeth prosadit německé hospodářské zájmy v čínském přístavu Amoy.\n\nV červnu 1885 připlula loď spolu s bývalým velitelem východoasijské flotily, komodorem Karlem Paschenem, do Port Louis na Mauriciu aby se stala součástí nové německé flotily, která měla přimět sultána Barghash bin Said ze Zanzibaru k přijmutí německého protektorátu.\nSloužila pak jako vlajková loď komoroda Paschena až do příjezdu sesterské lodi SMS Bismarck 17. srpna 1885, která přivezla i nového velitele eskadry, komodora Eduarda von Knorra. Po úspěšném jednání se SMS Stosch vrátila do Německa.\n\nLoď pak sloužila jako školní až do roku 1895, kdy byla nasazena v Maroku, aby se účastnila nátlakové akce na marockou vládu po zavraždění dvou německých obchodníků. Spolu s SMS Charlotte pak navštívily Oran, címž se staly prvními německými loděmi kotvícími ve francouzském přístavu od Prusko-francouzské války.\n\nV listopadu 1899 pak intervenovala za německé zájmy ve Venezuele. Od prosince 1902 do ledna 1903 byla SMS Stosch zpět u břehů Venezuely, tentokrát jako součást východoamerické křižníkové divize, které velel komodor George Scheder na chráněném křižníku SMS Vineta. Divize, spolu s britskými loděmi, blokovala venezuelské přístavy, aby si na prezidentovi Ciprianu Castrovi vynutila zaplacení nesplaceného dluhu (Venezuelská krize (1902–1903)).\n"}
{"id": "1022366", "url": "https://cs.wikipedia.org/wiki?curid=1022366", "title": "Pitulník horský", "text": "Pitulník horský\n\nPitulník horský (\"Galeobdolon montanum\") planě rostoucí, vytrvalá, středně vysoká, žlutě kvetoucí bylina z rodu pitulník, která byla v minulosti řazena do rodu hluchavka.\n\nAreál druhu se rozkládá od Pyrenejí a Britských ostrovů na západě, přes Itálii na jihu až po Karpaty, Balkán a Malou Asii na východě. Těžištěm jeho rozšíření je střední Evropa. V České republice se vyskytuje poměrně hodně, od nížin do zhruba 1300 m nad mořem.\n\nRoste na místech s vysokou vzdušnou vlhkostí, v listnatých, smíšených i lužních lesích, ve vrbových nebo olšových křovinách okolo vodních toků nebo nádrží stejně jako na horských loukách či v městských parcích, na plném slunci nebo v polostínu. Nejlépe se mu daří na vlhkých, slabě kyselých půdách s dostatkem humusu, které však nemohou být dlouhodobě pod vodou. Vyskytuje se v širokém spektru výšek, od planárního po subalpínský výškový stupeň.\n\nVytrvalá rostlina s lodyhou dorůstající do výše 30 až 60 cm. Vystoupavá nebo přímá a nevětvená lodyha je mírně čtyřhranná, v dolní části stejnoměrně porostlá krátkými chlupy a v horní holá. Lodyžní listy s výraznou žilnatinou vyrůstají křižmostojně, mají dlouhé řapíky a jejich vejčité až vejčitě kopinaté čepele bývají dlouhé 2 až 7 a široké 1 až 4 cm. Na bázi jsou uťaté nebo srdčité, po obvodě hrubě pilovité a po obou stranách bývají krátce chlupaté. V horní části lodyhy listy přecházejí v listeny, které se směrem vzhůru zkracují, jsou kopinatého tvaru, mají klínovitou bázi, po okraji jsou vroubkované a bývají zakončené dlouhým a špičatým zubem. Z oddenků vyrůstají plazivé kořenují odnože mající 3 až 4 cm velké okrouhlé a po obvodě zoubkované listy; odnože přečkávají zimu.\n\nV úžlabí čtyř až osmi řad listenů vyrůstají v oddálených lichopřeslenech, po osmi až dvanácti, přisedlé oboupohlavné květy velké 2 až 2,5 cm. Zvonkovitý kalich je asi 12 mm dlouhý, jeho pět trojúhelníkovitých zubů má na vrcholu ostré chlupy. Světle žlutá koruna má dlouhou prohnutou květní trubku, vně chlupatý vyklenutý horní pysk a rezavě skvrnitý trojcípý dolní pysk s bočními zmenšenými cípy. Dvě přední tyčinky jsou delší než zadní a nesou tmavě hnědé lysé prašníky. Svrchní semeník je srostlý ze dvou plodolistů. Kvete od května do června, opylení zajišťuje létající hmyz.\n\nPlodem květu jsou čtyři černé tvrdky vejčitého tvaru s bílým přívěskem. Rostliny se v přírodě rozmnožují odnožemi nebo semeny, která roznášejí mravenci.\n\nPitulník horský je tetraploidní druh (2n = 36), vznikl pravděpodobně křížením mezi diploidními pitulníkem žlutým a pitulníkem žlutavým. Za samostatný druh je považován teprve od poloviny 20. století a i dnes je některými badateli hodnocen jako poddruh pitulníku žlutého.\n\n\n \n"}
{"id": "1022369", "url": "https://cs.wikipedia.org/wiki?curid=1022369", "title": "Eytan Fox", "text": "Eytan Fox\n\nEytan Fox (איתן פוקס; 21. srpna 1964 v New Yorku) je izraelský režisér.\n\nEytan Fox se narodil New Yorku, vyrůstal ovšem v Izraeli, kam se jeho rodiče vrátili, když mu byly dva roky. Své dětství strávil v Jeruzalému. Po skončení vojenské služby studoval v Tel Avivu filmové a televizní vědy.\n\nJeho filmový režijní debut \"After\" z roku 1990 získal filmové ocenění. V tomto krátkometrážním filmu tematizoval homosexualitu, která se objevuje i v jeho dalších filmech. Na filmech často spolupracuje se svým životním partnerem Galem Uchovskym, izraelským scenáristou a producentem. V roce 1994 natočil svůj první celovečerní film \"Píseň Sirény\", který byl komerčně úspěšný.\n\nVe filmech \"Yossi & Jagger\" (2002), \"Walk on Water\" (2004), \"Bublina\" (2006) a \"Yossi\" (2012) zachycuje život gayů v současném Izraeli.\n\nNa 57. Berlinale byl za film \"Bublina\" oceněn cenou čtenářů časopisů \"Siegessäule\".\n\n\n"}
{"id": "1022372", "url": "https://cs.wikipedia.org/wiki?curid=1022372", "title": "LGBT práva v Íránu", "text": "LGBT práva v Íránu\n\nHomosexuální jednání se v Íránu začal trestat ve 30. letech 20. století. Veškerá sexuální aktivita mezi osobami stejného pohlaví se zde trestá vězením, bičováním nebo v některých případech i smrtí.. Zákony proti sodomii jsou přísnější vůči homosexuálním mužům než vůči homosexuálním ženám. Současný íránský prezident navíc popírá veškerou přítomnost LGBT osob ve své zemi. Tvrdí, že tenhle fenomén v jejich zemi nemají, za což sklidil mezinárodní kritiku z řad OSN.\nStejně jako homosexuální aktivita je v Íránu také trestné sexuální styk mimo manželství. Transsexuálním osobám je zde ale přiznáváno právo na změnu pohlaví. Írán je jedna za zemí, kde je největší počet provedených operativních změn pohlaví, která je nutná i pro formální změnu. Operace jsou hrazeny vládou pouze částečně. Je zde ale vyvíjen tlak na to, aby je stát proplácel zcela. Transsexuálové v Íránu i tak ale stále čelí netoleranci a nepřijetí ve společnosti.\n\nHistorie homosexuality v Íránu se skládá z období, kdy byla velmi podporována, a období, kdy byla zase naopak tvrdě potlačována.\nObdobí Zoroastrianismu, které sáhá až do dob Sásánovské říše, se zakládalo na tom, že veškeré stejnopohlavní aktivity, jak aktivní, tak i pasivní, jsou dílem ďábla a je nutné je vymýtit. Toto období, v němž byl striktně zapovídán dřívější polyteismus a pederastie, vyvrcholilo konfliktem v období Achaimenovské říše.\n\nHadís vypovídající o činech proroka Mohameda říká, že homosexualita nemá své místo na území Arabského poloostrova. Postoj Koránu k homosexualitě jako sodomii je dost nejasný. Islámští duchovní se v této oblasti více řídili tím, co praví Hadís a spisy vypovídající o životě proroka Mohameda, a homosexualitu posuzují jako zločin proti božímu právu. Tresty za Hudúd byly v té době dost přísné.\n\nHomosexualita na území Íránu byla tvrdě trestána až do období vlády Dynastie Pahlaví, kdy byla tolerována. Existují i zdroje o homosexuálních svatbách, nicméně nejsou spolehlivé. V 70. letech se v Íránu také zakládaly LGBT organizace a noční kluby, v nichž byla homosexualita tolerována. Přesto ale byla stále tabu a LGBT lidé jí často skrývali před přáteli i rodinou kvůli nepochopení. Ani zde neexistovaly žádné poradny zabývající se problematikou homosexuální mládeže. Někteří Íránci říkají, že Íránská islámská revoluce byla také důsledkem morálního úpadku íránské společnosti, jenž zahrnoval i veřejnou fotku z homosexuální svatby v období šáhova režimu, a i ten je důvodem silné homofobie v dnešním Íránu. Po revoluci se nová vláda začala čím dál víc vracet ke starým islámským zásadám a po novele trestního zákoníku začala tvrdě trestat a perzekvovat homosexuály a transexuály. Teprve až roku 1986 bylo transsexuálům přiznáno právo na změnu pohlaví, a byli považováni za heterosexuály, jelikož jejich sexuální orientace je vůči jejich psychickému pohlaví zpravidla heterosexuální.\n\nTrestný čin sodomie může být v některých případech trestán smrtí vůči obou osob bez ohledu na jejich aktivitu či pasivitu. Pokud jsou oba muži plnoletí a trestný čin spáchali za vzájemného souhlasu, záleží na soudci jaký trest za sodomii jim udělí. Pokud jedna z osob byla obětí znásilnění a stejnopohlavní styk s ní byl vykonán proti její vůli, je odsouzen pouze násilník. Pokud trestný čin spáchali dva nezletilí za vzájemného souhlasu, jsou odsouzeni k 74 ranám bičem. Usvědčení ze sodomie je možné buď z vlastního přiznání pachatele a nebo z usvědčení čtyř mužů zákona.\n\nLesbismus je v Íránu považován za trestný čin sodomie stejně jako sexuální styk mezi muži. Pokud jsou dvě zletilé ženy usvědčeny z trestného činu sodomie, jsou potrestány 50 ranami bičem. V případě recidivy jsou ženy po čtvrtém usvědčení ze sodomie popraveny. Případy odsouzených leseb jsou v Íránu stejně známy jako případy odsouzených gayů.\n\nKromě stejnopohlavního styku je v Íránu taky trestným činem pohlavní styk mimo manželství, který je uplatňován vůči heterosexuálním jedincům majícím sex před svatbou. Veškerá sexuální aktivita je legální pouze v rámci manželství.\n"}
{"id": "1022373", "url": "https://cs.wikipedia.org/wiki?curid=1022373", "title": "Marek Keprt", "text": "Marek Keprt\n\nMarek Keprt (* 7. června 1974 Olomouc) je český klavírista, skladatel, hudební pedagog, ředitel a dramaturg mezinárodního festivalu soudobé hudby MusicOlomouc a umělecký vedoucí olomouckého ansámblu Lichtzwang.\n\nKeprt se již od dětství intenzivně věnoval studiu hudby. Ve hře na klavír byl od svých osmi let žákem Herty Hanákové na ZUŠ Iši Krejčího a poté Ladislava Pulcherta na ZUŠ Žerotín v Olomouci. V letech 1988–1992 navštěvoval Střední ekonomickou školu v Olomouci; hudbě se nadále věnoval soukromě u Pavla Čotka – základy hudební teorie a kompozice (1986–1992) a Eduarda Fišera – dirigování (1992–1994).\n\nPo maturitě pokračoval ve studiích na Universität für Musik und darstellende Kunst Wien (1992–2000) – kompozice (Iván Eröd a Dieter Kaufmann) a klavír (Alexander Jenner a Carmen-Graf-Adnet). Dále se účastnil klavírních mistrovských kurzů u Alexandra Jennera ve Vídni (1992), Jamese Tocca v Lucernu (1994), Csaby Királyho v Budapešti (2000), Carmen Graf-Adnet ve Vídni (2003) a Alexise Weissenberga v Engelbergu (2004).\n\nOd roku 2002 je odborným asistentem Katedry muzikologie Filozofické fakulty Univerzity Palackého v Olomouci, kde v roce 2008 obhájil dizertační práci s názvem \"Hudební řeč Skrjabinova středního tvůrčího období na příkladu skladatelových klavírních poém\". V letech 2002 – 2014 vyučoval hudební teorii a klavír jako hlavní obor na Církevní konzervatoři v Opavě. V letech 2013-2016 studoval postgraduálně klavír ve třídě u Iva Kahánka na Fakultě umění Ostravské univerzity a na téže fakultě vyučoval hudební teorii. Od roku 2014 je ředitelem a dramaturgem mezinárodního festivalu soudobé hudby MusicOlomouc a v roce 2016 založil ansámbl soudobé hudby Lichtzwang, jehož je uměleckým vedoucím. V roce 2017 byl rezidentem Institutu Ostravských dnů a 2018 se účastnil tvůrčího pobytu \"CEEC Composers' Field Trip\" v Číně.\nMarek Keprt veřejně koncertuje od roku 1992, a to v České republice, Rakousku, Švýcarsku, Nizozemsku a Jižní Koreji. Pro Český rozhlas nahrál skladby Fryderyka Chopina, Roberta Schumanna, Leoše Janáčka, Alexandra Skrjabina, Tristana Muraila a své vlastní kompozice. Pravidelně sólisticky spolupracuje s Moravskou filharmonií Olomouc, s níž provedl koncerty Roberta Schumanna – \"a moll, op. 54\" (1991), Ference Liszta – \"č. 2 A dur\" (1995), Sergeje Rachmaninova – \"č. 2 c moll, op. 18\" (1999), Alexandra Skrjabina – \"fis moll, op. 20\" (2003), Césara Francka – \"Symfonické variace pro klavír a orchestr\" (2008) a Marka Keprta – \"ČtverJho chořních dob pro klavír, soprán a orchestr \"(2013).\n\nVe svém repertoáru má především skladby romantismu, přelomu 19. a 20. století, druhé poloviny 20. století i kompozice současných autorů – se zvláštním akcentem na díla A. N. Skrjabina, Toru Takemitsu, ruské avantgardy 1. poloviny 20. století (A. Lourie, I. Vyšněgradskij, N. Roslavec, N. Obuchov), na francouzskou tvorbu (O. Messiaen, T. Murail, G. Pesson) a vlastní kompozice.\n\nBadatelsky a interpretačně se však zaměřuje zejména na dílo Alexandra Skrjabina. Se skrjabinovskými příspěvky vystoupil na několika mezinárodních konferencích – například v rámci Sympozia Melos-Ethos Bratislava (2007, 2009) či na Chopinovském kongresu ve Varšavě (2010). O Skrjabinovi a jeho díle taktéž přednášel na univerzitách a hudebních akademiích (AMU Praha 2008, VŠMU Bratislava 2008, Hochschule für Musik Dresden 2009, Universität Leipzig 2012, Universität Halle 2014, Uniwersytet Jagiellonski Krakow 2015).\n\nZa své kompozice obdržel několik ocenění v soutěži Generace Ostrava a stipendium nadace Albana Berga ve Vídni. Jeho skladby byly uvedeny v České republice, v některých evropských zemích i v USA interprety a ansámbly např. Patricia Kopatchinskaja, Christoph Berner, Moravská filharmonie Olomouc, Ostravská banda, Koehne Quartett, Ensemble Mondrian, Auditivvokal Dresden a mnoho dalších. Jeho komorní opera \"Blumfeld, starší mládenec \"zazněla na premiéře 9. 6. 2003 ve Stavovském divadle spolu s operou Michaela Keprta \"Břehy Gangy\" v rámci projektu Národního divadla v Praze „Bušení do železné opony“. Keprtovy kompozice se taktéž objevují na festivalech jako Wien Modern, Melos-Ethos Bratislava, MusicOlomouc, Hudební současnosti a Ostravské dny.\n\n\n\n\n"}
{"id": "1022381", "url": "https://cs.wikipedia.org/wiki?curid=1022381", "title": "Natuurtuin De Robbert", "text": "Natuurtuin De Robbert\n\nNatuurtuin De Robbert je botanická zahrada u přírodní rezervace 'De Bundertjes' ve městě Helmond v Nizozemsku.\n\nRobbert leží západně od okresu Eeuwsels na ulici Kemenadestraat. Malá oblast zahrnuje lesy s bažinami, louky, mokřady, jezírko a květinové a bylinkové zahrady. V zahradě je umístěno asi 13 včelstev. Včely jsou chovány profesionálními včelaři. Úl může být prostřednictvím vzdělávacího koridoru navštěvován návštěvníky po otevření zahrady. Zahrada je otevřena zdarma v sobotu dopoledne a od dubna do září každou třetí neděli v měsíci od jedné hodiny do pět hodin. Zahrada je často navštěvována školní skupinami, přírodovědci a nadšenci.\n\n"}
{"id": "1022383", "url": "https://cs.wikipedia.org/wiki?curid=1022383", "title": "Trollskau, skrømt og kølabrenning", "text": "Trollskau, skrømt og kølabrenning\n\nTrollskau, skrømt og kølabrenning je debutní studiové album norské folk/viking/black metalové kapely Myrkgrav. Vydáno bylo v říjnu 2006 hudebním vydavatelstvím Det Germanske Folket dva roky po vydání dema \"Fra fjellheimen kaller...\".\n\n\n\n"}
{"id": "1022386", "url": "https://cs.wikipedia.org/wiki?curid=1022386", "title": "Bossus-lès-Rumigny", "text": "Bossus-lès-Rumigny\n\nBossus-lès-Rumigny je francouzská obec v departementu Ardensko v regionu Grand Est. Žije zde obyvatel.\n\nObec leží na severozápadě departementu Ardensko u hranic s departementem Aisne, tedy i u hranic regionu Grand Est s regionem Hauts-de-France.\n\n"}
{"id": "1022388", "url": "https://cs.wikipedia.org/wiki?curid=1022388", "title": "Vůbec nic společného", "text": "Vůbec nic společného\n\nVůbec nic společného (v americkém originále: Nothing in Common) je americká filmová komedie z roku 1986. Režisérem filmu je Garry Marshall. Hlavní role ve filmu ztvárnili Tom Hanks, Jackie Gleason, Eva Marie Saint, Hector Elizondo a Barry Corbin.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1022389", "url": "https://cs.wikipedia.org/wiki?curid=1022389", "title": "Rumigny (Ardennes)", "text": "Rumigny (Ardennes)\n\nRumigny [\"rumiňy\"] je francouzská obec v departementu Ardensko v regionu Grand Est. Žije zde obyvatel.\nObec leží na severozápadě departementu Ardensko u hranic s departementem Aisne, tedy i u hranic regionu Grand Est s regionem Hauts-de-France.\n\n"}
{"id": "1022390", "url": "https://cs.wikipedia.org/wiki?curid=1022390", "title": "Pokaždé se loučíme", "text": "Pokaždé se loučíme\n\nPokaždé se loučíme (v americkém originále: Every Time We Say Goodbye) je americký dramatický film z roku 1986. Režisérem filmu je Moshé Mizrahi. Hlavní role ve filmu ztvárnili Tom Hanks, Cristina Marsillach, Benedict Taylor, Anat Atzmon a Gila Almagor.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1022391", "url": "https://cs.wikipedia.org/wiki?curid=1022391", "title": "Rumigny", "text": "Rumigny\n\nRumigny je název dvou obcí ve Francii:\n\n"}
{"id": "1022394", "url": "https://cs.wikipedia.org/wiki?curid=1022394", "title": "LGBT práva v Norsku", "text": "LGBT práva v Norsku\n\nNorsko je stejně jako většina skandinávských zemí v oblasti práv leseb, gayů, bisexuálů a translidí (LGBT) považované za velmi liberální. Bylo také první zemí na světě, která přijala rozsáhlou antidiskriminační legislativu chránící práva jiných sexuálních orientací v mnoha oblastech veřejného života. Stejnopohlavní manželství, jakož i možnost společné adopce a přístupu k asistované reprodukci pro lesbické ženy legalizovalo v r. 2009. Právům translidí se však stále nedostává dostatečné pozornosti a ochrany.\n\nStejnopohlavní sexuální styk je zde legální od r. 1972. V tu samou dobu se stanovil jednotný věk legální způsobilosti k pohlavnímu styku pro obě orientace ve výši 16 let.\n\nPáry stejného pohlaví smějí v Norsku uzavírat manželství od 1. ledna 2009.\n\nK prvnímu pokusu o legalizaci stejnopohlavních sňatků došlo 18. listopadu 2004, kdy se dva členové parlamentu za Socialistickou levicovou stranu snažili o nahrazení existujícího zákona o registrovaném partnerství genderově-neutrálním manželstvím. Od návrhu bylo nakonec upouštěno s přislíbením vládního kabinetu se touto otázkou v budoucnu zabývat. Konzervativní vláda svůj slib však nedodržela. Nicméně následující Stoltenbergova vláda začlenila novelizaci manželského zákona do svého programu. Veřejné slyšení na toto téma se konalo 16. května 2007.\n\n29. května 2008 zveřejnil The Associated Press vyjádření dvou opozičních stran ohledně stanoviska k návrhu novely manželského zákona. Obě vyjádřily svojí podporu a záměr hlasovat pro jeho přijetí dne 11. června, kdy se mělo konat první čtení. Tomuto předcházel nesouhlas některých členů vládnoucí koalice tří politických stran s novým zákonem, který by mohl vyústit i v nedostatečný počet hlasů pro přijetí.\n\nPrvní čtení následované hlasováním se konalo 11. června 2008, kdy hlasovalo 84 pro a 41 proti přijetí zákona o sňatcích párů stejného pohlaví. Tomuto předcházel vládní návrh novely manželského zákona ze 14. března 2008, jehož záměrem bylo umožnit gay a lesbickým párům vstup do manželství, a to i před orgány církve, přístup ke společné adopci a umělému oplodnění. Nový zákon měl předefinovat občanské sňatky na genderově-neutrální soužití dvou osob. Horní komora norského parlamentu (\"Lagtinget\") návrh přijala v poměru hlasů 23:17. Královský podpis dostal ještě ten samý rok. Pozměněný zákon nabyl účinnosti k 1. lednu 2009.\n\nLegalizaci manželství osob stejného pohlaví předcházel institut registrovaného partnerství (: \"Partnerskapsloven\") přijatý v r. 1993. Partnerství garantovalo párům stejného pohlaví prakticky většinu práv plynoucích z manželství, vyjma tohoto názvu. V r. 1991 poskytla vláda neregistrovaným stejnopohlavním párům určitá práva, jako například status blízkého příbuzného při rozhodování o zdravotním stavu druha a pro účely odškodnění v případech tragického úmrtí jednoho z nich.\n\nManželské a sezdané homosexální páry mají přístup k adopci dětí v souladu s právním řádem Norského království. Adopce nevlastního dítěte je rovněž umožněná manželským a společně žijícím párům. Lesbické páry mají také přístup k asistované reprodukci.\n\nNavíc díky legalizaci stejnopohlavního manželství má manželka anebo partnerka těhotné ženy automaticky garantovaná rodičovská práva a povinnosti vůči jejímu dítěti ihned od okamžiku úspěšného podstoupeného procesu umělého oplodnění.\n\nLGBT menšina smí otevřeně působit ve složkách armády. Antidiskriminační legislativa z r. 1979 ji garantuje právo na rovné zacházení.\n\nV r. 1981 se Norsko stalo první zemí na světě, která přijala zákon zakazující diskriminaci LGBT minority díky znovelizovanému § 349a trestního zákoníku zakazujícím diskriminaci na základě sexuální orientace v přístupu ke zboží a službám a garantujícím právo na veřejné shromažďování. Ten samý rok došlo k novele § 135a trestního zákona zakazujícím projevy nenávisti mířené proti LGBT komunitě. Diskriminace na pracovišti je protiprávní od r. 1998. Norsko má podle zprávy ILGA-Europe také mimo jiné i zákon explicitně zakazující diskriminaci jiných genderových identit. Kromě toho je také podle vyhodnocení ILGA-Europe jednou z 5 zemí spolu s Austrálií, Jihoafrickou republikou, Maltou a Německem, která chrání osoby neurčitého pohlaví tím, že se o nich přímo zmiňuje v antidiskriminačním zákonu\n\n18. března 2016 vypracovala vláda návrh zákona, který by umožnil změnu pohlaví bez psychiatrického a psychologického souhlasu, jakož i potřeby diagnózy či jakéhokoliv vyjádření lékařské veřejnosti, všem osobám starším 16 let. Děti mladší 16 let a starší 6 let by potřebovaly souhlas rodičů.\n\nNorsko je všeobecně považované za gay friendly zemi. Nejrozvinutější a nejotevřenější gay komunita působí v Oslu, které je také dějištěm zdejší gay scény.\n\nV r. 2015 sdělila média, že došlo k přemístění stanoviště taxy služby z blízkosti vchodu do nejstaršího osloského gay baru. Muslimové tvrdí, že označení taxy služeb přemístili řidiči z důvodu pořízených snímmků muslimů vstupujících do baru. Mnohé z nich se pak dostali do rukou muslimských komunit.\n\n"}
{"id": "1022395", "url": "https://cs.wikipedia.org/wiki?curid=1022395", "title": "Dům za všechny peníze", "text": "Dům za všechny peníze\n\nDům za všechny peníze (v americkém originále: The Money Pit) je americká filmová komedie z roku 1986. Režisérem filmu je Richard Benjamin. Hlavní role ve filmu ztvárnili Tom Hanks, Shelley Long, Alexander Godunov, Maureen Stapleton a Joe Mantegna.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1022397", "url": "https://cs.wikipedia.org/wiki?curid=1022397", "title": "Desultory", "text": "Desultory\n\nDesultory (v českém překladu \"povrchní\") byla švédská death metalová kapela. Byla založena roku 1989 ve švédském Stockholmu. Řadí se do první vlny švédských death metalových skupin vedle např. Entombed, Dismember, Therion, Grave, Edge of Sanity, Tiamat, které vydaly svá debutní LP na počátku 90. let 20. století, ačkoli není tolik známá jako tyto zmíněné. Zpočátku hrála klasický death metal severského střihu a ve svých textech se zaobírala temnými stránkami života. Později do své tvorby zařazovala i jiné prvky, až se dopracovala ke zvuku ve stylu novějších Entombed (tzv. death 'n' roll).\n\nKapela Desultory vznikla v říjnu 1989 ve švédském Stockholmu, první sestava hrála ve složení Thomas Johnson (bicí), Klas Morberg (vokály, kytara), Stefan Pöge (kytara), Jens Almgren (baskytara). Daniel Ekeroth uvádí ve své publikaci \"Swedish Death Metal\" místo vzniku Rönninge/Södertälje ve Stockholmském kraji a poznamenává, že kapela byla ovlivněna thrash metalem.\n\nDo roku 1992 vydali tři demonahrávky, postupně \"From Beyond\" (1990), \"Death Unfolds\" (1991) a \"Visions\" (1992). V té době z kapely odešel Jens Almgren a nahradil ho Håkan Morberg. V roce 1991 nahráli ještě 3 skladby s Tomasem Skogsbergem, které se objevily na mini LP \"Forever Gone\", které vydalo švédské nezávislé hudební vydavatelství House Of Kicks Records. Jejich známý Marc představil demo \"Visions\" firmě Metal Blade Records, která dělala výběr mezi kapelami. Desultory uspěli a podepsali smlouvu na 3 studiová alba. Debutní studiové album má název \"Into Eternity\", bylo natočeno ve studiu Sunlight Tomase Skogsberga a vydáno roku 1993. Následovaly koncertní šňůry mj. s finskými Amorphis, Němci Haggard a dalšími.\n\nV roce 1994 vyšlo druhé album \"Bitterness\". O rok později kapelu opustil kytarista Stefan Pöge a třetí album \"Swallow the Snake\" nahráli zbývající členové Thomas Johnson, Klas Morberg a Håkan Morberg sami. Toto album vyšlo v roce 1996, tím došlo k naplnění smlouvy s Metal Blade Records. Kapela se rozpadla, Håkan, Klas a Thomas založili skupinu Zebulon a pokračovali společně v hraní v podobném stylu jako na posledním albu \"Swallow the Snake\" - vydali celkem 1 EP a dvě plnohodnotná alba.\n\nV roce 2008 došlo k obnovení Desultory a hledání společnosti pro vydání dalšího alba. Kapela podepsala smlouvu se singapurskou firmou Pulverised Records, která jí v roce 2010 vydala desku \"Counting Our Scars\". V červnu 2017 vyšlo poslední LP \"Through Aching Aeons\".\n\nLogo kapely je symetrické, první písmeno D a poslední Y se podobají (jedno je téměř zrcadlovým obrazem druhého), stejně tak i S a O. Tato čtyři plus písmeno L mají navíc dlouhé ostny.\n\n\n\n\n"}
{"id": "1022398", "url": "https://cs.wikipedia.org/wiki?curid=1022398", "title": "Robert Mifka", "text": "Robert Mifka\n\nRobert Mifka (* 28. dubna 1941) je bývalý československý basketbalista. S basketbalem začal v Plzni u trenéra Miloše Sládka. Je zařazen na čestné listině mistrů sportu.\n\nV československé basketbalové lize hrál celkem 12 sezón (1962–1974), z toho 5 sezón za Slavia VŠ Praha, s níž byl čtyřikrát mistrem (1969–1972) a v roce 1963 vicemistrem Československa. Dva tituly mistra získal s týmem Zbrojovka Brno (1967, 1968). V československé basketbalové lize po roce 1962 (zavedení podrobných statistik zápasů) zaznamenal 4003 bodů. \n\nHrál v šesti ročnících evropských klubových pohárů. V roce 1967 s týmem Zbrojovka Brno hrál semifinále soutěže FIBA – Evropský pohár vítězů pohárů. S týmem Slavia VŠ Praha startoval v Poháru evropských mistrů, dvakrát se probojovali do semifinále (1970, 1971) a v roce 1972 do čtvrtfinálové skupiny. V soutěži FIBA - Evropský pohár vítězů pohárů v roce 1968 prohráli ve finále s řeckým AEK Athény 82:89 a v roce 1969 tento pohár vyhráli po výhře ve Vídni nad Dynamo Tbilisi (Gruzie) 80:74. V roce 1970 ve světovém poháru (International Cup 1970) s týmem Slavia VŠ Praha skončil na 4. místě.\n\nZa československou basketbalovou reprezentací hrál na pěti Mistrovství Evropy a získal stříbrnou medaili v roce 1967 a bronzovou medaili v roce 1969. Byl účastníkem kvalifikace pro Olympijské hry 1968 a Mistrovství světa 1970 v Lublani (6. místo). Za reprezentační družstvo Československa v letech 1963-1972 odehrál celkem 180 zápasů, z toho na světových a evropských soutěžích zaznamenal zaznamenal 288 bodů ve 45 zápasech. Byl nominován do družstva výběru Evropy k utkání v roce 1969 v Bělehradě proti Jugoslávii. V roce 1961 na světové Univerziádě v Sofii s týmem Československa skončil na třetím místě.\n\n\n\n\n"}
{"id": "1022399", "url": "https://cs.wikipedia.org/wiki?curid=1022399", "title": "Velký", "text": "Velký\n\nVelký (v americkém originále: Big) je americká filmová komedie z roku 1988. Režisérem filmu je Penny Marshall. Hlavní role ve filmu ztvárnili Tom Hanks, Elizabeth Perkins, Robert Loggia, John Heard a Jared Rushton.\n\nTom Hanks získal za roli v tomto filmu Zlatý glóbus a byl nominován na Oscara. Film byl dále nominován na Oscara v kategorii nejlepší scénář a na Zlatý glóbus v kategorii nejlepší film - komedie/muzikál.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1022400", "url": "https://cs.wikipedia.org/wiki?curid=1022400", "title": "Pointa (film)", "text": "Pointa (film)\n\nPointa (v americkém originále: Punchline) je americká filmová komedie z roku 1988. Režisérem filmu je David Seltzer. Hlavní role ve filmu ztvárnili Sally Field, Tom Hanks, John Goodman, Mark Rydell a Kim Greist.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1022402", "url": "https://cs.wikipedia.org/wiki?curid=1022402", "title": "Doubs", "text": "Doubs\n\nDoubs může znamenat:\n\n\n"}
{"id": "1022403", "url": "https://cs.wikipedia.org/wiki?curid=1022403", "title": "Turner a Hooch", "text": "Turner a Hooch\n\nTurner a Hooch (v americkém originále: Turner & Hooch) je americká filmová komedie z roku 1989. Režisérem filmu je Roger Spottiswoode. Hlavní role ve filmu ztvárnili Tom Hanks, Beasley, Mare Winningham, Craig T. Nelson a Reginald VelJohnson.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1022405", "url": "https://cs.wikipedia.org/wiki?curid=1022405", "title": "Avaux", "text": "Avaux\n\nAvaux je francouzská obec v departementu Ardensko v regionu Grand Est. V roce 2013 zde žilo 439 obyvatel.\n\nObec leží u hranic departementu Ardensko s departementem Aisne, tedy i u hranic regionu Grand Est s regionem Hauts-de-France. Sousední obce jsou Asfeld, Brienne-sur-Aisne, Évergnicourt (Aisne), Proviseux-et-Plesnoy (Aisne), Vieux-lès-Asfeld a Villers-devant-le-Thour.\n\n\"Počet obyvatel\" \n"}
{"id": "1022408", "url": "https://cs.wikipedia.org/wiki?curid=1022408", "title": "Kaple svaté Rodiny (Praha)", "text": "Kaple svaté Rodiny (Praha)\n\nKaple svaté Rodiny se nachází v Praze na Vinohradech v ulici Pod Nuselskými schody. Byla založena v roce 1755 pražským měšťanem a magistrátním radním Karlem Leopoldem Beptou, který jí také odkázal své jmění, jako viniční kaple na pozemcích usedlosti zvané později Vondračka. Roku 1892 byla mezitím již zpustlá kaple včleněna do michelské farnosti. V roce 1908 byla částečně rekonstruována, ale později postupně chátrala až byla určena k demolici, k níž nakonec nedošlo. Roku 1970 ji dostala do správy Starokatolická církev a za dobrovolnické pomoci jejích členů byla restaurována. Je chráněna jako kulturní památka České republiky. Roku 1992 proběhla další rekonstrukce.\n\nKaple je čtvercového půdorysu a s obdélným, na délku položeným kněžištěm. Vnitřní prostor se sešikmenými rohy je zaklenut plackou, presbytář valeně. Nad portálem je kasulové okno a kaple je kryta stanovou střechou se sanktusníkem. Nároží byla rustikována při rekonstrukci v roke 1908. V kapli je malé harmonium.\n\nKaple je užívána k eucharistickým slavnostem (mším) Starokatolické církve v Praze a je součástí pražské farní obce. Majitelé protější čajovny ji vyzdobili malbami připomínajícími graffiti, ty však byly později odstraněny.\n\n"}
{"id": "1022409", "url": "https://cs.wikipedia.org/wiki?curid=1022409", "title": "Lidé z předměstí", "text": "Lidé z předměstí\n\nLidé z předměstí (v americkém originále: The 'Burbs) je americký rodinný film z roku 1989. Režisérem filmu je Joe Dante. Hlavní role ve filmu ztvárnili Tom Hanks, Bruce Dern, Carrie Fisher, Rick Ducommun a Corey Feldman.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1022410", "url": "https://cs.wikipedia.org/wiki?curid=1022410", "title": "Skanderbegův památník (Skopje)", "text": "Skanderbegův památník (Skopje)\n\nSkanderbegův památník (makedonsky Споменик на Скендербег) se nachází v centru Skopje a je věnován středověkému albánskému hrdinovi, Skanderbegovi. Památník je vysoký 5,5 metrů a váží 2,7 tun. Autorem je albánský sochař Kreshnik Xhiku. Byl slavnostně odhalen 28. listopadu 2006 (na albánský den nezávislosti. Během odhalení se uskutečnila rovněž oslava, na které byli přítomni jak vysocí političtí představitelé Severní Makedonie, tak i ze zahraničí.\n\nTěsně před památníkem se nad bulvárem \"Goce Delčev\" nachází rovněž blízko skopské Čaršije náměstí, které nese název po albánském národním hrdinovi. Otevřeno bylo v rámci projektu Skopje 2014 dne 17. ledna 2012.\n"}
{"id": "1022411", "url": "https://cs.wikipedia.org/wiki?curid=1022411", "title": "Ohňostroj marnosti", "text": "Ohňostroj marnosti\n\nOhňostroj marnosti (v americkém originále: The Bonfire of the Vanities) je americká filmová komedie z roku 1990. Režisérem filmu je Brian De Palma. Hlavní role ve filmu ztvárnili Tom Hanks, Bruce Willis, Melanie Griffith, Morgan Freeman a Kim Cattrall.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1022412", "url": "https://cs.wikipedia.org/wiki?curid=1022412", "title": "Avançon (Ardennes)", "text": "Avançon (Ardennes)\n\nAvançon je francouzská obec v departementu Ardensko v regionu Grand Est, asi 40 km severovýchodně od Remeše. V roce 2011 zde žilo 318 obyvatel.\n\nAcy-Romance, Blanzy-la-Salonnaise, Château-Porcien, Nanteuil-sur-Aisne, Saint-Loup-en-Champagne, Tagnon, Taizy\n\n\n\"Počet obyvatel\" \n\n"}
{"id": "1022413", "url": "https://cs.wikipedia.org/wiki?curid=1022413", "title": "Joe kontra sopka", "text": "Joe kontra sopka\n\nJoe kontra sopka (v americkém originále: Joe Versus the Volcano) je americká filmová komedie z roku 1990. Režisérem filmu je John Patrick Shanley. Hlavní role ve filmu ztvárnili Tom Hanks, Meg Ryan, Lloyd Bridges, Robert Stack a Abe Vigoda.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1022414", "url": "https://cs.wikipedia.org/wiki?curid=1022414", "title": "Avançon", "text": "Avançon\n\nAvançon může být:\n\n"}
{"id": "1022416", "url": "https://cs.wikipedia.org/wiki?curid=1022416", "title": "Holubec", "text": "Holubec\n\nPříjmení Holubec má více osobností:\n\nmuži\n\nženy\n"}
{"id": "1022417", "url": "https://cs.wikipedia.org/wiki?curid=1022417", "title": "Velké vítězství", "text": "Velké vítězství\n\nVelké vítězství (v americkém originále: A League of Their Own) je americká filmová komedie z roku 1992. Režisérem filmu je Penny Marshall. Hlavní role ve filmu ztvárnili Tom Hanks, Geena Davis, Madonna, Rosie O’Donnell a Lori Petty.\n\nGeena Davis byla za svou roli v tomto filmu nominována na Zlatý glóbus. Na Zlatý glóbus byl film nominován i v kategorii nejlepší originální píseň k filmu.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1022418", "url": "https://cs.wikipedia.org/wiki?curid=1022418", "title": "Slaughter (kanadská hudební skupina)", "text": "Slaughter (kanadská hudební skupina)\n\nSlaughter (česky \"vraždění\") byla kanadská metalová kapela založená v roce 1984 v Torontu. Hrála thrash metal, ale patří také mezi pionýrské kapely death metalu. Byla ovlivněná metalovými tělesy jako Venom a Sodom. S kapelou chvíli spolupracoval Chuck Schuldiner, frontman legendární skupiny Death.\n\nV roce 1984 vyšlo první demo \"Meatcleaver\" a v roce 1987 první studiové album s názvem \"Strappado\".\n\nV roce 1989 se rozpadla a Dave Hewson založil kapelu Strappado (stejný název jako jediné album Slaughter), která existovala v letech 1990-1994. V roce 1994 se skupina Slaughter opět nakrátko zformovala, její definitivní zánik nastal v roce 1995.\n\n\n\n\nVydané po definitivním rozpadu kapely v roce 1995.\n\n"}
{"id": "1022419", "url": "https://cs.wikipedia.org/wiki?curid=1022419", "title": "Radio Flyer", "text": "Radio Flyer\n\nRadio Flyer (v americkém originále: Radio Flyer) je americký dramatický film z roku 1992. Režisérem filmu je duo Richard Donner a David M. Evans. Hlavní role ve filmu ztvárnili Elijah Wood, Joseph Mazzello, Tom Hanks, Lorraine Bracco a John Heard.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1022421", "url": "https://cs.wikipedia.org/wiki?curid=1022421", "title": "Linkový přístupový bod služby", "text": "Linkový přístupový bod služby\n\nLinkový přístupový bod služby ( ) je přístupový bod služby (SAP) na rozhraní mezi linkovou vrstvou a síťovou vrstvou.\n\nIdentifikátor přístupového bodu služby ( ) identifikuje SAP, ve kterém jsou služby linkové vrstvy poskytovány protokolům vyšší vrstvy. Díky tomu SAPI udává entitu linkové vrstvy, která zpracovává rámec linkové vrstvy, a následně i entitu protokolu síťové vrstvy, která má přijmout informaci obsaženou v rámci.\n\nReferenční model ISO/OSI používá při definování komunikace mezi vrstvami přístupový bod služby pro identifikaci, jaký protokol má zpracovávat přijatou zprávu. Na úrovni jedné vrstvy si mohou programy vyměňovat data na základě vzájemně odsouhlaseného mechanismu protokolů. Programy, které nepodporují stejný protokol, spolu nemohou komunikovat. Aby v jedné vrstvě mohlo koexistovat několik protokolů, je nezbytné určit, který protokol se má použít pro zpracování služebních datových jednotek doručených nižší vrstvou.\n\nLogical Link Control v IEEE 802.2 definuje dvě pole pro LSAP:\n\n\nNejméně významný bit DSAP určuje, zda DSAP obsahuje individuální nebo skupinovou adresu:\n\nNejméně významný bit SSAP indikuje, zda se jedná o příkaz nebo odezvu:\n\n\nZbývajících 7 bitů SSAP udává LSAP, ze které byl paket odeslán.\n\nHodnoty DSAP a SSAP s druhým nejméně významný bitem rovným 1 jsou LSAP rezervované pro ISO.\n\nDSAP a SSAP mohou mít následující hodnoty:\n\n"}
{"id": "1022422", "url": "https://cs.wikipedia.org/wiki?curid=1022422", "title": "Sarkel", "text": "Sarkel\n\nSarkel (chazarsky doslova „bílý dům“) byla velká vápencová chazarská pevnost postavená v dobách Byzantské říše v letech 830-840. Nacházela se na levém břehu dolního toku řeky Don, v dnešní rostovské oblasti v Rusku. V současnosti je archeologické naleziště zalité vodami Cimljanské přehrady.\n\nPevnost Sarkel byla postavena, aby chránila severozápadní hranici Chazarského státu mezi lety 834-837. V roce 833 Chazaři požádali svého spojence, byzantského císaře Theofila, aby jim poskytl stavitele ke stavbu opevněného hlavního města. Theofilos jim poslal svého hlavního inženýra, který se jmenoval Petronas. Za to Chazarský kagan postoupil Byzantské říši území kolem města Chersonésos a některá další území na Krymu.\n\nV souvislosti s výstavbou tak velké pevnosti vyvstává otázka, proč by Chazaři stavěli toto město právě na Donu. Historici se nejčastěji domnívají, že šlo o obranu před nějakou silnou regionální mocností, která pro ně mohla představovat hrozbu. Přední ruský odborník na Byzantskou říši, Alexandr Vasiljev a historik Georgij Vernadskij a další historici tvrdí, že pevnost měla za úkol chránit pro Chazary životně důležité území, na kterém se přenášely lodě zajišťující dopravu mezi Donem a Volhou před Ruským chanátem. Nicméně tato mocnost byla pravděpodobně v té době mnohem dál na sever. Další historikové se domnívají, že by toto území mohly ohrožovat staří Maďaři.\n\nMěsto sloužilo jako rušné obchodní středisko, které kontrolovalo dopravní spojení mezi Donem a Volhou, které využívaly ruští nebo vikinští obchodníci, když se plavili z Černého moře do Kaspického. Tato dopravní tepna byla známá jako \"chazarská cesta\". Mezi pravidelně se střídající asi 300-člennou posádkou opevněnou v Sarkelu byli i turkičtí Oghuzové a Pečeněhové najatí jako žoldáci.\n\nSarkelská pevnost i město byly obsazeny Kyjevskou Rusí za vlády knížete Svjatoslava I. v roce 965. Město bylo přejmenováno na \" Bílou Věž \" (rusky Белая Вежа) a osídlené Slovany. Tuto mocenskou změnu zaznamenala i ruská kronika. Město zůstalo slovanské až do 12. století, kdy ho v roce 1117 dobyl a zničil altajský národ Kipčaků.\n\nO městě se zachovalo několik písemných pramenů, ale jeho poloha byla neznámá; nejčastěji ho historici kladli někde do míst, kde se Volha nejvíce přibližuje Donu. Teprve ve třicátých letech 20. století ho odkryl sovětský historik a archeolog Michail Artamonov, který zde dělal výzkumy v letech 1934 až 1936 a v letech 1949-1951. \n\nByla to největší archeologická akce chazarského naleziště. Pevnost měla půdorys čtyřúhelníku o rozměrech 193,5 x 133,5 metru, zdi byly vysoké nejméně 10 metrů a v opevnění byly dvě brány a bašta v jihovýchodní části. Město bylo rozděleno na dvě části, přičemž v jedné se nacházel donjon. Celá pevnost byla obklopená příkopem, která ji oddělovala od samotného města. Kromě chazarských a ruských nálezů objevil Artamonov i byzantské sloupy. Naleziště je od roku 1952 zaplaveno Cimljanskou přehradou. Nalezené artefakty jsou vystaveny v Ermitáži.\n"}
{"id": "1022425", "url": "https://cs.wikipedia.org/wiki?curid=1022425", "title": "Muži mající sex s muži", "text": "Muži mající sex s muži\n\nMuži mající sex s muži (zkratkou MSM) jsou jedinci mužského pohlaví, kteří mají sex s jinými muži bez ohledu na svou sexuální identifikaci – mohou se identifikovat jako homosexuálové, gayové, bisexuálové, heterosexuálové, mohou to být i mužské oběti homosexuálního znásilnění. Termín byl vytvořen epidemiology v 90. letech 20. století k popisu jednoho ze způsobů šíření pohlavně přenosných nemocí.\n\nZ epidemiologického hlediska jsou muži, kteří mají sex s muži, populací se zvýšeným rizikem přenosu. Jednou z příčin je skutečnost, že nechráněný anální sex je pro přenos pohlavně přenosných nemocí výrazně rizikovější než nechráněný vaginální sex.\n\nSborník Royal Society of Medicine z roku 1962 uvádí, že význam homosexuálních praktik v šíření pohlavních nemocí přitáhl značnou pozornost. V 60. a 70. letech nastal nárůst nakažených homosexuální cestou, ale v 80. letech došlo v souvislosti s obavami před HIV/AIDS a zodpovědnějším sexuálním chováním k redukci tohoto růstu. Od konce 90. let však opět dochází k prudkému růstu, v roce 2000 získalo 48 % nakažených mužů v Anglii svou nemoc homosexuální cestou.\n\nAmerické Centers for Disease Control and Prevention konstatovalo, že homosexuální muži tvořili v roce 2007 celkem 65 % z téměř 12 000 případů syfilidy ve Spojených státech amerických. Již v roce 2003 mělo v USA rozšíření syfilidy mezi městskými homosexuály a bisexuály charakter epidemie. Vedoucí lékař venerologického oddělení Všeobecné fakultní nemocnice Roman Trýzna o pacientech s touto nemocí v Praze uvedl pro magazín \"Ona DNES\": „Občas se objeví lidé nakažení v heterosexuálním vztahu, ale v poslední době přicházejí nejčastěji do naší ordinace pacienti středoškolsky a vysokoškolsky vzdělaní, pohybující se v gay komunitách. Jedná se o mladé muže ve věku 25 až 35 let. Někteří přicházejí se syfilidou dokonce opakovaně.“\n\nO vysokém zastoupení nemoci mezi homosexuálně jednajícími muži či o prudce rostoucím výskytu nemoci u těchto osob hovoří texty lékařské literatury.\n\nV Česku bylo v roce 2013 zaznamenáno celkem 235 nových případů HIV, což představovalo rekordní počet. Z nich 76,6 % představoval pohlavní přenos mezi muži majícími sex s muži. Jedním z uváděných důvodů zvýšeného přenosu HIV je skutečnost, že nechráněný anální styk (jak u homosexuálních, tak u heterosexuálních dvojic) je rizikovější nežli sexuální styk penilně-vaginální. Miroslav Hlavatý, tajemník České společnosti AIDS pomoc, uvedl, že gayové jsou zodpovědnější a častěji se nechávají testovat, a proto je u nich infekce častěji odhalena.\n\nV roce 2012 byl v Česku zaznamenán výskyt pohlavní choroby lymphogranuloma venereum (LGV), která se obvykle vyskytuje v zemích subsaharské Afriky, Jižní Ameriky, Severovýchodní Asie a Karibiku a jejíž výskyt v Evropě je podle lékařky Centra pro pohlavní nemoci Nemocnice Na Bulovce Daniely Vaňousové úzce spjat s muži homosexuální orientace s vysoce rizikovým sexuálním chováním (nechráněný anální sex, sdílení sexuálních pomůcek, vsouvání pěsti i celé paže do řitního otvoru a sex party v rámci mezinárodní sexuální sítě). Ve vyspělých zemích se nemoc přenáší nejčastěji stykem do konečníku. a vzhledem k tomu je jejím nejčastějším projevem zánět konečníku. Nákazu způsobuje Chlamydia trachomatis.\n\nLadislav Machala z AIDS centra Nemocnice na Bulovce v prosinci 2014 pro deník \"Metro\" uvedl, že mezi novými pacienty s nákazou virem HIV jsou nejrizikovější skupinou mladí gayové s promiskuitním chováním, kteří se v posledních deseti letech stali prototypem pacienta. Zdůraznil přitom jako rozhodující faktor spíše rizikové chování, než homosexualitu dotyčných.\n"}
{"id": "1022428", "url": "https://cs.wikipedia.org/wiki?curid=1022428", "title": "Samotář v Seattlu", "text": "Samotář v Seattlu\n\nSamotář v Seattlu (v americkém originále: Sleepless in Seattle) je americká filmová komedie z roku 1993. Režisérem filmu je Nora Ephron. Hlavní role ve filmu ztvárnili Tom Hanks, Meg Ryan, Bill Pullman, Ross Malinger a Rosie O’Donnell.\n\nFilm byl nominován na dva Oscary, a to v kategoriích nejlepší scénář a originální píseň. Tom Hanks a Meg Ryan byli nominováni za své role v tomto filmu na Zlatý glóbus, na ten byl nominován i film v kategorii nejlepší film – komedie/muzikál. Film byl nominován i na dvě ceny BAFTA, v kategoriích nejlepší scénář a hudba.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1022429", "url": "https://cs.wikipedia.org/wiki?curid=1022429", "title": "Zákon o azylu", "text": "Zákon o azylu\n\nZákon o azylu, plným názvem zákon č. 325/1999 Sb., o azylu a o změně zákona č. 283/1991 Sb., o Policii České republiky, ve znění pozdějších předpisů, (zákon o azylu), je zákon přijatý dne 11. listopadu 1999. Tento zákon upravuje azyl a práva a postavení uprchlíků. Tímto zákonem byl zrušen zákon o uprchlících (č. 498/1990 Sb.) a změněn zákon č. 283/1991 Sb., o Policii České republiky.\n\nCharakteristiku a plné znění zákona v angličtině zveřejnilo Ministerstvo vnitra.\n\n"}
{"id": "1022435", "url": "https://cs.wikipedia.org/wiki?curid=1022435", "title": "Thijsse's Hof", "text": "Thijsse's Hof\n\nThijsse's Hof (Thijssův dvůr) je nejstarší botanická zahrada v Nizozemsku a byla navržena Leonardem Anthony Springerem a Jac. P. Thijssem. Thijsse's Hof se nachází v Mollaan v Bloemendaal. Je spíše ekologickou zahradou než nějak esteticky nebo jinak upravenou plochou.\n\nBotanická zahrada byla založena a pojmenována po Jacobusu P. Thijssovi, učiteli biologie, který strávil velkou část svého života v Bloemendaalu, kde žil a pracoval. V roce 1925 Thijsse získal pozemek k jeho 60. narozeninám od bohatých přátel a obce Bloemendaal. Thijsse ovlivnil i další autory zahradní architektury, například Van Larrena a jeho vliv na zahradní architekturu, zejména ohledně ekologie a použití původních rostlin, je porovnáván s vlivem známých amerických tvůrců zahrad té doby.\n\nThijsse byl jeden z prvních ochránců přírody v Nizozemsku. V botanické zahradě je asi 800 druhů rostlin přirozeně se vyskytujících v dunách v jižní části Kennemerlandu. Zahrada je otevřena k návštěvě tak dlouho, dokud návštěvník nezemdlí. Každou první neděli od dubna do října jsou volné prohlídky s průvodcem přírodou (začátek 14.00 u vchodu do zahrady).\n\nThijsse napsal dvě knihy o Thijsse's Hof: \"Een eerste jaar in Thijsse's Hof\" (První rok v Thijsse's Hof, 1940) a \"Een tweede jaar in Thijsse's Hof\" (Druhý rok v Thijsse's Hof, 1925). Thijsse's Hof je řízen \"Stichting Thijsse's Hof, planten- en vogeltuin in het Bloemendaalsche Bosch\".\n\n"}
{"id": "1022436", "url": "https://cs.wikipedia.org/wiki?curid=1022436", "title": "Barby (Ardennes)", "text": "Barby (Ardennes)\n\nBarby je francouzská obec v departementu Ardensko v regionu Grand Est, asi 20 km severovýchodně od Remeše. V roce 2011 zde žilo 377 obyvatel.\n\nAcy-Romance, Arnicourt, Écly, Château-Porcien, Nanteuil-sur-Aisne, Rethel, Sorbon, Taizy\n\n\n\"Počet obyvatel\" \n\n"}
{"id": "1022437", "url": "https://cs.wikipedia.org/wiki?curid=1022437", "title": "Chrám Dia Olympského (Athény)", "text": "Chrám Dia Olympského (Athény)\n\nChrám Dia Olympského (, \"Naos tou Olimpio Dios\"), nazývaný též Olympieion, je zřícenina velkého chrámu v centru řecké metropole Athén. Chrám byl zasvěcen bohu Diovi. Jeho stavba začala v 6. století př. n. l. za vlády athénské tyranie. Dokončen však byl až za vlády římského císaře Hadriána ve 2. století našeho letopočtu, tedy asi 650 let poté, co projekt začal. Během římského období byl známý jako největší chrám v Řecku a sídlila v něm jedna z největších kultovních soch antiky.\n\nSláva chrámu netrvala dlouho – byl vyloupen během invaze barbarů ve 3. století našeho letopočtu a pravděpodobně nikdy nebyl opraven. Po pádu Římské říše byly některé zbytky chrámu použity jako stavební materiál na jiných stavbách ve městě, což jej dále poškodilo. Přesto se jeho zbytky zachovaly až do současnosti a patří tak k významným turistickým atrakcím v Athénách.\nChrám se nachází asi 500 m jihovýchodně od Akropole a asi 700 m jižně od centra Athén na náměstí Syntagma. Jeho základy byly položeny na místě staré svatyně věnované Diovi. Starší chrám, postavený tyranem Peisistratem, zde stál od roku 550 př. n. l. Po smrti Peisistrata byl zbourán a s výstavbou nového kolosálního chrámu Dia Olympského v roce 520 př. n. l. začali jeho synové Hippiás a Hipparchos. Velikostí měl překonat dva tehdejší slavné chrámy, Héřin na ostrově Samos a Artemidin chrám v Efesu, který byl jedním (v pořadí 3.) ze sedmi divů antického světa. Byl návrhem architektů Antistata, Callaeschruse, Antimachida a Porina. Chrám Dia Olympského měl být postaven z místního vápence v dórském stylu a mít rozměry 108 x 41 m. Po obvodu měl mít dvojité sloupoví. Na přední a zadní straně po osmi sloupech a jedenadvaceti po stranách.\n\nPráce byly přerušeny po svržení vlády tyranie a vyhoštění Hippia v roce 510 př. n. l. V té době byla dokončena pouze základová plošina a některé části sloupů a stavba zůstala v tomto stavu po dobu 336 let. Chrám zůstal v období athénské demokracie nedokončený zřejmě proto, že Athéňané byli názoru, že je nestydatostí stavět tak mohutný chrám. V Aristotelově traktátu \"O politice\" se chrám uvádí jako příklad toho, jak tyranie zatěžovala populaci břemenem velkých prací pro stát a nenechávala jim žádný čas, energii a prostředky na povstání.\n\nTeprve v roce 174 př. n. l. král Antiochos IV. Epifanés z dynastie Seleukovců, který se pokládal za pozemské vtělení Dia, oživil projekt a pověřil jeho dostavbou římského architekta Decima Cossutia. Návrh byl změněn, přičemž dvě řady osmi sloupců v přední a zadní části chrámu nahradil třemi a po stranách umístil dvě řady dvaceti sloupů, tedy celkem 104 sloupů. Sloupy byly až 17 m vysoké s průměrem 2 m. Stavební materiál byl změněn na drahý, ale vysoce kvalitní pentalský mramor a styl byl změněn z dórského na korintský, který měl být původně použit pouze z vnější části velkého chrámu. Projekt se však v roce 164 př. n. l. po smrti Antiocha IV. znovu zastavil.\n\nČástečně postavený chrám byl vážně poškozen v roce 86 př. n. l. během vyplenění Athén Luciem Corneliem Sullou. Během plenění města Sulla některé z neúplných sloupů přepravil do Říma, kde byly použity v chrámu Jupitera na Kapitolském pahorku. K částečnému dokončení chrámu došlo za vlády prvního římského císaře Augusta, ale až za vlády Hadriána ve 2. století byl projekt zcela dokončen, tedy přibližně po 650 letech.\n\nV letech 124-125, kdy prořecky smýšlející císař Hadrián navštívil Athény, začal masivní stavební program, který zahrnoval dokončení chrámu Dia Olympského. Zděný mramorově-betonový areál, který byl postaven kolem chrámu, vytvořil centrum starobylého města. Byl použit Cossutiův návrh s několika změnami. Chrám byl v roce 132 formálně dedikován císaři Hadriánovi a na památku této události dostal název \"Panhellénios\". Chrám s okolním areálem zdobily četné sochy Hadriána a bohů zosobňujících římské provincie.\n\n"}
{"id": "1022438", "url": "https://cs.wikipedia.org/wiki?curid=1022438", "title": "To je náš hit!", "text": "To je náš hit!\n\nTo je náš hit! (v americkém originále: That Thing You Do!) je americká filmová komedie z roku 1996. Režisérem filmu je Tom Hanks. Hlavní role ve filmu ztvárnili Tom Everett Scott, Johnathon Schaech, Tom Hanks, Steve Zahn a Ethan Embry.\n\nAdam Schlesinger byl nominován na Oscara a Zlatý glóbus za ústřední píseň k tomuto filmu.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1022445", "url": "https://cs.wikipedia.org/wiki?curid=1022445", "title": "Chrám Dia Olympského", "text": "Chrám Dia Olympského\n\nChrám Dia Olympského může být:\n\n"}
{"id": "1022452", "url": "https://cs.wikipedia.org/wiki?curid=1022452", "title": "Tuinwijck (Groningen)", "text": "Tuinwijck (Groningen)\n\nTuinwijck je oblast s většinou okrasnými zahradami se nachází na ploše více než šesti akrů na jihovýchodním okraji okresu Coendersborg, mezi Helperzoom a železniční tratí Meppel - Groningen v Nizozemsku. Byla založena průmyslníkem Jan Evert Scholten v roce 1913 a je jednou z nejstarších veřejných zahrad v Nizozemí. Jejím cílem je udržitelný vývoj a šetrnost k životnímu prostředí v zahradnictví. To vedlo k tomu, že se jedná o první zahradu, která byla oceněna národní Značkou kvality pro přírodní zahradnictví. Na pozemku je dnes žabí bazén, motýlí zahrada, dětské hřiště, komunitní centrum a obchod.\n\n"}
{"id": "1022456", "url": "https://cs.wikipedia.org/wiki?curid=1022456", "title": "Barby", "text": "Barby\n\nBarby může být:\n\n"}
{"id": "1022457", "url": "https://cs.wikipedia.org/wiki?curid=1022457", "title": "Mike Gravel", "text": "Mike Gravel\n\nMike Gravel (vlastním jménem Maurice Robert Gravel, * 13. května 1930, Springfield (Massachusetts)) je americký politik. Byl senátorem za stát Aljaška v letech 1969 až 1981 a neúspěšným kandidátem v prezidentských volbách 2008.\n\nNarodil se v početné chudé rodině katolických přistěhovalců z Québecu. Počátkem padesátých let sloužil u kontrarozvědky v Německu a Francii, v roce 1956 vystudoval ekonomické vědy na Columbia University a odstěhoval se na Aljašku, kde pracoval jako obchodník s nemovitostmi. V letech 1962 až 1966 byl poslancem aljašského zákonodárného sboru (v letech 1965 až 1966 zastával funkci předsedy), v roce 1968 byl zvolen za Demokratickou stranu do Senátu USA. Byl kritikem vietnamské války, využil senátorské imunity k publikování utajovaných skutečností z Pentagon Papers. V roce 1972 se ucházel o demokratickou nominaci na post viceprezidenta, ale porazil ho Thomas Eagleton. Jako senátor Gravel prosadil stavbu aljašského ropovodu.\n\nPo ztrátě senátorského křesla se vrátil na Aljašku k obchodu s realitami, v roce 1989 založil nadaci The Democratic Foundation, která prosazovala zavedení přímé demokracie. Aby podpořil svoje politické ambice, odstěhoval se do Arlington County a 17. dubna 2006 oznámil svoji kandidaturu na prezidenta. Jeho programem bylo ukončení americké vojenské přítomnosti v Iráku, daňové a sociální reformy a podpora veřejného školství a veřejné dopravy. Jeho provokativní názory a nedostatek financí na kampaň ho řadily mezi outsidery, v primárkách v New Hampshire v lednu 2008 získal pouze 0,14 % hlasů. Poté kritizoval vedení Demokratické strany a v březnu 2008 oznámil přestup do Libertariánské strany, prezidentskou nominaci za tento subjekt však místo něj získal Bob Barr.\n\nJe autorem knihy \"Citizen Power: A People's Platform\" (1972), v níž vysvětluje svoje politické názory.\n\n"}
{"id": "1022458", "url": "https://cs.wikipedia.org/wiki?curid=1022458", "title": "Bardsragujn chumb 1995/96", "text": "Bardsragujn chumb 1995/96\n\nSoutěžní ročník Bardsragujn chumb 1995/96 byl 4. ročníkem nejvyšší arménské fotbalové ligy. Svůj druhý titul vybojoval tým FC Pjunik Jerevan.\n\n"}
{"id": "1022459", "url": "https://cs.wikipedia.org/wiki?curid=1022459", "title": "Palác arcivévody Karla Ludvíka", "text": "Palác arcivévody Karla Ludvíka\n\nPalác arcivévody Karla Ludvíka ( \"Palais Erzherzog Carl Ludwig\") se nachází ve 4. vídeňském městském okrese Wieden, na Favoritenstraße číslo 7.\n\nRoku 1780 si František svobodný pán z Prandau nechal vystavět barokní zámek od Adalberta Hilda. V roce 1799 architekt Franz Wipplinger budovu rozšířil o dvě postranní křídla, čímž vznikl čestný dvůr, který je zároveň dotvářen uličním křídlem. Roku 1864 bylo uliční křídlo zvýšeno o jedno podlaží a zřízeny stáje.\n\nRoku 1865 palác zakoupil arcivévoda Karel Ludvík a nechal jej nově přebudovat v letech 1872–73 podle návrhu Heinricha Ferstla pod vedením stavitele Eduarda Frauenfelda.\n\nZa druhé světové války bylo uliční křídlo paláce zničeno a po válce strženo úplně a nahrazeno moderní stavbou.\n\nFasáda příčného křídla směrem do dvora je členěna rovným středovým risalitem. V suterénu rizalitu se nachází vestibul s předsunutou balustrádou. Lomenice ve stvaru oblouku s habsbursko-lotrinským erbem korunuje středový rizalit. Vysoká střešní část strukturována atikou parapetním zábradlím s putti a na na postranních křídlech ještě se střešními okny. Všechna křídla jsou opatřena pruhovanou suterénní částí s pravoúhlými okny z vápence. Okna v piano nobile mají rovné zastřešení oken, vyjma okna ve středové ose, jehož stříška má podobou segmentového oblouku, vrstvených spádových ploch a prostého zdobení v parapety.\n\nTaké zahradní část paláce charakterizuje středový risalit s balkonem, avšak spíše prostým zdobením. Balkonová místnost uvnitř je osazena dřevěným stropem v novorenesančním slohu. Velký sál je opatřen stucco-lustrovou technikou a krásným zrcadlovým stropem se štukováním ve stylu období kolem roku 1700. V klíncích se nacházejí alegorie čtyř živlů, putti ve středových dílech a ležící ženské postavy v oválných polích.\n\n\n"}
{"id": "1022460", "url": "https://cs.wikipedia.org/wiki?curid=1022460", "title": "Podnebí Spojeného království", "text": "Podnebí Spojeného království\n\nPodnebí Spojeného království je v Köppenově klasifikaci podnebí řazeno k mírnému oceánickému podnebí (Cfb). Má na něj velký vliv Golfský proud, který počasí výrazně otepluje a zmírňuje. Počasí je přes den obvykle velmi proměnlivé, od jasného po zatažené s deštěm.\n\nAnglie je oproti zbytku VB nejlíp chráněná před větrem od moře a proto je tady podnebí nejvíce podobné kontinentálnímu.\n\nPrůměrná roční teplota v běžných nadmořských výškách je od 8°C do 12°C. Na většině území okolo 10°C, na Cornwallu a severu o stupeň nižší, na severu ve vnitrozemí 8 - 9°C. V nejvyšších horách na severu okolo 5°C. Anglie je nejvíce krytá část Británie a proto je také nejkontinentálnější a má největší výkyvy teplot. Léta jsou oproti zbytku Velké Británie výrazně teplejší, protože ji tolik neochlazuje vítr od moře, průměrná červencová teplota je 16 až 18°C, ale odpolední horka mohou být na zdejší poměry poměrně velká (největší horka bývají v Londýně, kde bývá v létě až kolem 30°C). Typická letní maxima pro Anglii se pohybují mezi 25 - 30°C, hranici 30°C překračují jen zcela výjimečně, v létě lze dny dělit na ty s vysokou oblačností a nižšími teplotami, kolem 20°C a teplejší více slunečné. Průměrná teplota nejchladnějšího měsíce (únor) je nejčastěji od 3 do 5°C. Jen v Londýně a na jihozápadě jsou teploty mezi 5 - 6°C. Nejteplejší zimy v celé Británii má oblast Cornwall, kde je i v únoru měsíční průměrná teplota vyšší než 6°C. V drtivé většině Anglie je dnů s mrazem 40 - 60 ročně (na pobřežích 20 - 40), výjimka je jako vždycky Cornwall, hlavně jeho nejzápadnější výběžek, na jehož pobřeží dnů s mrazem není ani 10. Nejvyšší teploty v roce dosahují hodnot 25 - 30°C v centrální Anglii, na severu a v oblasti Cornwall 20 - 25°C, nejsilnější zimní mrazy bývají mezi 0 až -5 °C, v nejvnitrozemštějších oblastech i pod -5°C, na pobřežích v oblasti Cornwall jen velmi lehce pod bodem mrazu (do -2 °C). I v těch nejchladnějších dnech přes den teplota překračuje alespoň lehce bod mrazu, celodenní mrazy se také mohou vyskytnout, ale jen velmi zřídka.\n\nAnglie má nejméně dnů se sněhovou pokrývkou, ročně je dnů se sněhovou pokrývkou na jihozápadě méně než 5, na většině míst je to 5 až 10, na severu 10-20, v centrálním Londýně jen 2. Vyjma Cornwallu a jihozápadu (1000–1250 mm) napadá za rok od 600 do 800 mm srážek. Deštivých dnů (nad 1 mm) je od 100 na jihovýchodě po 160 v západních oblastech.\n\nHodin slunečního je od 1300 na severu po více než 1600 ročně na jihu (nejvíce v celém Spojeném království). Dnů s bouřkami je za rok v průměru od 4 na úplném severozápadě po více než 14 na jihovýchodě v průměru ročně (průměr 1971 - 2000). V létě se směrem na východ Anglie zvyšuje pravděpodobnost bouřek. Na východě Anglie je padání krup vůbec nejvzácnější, padají méně než 5 dní v roce, naopak v Cornwallu v 20 - 25 dnech (průměr 1971 - 2000).\n\nWales má podobné podnebí jako západ Anglie, ale klima je celkově odlišné, protože Wales, to jsou jen hory nebo jejich návětrná strana.\n\nOproti Anglii jsou léta ve Walesu o trochu chladnější, ale zase teplejší než ve Skotsku, průměrná červencová teplota je 14 - 16 °C, v nejchladnějším únoru od 3 do 6 °C (velmi záleží jak moc je dané místo ukryté v horách nebo naopak vystrčené do moře). Průměrná roční teplota je srovnatelná s Anglií. Nejvyšší letní teploty jsou však oproti jihovýchodní Anglii nižší, většinou podobně jako v Cornwallu mezi 20-25 °C, nejsilnější zimní mrazy jsou mezi 0 až -5 °C, a to i v pobřežních oblastech. Ve vnitrozemí Walesu jsou nejvyšší letní teploty o něco vyšší než na pobřeží, okolo 25 °C v zimě mohou klesat na -5 až -10 °C. Dnů s mrazem je 40-60, ale na těch do moře nejvíc vystrčených výběžcích jich nemusí být ani 10.\n\nDeštivých dnů (nad 1 mm) je tady v normálních nadmořských výškách od 140 do 180 ročně (v horách samozřejmě více) celkově za rok naprší 1000–2000 mm srážek. Počet dní se sněhovou pokrývkou je také velmi různý, na pobřeží méně než 5, ale ve vnitrozemí je to 10-20.\n\nPočet hodin, kdy svítí slunce je velmi odlišný mezi pobřežím a vnitrozemskými oblastmi, od 1200 ročně ve vnitrozemí do 1600 na jihozápadním výběžku vystrčeném do moře. Kroupy jsou častější než v Anglii, ve vnitrozemí (mimo vysoké nadmořské výšky) padají v 5 až v 10 dnech ročně, na pobřeží o něco častěji. Dnů s bouřkami je na většině pobřeží průměrně 4 až 6, ve vnitrozemí 6 - 8 za rok, na východ se jejich pravděpodobnost zvyšuje.\n\nSkotsko je nejchladnější část Británie. A jeho západní část také nejdeštivější.\n\nPrůměrná roční teplota je mimo horské oblasti od 7 do 9 °C, na západních stranách některých ostrovů na západě 9 až 10 °C. Na rozdíl od zbytku Británie tady není na většině míst nejchladnější měsíc únor, ale leden. Průměrné červencové teploty jsou od 12 °C na úplném severu po 16 °C v jižních oblastech. Průměrná lednová teplota je většinou od 2 do 4 °C, na jihu a západním pobřeží do 5 °C, 5 °C přesahuje jen na blízkých skotských ostrovech. Nejsilnější mrazy bývají v okolí -5 °C, na východním pobřeží o pár stupňů mírnější, nejmírnější zimy jsou na západním pobřeží a Skotských ostrovech, kde jsou nejnižší zimní teploty jen v okolí nuly. Ročně bývá dnů s mrazem od 10 na úplném pobřeží a ostrovech po 100 hluboko ve vnitrozemí, nejčastěji je to ale 40 až 80. Nejvyšší letní teploty bývají mezi 20-25 °C, na západě a severu mezi 15-20 °C, ve vnitrozemí, jihu a východě Skotska nastávají v některých letech v letních měsících přechodná, maximálně několikadenní oteplení, kdy teploty dosahují až 25-30 °C. Hluboko ve vnitrozemí v podhorských oblastech jsou léta také mírná (nejvyšší denní teploty 10-20 °C), ale při přechodných otepleních o kterých byla řeč v předchozí větě se můžou šplhat až ke 30 °C. Nejnižší ranní teploty mohou však v hlubokém vnitrozemí mohou klesat k bodu mrazu i v létě. V těchto podhorských oblastech jsou i nejstudenější zimy v Británii, nejnižší zimní teploty klesají často pod -5 °C, někdy i do okolí -10 °C.\n\nDnů se sněhovou pokrývkou je na pobřeží většinou 10-20 ročně, ve vnitrozemí (v běžných nadmořských výškách) na severu 20-40 ročně, v nejhlubším vnitrozemí až 60. Velmi deštivý je hlavně severozápad Skotska, na mnoha místech, i v běžných nadmořských výškách prší (nad 1 mm) 200 nebo víc dní v roce (2000-3000 mm za rok, v horských oblastech nad 3000 mm), méně deštivý je jih s 140-200 (1000–2000 mm ročně) deštivými dny a nejsušší je západní pobřeží, kde je 120-150 deštivých dnů (600–1000 mm za rok). Bouřky jsou velmi vzácné.\n\nPočet slunečního svitu je nejnižší v Británii, 1000 až 1400 hodin ročně, na jihozápadním pobřeží a východním pobřeží 1300 až 1600. Bouřky jsou velmi vzácné (v průměru méně než 4 za rok), na jihovýchodě o trochu víc, až 6 (průměr 1971 - 2000). Zato kroupy padají nejvíce v celé Velké Británii, na jihu na mnohých místech sice padají jen v 5 - 10 dnech za rok, směrem na sever je to však čím dál častěji a na úplném severu padají i ve více než 30 v roce (průměr 1971 - 2000).\n\nSeverní Irsko má mírnější podnebí než zbytek Spojeného království (vyjma Shetland). Průměrná roční teplota je podobná jako ve zbytku Irska. Průměrná červencová teploty je 14 - 15 °C, v hlubším vnitrozemí 15 - 16 °C. Nejvyšší letní teploty dosahují 20 až 25 °C a 25 °C překračují jen vzácně, přestože denní teploty nejsou nijak vysoké, tak noci v nejteplejších letních dnech bývají především blíže k pobřeží teplé a nejnižší teploty nemusejí klesat ani pod 15 °C. Průměrné lednové teploty jsou v závislosti na vzdálenosti od pobřeží od 3 °C v nejhlubším vnitrozemí po 6 °C na pobřežích. Největší mrazy bývají do -5 °C. Počet dnů s mrazem je podobný jako v Anglii (10 - 60).\n\nSeverní Irsko nerozdělují napříč žádné hory a proto jsou tam srážky po celém území od 800 do 1250 mm, ve výše položených oblastech až do 2000 mm ročně. Počet dnů s deštěm (nad 1 mm za 1 den) je nejvyšší na západě (180 až 200) a směrem na východ se postupně snižuje (140 až 160). Kroupy jsou častější než v Anglii a Walesu a Severní Irsko je na tom podobně jako jižní Skotsko, Na západě se s kroupami můžeme potkat ve 15 až 20 dnech za rok na východě v 10 až 15, jako ve zbytku Irska a Británie jsou nejčastější v zimě. Průměrný počet dnů se sněhovou pokrývkou za rok se velmi liší na vzdálenosti od pobřeží, na jihovýchodním pobřeží jich není ani 5, na většině Severního Irska včetně severního a severovýchodního pobřeží jich je 5 až 10, hlouběji ve vnitrozemí až 20.\n\nPočet hodin slunečního je svitu je hned po Skotsku nejnižší ve Spojeném království, od 1100 na západě po 1500 na jihovýchodě. Bouřky jsou velmi vzácné, v průměru jich je méně než 4 za rok, větší výskyt bouřek je jen na úplném západě, kde jich za rok přijde v průměru 4 až 6.\n\nShetlandy jsou do oceánu nejvíc vystrčená část Spojeného království, kde okolní oceán klima nejvíc ovlivňuje a proto jsou tam nejmenší teplotní výkyvy, nejsilnější vítr a velmi proměnlivé počasí. Je tu také ostrov Fair, který má z celého Spojeného království nejvíce oceánské podnebí a to znamená nejmenší výkyvy teplot.\n\nPoslední jarní mrazy bývají v Anglii v dubnu, ve Skotsku a vnitrozemském Walesu v květnu. Ve srážkách po dobu jara nejsou ve východní polovině VB výrazné výkyvy, na západní polovině je však březen výrazně deštivější než ostatní jarní měsíce, to platí obzvlášť v severozápadním Skotsku. V Anglii kromě zimy nikdy jindy prakticky nesněží (vyjma hor), poslední měsíc, kdy může nasněžit je březen, jen ve vnitrozemí v severním Skotsku může nasněžit až v dubnu. První bouřky se mohou objevit v dubnu v jihovýchodní Anglii, v květnu i ve zbytku VB. Nejsilnější vítr je vítr na začátku jara a postupně v dalších měsících zeslabuje. Průměrné březnové teploty jsou od 2 do 8, dubnové 4 - 10 a květnové 7 - 13 (netýká se hor). Březen a duben patří k nejslunečnějším měsícům v roce.\n\nV létě je vítr nejpomalejší, hlavně v měsících červenec a srpen. Léto je také nejsušší období roka, nejsušší měsíc je červen a v dalších měsících srážek přibývá. Mrazy se mimo hory nevyskytují a v běžných nadmořských výškách mohou být jen v hlubokém vnitrozemí Skotska. Průměrné červnové teploty jsou 10 - 16, červencové 12 - 18 a srpnové velmi podobné, avšak o trošku nižší než červencové. V létě jsou bouřky z celého nejpravděpodobnější, především v červnu a červenci. O proti jaru je slunečného počasí méně, obzvláště ve Skotsku.\n\nPrvní mrazy přicházejí v severoskotském vnitrozemí už v září, ve zbytku VB až v říjnu. První sníh se objevuje v listopadu ve Skotsku, ve zbytku VB spíše jen vysoko položených oblastech. Na podzim nejsou bouřky obvyklé, a pokud se vyskytnou, tak hlavně v Anglii začátkem podzima, během podzima vítr zesiluje. Průměrné záříjové teploty bývají mezi 10 - 16, říjnové mezi 7 až 12 a listopadové 4 až 9. Během podzimu srážky přibývají a počasí je nejvíce proměnlivé, mohou také přijít první bouře.\n\nV zimě bývají poměrně časté bouře se silným větrem, deštěm nebo sněžením. Zima je nejvíce slunečným ročním obdobím v roce (to neplatí pro severozápadní Skotsko, kde je tomu přesně naopak). V tomto ročním období je nejvíce dnů s padajícími kroupami, hlavně na jihozápadním výběžku Anglie a Skotsku. Vítr je v tomto ročním období nejsilnější a maximálních rychlostí dosahuje v lednu. Prakticky veškerý dny se sněhovou pokrývkou jsou v zimě. Průměrné měsíční teploty: prosinec 2 - 7, leden 1 - 7, únor 1 - 7. V zimě jsou časté vytrvalé mlhy, které se drží i celé dny.\n\nNejčastější vítr je z jihozápadu. Nejsilnější vítr o síle vichřice 51 až 101 km/h je nejčastější v zimě, kdy se přes VB přehánějí zimní bouře. Například Hebridy mají takto silný vítr v 35 dnech za rok, zatímco vnitrozemské oblasti v Anglii a Walesu jich mají méně než 5 dnů ročně. Oblasti ve vysoké nadmořské výšce mají obvykle vyšší rychlosti větru, například Great Dun Fell (857 m. n. m,) má v průměru 114 dnů v roce s nárazy větru o síle vichřice. Nejsilnější vítr v běžných nadmořských výškách byl 191 km/h v Gwennap Head v Cornwallu 15. prosince 1979. Ve Skotsku v Fraserburghu byl nejsilnější vítr 229 km/h zaznamenán 13. února 1989. Hlavně na podzim a v zimě mohou přes Velkou Británii přecházet bouře se silným větrem (nad 100 km/h), největší sílu mívají na západě a severu, nejmenší na jihovýchodě. Na jihovýchodě a v krytých údolích je roční průměrná rychlost větru okolo 15 km/h, na pobřežích povětšinou 18–28 km/h.\n\n\n\n\n\nV posledních 100 letech bylo několik výkyvů průměrné teploty, chladnější období bylo mezi roky 1910 až 1930, poté se velmi pozvolna oteplovalo (oproti předchozím 8,25 až na 8,55) a od roku 1950 začala teplota zase klesat až na 8,3 po roce 1960 a od té doby začala opět růst až na 9,25 v roce 2005, poté začala velmi lehce klesat. Srážky od roku 1910 stále pomalinku klesaly až do roku 1970. Průměr srážek ve VB klesl z 1100 na méně než 1050 mm, od roku 1970 ale začalo srážek přibývat na 1180 mm v roce 2010. I hodin slunečního svitu oproti dřívějšku přibylo, z 1320 v letech 1964 - 1984 na 1420 v roce 2010.\n\nDo budoucna by se měla zvětšovat extrémnost počasí a měly by být mnohem výraznější výkyvy. Zimy by měly být deštivější a teplejší, ale občas by měly být i extrémně studené zimy, jako třeba zima 2010/2011. Léta by měly být teplejší a sušší, ale i tady platí, že by je mohli pravidelně střídat naopak mimořádně chladná a deštivá léta. Také se už od roku 1960 stále zvyšuje počet dní s extrémními srážkami, což může znamenat častější záplavy. První změny klimatu se prý projevují už teď.\n\n\n\n\n\n"}
{"id": "1022463", "url": "https://cs.wikipedia.org/wiki?curid=1022463", "title": "Láska přes internet", "text": "Láska přes internet\n\nLáska přes internet (v americkém originále: You've Got Mail) je americká filmová komedie z roku 1998. Režisérem filmu je Nora Ephron. Hlavní role ve filmu ztvárnili Tom Hanks, Meg Ryan, Parker Posey, Jean Stapleton a Greg Kinnear.\n\nMeg Ryan byla za svou roli ve filmu nominována na Zlatý glóbus.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1022464", "url": "https://cs.wikipedia.org/wiki?curid=1022464", "title": "Tuinen van Mien Ruys", "text": "Tuinen van Mien Ruys\n\nTuinen van Mien Ruys (Zahrady Mien Ruys) jsou zahrady, které byly laboratoří mezinárodně uznávané holandské zahradní architektky Mien Ruys. Zahrady se nachází v místě jejího narození, v nizozemském Dedemsvaartu.\n\nZahrady jsou udržovány nadací \"Stichting Tuinen Mien Ruyse\" od roku 1976. V zahradě se experimentovala zahradní architektka s výsadbami a zahradními materiály. Zahrady byly uznány národní památkou.\n\n"}
{"id": "1022466", "url": "https://cs.wikipedia.org/wiki?curid=1022466", "title": "Bardsragujn chumb 1994", "text": "Bardsragujn chumb 1994\n\nSoutěžní ročník Bardsragujn chumb 1994 byl 3. ročníkem nejvyšší arménské fotbalové ligy. Svůj druhý titul vybojoval tým FC Širak Gjumri.\n\n"}
{"id": "1022467", "url": "https://cs.wikipedia.org/wiki?curid=1022467", "title": "Farná", "text": "Farná\n\nFarná je obec na Slovensku v okrese Levice v Nitranském kraji. Obec má 1 450 obyvatel a leží na pravém břehu řeky Hron v Dolnohronské nížině, na křižovatce silnic Želiezovce-Nové Zámky a Levice-Štúrovo.\n\nPrvní písemná zmínka o obci je z roku 1156, kde se uvádí jako Fornod a patřila do Tekovské župy. V listině z roku 1283 se obec uvádí pod jménem Furnod a do roku 1848 byla součástí Ostřihomského arcibiskupského panství. V současnosti patří obec do okresu Levice v Nitranském kraji.\n\nKulturně-historickými památkami obce jsou kostely; římskokatolický z roku 1732, reformátorský z roku 1804 a evangelický z roku 1823. V obci je také pomník padlým v roce 1848/49 a v první světové válce.\n"}
{"id": "1022468", "url": "https://cs.wikipedia.org/wiki?curid=1022468", "title": "Konstantinův oblouk", "text": "Konstantinův oblouk\n\nKonstantinův oblouk neboli Konstantinův vítězný oblouk () je historická památka v Římě. Stojí v blízkosti Kolosea na začátku Via Sacra, kde v dobách starověkého Říma tradičně začínaly slavnostní pochody vítězného velitele při triumfu. Dal jej vystavět římský senát po vítězství císaře Konstantina nad Maxentiem v bitvě u Mulvijského mostu v roce 312 n. l. Jedná se o stavbu z bílého mramoru s třemi průchody. Na jeho architektonickou výzdobu byly použity prvky ze starších památek – např. z vítězného oblouku císaře Tita. Oblouk je 21 m vysoký, 25,9 m široký a 7,4 m hluboký. Prostřední ze tří oblouků je vysoký 11,5 m a široký 6,5 m, každý z postranních je 7,4 m vysoký a 3,4 m široký.\n\n"}
{"id": "1022475", "url": "https://cs.wikipedia.org/wiki?curid=1022475", "title": "Road to Perdition", "text": "Road to Perdition\n\nRoad to Perdition (česky též Cesta do zatracení) je americký kriminální thriller z roku 2002, který natočil Sam Mendes. Hlavní role ve filmu ztvárnili Tom Hanks, Tyler Hoechlin, Paul Newman, Jude Law a Daniel Craig. Snímek je adaptací stejnojmenného grafického románu od Maxe Allana Collinse a Richarda Pierse Raynera. Do amerických kin byl snímek, jehož rozpočet činil 80 milionů dolarů, uveden 12. července 2002, přičemž celosvětově utržil 181 milionů dolarů.\n\nFilm získal Oscara a cenu BAFTA v kategorii nejlepší kamera. Cenu BAFTA získal také v kategorii nejlepší výprava. Paul Newman byl za roli v tomto filmu nominován na Oscara, Zlatý glóbus a cenu BAFTA. Film byl dále nominován na čtyři Oscary (kategorie nejlepší výprava, zvuk, střih zvuku a hudba).\n\nBěhem Velké hospodářské krize pracuje Michael Sullivan v illinoiském městě Rock Island pro mafiánského bosse John Rooneyho. Jeden ze Sullivanových synů, Michael, je však svědkem vraždy, kterou vykonal Rooneyho labilní syn Connor. I přes slib mlčení se Connor vydá do domu Sullivanových, kde zastřelí paní Sullivanovou s mladším synem Peterem (kterého si spletl s Michaelem juniorem). Oba Michaelové poté uprchnou a otec ve spolupráci se synem postupně plánuje pomstu. V patách však najatého vraha, který má za úkol otce zlikvidovat.\n\n\nServer Kinobox.cz na základě vyhodnocení 6 recenzí z českých internetových stránek ohodnotil film \"Road to Perdition\" 90 %. Server Rotten Tomatoes udělil snímku 81 % na základě 210 recenzí (z toho 171 jich bylo spokojených). Od serveru Metacritic získal film, podle 36 recenzí, celkem 72 ze 100 bodů.\n\n"}
{"id": "1022476", "url": "https://cs.wikipedia.org/wiki?curid=1022476", "title": "Blanzy-la-Salonnaise", "text": "Blanzy-la-Salonnaise\n\nBlanzy-la-Salonnaise je francouzská obec v departementu Ardensko v regionu Grand Est. V roce 2011 zde žilo 340 obyvatel.\n\nAire, Avançon, Balham, Gomont, Herpy-l'Arlésienne, Château-Porcien, Saint-Loup-en-Champagne\n\n\"Počet obyvatel\" \n\n"}
{"id": "1022477", "url": "https://cs.wikipedia.org/wiki?curid=1022477", "title": "Lupiči paní domácí", "text": "Lupiči paní domácí\n\nLupiči paní domácí (v americkém originále: The Ladykillers) je americká filmová komedie z roku 2004. Režisérem filmu je duo Ethan Coen a Joel Coen. Hlavní role ve filmu ztvárnili Tom Hanks, Irma P. Hall, J. K. Simmons, Marlon Wayans a Tzi Ma.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1022479", "url": "https://cs.wikipedia.org/wiki?curid=1022479", "title": "Annefrank (planetka)", "text": "Annefrank (planetka)\n\n(5535) Annefrank je název asteroidu, který obíhá ve vnitřní zóně hlavního pásu asteroidů. Tento asteroid, patřící do rodiny Augusta, byl nasnímán sondou agentury NASA Stardust, když 2. listopadu 2002 kolem něj proletěla ve vzdálenosti 3 300 kilometrů cestou ke svému hlavnímu cíli – kometě Wild 2. (5535) Annefrank se ukázal být dvakrát větším tělesem, než se předpokládalo podle pozemských pozorování. Jasnost, kterou registrujeme na Zemi, závisí na odrazivosti a velikosti osvětleného povrchu, ale astronomové použili pro albedo příliš nízkých hodnot. Asteroid byl pojmenován podle Anne Frankové, autorky knihy \"Deník Anne Frankové\", která zemřela během holokaustu.\n\n\n"}
{"id": "1022482", "url": "https://cs.wikipedia.org/wiki?curid=1022482", "title": "František Suchý (ředitel krematoria)", "text": "František Suchý (ředitel krematoria)\n\nFrantišek Suchý byl od roku 1932 až do svého zatčení v roce 1952 ředitelem strašnického krematoria. \n\nZa druhé světové války a po únoru 1948 spolu se svým stejnojmenným synem (1927–2018) přes zákaz zapisoval jména popravených obětí nacistického a poté komunistického režimu a schraňoval jejich popel, který měl být vysypán na kompost.\n\nV roce 2014 po něm byl pojmenován park v pražských Strašnicích.\n\n"}
{"id": "1022483", "url": "https://cs.wikipedia.org/wiki?curid=1022483", "title": "Blanzy", "text": "Blanzy\n\nBlanzy je francouzská obec v departementu Saône-et-Loire v regionu Burgundsko-Franche-Comté. V roce 2011 zde žilo 6 557 obyvatel.\n\nLes Bizots, Gourdon, Charmoy, Marigny, Montceau-les-Mines, Saint-Berain-sous-Sanvignes, Saint-Eusèbe, Saint-Vallier\n\n\"Počet obyvatel\" \n\n\n"}
{"id": "1022485", "url": "https://cs.wikipedia.org/wiki?curid=1022485", "title": "Elvis už odešel", "text": "Elvis už odešel\n\nElvis už odešel (v americkém originále: Elvis Has Left the Building) je americká filmová komedie z roku 2004. Režisérem filmu je Joel Zwick. Hlavní role ve filmu ztvárnili John Corbett, Kim Basinger, Annie Potts, Sean Astin a Mike Starr.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1022487", "url": "https://cs.wikipedia.org/wiki?curid=1022487", "title": "Blanzy (rozcestník)", "text": "Blanzy (rozcestník)\n\nBlanzy je název nebo součást názvu více francouzských obcí:\n\n"}
{"id": "1022488", "url": "https://cs.wikipedia.org/wiki?curid=1022488", "title": "František Suchý", "text": "František Suchý\n\nJméno a příjmení František Suchý se může vztahovat k následujícím osobnostem:\n\n"}
{"id": "1022489", "url": "https://cs.wikipedia.org/wiki?curid=1022489", "title": "Albert Kutal", "text": "Albert Kutal\n\nAlbert Kutal (9. ledna 1904, Hranice na Moravě − 27. prosince 1976, Brno) byl český historik umění a vysokoškolský pedagog.\n\nAlbert Kutal absolvoval 1. české státní gymnázium v Brně (1923) a v letech 1923–1928 studoval dějiny umění a klasickou archeologii na Masarykově univerzitě v Brně (prof. Eugen Dostál).\n\nV letech 1926–28 a po vojenské službě znovu v letech 1931–1945 pracoval v obrazárně Zemského muzea v Brně, do roku 1942 jako přednosta. Ve 40. letech přednášel na Škole umění ve Zlíně. V závěru války byl totálně nasazen, ale později s pomocí svých kolegů a restaurátorky Hedviky Böhmové, která byla za války jako osoba německé národnosti požádána, aby převzala řízení muzea, postupně ukryl a zachránil nejcennější obrazy ze sbírek v Brně, Kroměříži a Vizovicích. V letech 1945–1948 byl zemským muzejním radou a správcem galerie při Zemském muzeu v Brně.\n\nRoku 1929 obhájil doktorát z filosofie na Masarykově univerzitě v Brně a roku 1937 se habilitoval. Od roku 1939 působil jako soukromý docent, 1945–1951 převzal řízení Semináře dějin umění na Filozofické fakultě MU Brno po prof. Eugenu Dostálovi. Roku 1948 byl jmenován profesorem dějin umění na Masarykově univerzitě a v letech 1950–1961 vedl Katedru dějin umění. Roku 1963 získal titul DrSc. Jako profesor Semináře dějin umění působil na FF MU do roku 1971. Přednášel dějiny umění také na univerzitách v Rakousku (Vídeň, Graz), Belgii (Louvain, Brusel), Bonnu a Paříži. Albert Kutal je spolu s Václavem Richterem považován za tvůrce tzv. Brněnské školy dějin umění.\n\nByl teoretikem Skupiny výtvarných umělců v Brně, kde k jeho přátelům patřili malíři Antonín Procházka a Jaroslav Král. Svými výtvarnými kritikami přispíval do časopisu Index. V tomto časopise také publikoval články, které se zabývaly širší koncepcí galerie jako výstavního prostoru i odborného pracoviště. \nJako pracovník a později i přednosta obrazárny Zemského muzea se Kutal zasloužil o významné rozšíření jejího fondu moderního umění. V roce 1961 byla obrazárna muzea vyčleněna a sloučením s Uměleckoprůmyslovým muzeem dala vznik Moravské galerii v Brně. \n\nOdborný zájem Alberta Kutala se soustředil nejprve na plastickou výzdobu románsko-gotického kláštera v Předklášteří. Jeho zásluhou byla připravena výstava, která představila gotické umění Moravy a Slezska (1935–36).\n\nV následujících letech publikoval řadu odborných článků o významných gotických sochařských dílech na Moravě a objevil a popsal gotickou deskovou malbu s výjevem \"Ukřižování Krista\" z dílny tzv. Mistra Rajhradské Archy. Obraz známý pod názvem \"Novosadské Ukřižování\" zakoupila roku 1935 Národní galerie v Praze.\n\nJako autor přispěl Kutal kapitolou o sochařství do souborné publikace \"České umění gotické\" (1949). V 50. letech se zabýval podrobně gotickými madonami (Mistr Krumlovské madony, Mistr Toruňské madony), rekonstruoval jejich vývojovou řadu a shromáždil doklady pro domácí původ tzv. krásného slohu. Jeho práce vycházejí metodicky z principů starší Vídeňské školy dějin umění a představují důležitý přínos k zařazení českého gotického umění do širšího evropského kontextu dějin umění.Výsledky mnohaleté Kutalovy vědecké práce jsou shrnuty v souborné publikaci České gotické sochařství 1350–1450.\n\nNavazující studie Alberta Kutala se týkaly gotických tzv. \"horizontálních piet\", ke kterým shromáždil srovnávací materiál z alpských zemí. a své poznatky shrnul v článku z roku 1972.\n\nV polovině 50. let Kutal publikoval také několik prací o pozdně gotickém sochařství, kde se podrobně věnoval Mistru Žebráckého Oplakávání, Antonínu Pilgramovi a Monogramistovi IP.\nJako teoretik Skupiny výtvarných umělců v Brně a výtvarný kritik se Kutal zabýval kubistickým obdobím členů Osmy, kubismem v raném díle Antonína Procházky a sociálním obdobím 20. let v díle Jaroslava Krále. Byl autorem textů ke katalogům výstav Karla Jílka, Eduarda Miléna a Františka Kalába. Nestihl dokončit připravovanou monografii Jana Štursy.\n\n\n \n"}
{"id": "1022490", "url": "https://cs.wikipedia.org/wiki?curid=1022490", "title": "Klára Smolíková", "text": "Klára Smolíková\n\nKlára Smolíková (* 8. března 1974 Praha) je česká spisovatelka, scenáristka komiksových příběhů, publicistka a velmi činorodá lektorka.\n\nNarodila se v Praze, kde vystudovala estetiku a teorii kultury na Filozofické fakultě Univerzity Karlovy.\n\nJiž od studií ji zajímá popularizace, věnuje se environmentální, multikulturní, estetické a mediální výchově, angažuje se v muzejní pedagogice. Největší výčet jejích knih představují učebnice a metodické materiály. V současné době se plně věnuje psaní knih pro děti a mládež. \n\nPro děti začala psát nejprve do dětských rubrik novin. Mnoho let přispívala do časopisů Pastelka, Sluníčko, Mateřídouška a Čtyřlístek, kde publikovala desítky pohádek, jazykových hádanek a komiksů. Od roku 2004 píše knížky pro děti. Spolupracovala na scénářích několika webových portálů zaměřených zejména na zábavné vzdělávání. Je spoluautorkou večerníčkového seriálu Vynálezce Alva (2012). Od listopadu 2015 do února 2018 připravila osm čísel komiksové revue Bublifuk, do které přispěli původními seriály přední čeští komiksoví tvůrci (Bublifuk). \n\nPatnáct let prožila v Táboře, kde deset let učila na střední škole knihkupce a knihovníky od roku 2000 do roku 2010. Poté pracovala ve zdejším Husitském muzeu, pro které připravila dětskou linku nové expozice a realizovala řadu lektorských programů, jež se staly podkladem pro úspěšnou dětskou komiksovou knihu Husité. V roce 2013 spolupracovala na třebíčské expozici Cesty časem, část zaměřenou na řemesla přepracovala do další nápadité knihy Řemesla. Na pražské Pedagogické fakultě vedla od roku 2006 do roku 2014 seminář věnovaný médiím. Krátce působila v Národním muzeu na pozici vedoucí oddělení vzdělávání a kulturních aktivit (2013). Nyní spolupracuje na lektorských programech pro muzea jako externista. \n\nZpočátku její knihy ilustroval Honza Smolík, se kterým má děti Tobiáše a Joriku. Jejím druhým manželem je Jiří Walker Procházka, kultovní autor české sci-fi a fantasy. Společně píší detektivní příběhy pro dospělé i pro mládež.\n\n\n"}
{"id": "1022492", "url": "https://cs.wikipedia.org/wiki?curid=1022492", "title": "Beaufort-Spontinové", "text": "Beaufort-Spontinové\n\nBeaufort-Spontinové je šlechtický rod původem z Lotrinska.\n\nPotomci rodu, který se píše po hradu Beaufort v dnešním Lucembursku a po hradu Spontin (v belgické provincii Namur), žili a působili ve službách Habsburků v Nizozemí, zde požívali titulu hraběte, od roku 1746 prvorozený markýze s důstojenstvím knížete a konečně v roce 1786 byl prvorozenému přiznán titul vévody Beaufort-Spontin. V roce 1816 získali český inkolát (a uznání stavu hrabat, vévodský titul pro prvorozeného jim byl v Rakousku uznán až roku 1876).\n\nV Čechách vlastnili od roku 1813 Bečov nad Teplou, od roku 1837 též Toužim. Majetky jim kvůli kolaboraci s nacisty byly v roce 1945 v Čechách zabaveny a dnes žije rod v Rakousku. Heinrich Beaufort-Spontin (1880-1966) se ve třicátých letech 20. století stal členem Sudetoněmecké strany, na Bečově se objevil hákový kříž, oba jeho synové Friedrich a Albrecht pak bojovali ve druhé světové válce v řadách německé armády. Mladší Albrecht padl v Rusku. Friedrich Beaufort-Spontin (1916-1998) neúspěšně žádal po tehdejší ČSSR vydání rodinného majetku, který byl na základě poválečných Dekretů prezidenta Beneše zkonfiskován, cennější kusy nábytku a výzdoby se ocitly v itineráři na zámcích po celém Československu, méně významné kusy byly prodány nebo se ztratily.\n\nBeaufortové tak přišli i o relikviář svatého Maura. Tento svatý poklad, za jehož ochránce se považovali, převezli na konci v roce 1888 na český zámek v Bečově nad Teplou. V roce 1939 ukryl Heinrich Beauort-Spontin relikviář svatého Maura spolu se 130 láhvemi francouzského koňaku a lahvemi vína na Bečově v bývalé hradní kapli Nanebevzetí Panny Marie. Těsně před koncem války odvezl část majetku do Rakouska, relikviář ale zůstal v suti hradní kaple. V roce 1984 Christian Beaufort-Spontin se svolením svého otce Friedricha Beaufort-Spontina pověřil Dannyho Douglase, aby se pokusil vyjednat vyzvednutí a vývoz relikviáře svatého Maura z komunistického Československa. Výsledkem však bylo, že relikviář objevili v roce 1985 českoslovenští kriminalisté.\n\nRod měl více větví, krom Spontinů to byly Beaufort-Gones, Beaufort-Fallais a Beaufort-Celles. Naopak společné kořeny nemají ani s anglickými Beauforty ani francouzskými vévody z Beaufortu.\n\n"}
{"id": "1022496", "url": "https://cs.wikipedia.org/wiki?curid=1022496", "title": "Přejaté slovo", "text": "Přejaté slovo\n\nPřejaté slovo (přejímka, výpůjčka) je slovo (vzácněji sousloví, idiom či celá fráze), které je převzato ze zdrojového jazyka (donoru) a začleněno do lexika přebírajícího jazyka (recipientu), aniž by bylo přeloženo. Dochází tím k obohacování a rozšiřování lexika přebírajícího jazyka. Podobným případem je kalk, v tomto případě však je přejaté slovo (nebo celá fráze) při začlenění do lexika recipientu doslovně přeloženo.\n\nPřejaté slovo si může v novém jazykovém prostředí zachovat původní význam, ale mnohdy dochází k sémantickým posunům, často velmi výrazným. Přitom se může uplatnit konkretizace, zobecnění, metafora, metonymie nebo synekdocha. Příkladem značného sémantického posunu je aravacké slovo \"tobako\", znamenající původně \"trubka\" či \"troubel dýmky\", které bylo do evropských jazyků přejato jako název rostliny tabáku.\n\nPři přejímání dochází rovněž k fonetickým a grafickým změnám. Podoba přejatého slova je většinou více či méně přizpůsobena fonetickému systému přebírajícího jazyka. Tyto fonetické změny se v některých jazycích projevují i graficky, např. anglické \"jeans\" - české \"džíny\", francouzské \"fillet\" - české \"filé\" aj.\n\nNěkteré jazyky mají větší tendenci k přejímání cizích slov a internacionalismů (např. srbština, polština, angličtina), zatímco jiné, tzv. puristické jazyky, výpůjčky raději nahrazují tvorbou neologismů či kalků, k těm patří např. němčina, maďarština nebo čínština.\n\nZpětné přejetí je zvláštní případ, k němuž dojde, pokud je slovo přejato ze zdrojového jazyka do jazyka přebírajícího (recipientu), tam změněno a v této pozměněné podobě přejato do lexika původního zdrojového jazyka.\nNapř.:\n\nJe případ, kdy je jedno slovo přejato do přebírajícího jazyka vícekrát v průběhu historie, mezi zdrojovým a přebírajícím jazykem obvykle stojí jeden nebo více jazyků, jejichž prostřednictvím je slovo přejato.\n\nNapř.:\n\nJsou slova, která v sobě spojují cizí a domácí lexém. Mohou být vytvořena derivací od cizího kmene pomocí domácích afixů (např. elektrárna, doktorka), nebo méně často kompozicí (kompozita a juxtapozice): elektroléčba, kávovar.\n\nPřejatá slova (slova cizího původu) lze rozdělit na zdomácnělá a cizí. U zdomácnělých slov si již mluvčí jazyka cizí původ neuvědomují, např. česká slova \"knedlík\", \"pytel\", \"škola\", anglická \"beef\", \"wine\".\nCizí slova si v jazyce uchovala původní ráz, mluvčí si uvědomují jejich cizí původ.\nCizí slova lze podle frekvence v jazyce rozdělit na více skupin:\n\n\nPřejatá slova tvoří podstatnou část slovní zásoby českého jazyka. Nejstarší přejímky z uralských, germánských a keltských jazyků lze datovat do praslovanského období, jsou však málo početné. Patří k nim např. některé místní názvy (Ohře, Jizera) nebo jména některých zvířat (např. bobr, velbloud).\nPozdějšího data jsou latinské, řecké a hebrejské výpůjčky, související s přijetím křesťanství v 9. století (např. \"kostel\", \"anděl\", \"mnich\", \"škola\"...)\nVelmi intenzívní byla jazyková výměna mezi češtinou a němčinou, trvající od vrcholného středověku až do 20. stol. Vrcholu dosáhla za vlády Habsburků a následné germanizace v 17.–19. století. Od 16. stol. pronikaly do češtiny výpůjčky z maďarštiny, rumunštiny (souvisejících s valašskou kolonizací), turečtiny (v době tureckých válek) a jihoslovanských jazyků.\nV 16.-18. stol. došlo rovněž k převzetí mnoha slov italského, později v 18.-19. stol. také francouzského původu, zejména z oboru hudební vědy, umění a architektury, gastronomie nebo módy. V době národního obrození tehdejší jazykovědci a literáti aktivně převzali množství slov z jiných slovanských jazyků, zejména z ruštiny (tzv. rusismy) a polštiny (polonismy). Méně byly využívány jazyky jihoslovanské.\nDruhá vlna masového přejímání z ruštiny (zahrnující hlavně politické a ekonomické termíny) je datována nástupem komunistického režimu po roce 1948. Od poloviny 20. stol. je nejvíce slov do češtiny přejímáno z angličtiny, především z odvětví sportu či technologií, zejména výpočetní techniky. Tento trend je úzce spjat s postupem globalizace.\n\nProstřednictvím angličtiny, španělštiny, francouzštiny a ruštiny (výjimečně i přímou cestou) byla do češtiny přejata četná slova z exotických, mimoevropských jazyků, jako jsou arabština, indické jazyky, čínština, japonština, ale také jazyky indiánské, polynézské nebo africké. Tato slova často označují reálie života v daných oblastech, názvy exotických rostlin či živočichů, výjimkou jsou sanskrt, hebrejština a zejména arabština, z nichž pocházejí i některé internacionalismy.\n\n\n\n\n\n\n\n\n\n\n\n\n\n\n"}
{"id": "1022498", "url": "https://cs.wikipedia.org/wiki?curid=1022498", "title": "Mladen Veselinović", "text": "Mladen Veselinović\n\nJméno a příjmení Mladen Veselinović má více nositelů:\n"}
{"id": "1022500", "url": "https://cs.wikipedia.org/wiki?curid=1022500", "title": "Ethernet II", "text": "Ethernet II\n\nEthernet II nebo Ethernet v2 je mírně přepracovaná varianta původního průmyslového standardu DIX-Ethernet (též Blue Book) vyvinutého firmami Digital Equipment Corporation, Intel a Xerox. Standard Ethernet II byl přijat v roce 1982 a je hardwarově zcela kompatibilní se standardem IEEE 802.3. Rozdíl je pouze ve formátu rámce, v němž za cílovou a zdrojovou MAC adresou následuje v poli Délka/Typ hodnota EtherType, která slouží k rozlišení, jaký protokol je umístěn v datovém poli.\n\nOd roku 1980 převzala iniciativu ve vývoji Ethernetu komise IEEE 802; Ethernet II se dále nevyvíjí a jeho význam se prakticky zúžil na jeden z formátů Ethernetových rámců. Všechny prvky Ethernet vyráběné po roce 1985 vyhovují oběma standardům Ethernet II i IEEE 802.3.\n\nRámce Ethernet II podporují pouze nespojovanou komunikaci a od přijetí standardu IEEE 802.3x-1997 jsou oficiálně uznanou součástí IEEE 802.3. Vzhledem k tomu, že představují preferovaný formát rámců pro přenos Internetového protokolu IP včetně verze IPv6, v současných sítích jejich používání převažuje.\n\n\n"}
{"id": "1022501", "url": "https://cs.wikipedia.org/wiki?curid=1022501", "title": "Mladen Veselinović (1993)", "text": "Mladen Veselinović (1993)\n\nMladen Veselinović (* 4. ledna 1993) je bosenský fotbalový záložník, který v současné době hostuje v klubu FK Baník Most 1909 z klubu FC Viktoria Plzeň.\n\nStylem hry je přirovnáván k Chorvatovi Luka Modrićovi.\n\nV Bosně hrál za druholigový celek FK Sloga Doboj. V létě 2013 přišel do klubu FC Viktoria Plzeň, kterou vedl trenér Pavel Vrba. Zde hrál nejprve v juniorce, ale nastoupil i v osmifinále českého fotbalového poháru proti Domažlicím a ve třech zápasech sezony 2013/14 byl na lavičce A-mužstva.\n\nV červenci 2014 odešel na hostování do FK Baník Most 1909. V srpnu 2014 rozhodl dvěma góly lokální derby proti FK Ústí nad Labem.\n\n"}
{"id": "1022502", "url": "https://cs.wikipedia.org/wiki?curid=1022502", "title": "Ethernetový rámec", "text": "Ethernetový rámec\n\nEthernetový rámec je v informatice protokolová datová jednotka linkové vrstvy v síti Ethernet. Na fyzické vrstvě mu předchází preambule a oddělovač začátku rámce (SFD), které s ethernetovým rámcem tvoří paket.\n\nEthernetový rámec začíná ethernetovou hlavičkou, která obsahuje cílovou a zdrojovou MAC adresu ( ) a pole Délka/Typ ( ). Dále obsahuje datové pole ( ) a kontrolní posloupnost rámce ( ), což je 32-bitový cyklický redundantní součet používaný pro detekci poškození dat při přenosu. Datové pole začíná v ethernetovém rámci hlavičkou protokolu (například Internet Protocol).\n\nDatový paket na fyzickém médiu a rámec jako jeho datové pole obsahuje binární data. Data se na Ethernetu vysílají od nejvýznamnějšího bytu. Bity jednotlivých bytů se však vysílají od nejméně významného bitu.\n\nNíže uvedená tabulka ukazuje strukturu ethernetového rámce, jak je vysílán, pro délku datového pole až MTU max. 1500 oktetů. Některé implementace Gigabitového Ethernetu a rychlejších variant Ethernetu podporují větší rámce nazývané jumbo rámce.\n\nVnitřní struktura ethernetového rámce je definována v IEEE 802.3-2012.\n\nEthernetovému rámci předchází sedmibytová preambule a jednobytový \"oddělovač začátku rámce\" (SFD), které umožňují zařízením na síti snadno rozpoznat začátek přicházejícího rámce. SFD signalizuje začátek rámce.\njsou oba součástí ethernetového paketu, v němž je zapouzdřen rámec. Před Fast Ethernet bitový vzorek vysílaný sítí pro tuto část rámce je 10101010 10101010 10101010 10101010 10101010 10101010 10101010 10101011. Protože oktety se vysílají od nejméně významného bitu, odpovídajícím šestnáctková reprezentace je 0x55 0x55 0x55 0x55 0x55 0x55 0x55 0xD5.\n\nSFD je 8-bitové (jednobytové) pole označující konec preambule, která je prvním polem ethernetového paketu a indikuje začátek ethernetového rámce. Za SFD následuje cílová MAC adresa, která je prvním polem v ethernetovém rámci. SFD má hodnotu 171 (10101011 v binární notaci), což je při vysílání nejméně významného bitu jako prvního 213 (0xD5).\n\nPreambule ethernetového paketu obsahuje 56-bitový (7-bytový) vzorek střídajících se bitů 1 a 0, který umožňuje zařízením na síti snadno rozpoznat začátek přicházejícího rámce. SFD signalizuje začátek rámce.\n\nPro připojení Ethernet MAC k fyzickému mediu slouží obvody transceiveru fyzické vrstvy označované zkratkou PHY. Spojení mezi PHY a MAC je nezávislé na fyzickém mediu a používá některou sběrnici z rodiny rozhraní nezávislých na mediu (MII, GMII, RGMII, SGMII, XGMII).\n\nObvody transceiverů pro Fast Ethernet používají sběrnici MII, která je čtyřbitová, proto je preambule reprezentována čtrnácti hodnotami 0x5 a oddělovač začátku rámce dvěma hodnotami 0x5 0xD. Transceivery pro Gigabit Ethernet používají sběrnici GMII, která je osmibitová, takže preambule a oddělovač začátku rámce má tvar posloupnosti bytů 0x55 0x55 0x55 0x55 0x55 0x55 0x55 0xD5.\n\nHlavička obsahuje cílovou a zdrojovou MAC adresu (každá o délce šest oktetů), pole Délka/Typ a volitelně IEEE 802.1Q tag.\n\nPole Délka/Typ je dlouhé dva oktety a může být použito dvěma způsoby. Hodnoty 1500 a menší znamenají, že se jedná o délku datového pole v oktetech, zatímco hodnoty 1536 a větší znamenají, že se jedná o EtherType, který indikuje, jaký protokol je zapouzdřený v datovém poli rámce. Pokud je pole používáno jako EtherType, délka rámce se zjistí podle mezery mezi pakety a podle správné hodnoty kontrolní posloupnosti rámce (FCS).\n\nNepovinný IEEE 802.1Q tag je čtyřbytové pole, které indikuje příslušnost k VLAN a prioritu podle IEEE 802.1p.\n\nDatové pole ( ) slouží k přenosu dat vyšší vrstvy.\njeho maximální délka je 1500 oktetů. Nestandardní jumbo rámce umožňují větší maximální délku datového pole.\nPožadavek na minimální délku rámce (512 bitů = 64 oktetů) si vynucuje i minimální délku datového pole (Payload), která je normálně 46 oktetů; je-li je přítomný 802.1Q tag, 42 oktetů.\n\nKontrolní posloupnost rámce ( ) je čtyřbytový cyklický redundantní součet, který umožňuje detekci poškozených rámců. Provedení FCS algoritmu na data přijatého rámce včetně přeneseného FCS musí dávat \"magické číslo\" neboli \"CRC32 residue\" s hodnotou 0xC704DD7B. Díky tomu lze přijmout rámec a validovat FCS bez znalosti, kde pole FCS začíná.\n\n\"Konec rámce\" je obvykle indikován koncem datového proudu na fyzické vrstvě nebo ztrátou nosného signálu; tato metoda se používá například pro 10BASE-T, kde přijímací stanice detekuje konec vysílaného rámce ztrátou nosné. Některé realizace fyzické vrstvy používají explicitní symbol nebo posloupnost \"konec dat\" nebo \"konec proudu\", aby se zabránilo nejednoznačnosti; například Gigabitový Ethernet používá kódovací schéma 8b/10b, ve kterém je začátek a konec rámce vyznačen speciálními symboly.\n\nMezera mezi pakety( ) je časový interval mezi pakety, po který nesmí žádná stanice vysílat. Po odeslání každého paketu se vysílače musí odmlčet minimálně na dobu potřebnou pro přenos 96 bitů (12 oktetů) před přenosem dalšího paketu.\n\nZ historických důvodů existuje několik typů ethernetových rámců:\n\n\nRůzné typy rámců mají různé formáty a hodnoty MTU, ale mohou koexistovat na stejném fyzickém mediu. Rozlišování typů rámců se provádí podle tabulky vpravo.\n\nVšechny čtyři typy ethernetových rámce mohou navíc obsahovat IEEE 802.1Q tag, který identifikuje, do které VLAN patří a prioritu (Quality of Service). Toto zapouzdření je definované ve standardu IEEE 802.3ac a zvětšuje maximální délku rámce o 4 oktety.\n\nIEEE 802.1Q tag, jestliže přítomný, je umístěn mezi Zdrojový Adresa a EtherType nebo Délka pole. První dva oktety tagu je Tag Protokol Identifier (TPID) 0x8100, který je umístěn ve stejném místě jako pole Délka/Typ v netagovaných rámcích. Hodnota EtherType 0x8100 znamená, že rámec je tagovaný a skutečné pole Délka/Typ je až za Q-tagem. Za TPID jsou dva oktety obsahující Tag Control Information (TCI) tvořenou IEEE 802.1p prioritou (Quality of Service) a VLAN id a zbytek rámce počínaje původní hodnotou pole Délka/Typ.\n\nRámce Ethernet II (neboli DIX Ethernet podle firem DEC, Intel a Xerox, které vytvořily tzv. průmyslový standard pro Ethernet) mají v ethernetovém rámci za cílovou a zdrojovou MAC adresou dvoubytové pole EtherType, které identifikuje protokol vyšší vrstvy zapouzdřený v datovém poli rámce. Například hodnota EtherType 0x0800 signalizuje, že rámec obsahuje IPv4 datagram; EtherType 0x0806 indikuje rámec obsahující ARP, 0x8100 indikuje IEEE 802.1Q rámec a 0x86DD indikuje IPv6 rámec.\n\nKdyž průmyslový standard prošel formálním standardizačním procesem IEEE, bylo pole EtherType nahrazeno polem udávajícím délku datového pole. Protože příjemce stále potřebuje vědět, jak interpretovat data v rámci, musí i norma IEEE 802.2 umožnit rozlišení, jaká data jsou umístěna v rámci. K tomu slouží pole SSAP a DSAP, případně type v SNAP rozšíření. Norma IEEE 802.3 zpočátku formát rámců Ethernet II neuváděla, ale od verze IEEE 802.3x-1997 je i tento formát normou IEEE 802.3 oficiálně uznáván. V praxi se oba formáty široce používají, přičemž původní formát ethernetových rámců převládá v lokálních sítích, kvůli své jednoduchosti a nižší režii.\n\nAby se po jednom síťovém segmentu mohly přenášet rámce typu Ethernet II současně s rámci IEEE 802.3, musí být hodnoty EtherType větší nebo rovné 1536 (0x0600). Tato hodnota byla zvolena, protože maximální délka datového pole rámce IEEE 802.3 je 1500 oktetů (0x05DC). Jestliže hodnota pole je větší nebo rovná 1536, rámec je typu Ethernet II, a pole obsahuje EtherType. Jestliže je menší nebo rovné 1500, jedná se o IEEE 802.3 rámec, a pole má význam délky. Hodnoty mezi 1500 a 1536 nejsou definované. Tato konvence umožňuje softwarově určit, zda rámec je typu Ethernet II nebo IEEE 802.3, což umožňuje koexistenci obou standardů na stejném fyzickém mediu.\n\n„Syrové“ rámce IEEE 802.3 mají za MAC adresami pole délka, za kterým však nenásleduje hlavička IEEE 802.2 LLC, ale přímo data síťové vrstvy. Tento formát byl původním formátem rámců používaným firmou Novell pro přenos protokolu IPX sítí Ethernet. Pravděpodobně byl převzatý z prvních pracovních verzí standardu IEEE 802.3. IPX data začínají dvoubytovým polem kontrolního součtu, které je vždy nastaveno na hodnotu FFFF na znamení, že kontrolní součet není použit. Díky tomu lze tyto rámce odlišit od IEEE 802.2 LLC, které mají na stejném místě pole DSAP a SSAP, a SSAP nemůže mít nikdy hodnotu FF. S výjimkou raných implementací sítě DECnet nezpůsobovalo používání těchto rámců s jinými formáty rámců žádné problémy.\n\nTento typ rámců používal Novell NetWare implicitně do poloviny 90. let 20. století, a protože NetWare byl rozšířenější než IP, lze předpokládat, že v té době většina ethernetového provozu ve světě používala „syrové“ rámce 802.3 nesoucí IPX. Od NetWare verze 4.10 je pro IPX implicitním formátem rámců IEEE 802.2 s LLC (v terminologii NetWare typ Ethernet_802.2), ale jeho rozšíření postupně klesá s nástupem protokolu IP obvykle přenášeném v rámcích Ethernet II.\n\nOSI protokoly, případně i některé další, fungují přímo nad IEEE 802.2 LLC, které poskytuje spojované i nespojované linkové služby.\n\nRámce typu IEEE 802.2 LLC se v současných sítích příliš nepoužívají, s výjimkou rozsáhlých firemních instalací Novell NetWare, které zatím nebyly migrovány na protokol IP. V minulosti mnoho firemních sítí používalo rámce IEEE 802.2 kvůli podpoře transparentních bridgí mezi sítěmi Ethernet a Token Ring nebo FDDI.\n\nZapouzdřování IP provozu do IEEE 802.2 LLC rámců bez SNAP rozšíření se používalo minimálně, přestože existuje hodnota SAP (6) rezervovaná pro IP a 0x98 pro ARP, který je pro fungování IP nezbytný.\n\nProhlédnutím 802.2 LLC hlavičky je možné určit, zda za ním následuje SNAP hlavička. LLC hlavička začíná dvěma osmibitovými přístupovými body služby (SAP); pokud zdrojové i cílové pole SAP má hodnotu 0xAA, je použito SNAP rozšíření. SNAP hlavička umožňuje použití EtherType hodnot pro všechny protokoly IEEE 802, a podporu soukromých prostorů pro pole Protocol ID.\n\nNa Ethernetu se Internetový standard pro zapouzdřování IPv4 provozu do IEEE 802.2 LLC SAP/SNAP rámců téměř nepoužívá, přestože je standardní metodou používanou v sítích FDDI, Token Ring, IEEE 802.11 a jiných lokálních sítích podle IEEE 802.\nIPv6 může také být přenášené po Ethernetu pomocí rámců IEEE 802.2 LLC SAP/SNAP, ale také se používá minimálně.\n\nMac OS používá IEEE 802.2 LLC SAP/SNAP zapouzdření pro AppleTalk v2 sada protokolů na Ethernetu („EtherTalk“).\n\nRežii protokolu Ethernet v procentech můžeme vypočítat (délka paketu včetně IPG) podle vztahu:\nPro \"efektivitu protokolu\" platí:\nMaximální efektivity je dosaženo při největší povolené délce datového pole a je:\npro netagované rámce, protože maximální délka datového pole paketu je 1500 oktet + 8 oktetů preambule + 14 oktetů hlavička + 4 oktety trailer + minimální mezera mezi pakety odpovídající 12 oktetům = 1538 oktetů. Maximální efektivita je:\nkdyž je použito VLAN tagování podle 802.1Q.\n\nPropustnost lze spočítat z efektivity\nkde čistá přenosová rychlost fyzické vrstvy závisí na standardu Ethernet fyzické vrstvy a může být 10 Mbit/s, 100 Mbit/s, 1 Gbit/s nebo 10 Gbit/s. Maximální propustnost pro 100BASE-TX Ethernet je následně 97.53 Mbit/s bez 802.1Q a 97.28 Mbit/s s 802.1Q.\n\nVyužití kanálu je koncept často zaměňovaný s efektivitou protokolu. Uvažuje pouze využití kanálu bez ohledu na povahu vysílaných dat – buď datové pole anebo režie. Na fyzické vrstvě linkový kanál a zařízení nerozlišuje rozdíl mezi datovými a řídicími rámci. Využití kanálu lze spočítat jako\n\nCelkový čas uvažuje dobu přenosu kanálem tam i zpět, čas zpracování v uzlu a čas přenosu dat a potvrzení. Čas strávený přenosem dat zahrnuje data i potvrzení.\n\nZakrslý rámec ( ) je ethernetový rámec s délkou menší než 64 oktetů, což je minimální délka podle IEEE 802.3. Zakrslé rámce jsou obvykle způsobeny kolizemi; dalšími příčinami může být předeběh dat ( ), vadná síťová karta nebo softwarové chyby.\n"}
{"id": "1022504", "url": "https://cs.wikipedia.org/wiki?curid=1022504", "title": "Znaková výbojka", "text": "Znaková výbojka\n\nZnaková výbojka nebo číslicová výbojka, obvykle označovaná jako digitron, je elektronická součástka, plynem plněná výbojka se studenou katodou, sloužící k zobrazování číslic případně jiných symbolů. Skleněná baňka digitronu je plněna plynem s nízkým tlakem, obvykle neonem, a obsahuje jednu společnou anodu v podobě průhledné mřížky z tenkého drátu a několik oddělených katod ve tvaru jednotlivých zobrazitelných symbolů. Po přiložení zápalného napětí (obvykle kolem 170 V) mezi anodou a některou z katod se plyn v okolí katody vlivem procházejícího proudu rozzáří oranžovým doutnavým výbojem.\n\nDigitron vzezřením připomíná vakuovou elektronku, jeho princip však není založen na tepelné emisi elektronů. Jde o speciální variantu doutnavky – výbojky se studenou katodou.\n\nDigitron využívá světélkování v záporně doutnavé vrstvě. Pokud se mezi anodou a některou katodou zapálí plynový výboj, potáhne se katoda doutnavým výbojem a ten pak vidíme jako číslici. Číslice jsou buďto vyleptané anebo vyražené z ušlechtilé oceli s tloušťkou vlákna asi 0,3 mm. Svítící vrstva na zářící číslici má šířku asi 1,5 mm, která dostatečně potlačuje stínící vliv tmavých číslic před ní. Světelná hustota při maximálním proudu je asi 2000 apostilbů. Pro zvětšení životnosti se přidává malé množství rtuti, jejíž páry podstatně zmenšují odpařování materiálu číslic, ale vytvářejí ve výboji slabá, difúzně modrá světla, která lze potlačit červeným barevným filtrem. Do digitronů pro impulsní provoz se ke zkrácení zapálení ještě vbudovávají malé zdroje radioaktivního záření.\n\nHodnoty proudu a napětí jsou poněkud odlišné od výbojek. Úsek využívaný ve stabilizační elektronce, kde má napětí výboje téměř konstantní hodnotu (normální doutnavý výboj), zde neexistuje. Indikátory pracují pouze ve stoupající části charakteristiky (anomální doutnavý výboj). Spodní hranice pracovního proudu (proud oblouku), minimální pracovní proud I má hodnotu asi dvoj až trojnásobku proudu při minimálním napětí. Horní hranice pracovního proudu kdy nastává rozsvěcení přívodů je Ikmax a ten závisí na konstrukci (uspořádání číslic, pasivování přívodů). Pokud se některá číslice takzvaně budí proudovými impulsy, pak se nesmí překročit dovolený impulzní proud I.\n\nAnoda digitronu se připojí na zdroj stejnosměrného anodového napětí (obvykle 170 V, viz katalogový list konkrétního digitronu) přes rezistor (obvykle řádově desítky kiloohmů), omezující anodový proud. Požadovaný symbol je následně možné zobrazit uzemněním příslušné katody. Případné polovodičové spínací prvky pro použití v anodovém obvodu digitronu je třeba vybírat s ohledem na výšku anodového napětí. Pro řízení digitronu existují vhodné specializované integrované obvody, např. 74141 - TTL dekodér z kódování BCD na kód 1 z 10 s výstupy navrženými speciálně pro řízení katod digitronu. Dekodér je vhodný pro použití ve statickém i multiplexním režimu (jehož výhoda je, že stačí jeden společný dekodér pro řadu digitronů tvořících zobrazovač).\n\nDigitrony se používaly v 50. až 70. letech 20. století v zobrazovacích jednotkách (displejích) různých raných číslicových (digitálních) elektronických zařízení - v číslicových měřících přístrojích, elektronických hodinách, stolních kalkulačkách, registračních pokladnách a pod. V průběhu 70. let byly postupně nahrazovány modernějšími typy zobrazovačů - fluorescenčními (VFD) a LED diodovými.\n\nPrůměrná životnost digitronu se pohybovuje od 2 000 hodin u raných typů až po 200 000 hodin u nejmodernějších vyráběných typů.\n\nDigitrony jsou, podobně jako elektronky, poměrně křehké součástky, náchylné na několik druhů poruch:\n\n\nDigitron zažil na přelomu 3. tisíciletí renesanci zájmu mezi sběrateli a konstruktéry amatérských i komerčních konstrukcí „nostalgických“ digitálních hodin a jiných zařízení. Zvýšený zájem způsobil růst cen zbylých skladových zásob digitronů, které byly dříve po desetiletí neprodejné. Zvlášť velkému zájmu se těší digitrony s velkými znakovkami (100 a více mm na výšku).\n\n"}
{"id": "1022507", "url": "https://cs.wikipedia.org/wiki?curid=1022507", "title": "Bardsragujn chumb 1993", "text": "Bardsragujn chumb 1993\n\nSoutěžní ročník Bardsragujn chumb 1993 byl 2. ročníkem nejvyšší arménské fotbalové ligy. Svůj první titul vybojoval tým FC Ararat Jerevan.\n\n"}
{"id": "1022510", "url": "https://cs.wikipedia.org/wiki?curid=1022510", "title": "Lukáš Přibyl", "text": "Lukáš Přibyl\n\nJméno a příjmení Lukáš Přibyl náleží vícero nositelům:\n"}
{"id": "1022511", "url": "https://cs.wikipedia.org/wiki?curid=1022511", "title": "Můra (mytologie)", "text": "Můra (mytologie)\n\nMůra je nadpřirozená bytost ve slovanském a germánském folklóru, která způsobuje zlé sny, tedy noční můry.\n\nOznačení pro můru, případně morouse, je ve slovanských jazycích podobné, staročesky zní \"móra\", na Moravě \"mora\" polsky \"mora\" či \"zmora\", lužickou srbštinou \"mórawa\" či \"murawa\", rusky \"mora\" či \"mara kikimora\". Polsky jsou dále nazývány \"gniotek\", \"dusiołek\" a \"nocnicza\", lužickosrbsky \"chódota\" a slovensky nočnica. Staroslověnské \"mora\" označuje čarodějnici. Blízké je i její označení v neslovanských balkánských jazycích, albánské \"more\", řecké \"mora\" a rumunské \"moroi\". \n\nMůra je člověk, nejčastěji žena, jehož duše při spánku odchází a tělo leží mrtvé. V některých podáních má takový člověk duše dvě, z nichž odchází pouze jedna. Lze jí poznat podle hustého, tmavého obočí, někdy srostlého, jindy zase mají zcela ploché chodidlo. Můrou se stává například sedmá dcera, pokud v rodině není dosud syn, ale dítě se může změnit v můru také neopatrností šestinedělky, která například opustila koutnici během poledního zvonění, či kmotrů. V obydlích spících na sebe bere rozmanité podoby, například stébla slámy, bílého stínu, měchu nebo bílého zvířete, nejčastěji myši, kočky, hada a koně. Člověku nejdříve přináší příjemné sny, ale poté jej začíná dusit a tlačit, někdy i pít mu krev. a to především z prsou, jejichž bradavky pak naběhnou a zanítí se. V oblibě má zvláště děti, které může „ucucat k smrti“. Škodí také domácím zvířatům a stromům. Usmrtit jí lze přibitím na stěnu nebo přestřižením. Jinak ji lze také pevně držet až do rána nebo jí slíbit dar, potom si osoba, která je můrou, ráno pro dar přijde. Chrání před ní také muří noha, různá zaklínadla, nakreslení magického kruhu a další magické praktiky, jako namazání prsou dítěte kolomazí a posypání pepřem nebo umístění ostrého předmětu do postele. Dalším způsobem zbavení se můry byla štědrost, osobě která ráno první přišla do domu se měla dát trocha jídla. Ruské móry a kikimory se podobají duchům domácím. Jsou to malé ženské bytosti bydlící za pecí, které v noci vyrušují a znepokojují obyvatele domu různým hlukem, rády motají a trhají koudel. Jsou nesmrtelné a neviditelné, když se někomu zjeví věští to neštěstí. Podle některých podání můra škodí i po své smrti a tak se blíží upírovi, s kterým je někdy ztotožňována.\n"}
{"id": "1022516", "url": "https://cs.wikipedia.org/wiki?curid=1022516", "title": "Zisk antény", "text": "Zisk antény\n\nZisk antény je v elektrotechnice kombinovaným vyjádřením směrovosti a účinnosti přeměny energie dané antény v porovnání s vhodnou referenční anténou. Je definován jako poměr intenzity vyzařování (vyzařovaný výkon na jednotkový prostorový úhel) dané antény v určitém směru k intenzitě vyzařování referenční antény (ve stejném směru). Zisk bez udání směru platí pro směr s maximálním vyzařováním. Vyjadřuje se obvykle na logaritmické stupnici - v decibelech. \n\nJako referenční anténa se obvykle volí jedna z následujících antén:\n\nZisk antény úzce souvisí s její směrovostí. Protože anténa je pasivní prvek, je její zisk dosažitelný (na rozdíl např. od zisku zesilovače) výhradně na úkor zvýšení její směrovosti. Anténa s vysokým ziskem nebo vysokozisková anténa ( - HGA) je tedy nezbytně směrovejší (vyzařuje v užším svazku) než anténa s nízkým ziskem nebo nízkozisková anténa ( - LGA) se stejnými ztrátami.\n\n\n"}
{"id": "1022517", "url": "https://cs.wikipedia.org/wiki?curid=1022517", "title": "Wieden", "text": "Wieden\n\nWieden () je 4. městský obvod ( \"4. Bezirk\") Vídně. Nachází se na jižním okraji historického města, zhruba mezi Karlsplatz a Hlavním nádražím. Vznikl začleněním dřívějšího předměstí Wieden do hlavního města v roce 1850, avšak od té doby se jeho hranice měnily.\n\nNázev Wieden je poprvé zmíněn v roce 1137, a je tudíž nejstarším předměstím (\"Vorstadt\") někdejšího města uvnitř hradeb (\"Innere Stadt\") Vídně. Hlavní ulice (Wiedner Hauptstraße) je ještě staršího data. Území obvodu bylo někdejší královské a císařské letní sídlo, dokončené za panování Ferdinanda II. a později bylo mnohokrát rozšiřováno až do doby Marie Terezie, která ho prodala jezuitům. Dnes je zde Theresianum, prestižní soukromá internátní škola, v jejíž budově sídlí rovněž Diplomatická akademie ve Vídni.\n\nNa počátku 18. století začal rozvoj předměstí Wieden. V té době zde vzniklo mnoho paláců a budov. V místě dnešního čtvrtého obvodu bývala dvě malá předměstí \"Hungelbrunn\" a \"Schamburgergrund\".\n\nTyto tři lokality ještě s mnoha dalšími byly začleněny do velké Vídně souhrnně jako čtvrtý obvod 6. března 1850. Kvůli sociálním a ekonomickým rozdílnostem byla roku 1861 ze čtvrtého obvodu vydělena část Margareten.\n\nTzv. \"Freihaus\" postavený v roce 1700 a největší obytná a činžovní budova své doby se skromným bydlením až pro tisíc lidí stála právě zde. Už v 19. století byla v tak špatném stavu, že se uvažovalo o zboření, které se však uskutečnilo teprve 1937 a poslední zbytek, za války poškozený bombami byl stržen roku 1968. V posledních letech byl původní název obnoven pro nové budovy Technické univerzity a dal tak identitu místním barům, restauracím a maloobchodníkům.\n\nBěhem spojenecké okupace po druhé světové válce byl obvod Wieden v letech 1945-1955 součástí sovětské okupační zóny Vídně.\n\nVe Wiedenu rovněž sídlí Vídeňská technická univerzita se svou hlavní správní budovou na Karlově náměstí a nedaleký přidružený kampus v 6. obvodě přes Wienzeile.\n\n\nOd názvu předměstí a městské části Wieden se pravděpodobně odvozuje neobvyklý český název celé rakouské metropole. Stejně jako Wieden je i české \"Vídeň\" ženského rodu.\n\nVe wiedenském Freihausu bylo v letech 1787 - 1801 divadlo \"Fraihaustheater\", či \"Theater auf der Wieden\", divadlo na předměstí Vídně, česky známé jako Divadlo na Vídeňce, kde měla 30. září 1791 premiéru Mozartova opera Kouzelná flétna. Opera zde pak měla ještě 223 repríz.\n\n\n"}
{"id": "1022518", "url": "https://cs.wikipedia.org/wiki?curid=1022518", "title": "Lukáš Přibyl (funkcionář)", "text": "Lukáš Přibyl (funkcionář)\n\nLukáš Přibyl (19. ledna 1979 – 9. února 2012, Praha) byl český sportovní redaktor a později fotbalový funkcionář, místopředseda představenstva českého klubu AC Sparta Praha a ředitel Bohemians 1905. Ve své funkci byl poměrně oblíbený, což není v českém fotbalovém prostředí obvyklé.\n\nJe po něm pojmenována Cena Lukáše Přibyla, kterou Fotbalová asociace České republiky uděluje klubu, který za uplynulý kalendářní rok nejlépe pracoval se svými fanoušky.\n\nLukáš Přibyl pracoval ve sportovním zpravodajství České televize. Od roku 2005 pracoval v klubu AC Sparta Praha jako člen klubového představenstva a tiskový mluvčí.\n\nV roce 2007 odešel do Bohemians 1905, klubu, jehož byl fanouškem. Zde působil na pozici ředitele (byl nejmladším ředitelem klubu z první ligy). Dokázal pozvednout zadlužený klub, což se podařilo i díky finanční sbírce fanoušků. Figuroval však společně s Petrem Svobodou v kauze Bohemians ve věci poškození věřitele a porušení povinnosti v insolvenčním řízení (šlo především o neoprávněný prodej fotbalisty Jana Morávka do německého FC Schalke 04, který byl učiněn bez souhlasu správce konkurzní podstaty, část peněz z prodeje pak nebyla uložena do konkurzní podstaty, ale použita na chod klubu). Obvinění odmítal.\n\nV říjnu 2010 se stal zaměstnancem manažerské společnosti Sport Invest International, která mj. zastupuje hráče na fotbalovém trhu.\n\nV prosinci 2011 se vrátil do Sparty do funkce místopředsedy představenstva, úzce spolupracoval s předsedou Danielem Křetínským. Dosadil na pozici generálního sportovního manažera Jaroslava Hřebíka, který nahradil Jozefa Chovance.\n\nDne 9. února 2012 byl Lukáš Přibyl nalezen ve své kanceláři na stadionu Sparty mrtev. Zemřel ve věku 33 let zřejmě kvůli skryté vadě srdce, zůstala po něm manželka a roční dcera.\n"}
{"id": "1022519", "url": "https://cs.wikipedia.org/wiki?curid=1022519", "title": "Matosinhos", "text": "Matosinhos\n\nMatosinhos je město v Portugalsku. K roku 2001 mělo 45 703 obyvatel. Je rodištěm architekta Álvara Vieiry a je součástí aglomerace druhého největšího města v zemi Porta.\n\nNa pobřeží leží přístav Porto de Leixões, největší umělý přístav v Portugalsku a hlavní mořský přístav metropolitní oblasti Grande Porto.\n\n\n"}
{"id": "1022521", "url": "https://cs.wikipedia.org/wiki?curid=1022521", "title": "Bardsragujn chumb 1992", "text": "Bardsragujn chumb 1992\n\nSoutěžní ročník Bardsragujn chumb 1992 byl historicky 1. ročníkem nejvyšší arménské fotbalové ligy po rozpadu SSSR. Svůj první titul vybojovali týmy FC Širak Gjumri a Homenetmen Jerevan.\n\n"}
{"id": "1022522", "url": "https://cs.wikipedia.org/wiki?curid=1022522", "title": "FC Armenicum Jerevan", "text": "FC Armenicum Jerevan\n\nFootball Club Armenicum Jerevan (arménsky: Ֆուտբոլային Ակումբ „Արմենիկում“ Երևան) byl arménský fotbalový klub sídlící ve městě Jerevan. Klub byl založen v roce 2000, zanikl v roce 2001 sloučením do klubu FC Pjunik Jerevan.\n\nZdroj:\n"}
{"id": "1022524", "url": "https://cs.wikipedia.org/wiki?curid=1022524", "title": "FC Jezerk Nojemberjan", "text": "FC Jezerk Nojemberjan\n\nFootball Club Jezerk Nojemberjan (arménsky: Ֆուտբոլային Ակումբ „Եզերք“ Նոյեմբերյան) byl arménský fotbalový klub sídlící ve městě Nojemberjan. Klub byl založen v roce 2006, zanikl v roce 2007 kvůli finančním problémům.\n\nZdroj:\n"}
{"id": "1022527", "url": "https://cs.wikipedia.org/wiki?curid=1022527", "title": "Plastická trhavina", "text": "Plastická trhavina\n\nPlastická trhavina je výbušná směs trhaviny různého určení, kterou lze tvarovat do požadovaného tvaru beze změny její soudržnosti a výbušných vlastností. Využívá se ve vojenství na destrukční práce a plnění některých druhů munice i v průmyslu, dále při dobývání nerostných surovin, destrukčních pracích, svařování výbuchem a mnoha jiných činnostech. Vždy obsahují nejméně dvě složky – vlastní výbušninu a plastifikující složku, která také může být výbušná.\n\nNejvíce rozšířené jsou průmyslové trhaviny na bázi ethylenglykol dinitrátu a nitrocelulózy (variace na trhací želatinu), popř. demoliční trhaviny na bázi hexogenu a pentritu s inertním pojivem jako je polybutadienový kaučuk či směs pojiva a plastifikátoru DOA/PIB. Příkladem takových trhavin jsou C-4 a semtex. Vzácněji se lze setkat s trhavinami na bázi oktogenu, hexogenu a TMETN/nitrocelulózy, popř. PCP.\n\nNa jednotku hmotnosti mají trhaviny na bázi krystalické trhaviny a pojiva z ethylenglykol dinitrátu, popř. TMETN a nitrocelulózy/PCP větší výkon, často mají i vyšší brizanci. Jejich nevýhodou je nižší plasticita a především vyšší toxicita při styku s kůží, která může způsobit otravu a bolesti hlavy.\n\nPlastické trhaviny jako je semtex a C-4 jsou asi 5× méně citlivé na mechanické podněty než jsou jejich samotné výbušné náplně (krystalický hexogen, pentrit). Lze je považovat za relativně bezpečné, běžné nárazy by je neměly detonovat. Volně ležící kostky semtexu apod. bez vložené rozbušky po zapálení pouze shoří\n\nObvyklým omylem je předpokládat, že většina munice je plněná plastickými trhavinami. Tento omyl má kořen v tom, že náplně munice i plastické trhaviny jsou často složeny z hexogenu a polymerního pojiva. Lité náplně munice (např. PBXN-109) jsou ale stvořeny tak, aby po odlití do munice zatvrdly a vytvořily relativně tvrdou a neplastickou hmotu, která je přibližně podobná velmi hustému molitanu.\n\nPlastické trhaviny téměř vždy vyžadují iniciaci rozbuškou. Rozbušky by se neměly do plastické trhaviny jednoduše tlačit, vždy je vhodné udělat předem do plastické trhaviny díru např. tužkou či speciálním nástrojem. Tímto se předchází náhodnému zlomení rozbušky a nechtěné detonaci.\n\nPlastické trhaviny jsou často vyráběny amatérskými experimentátory. Typickým příkladem jsou trhaviny na bázi pentritu, hexogenu či ETN a pojiva na bázi trochy oleje a PIB izolovaného s pomocí benzínu z lepicích pásek, popř. jiných dostupných tmelů. Takové trhaviny se vyrábí smíšením krystalické trhaviny pokryté stopami oleje (ideálně 2 frakce různě velikých krystalů) s nízkovroucím rozpouštědlem a pojivem (PIB v benzínu apod.), toto je pak dáno v nádobce do teplé vody pro částečného odpaření benzínu/rozpouštědla. Dále jsou pak velmi malé kousky budoucí plastické trhaviny válcovány na hladkém povrchu válečkem pro zvýšení hustoty a dodatečné odpaření rozpouštědla, osoba provádějící tento úkon by měla být chráněna vhodnými bezpečnostními pomůckami. Výsledný produkt by měl být z 10-15 % pojivo a z 85-90 % krystalická výbušnina. Dosažitelné hustoty jsou kolem 1,5 g/cm a detonační rychlosti kolem 7500 m/s s detonačním tlakem P kolem 230 kbar – plně srovnatelné s komerčním semtexem.\n"}
{"id": "1022530", "url": "https://cs.wikipedia.org/wiki?curid=1022530", "title": "Ferdinand Bonaventura II. Antonín hrabě z Harrachu", "text": "Ferdinand Bonaventura II. Antonín hrabě z Harrachu\n\nFerdinand Bonaventura Antonín, hrabě z Harrachu na Rohrau a Thannhausenu, \"německy Ferdinand Bonaventura Anton, Graf von Harrach zu Rohrau und Thannhausen\" (11. dubna 1708 – 28. ledna 1778, Vídeň) byl rakousko-český aristokrat, rakouský politik, diplomat a rytíř Řádu zlatého rouna.\n\nFerdinand Bonaventura (II.) Antonín byl nejmladším synem Aloise Tomáše Raimunda z Harrachu a jeho druhé ženy, Anny Cecílie, hraběnky z Thannhausenu, štýrské šlechtičny. Již v mládí vstoupil do státních služeb a stal se brzy dvorním radou a hned nato skutečným tajným radou. V říjnu 1744 byl vyslán jako habsburský komisař k volbě arcibiskupa salcburského a v letech 1745-1750 držel úřad zemského maršálka v Dolních Rakousích, který předtím vykonával jeho otec. V říjnu 1746 byl vyslán jako zplnomocněný ministr na mírový kongres v Bredě, kde se dojednával mír mezi spojeneckou Británií a Nizozemím a nepřátelskou Francií. V srpnu 1747 byl jmenován generálním místodržícím v Lombardii. Všechny své obtížné úkoly zvládl a v roce 1750 se vrátil do Vídně, kde mezitím v srpnu 1749 zemřel jeho starší bratr, Bedřich August, což byl i důvod k návratu. Ferdinand Bonaventura (II.) byl rytířem Řádu zlatého rouna, ministrem Tajné státní konference, císařského poradního orgánu, prezidentem nejvyššího soudního dvora a od ledna 1751 až do své smrti předsedou Říšské dvorské rady. V roce 1752 byl Ferdinand Bonaventura dědičně přijat do kolegia švábských říšských hrabat, ačkoli jen jako personalista, tedy bez vlastního říšského hrabství. Mohl tak spolurozhodovat o usneseních říšského sněmu a stal se jedním z říšských stavů. Funkce byla dědičná pro prvorozené syny v linii jeho bratra Bedřicha Augusta (Ferdinand Bonaventura sám žádného syna neměl) čímž se v roce 1829 rod Harrachů zařadil mezi mediatizované říšské rody a tím mezi evropskou vysokou šlechtu. \nFerdinand Bonaventura II. si jako svou novou letní rezidenci nechal roku 1765 na svém panství v Náměšti na Hané postavit nový rokokový zámek, tzv. Horní zámek, zatímco místní starý, tzv. Dolní zámek nechal přebudovat na textilní manufakturu. Zámek je pozoruhodná jednokřídlá obytná budova, s trojúhelníkovými tympanony v obou průčelích. Nízká křídla hospodářských a provozních budov uzavírají obloukem dvůr. Při zámku byl též zřízen park na kruhovém půdorysu.\nJeho první sňatek, uzavřený r. 1733 s Marií Elisabethou (*18. ledna 1718; † 8. ledna 1738) , dcerou Jana Václava, hraběte Gallase, místokrále neapolského, zůstal bezdětný\n\nV roce 1740 se oženil podruhé s Marií Rózou, hraběnkou z Harrachu (*20. srpna 1721;  † 29. srpna 1785), vlastní neteří a dcerou bratra Bedřicha Augusta. Z manželství vzešly dvě dcery:\n\n"}
{"id": "1022531", "url": "https://cs.wikipedia.org/wiki?curid=1022531", "title": "Prstýnkáři", "text": "Prstýnkáři\n\nPrstýnkáři byl neoficiální název příslušníků odbojové skupiny Všeobecné národní hnutí (někdy též nazývané Národní odboj či Domácí odboj) za protektorátu. Jejich poznávacím znamením byl prstýnek s vyraženou hvězdou. Ilegální skupina vznikla z členů Svazu rotmistrů a poddůstojníků poté, co byla nacisty tato organizace rozpuštěna. V čele prstýnkářů stáli rotmistr Antonín Svatoš. a František Rožánek.\n\nPrstýnkáři pomáhali ukrývat osoby hledané gestapem, vydávali letáky, distribuovali ilegální časopisy, organizovali sabotážní akce malého rozsahu. Dále shromažďovali také zbraně a rovněž soustřeďovali finanční prostředky na podporu rodin a příbuzných zatčených nebo jinak perzekvovaných spoluobčanů.\n\nDo jejich sítě byl gestapem nasazen konfident , bývalý rotmistr československé armády Antonín Nerad. Udával Němcům konspirativní byty, chystané akce i jména a adresy odbojářů, zapojených do odbojové činnosti. Podle některých pramenů to byl právě Antonín Nerad, kdo prozradil schůzku podplukovníka Josefa Balabána v dejvické lekárně dne 22. dubna 1941 a umožnil tak (po krátké přestřelce) jeho dopadení a zatčení.\n\nPrstýnkáři působili kromě Prahy po celém tehdejším území protektorátu. V kolínské organizaci Domácí odboj to byl např. archeolog MUDr. František Dvořák, přítel Otakara Moravce.\n"}
{"id": "1022532", "url": "https://cs.wikipedia.org/wiki?curid=1022532", "title": "Antonín Nerad", "text": "Antonín Nerad\n\nAntonín Nerad ( –  v Praze) byl původně (do roku 1938) štábním rotmistrem prvorepublikové československé armády. Po okupaci byl pezionován, záhy se zapojil do ilegální organizace Obrana národa (ON), ale brzy byl zatčen a obviněn z odbojové činnosti. Pražské gestapo jej propustilo výměnou za to, že se stal jejím agentem (konfidentem) – provokatérem. Kvůli jeho působení v ilegální organizaci Všeobecné národní hnutí (známou více pod označením tzv. \"prstýnkáři\") se tato organizace stala \"volavčí sítí\". Svou konfidentskou činností zavinil Antonín Nerad smrt stovek obětí.\n\n\n\n\n\nOd března 1944 působil Antonín Nerad jako jeden ze tří českých pomocníků popravčího Aloise Weisse v pankrácké sekyrárně. Zde asistoval při krvavých exekucích.\nPo konci 2. světové války byl Antonín Nerad zatčen a odsouzen Mimořádným lidovým soudem (MLS) v Praze k trestu smrti. Byl popraven oběšením 25. dubna 1947 v pankrácké věznici v Praze.\n"}
{"id": "1022533", "url": "https://cs.wikipedia.org/wiki?curid=1022533", "title": "Maccabi Ironi Bat Jam FC", "text": "Maccabi Ironi Bat Jam FC\n\nMaccabi Ironi Bat Jam Football Club (hebrejsky: מכבי עירוני בת ים) byl izraelský fotbalový klub sídlící ve městě Bat Jam. Klub byl založen v roce 2004 sloučením klubů Hapoel Bat Jam a \"Maccabi Bat Jam\", zanikl v roce 2014.\n"}
{"id": "1022537", "url": "https://cs.wikipedia.org/wiki?curid=1022537", "title": "Roti", "text": "Roti\n\nRoti je nejjižnější obydlený ostrov Indonésie (jižněji se nachází už jen malý ostrůvek Pamana). Leží jihozápadně od Timoru mezi Sawuským a Timorským mořem, je součástí provincie Východní Nusa Tenggara. Má rozlohu 1214 km² a žije na něm okolo sto dvaceti tisíc obyvatel. Největším městem je Ba’a na severozápadním pobřeží. Většina obyvatel se hlásí ke křesťanství. Hovoří vlastní řečí, která patří mezi malajsko-polynéské jazyky. Základem ekonomiky je rybolov a pěstování lontaru. Pro místní kulturu je charakteristický hudební nástroj sasando vyrobený z palmových listů. Endemitem ostrova je vzácná skrytohlavá želva dlouhokrčka McCordova.\n\n"}
{"id": "1022538", "url": "https://cs.wikipedia.org/wiki?curid=1022538", "title": "Francouzské okno", "text": "Francouzské okno\n\nFrancouzské okno je velké okno, jehož spodní hrana je totožná s podlahou, čímž se odlišuje od klasických oken, která mají spodní hranu asi 80 centimetrů nad podlahou místnosti. Na francouzská okna často navazuje terasa či zahrada nebo lodžie, případně balkon. S ohledem na svoji velikost zajišťují dobrý výhled, ale také lepší přísun světla oproti oknům klasickým. V chladnějších měsících navíc stačí pro dostatečné vyvětrání místnosti otevření okna po kratší dobu, neboť se s ohledem na jeho velikost vzduch v místnosti rychleji vymění.\n\nNaproti tomu nevýhodou těchto oken je skutečnost, že jejich velkou plochou uniká výrazný podíl energie (přes skla se ztratí až její jedna třetina). Je proto třeba volit vhodné tepelně izolační vlastnosti francouzských oken. Pokud jsou tato okna navíc umístěna na západní nebo jižní straně, dosahují teploty uvnitř v místnosti i o deset stupňů více, než je teplota venkovní. Na to je třeba si dávat pozor zvláště v letních vedrech. Proti takovému nárůstu teplot je možné se bránit zastíněním oken. Větší rozměry francouzských oken znamenají i jejich větší hmotnost, zvláště, jsou-li do nich zabudována izolační trojskla. Velká okna je navíc třeba vhodně zabezpečit proti vloupání.\n\n"}
{"id": "1022543", "url": "https://cs.wikipedia.org/wiki?curid=1022543", "title": "Balan (Ardennes)", "text": "Balan (Ardennes)\n\nBalan je francouzská obec v departementu Ardensko v regionu Grand Est. V roce 2011 zde žilo 1 603 obyvatel.\n\nBazeilles, Givonne, Noyers-Pont-Maugis, Sedan, Wadelincourt\n\n\"Počet obyvatel\" \n\n"}
{"id": "1022547", "url": "https://cs.wikipedia.org/wiki?curid=1022547", "title": "Karl Böhm", "text": "Karl Böhm\n\nKarl August Leopold Böhm (28. srpna 1894, Štýrský Hradec – 14. srpna 1981, Salzburg) byl rakouský dirigent. Byl označován za jednoho z nejlepších dirigentů dvacátého století. Jeho otec byl právník. On sám nejprve studoval hudbu na konzervatoři v rodném městě a později ve Vídni. V letech 1934 až 1942 byl hlavním dirigentem operní scény Semperoper. Později spolupracoval jako hostující dirigent například s Londýnským symfonickým orchestrem (\"London Symphony Orchestra\"). Zemřel v roce 1981 ve věku 86 let.\n\n"}
{"id": "1022550", "url": "https://cs.wikipedia.org/wiki?curid=1022550", "title": "Balan", "text": "Balan\n\nBalan je název dvou obcí ve Francii:\n\n\n"}
{"id": "1022551", "url": "https://cs.wikipedia.org/wiki?curid=1022551", "title": "Graceland", "text": "Graceland\n\nGraceland je rozlehlé venkovské sídlo s čelním bílým sloupovím, rozkládající se na ploše 5,5 hektaru. Postaveno je v neokoloniálním architektonickém slohu a nalézá se v Memphisu, v unijním státu Tennessee. Bylo domovem zpěváka Elvise Presleyho, což odráží adresa Elvis Presley Boulevard 3 764. „Král Rock 'n' Rollu“ sídlo koupil v roce 1957 a žil v něm dalších dvacet let, až do své smrti. Zemřel v tamní koupelně 16. srpna 1977. Pohřbený je na zahradě, označované jako „Zahrada rozjímání“, společně s rodiči Gladys a Vernonem Presleyovými a babičkou. Nachází se zde také náhrobní kámen jeho mrtvě narozeného dvojčete Jesseho Garona.\n\nUsedlost je součástí rozlehlé obce Whitehaven. Leží asi 14,5 km od jejího centra a méně než 6 km severně od hranic s Mississippi.\n\nSlouží jako muzeum, které bylo otevřeno 7. června 1982. Do seznamu Národního registru historických míst (National Register of Historic Places) bylo zapsáno 7. listopadu 1991. Zařazení mezi Národní historické pamětihodnosti (National Historic Landmark) se uskutečnilo 27. března 2006. Nejvýraznější atrakcí je vstupní brána ve tvaru rozevřených listů partitury se zelenými notami a siluetou Elvise hrajícího na kytaru. Navrhl a vytvořil ji Abe Sauer.\n\nFarmu Graceland původně vlastnil S.C. Toof, zakladatel memphiské tiskárny Toof Building. Pozemek byl nazván po jeho dceři Grace, která farmu zdědila. Krátce poté, co její část získala dnešní pojmenování Graceland, přešla na synovce a neteř Grace. Venkovské sídlo zde v neokoloniálním slohu postavila roku 1939 její neteř Ruth Mooreová s manželem, doktorem Thomasem Moorem.\n\nStavba je konstruovaná z nahnědlého vápence a obsahuje dvacet tři místností, včetně osmi ložnic a koupelen. Příchozí cesta je opatřena čtyřmi bílými korintskými sloupy. Před sloupovím sedí na podstavci po každé straně cesty skulptura bílého lva.\n\nGraceland se stal jedním z nejnavštěvovanějších soukromých domovů na území Spojených států s více než 600 000 turisty za rok, což jej řadí na třetí místo za Bílý dům a severokarolínský Biltmore Estate.\n\nMezi významné návštěvníky se zařadil americký hudebník Paul Simon, který následně složil stejnojmennou píseň, jež se stala titulní skladbou studiového alba \"Graceland\". Americký prezident George W. Bush představil usedlost japonskému premiéru Džuničiru Koizumimu 30. června 2006. Monacký kníže Albert II. se zde zastavil se snoubenkou Charlene Wittstockovou 6. srpna 2010 během prázdninové cesty. Britský hudebník Paul McCartney pak 26. května 2013 zanechal na Presleyho hrobě vybrané trsátko se slovy, „\"… aby si Elvis mohl zahrát v nebi\"“.\n\nBritští princové William a Henry, kteří se zúčastnili svatby přítele v Memphisu, přijeli na Graceland 2. května 2014. Na soukromou prohlídku se k nim připojily princezny z Yorku, Beatrice s Eugenií.\n\n"}
{"id": "1022552", "url": "https://cs.wikipedia.org/wiki?curid=1022552", "title": "Bălan", "text": "Bălan\n\nBălan může být:\n\n\n\n"}
{"id": "1022553", "url": "https://cs.wikipedia.org/wiki?curid=1022553", "title": "Středozemí (film)", "text": "Středozemí (film)\n\nStředozemí (v originále ) je italský válečný film natočený roku 1991 pod režijním vedením Gabriela Salvatorese. Film popisuje příběh osmi italských vojáků armády Benita Mussoliniho, kteří během druhé světové války obsadí malý řecký ostrov v Egejském moři. Ostrov ovšem nacházejí opuštěný a vojákům nepřicházejí žádné další rozkazy. To se nezmění ani po návratu vesničanů z jejich úkrytu v horách. Vojáci stále čekají, co bude dál. Snímek získal Oscara za nejlepší cizojazyčný (tedy neanglicky mluvený) film. V klání uspěl i na úkor českého filmu Jana Svěráka pojmenovaného \"Obecná škola\".\n"}
{"id": "1022555", "url": "https://cs.wikipedia.org/wiki?curid=1022555", "title": "Balán", "text": "Balán\n\nExistuje více nositelů příjmení Balán, Balánová:\n\n\n"}
{"id": "1022557", "url": "https://cs.wikipedia.org/wiki?curid=1022557", "title": "Repulsion", "text": "Repulsion\n\nRepulsion (česky znamená \"odpor\", \"averze\") je legendární americká metalová kapela založená v roce 1986 ve Flintu v Michiganu (předtím její členové hráli ve skupině Genocide). Hrála extrémní death metal a je zároveň jednou z několika kapel, které stály u zrodu žánru grindcore. Byla ovlivněná metalovými tělesy jako Celtic Frost, Hellhammer, Slayer, Slaughter a Discharge. Členové kapely chvíli spolupracovali s Chuckem Schuldinerem, frontmanem kultovní skupiny Death. \n\nSkladby od Repulsion hrálo nemálo kapel jako coververze, např. Entombed, Napalm Death, Impaled, Pig Destroyer a další.\n\nV roce 1986 bylo nahráno demo \"Slaughter of the Innocent\", které bylo v roce 1989 vydáno jako album s názvem \"Horrified\".\n\nKapela Repulsion vznikla v roce 1986 v americkém městě Flint, dříve hráli její členové pod názvem Genocide. Základní sestava zněla: Scott Carlson (vokály, baskytara), Aaron Freeman (kytara), Matt Olivo (kytara) and Dave Grave (bicí). V roce 1986 vyšlo ještě pod názvem Genocide demo \"Stench of Burning Death\". Bestiální zvuk, který produkovali na tomto demu a také v klubech v USA, předběhl svou dobu, byl i mimo rámec rodícího se death metalu. Dosud neslýchaná ďábelská hudba s ultrarychlými bicími, hororové texty - tím vším se kapela prezentovala. Demo bylo nadšeně přijato v undergroundu. Začínal se formovat styl, který se dnes nazývá grindcore. Frontman skupiny Death Chuck Schuldiner (který se právě vrátil z Kanady, kde se pokoušel založit spolupráci se Slaughter) požádal Scotta a Matta, zda by nepřijeli na Floridu a nestali se členy jeho kapely. Oba souhlasili a Repulsion tak šel na chvíli k ledu. Koncem roku 1986 se vrátili do Michiganu (zatímco Chuck odcestoval do San Francisca v Kalifornii) a opět pokračovali s Repulsion. \n\nRoku 1986 bylo nahráno demo \"Slaughter of the Innocent\". Skupina pro rostoucí popularitu přikročila ke změně názvu na Repulsion (aby nedocházelo k záměně s jinými stejnojmennými kapelami). Nahrávka byla vydána v roce 1989 jako album s názvem \"Horrified\" firmičkou Necrosis Records čerstvě založenou Billem Steerem a Jeffrey Walkerem, členy britské kapely Carcass. LP dosáhlo vysoké popularity a kapela pokračovala v tvorbě a příležitostném koncertování. V roce 1993 se skupina rozpadla.\n\n\n\n\n\n"}
{"id": "1022558", "url": "https://cs.wikipedia.org/wiki?curid=1022558", "title": "Tina Trstenjaková", "text": "Tina Trstenjaková\n\nTina Trstenjaková (* 24. srpna 1990 Celje, Jugoslávie) je slovinská zápasnice–judistka, olympijská vítězka z roku 2016\n\nJudu se věnuje od děství pod vedením Marjana Fabjana v rodném Celje. Jejím osobní trenérkou je Urška Žolnirová. V slovinské seniorské reprezentaci se pohybuje od roku 2008. V roce 2013 zaujala místo reprezentační jedničky po Uršce Žolnirové v polostřední váze do 63 kg. Od roku 2014 patří mezi nejúspěšnější judistky současnosti. V roce 2016 startovala jako favoritka na vítězství na olympijských hrách Riu. Ve finále porazila Francouzsku Clarisse Agbegnenouovou, když jí po minutě boje dostala na zemi do držení a získala zlatou olympijskou medaili.\n\n\n\n"}
{"id": "1022560", "url": "https://cs.wikipedia.org/wiki?curid=1022560", "title": "Pitulník postříbřený", "text": "Pitulník postříbřený\n\nPitulník postříbřený (\"Galeobdolon argentatum\") je středně vysoká, žlutě kvetoucí bylina s nápadnou stříbřitě bílou kresbou na listech. Je to druh z rozsahem malého, nedávno zavedeného rodu pitulník. V České republice je považován za zdomácnělý neofyt, který se do volné přírody dostal záměrnou lidskou činností.\n\nJeho původ je neznámý a není jisto, zda se jedná o náhodně vzniklou mutaci nebo je výsledkem cíleného šlechtěni. Poprvé byl popsán z našeho území (z Brněnska) českým botanikem Miroslavem Smejkalem v roce 1975.\n\nDruh se pěstuje ve většině evropských zemí jako dekorativní, půdopokryvná rostlina vysazovaná na zastíněných plochách hřbitovů, parků a rozlehlejších zahrad. Občas zplaňuje a dostává se mimo vyhrazený areál, kde za příhodných podmínek, dostatku vlhkosti a kypré výživné půdy vytváří souvislé porosty. Ve volné přírodě nejčastěji roste v nížinách a středních nadmořských výškách.\n\nVytrvalé rostliny s vystoupavými nebo přímými, nevětvenými lodyhami dorůstající obvykle do 20 až 45 cm. Lodyha je dutá, mírně čtyřhranná a v její spodní části rostou na hranách hustě a na plochách řídce dolů směřující chlupy. Lodyha je porostlá křižmostojnými listy s dlouhými řapíky, které mají čepele vejčité, trojúhelníkovité nebo okrouhlé, bývají dlouhé 3 až 8 cm a široké 2 až 4 cm. Čepele jsou na bázi okrouhlé nebo mělce srdčité, po okraji nepravidelně jednoduše nebo dvojitě zoubkované a koncový zub bývá krátký a tupý. V horní části lodyhy listy přecházejí v listeny, které jsou znatelně užší. Listy i listeny mají na lícní straně, souměrně podél střední žilky, stříbřitou kresbu o ploše poloviny až třech čtvrtin plochy čepele. Z vodorovného oddenku rostou až 1 m dlouhé poléhavé až plazivé kořenící odnože, které přezimují; listy mají obdobného tvaru jako jsou na lodyze.\n\nV paždí dvou až pěti řad listenů vyrůstají v lichopřeslenech, po pěti až deseti, zlatožluté dvoupyské oboupohlavné květy. Pět trojúhelníkovitých zubů kalichu se štětinkami na konci je v době plodů 12 až 15 mm dlouhých. Žlutá koruna, velká 20 až 25 mm, má horní eliptický pysk široce klenutý a spodní trojcípý pysk nestejně dělený s hnědými skvrnami. Čtyři 20 až 28 mm dlouhé tyčinky nesou tmavě hnědé prašníky. Svrchní semeník je vytvořen ze dvou plodolistů a má jedinou čnělku s bliznou. Kvete od dubna do května. Květy obsahují nektar a nejčastěji jsou opylovány čmeláky. Pitulník postříbřený je tetraploidní druh 2n = 36.\nPlody jsou čtyři černé a vejčité tvrdky 4 až 5 mm dlouhé. Druh se obvykle rozšiřuje svými kořenícími odnoženi nebo oddělky oddenku.\n\nPitulník postříbřený se od ostatních druhů nejlépe odliší charakteristickou kresbou na listech. Tu vytváří souvislý klikatý pruh po obou stranách okolo střední žilky listů i listenů. Stříbrné zbarvení je nejnápadnější v chladných měsících, tehdy se rubová strana listů zabarvuje do kaštanově hnědého odstínu a ten proniká i na lícovou stranu.\n\nStříbřité zbarvení na listech se může občas objevit i ostatních pitulníků. U těch se ale projevuje jako jednotlivé, od sebe oddělené skvrny, které obvykle nebývají na všech listech.\n\n"}
{"id": "1022562", "url": "https://cs.wikipedia.org/wiki?curid=1022562", "title": "Ostrov divokých koní", "text": "Ostrov divokých koní\n\nOstrov divokých koní (1956, The Island of Horses) je dobrodružný román pro mládež, který napsala irská spisovatela Eilís Dillonová.\n\nHlavními hrdiny románu jsou dva chlapci, patnáctiletý Dany MacDonagh, vypravěč příběhu, a šestnáctiletý Pat Conory, kteří žijí se svými rodinami na malém ostrůvku Inishrone u západního pobřeží Irska poblíž města Galway. Po celá léta vídají na obzoru neobydlený ostrov, o kterém slýchali od Patovy babičky strašidelné pověsti. Ta se na ostrově narodila a byla jednou z posledních lidí, kteří se z ostrova odstěhovali poté, co jedné zimy všichni málem zahynuli.\n\nJednoho dne neodolají a na ostrov se vypraví. Nejprve najdou shluk zřícenin v místech, kde stávala vesnice, a v jedné z polorozbořených chalup se ubytují. Následující den objeví údolí, přístupné jen za odlivu, kde žijí divocí koně. Odchytili jedno černé hříbě a vrátili se s ním na Inishrone. Přitom si uvědomili, že někteří koně na ostrově jsou okováni. Nikomu nechtějí říci, že byli na ostrově, ale místní obchodník Mike Coffey to zjistí a varuje je, aby na ostrov již ani nevkročili, nebo že je utopí duchové španělských vojáků, kteří zde zahynuli roku 1588 při zničení jejich válečného loďstva v bouři.\n\nPak se objeví dva policisté, kteří tvrdí, že hříbě je kradené. Jedou s chlapci lodí na velitelství sepsat protokol, ale loď se v bouři potopí. Chlapci se zachrání na sudu, doplavou na břeh ostrova Kilmoran a tam Dan Patovi řekne, že je přesvědčen o tom, že to nebyli policisté, ale pomahači Mika Coffeyho. Také zde najdou nového přítele, Luka zvaného Kočičák, který jim pomáhá se svou lodí. Oba podvodníci se také zachrání, ale jsou místní policií dopadeni. Po Miku Coffeymu je vyhlášeno pátrání.\n\nChlapci se s Lukem opět vydají na Ostrov divokých koní, tentokrát i s Patovou babičkou, která se tam chce ještě jednou podívat. Na ostrově objeví Mika Coffeyho se synem Andym. Brzy se tam objeví i policie. Vyjde najevo, že Mike Coffey na ostrově ukrýval ukradené koně z chovných farem.\n"}
{"id": "1022566", "url": "https://cs.wikipedia.org/wiki?curid=1022566", "title": "András Balczó", "text": "András Balczó\n\nAndrás Balczó (* 16. srpna 1938, Kondoros) je bývalý maďarský reprezentant v moderním pětiboji, člen klubu Csepel SC.\n\nJeho silnými disciplínami byly běh a plavání. V letech 1963-1969 se stal pětkrát v řadě individuálním mistrem světa (v olympijských letech se MS nekonalo). Na olympiádě byl členem vítězného týmu v letech 1960 a 1968, v závodě jednotlivců byl v roce 1960 čtvrtý a v roce 1968 druhý, olympijského vítězství se dočkal až na závěr své kariéry v Mnichově 1972. V letech 1966, 1969 a 1972 byl zvolen maďarským sportovcem roku.\n\n"}
{"id": "1022569", "url": "https://cs.wikipedia.org/wiki?curid=1022569", "title": "Věra Capponi", "text": "Věra Capponi\n\nVěra Capponi (23. září 1946 Brno – 8. června 1998 Brno) byla poradenská psycholožka. Po roce 1990 krátce externě vyučovala na katedře psychologie Masarykovy univerzity.\n\nV letech 1965–1970 vystudovala psychologii na Filosofické fakultě Univerzity Jana Evangelisty Purkyně v Brně a v r. 1976 získala tamtéž titul PhDr. První vědecký článek uveřejnila společně se svým učitelem Hugem Širokým v Československé psychologii ještě jako studentka. Zabýval se sebevraždami mladistvých. Ještě za studií přednášela coby asistent na Pedagogické fakultě Univerzity Palackého v Olomouci. Poté působila jako klinická psycholožka v Psychiatrické léčebně v Kroměříži a později v nemocnici Znojmo.\n\nPo návratu do Brna působila od roku 1973 v Manželské a předmanželské poradně. V té době se tímto oborem na hlavní pracovní poměr zabývali v Československu čtyři psychologové. Manželskému a předmanželskému rodinnému poradenství a náhradní rodinné péči se věnovala po celý zbytek života. Byla také soudní znalkyní v oboru psychologie.\n\nV roce 1979 jí bylo nabídnuto vedení Krajské manželské a předmanželské poradny v Brně, podmínkou však byl vstup do KSČ. To odmítla, díky tolerantnímu vedení tehdejšího odboru sociálních věcí Krajského národního výboru však jí byla poradna přesto svěřena. Její pracovní zařazení znělo prozatímní, dočasně pověřená vedoucí. Toto „prozatímní“ pověření bylo změněno na trvalé až o 10 let později.\n\nPod hlavičkou \"Metodické materiály pro potřeby manželských poraden Jihomoravského kraje\" vydala desítky překladů zahraniční, ideově oficiálně nepřijatelné literatury z psychologie a sociologie. Texty překládali pod jmény tzv. „pokrývačů“ vesměs psychologové „na indexu“. Cyklostylový samizdat platil Jihomoravský krajský národní výbor. Odpovědným pracovníkům namluvila, že povinnost vydávat tyto materiály ukládá krajským poradnám ministerstvo. Podílela se také na organizaci několika koncertů tehdy zakázaného zpěváka Jaromíra Nohavici. Ten mj. koncertoval i pro pěstouny a jim svěřené děti z Jihomoravského kraje.\n\nPo roce 1989 se stala zakládající členkou Asociace manželských a rodinných poradců, v níž zastávala funkci vícepresidentky.\n\nOd roku 1990 vedla Manželskou a rodinnou poradnu v Brně .\n\n\n\n\n\n"}
{"id": "1022571", "url": "https://cs.wikipedia.org/wiki?curid=1022571", "title": "Rohatec (Dolnooharská tabule)", "text": "Rohatec (Dolnooharská tabule)\n\nRohatec (264 m n. m.) je vrch v okrese Litoměřice Ústeckého kraje. Leží mezi obcí Křesín a vsí Dubany na pomezí jejich katastrálních území.\n\nRohatec je nejvyšší vrchol z rozsáhlé skupinové elevace zvané \"Rohatecká výšina\". Dalšími vrcholy jsou severně \"Vrcha\" (248 m), dále na sever \"Senec\" (216 m), severozápadně \"Viselec\" (227 m) a západoseverozápadně \"Visálek\" (202 m).\n\nGeomorfologicky vrch náleží do celku Dolnooharská tabule, podcelku Hazmburská tabule, okrsku Klapská tabule, podokrsku Slatinská tabule a části Rohatecká výšina.\n"}
{"id": "1022572", "url": "https://cs.wikipedia.org/wiki?curid=1022572", "title": "Rudé horko", "text": "Rudé horko\n\nRudé horko je americký film z roku 1988, režírovaný Walterem Hillem. Hlavní roli obsadil Arnold Schwarzenegger. V dalších rolích byli obsazeni Ed O'Ross, Peter Boyle, Larry Fishburne a Gina Gershon. Premiéra filmu byla 14. června roku 1988.\nArnold Schwarzenegger hrál policistu z Moskvy Ivana Danka. Po jeho boku se objevil James Belushi, jako detektiv z Chicaga Art Ridzik. Danko a Ridzik společně spolupracují na dopadení drogového bosse Viktora Rostaviliho, který též zabil Dankova kolegu v Sovětském svazu.\n"}
{"id": "1022575", "url": "https://cs.wikipedia.org/wiki?curid=1022575", "title": "Graceland (rozcestník)", "text": "Graceland (rozcestník)\n\nGraceland je venkovské sídlo v Memphisu, kde v letech 1957–1977 žil zpěvák Elvis Presley.Další významy jsou uvedeny níže:\n\n"}
{"id": "1022576", "url": "https://cs.wikipedia.org/wiki?curid=1022576", "title": "Státní ruské muzeum", "text": "Státní ruské muzeum\n\nStátní ruské muzeum (), do roku 1917 Ruské muzeum cara Alexandra III. (Ру́сский Музе́й Импера́тора Алекса́ндра III), je uměleckohistorické muzeum v ruském městě Petrohradě. Je to největší muzeum specializující se výhradně na ruské a sovětské výtvarné umění. Hlavní část sbírek muzeum soustřeďuje v klasicistní budově Michajlovského paláce. Expozice muzea se nacházejí v Michajlovském paláci, v Mramorovém paláci, Letním paláci Petra I. a ve Stroganovovově paláci. Muzeum spravuje také Michajlovskou zahradu, Letní zahradu, zahradu Michajlovského paláce a domek Petra I.\n\nStátní ruské muzeum se svým sbírkovým fondem řadí k největším institucím podobného druhu na světě. Svými téměř čtyřmi sty tisíci exponáty z oborů malířství, sochařství, grafiky a užitého umění nemá galerie mezi muzei zaměřenými na shromažďování děl národního umění konkurenci na celém evropském kontinentu. Zvláštností, kterou se Ruské muzeum odlišuje od Treťjakovské galerie, podobně zaměřené instituce, je skutečnost, že téměř tisíciletá historie vývoje ruské umělecké kultury je zde zastoupena nejen tvorbou profesionálních umělců, ale také vynikajícími výtvory lidového umění.\n\nŘeditelem muzea je historik umění Vladimir Alexandrovič Gusev.\n\nJako oficiální datum založení, původně \"Ruského muzea cara Alexandra III.,\" je uváděn 13. duben 1895. Iniciátorem jeho vzniku byl ruský car Mikuláš II., který tímto pojmenováním chtěl vzdát památku svému otci Alexandrovi III.\nV březnu 1898 se v Petrohradě, v budově Michajlovského paláce, konalo slavnostní otevření prvního státního muzea národnostního umění na území Ruska. Současně byla muzeu do vínku předána díla ruských mistrů z několika existujících galerií (např. Ermitáže, Akademie umění), ale také z různých soukromých sbírek. O tom, že šlo o akt mimořádného významu svědčí skutečnost, že se od prvních dnů své existence sbírkové fondy rozrůstaly o díla nejvýznamnějších představitelů ruského umění, například Fjodora Stěpanoviče Rokotova, Karla Brjullova, Fjodora Antonoviče Bruniho, Ilji Repina a dalších.\n\nVýznamné období své existence zaznamenala galerie po roce 1909. Zásluhou kustoda muzea, malíře P. Neradovského, se nejenže obohatily sbírkové fondy o díla např. Alexeje Gavriloviče Venecianova, Antona Pavloviče Losenka, Pavla Andrejeviče Fedotova a dalších výtvarníků, ale kolekce sbírek se začaly třídit do jednotlivých expozic v souladu s logikou dějin a vývoje uměleckých stylů.\n\nDalší impuls rozšiřování muzea přineslo období po Říjnové revoluci. Muzeum se obohatilo uměleckými předměty, které byly konfiskovány a znárodněny sběratelům při pokusu o jejich nelegální vývoz za hranice. Muzejní exponáty se díky tomu rozrostly o desetitisíce uměleckých děl. Hned v roce 1917 se do muzea dostal např. známý Repinův obraz \"Burlaci na Volze\", který od roku 1873 zdobil zábavní salon v paláci velkoknížete Vladimira Alexandroviče. Zvláštní pozornost si zasluhuje sbírka, obsahující téměř dvacet tisíc exponátů, kterou muzeu věnoval syn malíře Jevgrafa Romanoviče Rejterna.\n\nVýznamným mezníkem v dějinách muzea se stal rok 1922, kdy byla uspořádána první porevoluční umělecká výstava.\n\nS narůstajícím počtem exponátů došlo i k reorganizaci oddělení muzea. V roce 1934 bylo z muzea odděleno etnografické oddělení a oddělení dějin uměleckého slohu; v následujícím roce vzniklo oddělení sovětského umění a za další dva roky oddělení lidového umění.\n\nBěhem Velké vlastenecké války a blokády Leningradu muzeum přerušilo svou činnost a soustředilo se na záchranu uměleckých exponátů. Činnost obnovilo v roce 1944; u příležitosti stého výročí úmrtí Ilji Repina uspořádalo výstavu jeho děl. Spolu s prohlídkou prací frontových umělců se stala skutečným svátkem umění.\n\nRozšiřování muzejních fondů se nezastavilo ani v éře poválečného SSSR a stále pokračuje.\n\nHlavní část muzejních exponátů soustřeďuje budova Michajlovského paláce, jedna z nejkrásnějších budov v Petrohradu. Palác v klasicistním slohu byl postaven v letech 1819–1825 pro velkoknížete Michaila Pavloviče, bratra pozdějšího cara Alexandra I. Projektantem budovy byl významný italsko-ruský architekt Carlo Rossi, který je autorem několika staveb ve starém Petrohradě.\nPalác je hlavním průčelím otočen do stejnojmenného parku, založeného již za vlády Petra I., který je také významným turistickým magnetem města. Na diváka působí stavba především svou majestátností a ušlechtilou vyvážeností proporcí. Slavnostní ráz jí dodává osmisloupový portikus, vztyčený nad arkádou budovy a zakončený mohutným tympanonem, a široké schodiště.\n\nNávštěvníka při vstupu do dvorany upoutá grandióznost prostoru vyplývající z geometricky přísného uspořádání architektonických prvků, velkých oken a širokého dvouramenného schodiště vedoucího do prvního patra s galerií.\n\nDokonalý dojem budovy dotváří její umělecká výzdoba, stejně jako díla nejvýznamnějších umělců své doby. Celkové architektonické řešení i vnitřní výzdoba vyvolávala nadšený obdiv už při svém zpřístupnění.\n\nKoncem 19. století byla budova zchátralá a nastala potřeba její generální rekonstrukce. Výsledkem rekonstrukce byl značně změněn interiér; původní vzhled si zachovala pouze hlavní dvorana a slavnostní síň zvaná Bílosloupová.\n\nV roce 1912 se začalo s výstavbou nové budovy přiléhající k paláci. Stavba, dokončená v roce 1918, dostala pojmenování podle svého architekta Leontije Nikolajeviče Benua Benuův pavilon. Obě budovy, Benuův pavilon i Michajlovský palác, byly po rekonstrukci pavilonu v letech 1948–1953 propojené spojovací galerií, tzv. Rossiho vilkou.\n\nV galerijních fondech, zahrnujících malířství, sochařství, grafiku, užitkové a lidové umění, je hlavní pozornost soustředěna na malířství. Muzejní expozice jsou uspořádány chronologicky a seznamují návštěvníky s vývojem ruského umění od 10. století do současnosti. Kopírující historické epochy. Umění prožívalo střídavě období výrazného vzestupu i úpadku. Nebývalý rozkvět starého ruského umění, ke kterému došlo v souvislosti s politickým a kulturním vzestupem Moskvy na přelomu 14. a 15. století, vystřídala hluboká krize na konci 17. století a téměř úplný zánik ruských uměleckých tradic v 18. století, kdy došlo v Rusku k prudkému zvratu ve společenském a politickém životě a s tím i k souvisejícím změnám v nazírání na kulturní a umělecké hodnoty.\n\nPrvní patro muzea je věnováno kolekci starého ruského umění, patřícího k nejvýraznějším projevům v dějinách světové kultury. Svou specifickou a neopakovatelnou podobu získalo díky skloubení původního byzantského umění a silných východoslovanských uměleckých tradic. Jeho další vývoj je bezprostředně spojen s existencí Kyjevské Rusi, prvního státního útvaru východních Slovanů.\n\nSbírka starého ruského malířství patří k nejrozsáhlejším a nejkvalitnějším uměleckým kolekcím svého druhu v celém Rusku. Staré ruské ikony, mozaiky, díla často neznámých mistrů, podávají návštěvníkům obraz o nejstarších uměleckých projevech Ruska. Mezi nejcennější exponáty z kolekce prací neznámých umělců, vystavené v muzeu, patří jedna z nejstarších výtvarných památek na území Ruska, ikona \"Anděl se zlatými vlasy\" z 12. století. K umělcům známým podle jména, díla které vystavuje Státní ruské muzeum, patří například Andrej Rublev, Dionisius a Simon Ušakov. K nejznámějším Rublevovým pracím v muzeu patří ikony \"Apoštol Pavel\" a \"Apoštol Petr\", pocházející původně z ikonostasu Vladimirského Uspenského chrámu. Z díla malíře Simona Ušakova, významného ruského umělce 17. století, muzeum vlastní ikonu \"Trojice\".\n\nPřelom 17. a 18. století je v ruském umění charakterizován obrovskými změnami souvisejícími s přerodem ruské společnosti. Nastal očividný ústup od náboženských témat a obrat k \"zesvětštění\" umění. Významný podíl na tomto přerodu měly reformy cara Petra I., které nasměrovaly Rusko k evropskému pojetí výtvarného umění. Díla umělců tvořících na přelomu uvedených století (například Ivana Nikitiče Nikitina) se staly jakousi oslavou doby Petra I. Jedním z významných umělců tvořících pro Petra I. byl italský sochař Carlo Bartolomeo Rastrelli.\n\nObdobí 18. století je pro ruské malířství charakterizované nástupem klasicismu. K jeho nejvýraznějším představitelům v ruském umění patřili Anton Pavlovič Losenko (obraz \"Vladimír a Rogneda\") Dmitrij Grigorjevič Levickij, jehož obraz \"Kateřina II. - Zákonodárkyně\" z roku 1783 se stal vzorem slavnostního portrétu, portrétista V. L. Borovikovskij a sochaři Fedot Ivanovič Šubin a Michail Ivanovič Kozlovskij. Obrazy čerpající námět z ruských dějin v galerii prezentuje tvorba Grigorije Ivanoviče Ugrjumova (například díla \"Dobytí Kazaně vojsky Ivana Hrozného v roce 1552\", \"Korunovace Michaila Fjodoroviče\" či \"Zkouška síly Jana Usmara\").\n\nVýznamnou část sbírkového fondu představuje ruské umění první poloviny 19. století. Umění této epochy odráželo společenské změny probíhající na pozadí významných dějinných událostí – vlastenecké války i nárůstu revolučního vystoupení lidových mas. Významnými umělci tohoto období, jejichž díla prezentuje muzeum byli Andrej Ivanovič Ivanov, Fjodor Antonovič Bruni, Karl Pavlovič Brjullov (díla tohoto umělce jsou soustředěna v Benuově pavilonu v Brjullovově sále) či krajinář Ivan Konstantinovič Ajvazovskij.\n\nV první polovině 19. století nastal pod vlivem francouzského romantismu jeho rozvoj i v ruském výtvarném umění. Muzeum uchovává řadu děl ruských romantiků, například Silvestra Feodosjeviče Ščedrina, Oresta Adamoviče Kiprenského a dalších.\n\nPolovina 19. století znamenala nástup kritického realismu, jehož začátek je spojen se jménem Pavla Andrejeviče Fedotova. Galerie vystavuje mimo jiných jeho nejznámější dílo, obraz \"Majorovy námluvy\".\n\nVelmi početné zastoupení v galerii, nejen co do množství, ale i kvality, má umění druhé poloviny 19. a počátku 20. století. Návštěvník získá ucelený obraz o vývoji umění v této etapě ruských dějin. Naplno v umění zdomácněl kritický realismus. Umění se postupně vymanilo z vlivu oficiálních uměleckých institucí (například Petrohradské Akademie umění) a vznikala nezávislá sdružení výtvarníků; nejznámějším bylo \"Sdružení putovních uměleckých výstav\", takzvaných peredvižniků, ve kterém se spojili odpůrci akademické malby. Galerie ze zástupců tohoto sdružení představuje díla Ivana Nikolajeviče Kramského (portrétní díla), Vasilije Grigorijeviče Perova, nádherné krajinomalby Ivana Ivanoviče Šiškina a Vasilije Dmitrijeviče Polenova, Ilji Repina (například díla \"Burlaci na Volze\" či \"Záporožští kozáci píší dopis tureckému sultánovi\") a dalších.\n\nUmění 20. století, charakterizované zejména náměty vážící se k velkým historickým epochám ruských dějin (Říjnová revoluce, pád carismu, občanská válka v Rusku, Velká vlastenecká válka, nástup socialismu aj.), je stejně bohatě zastoupeno ve sbírkovém fondu muzea. Mezi nejvýznamnější zástupce umění tohoto období patří např. Nikolaj Alexejevič Kasatkin (\"sběračky uhlí\") Valentin Alexandrovič Serov, Andrej Petrovič Rjabuškin, významný představitel tzv. národního stylu; muzeum vlastní i několik prací jedné z nejvýznamnějších sochařských osobností začátku 20. století Anny Semjonovny Golubkinové.\n\nV přízemí Benuovova pavilonu je soustředěna poslední expozice malířských děl – sovětské umění od 20. století až do současnosti. Vzhledem k faktické přítomnosti této epochy a neustálého rozšiřování sbírkových fondů, si tato expozice vyžaduje časté úpravy a změny. Expozice sovětského umění umožňuje návštěvníkům galerie seznámit se z nejvýznamnějšími etapami a vývojovými směry socialistického realismu v umění a s tvorbou umělců, tvořících v tomto duchu.\n\nStátní ruské muzeum se může pochlubit unikátní expozicí lidového umění, tvořícího důležitou část jeho sbírkového fondu. Lidové umění představuje jeden z nejvýznamnějších jevů ruského kulturního dědictví a jeho záchrana pro následující generace je nezbytným předpokladem pozdvihování národního povědomí. I když se zejména v období carského Ruska na umění lidových mas hledělo s nedůvěrou, přesto si jeho hmotný projev našel trvalé místo v kulturním odkazu ruského národa.\n\nSbírka lidového umění se vyvíjela dlouhou dobu a jejím základem se staly exponáty pocházející ještě z předrevoluční dob. Původně byly součástí komplexní umělecké kolekce muzea, ale jejich kvantitativní nárůst v 30. letech 20. století podnítil vytvoření samostatného oddělení.\n\nVynikající výtvory kovářského, keramického, řezbářského řemeslného umění ale i např. doklady o výrobě tradičních perníků svědčí o kulturní vyspělosti a dovednosti prostých lidí.\n\nZvláštní oddělení Ruského muzea uchovává hmotné doklady dekorativního a užitého umění, pocházejícího z období od 17. století do současnosti. Poskytuje přehled o vývoji uměleckých řemesel, jejichž výtvory sloužily každodenní potřebě. Rozšiřující se obchodní kontakty Ruska se zahraničím zrcadlící rozvoj který nastal zejména v období vlády Petra I. a později, daly impuls k mohutnému rozmachu nových technologií a tím i zhotovování vysoce umělecky hodnotných předmětů. V oblasti dekorativního a užitého umění vznikaly výrobky na takové umělecké úrovni, že v konečném důsledku lze hovořit o vzniku samostatného uměleckého směru.\n\nExpozice umístěné v přístavbě mezi Michajlovském palácem a Benuovým pavilonem, zvané Rossiho vilka, dokumentují výrobu porcelánu (např. výrobky Carské porcelánky), starožitného nábytku, gobelínů pocházejících z významných manufakturních dílen, ale i kovolijectví a nebo tkalcovství.\n\nUnikátní porcelánovou kolekci představuje tzv. Arabeskový servis pocházející z roku 1784. Jde o soubor devíti set sedmdesáti tří vysoce hodnotných uměleckých předmětů, který svůj název dostal podle typu ornamentů, tvořených arabeskami. Vznikl na objednávku carevny Kateřiny II.\n"}
{"id": "1022578", "url": "https://cs.wikipedia.org/wiki?curid=1022578", "title": "Václav Kotek", "text": "Václav Kotek\n\nVáclav Kotek (3. února 1953 – 25. července 2019 Karlštejn) byl český divadelník; původně kulisák, posléze herec a manažer Divadla Járy Cimrmana. Byl otcem českého herce a hudebníka Vojtěcha Kotka. \n\nVystupoval celkem ve dvanácti Cimrmanových dramatech, většinou v menších nebo málomluvných rolích. Vytvořil i několik epizodních rolí ve filmech Ladislava Smoljaka.\n\nV roce 2007 vedl výpravu do ruského pohoří Altaj, která zde provedla úspěšný výstup na dosud nepojmenovanou horu dosahující nadmořské výšky 3610 metrů. Dobytý vrchol pak pojmenovali „Hora Járy Cimrmana“. Součástí výpravy byli vedle Kotka i jeho syn Vojtěch, dále horolezec Radek Jaroš, Evžen Hart či Jan Herzmann.\n\nZemřel tragicky po pádu ze schodiště ve svém domě v Karlštejně, kam se dříve přestěhoval z pražských Vinohrad. Pohřeb se konal 6. srpna 2019 ve velké obřadní síni pražského strašnického krematoria.\n\n\n\n"}
{"id": "1022580", "url": "https://cs.wikipedia.org/wiki?curid=1022580", "title": "Dotočná", "text": "Dotočná\n\nDotočná je společenské setkání, na němž herci a tvůrci filmu zpětně hodnotí natočený film nebo seriál. Může se konat ještě před finálním zpracováním díla a jeho premiérou. Historky ze setkání se mohou stát základem pro další film. Tak vznikl snímek Jana Svěráka nazvaný \"Obecná škola\". Inspirací k sepsání jeho scénáře se Zdeňku Svěrákovi staly právě vzpomínky na školní léta, které on a kameraman Ota Kopřiva na setkání po Olmerově filmu \"Jako jed\" vyprávěli.\n"}
{"id": "1022581", "url": "https://cs.wikipedia.org/wiki?curid=1022581", "title": "Úmluva o odstranění všech forem diskriminace žen", "text": "Úmluva o odstranění všech forem diskriminace žen\n\nÚmluva o odstranění všech forem diskriminace žen (Covenant on the Elimination of All Forms of Discrimination against Women) byla přijata Valným shromážděním OSN v roce 1979. Obsahuje preambuli a 30 článků, které definují, co všechno představuje diskriminaci žen. Úmluva navrhuje postupy, jak tuto diskriminaci na úrovni jednotlivých států odstranit. Přijetím Úmluvy se státy zavazují uskutečnit řadu opatření k odstranění diskriminace žen ve všech formách.\n\nHned v úvodním článku se tato úmluva zmiňuje o tom, že i přes veškeré lidskoprávní dokumenty, jako je např. Všeobecná deklarace lidských práv i jiné mezinárodní dokumenty, které jsou pod záštitou OSN, se ve světě stále vyskytuje rozsáhlá diskriminace žen. Ženy jsou ve světě častěji než muži diskriminovány především na trhu práce, z kulturních důvodů některých zemí či z politických důvodů. Úmluva bere v potaz, že jakákoli forma diskriminace žen či jakékoli nerovnoprávné postavení žen jsou ve světě nepřípustné, a státy, které se pod touto úmluvou podepíší, by měly provést taková opatření, aby v jejich zemích došlo k vymýcení znevýhodněného postavení, kterému jsou ženy podrobeny.\n\nSmluvní strany se zavázaly ve všech oblastech, zvláště v politické, sociální, hospodářské a kulturní oblasti, přijímat veškerá příslušná opatření k zajištění plného rozvoje a povznesení žen, s cílem zaručit jim uplatňování a využívání lidských práv a základních svobod na základě rovnoprávnosti s muži. Podle této úmluvy mají všechny ženy právo na kvalitní a úplné vzdělání, právo dosáhnout vysokoškolského diplomu bez jakékoli formy diskriminace, právo na zdravotní péči anebo možnost, aby mohly být voleny do vládních i jiných státních politických organizací. Státy se podepsáním této úmluvy zavazují rovněž přijmout veškerá opatření k potlačení všech forem obchodu se ženami a vykořisťování prostituce žen.\n\nÚmluvu o odstranění všech forem diskriminace žen podepsala dřívější Československá socialistická republika v Kodani dne 17. července 1980. Ratifikační listina byla po projeveném souhlasu Federálního shromáždění Československé socialistické republiky a ratifikaci prezidentem uložena dne 16. února 1982. Úmluva vstoupila v platnost pro Československou socialistickou republiku ve shodě se svým článkem 27 odst. 2 dnem 18. března 1982. Úmluva byla publikována ve Sbírce zákonů jako vyhláška ministra zahraničních věcí Československé socialistické republiky č. 62/1987 Sb. Po rozpadu Československa se Česká republika stala 19. ledna 1993 členskou zemí OSN a přijala veškeré související povinnosti vztahující se k ochraně lidských práv, včetně Úmluvy. Tím se zavázala zapojit principy rovnosti mužů a žen do české ústavy a související národní legislativy a ve své činnosti tuto rovnost naplňovat.\n\nV roce 1999 přijalo Valné shromáždění OSN tzv. Opční protokol složený z 21 článků, jenž vstoupil v platnost 22. prosince 2000. Jeho ratifikací státy uznávají pravomoc Výboru pro odstranění všech forem diskriminace žen v okruhu své působnosti přijímat a posuzovat stížnosti jednotlivců i skupin. Protokol platí pouze pro státy, jež jej přijaly (a přijaly také samotnou Úmluvu) a zahrnuje dvě procedury:\n"}
{"id": "1022584", "url": "https://cs.wikipedia.org/wiki?curid=1022584", "title": "Burák (kůň)", "text": "Burák (kůň)\n\nBurák ( \"al-Burāq\", doslova \"blesk\") je v islámské mytologii nebeský okřídlený oř, který vozil proroky. Nejznámější je příběh o proroku Mohamedovi, kde Burák přenesl Mohameda z Mekky do Jeruzaléma a zpět během \"Noční cesty\", zvané také Isrá a Mi'rádž, která je popsána v Koránu v súře Al-Isrá´. Burák je často zobrazován jako kůň s lidskou hlavou v perském a indickém umění, ale z raných islámských zdrojů ani z hadísů takový popis nevyplývá.\n"}
{"id": "1022585", "url": "https://cs.wikipedia.org/wiki?curid=1022585", "title": "Velký Buck Howard", "text": "Velký Buck Howard\n\nVelký Buck Howard (v americkém originále: The Great Buck Howard) je americká filmová komedie z roku 2008. Režisérem filmu je Sean McGinly. Hlavní role ve filmu ztvárnili John Malkovich, Colin Hanks, Emily Blunt, Ricky Jay a Steve Zahn.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1022587", "url": "https://cs.wikipedia.org/wiki?curid=1022587", "title": "Jaroslav Auerswald", "text": "Jaroslav Auerswald\n\nJaroslav Auerswald (28. června 1870 Žleby – 29. ledna 1931 Brno) byl český herec, režisér, výtvarník a scénograf.\n\nV roce 1888 vystudoval gymnázium v Čáslavi, kde během studií hrál loutkové divadlo s loutkami a v kulisách, které si sám vyráběl. Poté byl členem kočovných divadelních společností J. Faltyse (1889–1891), V. K. Jelínka (1891–1893), R. Příbramského (1893–1899) a V. Choděry (1899). V letech 1899–1906 působil v Národním divadle v Brně. V sezoně 1906–1907 hrál v Městském divadle na Vinohradech, v sezoně 1907–1909 v divadle Sdružených měst východočeských v Pardubicích a od roku 1909 až do konce života působil znovu v Národním divadle v Brně.\n\nVytvořil 619 postav ve 498 divadelních hrách. Napsal divadelní hru \"Před slunce východem\" a memoárovou prózu \"Divadelní vzpomínky\". Jako dobrý malíř a scénický výtvarník byl prakticky tvůrcem veškerých nových dekorací, které byly v dobách jeho brněnského divadelního působení pořízeny. \n\nV roce 1923 hrál ve filmu \"Pepánek Nezdara\" roli dědečka.\n\nOd roku 1946 nese jeho jméno jedna z ulic v Brně-Zábrdovicích. Je pohřben na Ústředním hřbitově města Brna.\n\n\n"}
{"id": "1022591", "url": "https://cs.wikipedia.org/wiki?curid=1022591", "title": "Mana (přítok Atlantského oceánu)", "text": "Mana (přítok Atlantského oceánu)\n\nMana je řeka v Jižní Americe, ve Francouzské Guyaně, která je zámořským departementem Francie a součástí Evropské unie. Je dlouhá 430 km. Povodí má rozlohu 12 090 km².\n\nPodle řeky se jmenuje obec Mana.\n\nPramení nedaleko města Saül, severozápadně od hory Mont Galbao ve Guyanském středohoří ve Guyanské vysočině v nadmořské výšce 290 m. Překonává 99 vodopádů. Ústí do Atlantského oceánu jižně od Pointe Isère a severně od vesnice Awala-Yalimapo na pláži Hattes. Západní rameno ústí do estuáru řeky Maroni.\n\nProtéká obcemi Saül, Mana a Awala-Yalimapo.\n"}
{"id": "1022592", "url": "https://cs.wikipedia.org/wiki?curid=1022592", "title": "Alena Ambrová", "text": "Alena Ambrová\n\nAlena Ambrová (24. prosince 1955 Brno – 20. prosince 2010 Brno) byla česká herečka.\n\nV roce 1974 absolvovala balet a experimentální oddělení Státní konzervatoře v Brně. Poté studovala v Praze DAMU (1974–1977), studia ale nedokončila. Od roku 1973 ještě jako studentka začala vystupovat v divadle Husa na provázku a letech 1977-2010 byla jeho kmenovou členkou.\nNa desítkách inscenací se díky svým pohybovým zkušenostem podílela na pohybové spolupráci a na choreografii. Dále je autorkou několika scénářů a autorkou nebo spoluautorkou několika divadelních her.\n\nZemřela na rakovinu ve Fakultní nemocnici Brno.\n\nJejím otcem byl kameraman a režisér dabingu České televize Miroslav Ambro a manželem antropolog Vladimír Šedivý.\n\nAutorka nebo spoluautorka několika divadelních her:\n\n\n"}
{"id": "1022599", "url": "https://cs.wikipedia.org/wiki?curid=1022599", "title": "Seznam řek ve Francouzské Guyaně", "text": "Seznam řek ve Francouzské Guyaně\n\nSeznam řek ve Francouzské Guyaně (francouzsky řeka nebo ) obsahuje řeky, které mají na území Francouzské Guyany délku 100 km a více a také některé kratší.\n"}
{"id": "1022601", "url": "https://cs.wikipedia.org/wiki?curid=1022601", "title": "Andělé a démoni (film)", "text": "Andělé a démoni (film)\n\nAndělé a démoni (v americkém originále: Angels & Demons) je americký mysteriózní film z roku 2009. Režisérem filmu je Ron Howard. Hlavní role ve filmu ztvárnili Tom Hanks, Ewan McGregor, Ayelet Zurer, Stellan Skarsgard a Pierfrancesco Favino.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1022605", "url": "https://cs.wikipedia.org/wiki?curid=1022605", "title": "Krátké příběhy hraček", "text": "Krátké příběhy hraček\n\nKrátké příběhy hraček (v americkém originále: Small Fry) je americký animovaný film z roku 2011. Režisérem filmu je Angus MacLane. Hlavní role ve filmu ztvárnili Tim Allen, Teddy Newton, Tom Hanks, Joan Cusack a Don Rickles.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1022606", "url": "https://cs.wikipedia.org/wiki?curid=1022606", "title": "Pevnost Hohensalzburg", "text": "Pevnost Hohensalzburg\n\nPevnost Hohensalzburg, jinak Horní zámek Salzburg (též tvrz) je situována na vrcholu zvaném Festungsberg, malém kopci v rakouském městě Salzburg. Tvrz byla vystavena na příkaz arcibiskupa salzburského v 11. století. Pevnost je délkou 250 m a šířkou 150 m jedním z nejrozlehlejších středověkých hradů v Evropě.\n\nV počátku druhého tisíciletí dochází k mnoha rozporům mezi církví a světskou mocí i konfliktům vně křesťanského hnutí. Tzv. boje o investituru jsou také součástí historie pevnosti Hohensalzburg. Pře mezi papežem a králem vrcholila otázkou, kdo má právo na jmenování biskupů. Křesťanské hnutí bylo oslabeno vnitřními spory a došlo k rozkolu dosud jednotné církve. Na svoji obranu i obranu církve nechal roku 1077 salzburský arcibiskup Gebhard, který stál na straně papeže, postavit pevnosti Hohensalzburg, Hohenwerfen a Friesach. Stavby byly dokončeny mezi lety 1160 a 1147.\n\nZa tak zvané Maďarské války a selských povstání v 15. a 16. století, které se nevyhnuly ani Salzburgu, sloužila pevnost jako nedobytné a bezpečné místo pro salzburské arcibiskupy. Bylo to období, kdy byla pevnost rozbudována Leonhardem von Keutschach do dnešní podoby. Celá stavba byla zvýšena a byly přistavěny sýpky a zbrojnice. Vnitřní prostory dostaly honosnou podobu – ornamentální kresby a gotické reliéfy jsou výzdobou Zlatého sálu a Zlaté komnaty.\n\nV rámci rekonstrukcí hradu mezi lety 1495 a 1519 byla zakreslena i první, velmi jednoduchá zubatka vedoucí na horní nádvoří hradu. Jejím konstruktérem byl Matthäus Lang von Wellenburg pomocník arcibiskupa Loenharda von Keutschacha. Svým způsobem jde o první a nejstarší železnici na světě. Ta funguje, ve zmodernizované podobě, dodnes. Součástí výzdoby hradu se staly i rodové erby Leonharda z Keutschachu – lev držící erb Keutschachů mezi tlapami je symbol síly a pevnosti. Poslední stavební úprava je mohutná obranná věž Khuenburgbastei. Pevnost Hohensalzburg se nikdy nepovedlo dobýt.\n\nPevnost, ve své dlouhé historii, sloužila jako nedobytný, obranný hradní komplex, jako rezidenční sídlo knížecích arcibiskupů, ale i jako věznice a kasárna. Arcibiskup Wolf Dietrich zde byl doživotně vězněn až do roku 1617, a to svým následovníkem, synovcem Markem Sittikem.\n\nHrad se stal jednou z hlavních navštěvovaných památek Salzburgu. Do dnešní podoby byl uveden v 19. století. Lanová dráha byla otevřena 1892. Z počátku 20. století byl hrad užíván jako vězení. Za první světové války zde bylo vězněno mnoho italských vojáků, později zde byli zadržováni rakouští nacisté před okupací Rakouska Německem.\n\nDnes Hohensalzburská pevnost slouží jako každoroční místo setkání pro umělce z celého světa v rámci Salzburg Summer Academy.\n"}
{"id": "1022607", "url": "https://cs.wikipedia.org/wiki?curid=1022607", "title": "Kamenný most (Skopje)", "text": "Kamenný most (Skopje)\n\nKamenný most, Dušanův most (, , podle Štěpána Dušana), přes řeku Vardar patří k hlavním památkám města Skopje, metropole Severní Makedonie.\n\nMost se nachází v centrální části města a spojuje skopskou čaršii s náměstím Makedonie. Nedlouho po dokončení měl most 13 oblouků a celkovou délku 213,85 m. Šířka stavby pak činila 6,33 m. Byl vybudován z bloků travertinu, spojených železnými skobami a se spárami vylitými olovem. Ohledně stáří mostu existují v současné době dvě teorie. Podle první, kterou podporují i archeologické nálezy, byl most vybudován v 6. století, nedlouho po katastrofálním zemětřesení z roku 518. Patrně byl i jednou ze staveb, která vznikla během rozsáhlého rozvoje Byzantské říše za vlády císaře Justiniána I. Druhá teorie o vzniku mostu hovoří o jeho vybudování tureckým sultánem Mehmedem II. v období mezi lety 1451 až 1469. Most je v současné době vyobrazen na znaku města ve zlaté barvě.\n"}
{"id": "1022610", "url": "https://cs.wikipedia.org/wiki?curid=1022610", "title": "Havajské prázdniny", "text": "Havajské prázdniny\n\nHavajské prázdniny (v americkém originále: Hawaiian Vacation) je americký animovaný film z roku 2011. Režisérem filmu je Gary Rydstrom. Hlavní role ve filmu ztvárnili Jodi Benson, Michael Keaton, Tom Hanks, Tim Allen a Joan Cusack.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1022612", "url": "https://cs.wikipedia.org/wiki?curid=1022612", "title": "Weltklasse Zürich 2014", "text": "Weltklasse Zürich 2014\n\nWeltklasse Zürich 2014 byl lehkoatletický mítink, který se konal 28. srpna 2014 ve švýcarskem městě Curych. Byl součástí série mítinků Diamantová liga. \n"}
{"id": "1022613", "url": "https://cs.wikipedia.org/wiki?curid=1022613", "title": "Cena UEFA fotbalista roku", "text": "Cena UEFA fotbalista roku\n\nCena UEFA fotbalista roku (UEFA Me\n\nn's Player of the Year Award), dříve Cena UEFA nejlepší hráč Evropy (UEFA Best Player in Europe Award) je fotbalové ocenění pro fotbalistu hrajícího v některém evropském fotbalovém klubu (resp. v klubu náležícího pod evropskou asociaci UEFA), který byl zvolen vybranými novináři v hlasování jako nejlepší v předchozí sezóně. Uděluje se od roku 2011, jde o nástupnické ocenění UEFA Club Footballer of the Year. Fotbalisté jsou posuzování nejen dle výkonů v klubu v domácích i evropských soutěžích, ale i podle výkonů ve své reprezentaci.\n\nOd roku 2013 se uděluje i pro nejlepší fotbalistky působící v některém evropském klubu.\n\nV prvním kole sestaví 54 novinářů (po 1 z každé členské země UEFA) svůj tříčlenný seznam fotbalistů, na němž ohodnotí nejlepšího 5 body, druhého třemi a třetího jedním bodem. Body se spočítají a tři hráči s nejvyšším počtem postoupí do finální fáze. V ní probíhá hlasování elektronicky v živé relaci (zpravidla před losováním evropských pohárů), každý z přítomných určených novinářů dá svůj hlas jednomu hráči. Ten, který jich získá nejvíce se stává vítězem.\n\n"}
{"id": "1022614", "url": "https://cs.wikipedia.org/wiki?curid=1022614", "title": "Rudolf Sobek (kněz)", "text": "Rudolf Sobek (kněz)\n\nRudolf Sobek (30. listopadu 1874, Bílovice u Uherského Hradiště – 10. ledna 1957) byl český římskokatolický kněz, dlouholetý spirituál zemské polepšovny v Novém Jičíně a tajný papežský komoří.\n\nKněžské svěcení přijal 5. července 1897. Stal se spirituálem novojičínské zemské polepšovny, jejíž chovance také vyučoval náboženství a další předměty. Kromě toho se angažoval v různých českých spolcích, byl místopředsedou Matice Palackého, která usilovala o zřízení české školy v tehdy převážně německém Novém Jičíně, a roku 1901 se stal po Janu Šrámkovi předsedou Českého katolického spolku dělnického v Novém Jičíně. V roce 1938 odešel na odpočinek a odstěhoval se do Uherského Hradiště. Dne 22. dubna 1947 jej papež Pius XII. jmenoval tajným komořím Jeho Svatosti.\n"}
{"id": "1022617", "url": "https://cs.wikipedia.org/wiki?curid=1022617", "title": "Partysaurus Rex", "text": "Partysaurus Rex\n\nPartysaurus Rex (v americkém originále: Partysaurus Rex) je americký animovaný film z roku 2012. Režisérem filmu je Mark Walsh. Hlavní role ve filmu ztvárnili Wallace Shawn, Tom Hanks, Tim Allen, Corey Burton a Tony Cox.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1022618", "url": "https://cs.wikipedia.org/wiki?curid=1022618", "title": "Nikolas Špalek", "text": "Nikolas Špalek\n\nNikolas Špalek (* 12. února 1997, Šaľa, Slovensko) je slovenský fotbalový záložník a mládežnický reprezentant, od ledna 2018 hráč klubu Brescia Calcio. Pochází z dědiny Neded.\n\nJeho fotbalovým vzorem je portugalský kanonýr Cristiano Ronaldo.\n\nNikolas Špalek s fotbalem začal v místě bydliště, v dědině Neded. Po nástupu do základní školy přešel do týmu FK Slovan Duslo Šaľa, kde ho vedl mj. trenér Prúčny. Následně se dostal do FC Nitra, kde hrál ještě žáckou kategorii U15. Poté se přesunul do dorostu. V prosinci 2012 byl i na testech ve skotském velkoklubu Celtic FC.\n\nV profesionálním fotbale debutoval v dresu FC Nitra, do A-týmu se dostal začátkem roku 2014. V červenci 2014 přestoupil do FC Spartak Trnava.\n\nS Trnavou se představil v Evropské lize UEFA 2014/15. V odvetě 4. předkola proti švýcarskému týmu FC Zürich se gólem podílel na konečné remíze 1:1, ale vzhledem k předchozí porážce 1:3 doma byl Spartak vyřazen.\n\nV lednu 2015 přestoupil do MŠK Žilina. V předposledním 32. kole Fortuna ligy 2015/16 (13. května 2016) vstřelil dva góly již jistému mistrovi AS Trenčín, Žilina ale podlehla soupeři 2:5. V sezóně 2016/17 Fortuna ligy získal se Žilinou titul.\n\nV lednu 2018 přestoupil ze Žiliny do italského druholigového klubu Brescia Calcio.\n\nŠpalek je mládežnickým reprezentantem Slovenska, nastoupil ve výběrech U15, U16, U17 U18, U19, U21.\nV reprezentaci do 16 let debutoval v srpnu 2012 v utkání proti České republice (výhra 6:1), kde vstřelil hattrick a na další gól přihrál.\n\nZúčastnil se Mistrovství Evropy hráčů do 17 let 2013 konaného na Slovensku, kde si domácí tým zajistil postup na Mistrovství světa ve stejné věkové kategorii ve Spojených arabských emirátech (v roce 2013). Na něm mladí Slováci podlehli v osmifinále Uruguayi 2:4, Špalek byl u toho.\n\nSe slovenskou „jedenadvacítkou“ slavil v říjnu 2016 postup z kvalifikace na Mistrovství Evropy 2017 v Polsku.\nTrenér Pavel Hapal jej zařadil v červnu 2017 do 23členné nominace na šampionát v Polsku.\n\n"}
{"id": "1022620", "url": "https://cs.wikipedia.org/wiki?curid=1022620", "title": "Dny pro Izrael", "text": "Dny pro Izrael\n\nDny pro Izrael je kulturně-společenský projekt pořádaný Centrem Sion v Hradci Králové od roku 1997. Jeho hlavní týdenní program je každoročně zahájen koncem září či počátkem října slavnostním galavečerem, jehož se účastní představitelé regionální i celostátní politiky a kulturního a společenského života. Projekt pravidelně vzniká ve spolupráci s Velvyslanectvím Státu Izrael v České republice pod záštitou izraelského velvyslance a nejvyšších ústavních činitelů České republiky. \n\nCílem projektu je rozvíjet přátelské vztahy mezi Českou republikou a Izraelem a vyjádřit podporu Státu Izrael v souvislosti s násilím, jemuž je dlouhodobě vystavován. Dny pro Izrael zprostředkovávají informace o historii i současnosti Izraele a zároveň představují židovskou kulturu. V rámci hlavního programu projektu se vedle slavnostního galavečera dále koná např. vzpomínkové čtení jmen obětí holocaustu na Masarykově náměstí v Hradci Králové, Klezmerové odpoledne s tradiční židovskou hudbou či veřejné shromáždění na podporu Izraele na Baťkově náměstí nebo večer s ochutnávkou izraelského vína provázenou již tradičně poslancem PhDr. Robinem Böhnischem. \n\nV průběhu roku se v rámci Dnů pro Izrael konají v Hradci Králové různé výstavy, pietní akce a besedy pro studenty s přeživšími holocaust, jako např. Martou Kottovou, která si prošla koncentračním táborem v Terezíně a vyhlazovacím táborem v Osvětimi-Březince, či Alexandrem Speiserem, rodákem z Českého Těšína, nyní žijícím v Izraeli, který přežil koncentrační tábory v Osvětimi a Dachau.\n\nV roce 2013 se slavnostního galavečera 17. ročníku projektu Dny pro Izrael účastnil prezident České republiky Miloš Zeman.\n"}
{"id": "1022622", "url": "https://cs.wikipedia.org/wiki?curid=1022622", "title": "Zachraňte pana Bankse", "text": "Zachraňte pana Bankse\n\nZachraňte pana Bankse (v americkém originále: Saving Mr. Banks) je americko-australsko-britská filmová komedie z roku 2012. Režisérem filmu je John Lee Hancock. Hlavní role ve filmu ztvárnili Emma Thompson, Tom Hanks, Annie Rose Buckley, Colin Farrell a Ruth Wilson.\n\nThomas Newman byl za hudbu k tomuto filmu nominován na Oscara a cenu BAFTA. Emma Thompson byla za svou roli v tomto filmu nominována na Zlatý glóbus, cenu BAFTA a SAG Award. Film byl dále nominován na tři ceny BAFTA, v kategoriích nejlepší britský film, scénář a kostýmy.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1022624", "url": "https://cs.wikipedia.org/wiki?curid=1022624", "title": "Damian Bryl", "text": "Damian Bryl\n\nMons. Damian Bryl (* 10. února 1969, Jarocin) je polský římskokatolický duchovní a pomocný biskup arcidiecéze Poznaň.\n\nNarodil se 10. února 1969 v Jarocinu, jako první syn Jana Bryla a Doroty Zawodnej. Navštěvoval základní školu v Jaraczewu a lyceum v jeho rodné obci, kde roku 1988 maturoval. Po ukončení střední školy vstoupil do Arcibiskupského semináře v Poznani. Vysvěcen na kněze byl 26. května 1994 arcibiskupem Jerzym Strobou.\n\nPo kněžském svěcení působil jako vikář ve farnosti Nejsvětějšího srdce Ježíšova v obci Środa Wielkopolska. Během této doby studoval na Papežské teologické fakultě v Poznani a roku 1995 získal licenciát z teologie. Roku 1996 začal studovat na Navarrské univerzitě.\n\nPo příjezdu ze Španělska byl jmenován duchovním ředitelem seminaristů v arcibiskupském semináři. Tuto funkci zastával 2 roky a poté byl jmenován duchovním otcem semináře. Od roku 2006 do roku 2010 pracoval jako adjunkt Univerzity na teologické fakultě Adama Mickiewicza v Poznani. Dne 20. října 2010 byl jmenován čestným kanovníkem Metropolitní kapituly v Poznani.\n\nDne 13. července 2013 jej papež František ustanovil pomocným biskupem Poznaně a titulárním biskupem sulianským. Biskupské svěcení přijal 8. září 2013 z rukou arcibiskupa Stanisława Gądeckiho a spolusvětiteli byli arcibiskup Celestino Migliore a biskup Zdzisław Fortuniak.\n\n"}
{"id": "1022629", "url": "https://cs.wikipedia.org/wiki?curid=1022629", "title": "Play piercing", "text": "Play piercing\n\nPlay piercing, též znám jako rekreační akupunktura, je především piercingem těla, prováděným za účelem dosažení satisfakčního prožitku, nežli vytvoření permanentní dekorace. Po dokončení procesu propichování jsou jehly, zaostřené kosti či jiné nástroje využívané u play piercingu vyňaty z těla, což následně umožňuje zahojení vzniklých ran. Jedinci podstupují tento druh body modifikace z různých důvodů, mezi něž bychom mohli zařadit vyjádření vlastního projevu, napodobování rituálů kmenových kultur, spirituální sebepoznání, sexuální prožívání, prosté pobavení, zvyšování povědomí, nebo jednoduše zahánění nudy.\n\nPlay piercing, jakožto součást BDSM praktik, může způsobit silné přirozené omámení díky uvolněným endorfinům do těla. Tento stav omámení může trvat i několik hodin a pro mnohé jedince prožívající tento stav může i vyvolat orgasmus. Prožitek několika piercingů s eroticky nebo spirituálně nabitým kontextem je kvalitativně velice odlišný od prožitku, který zažívají lidé při napíchnutí žíly v lékařském prostředí, jelikož místo napíchnutí „do“ kůže se jehla propíchne naskrz v podobě sečny kružnice, kdy oba konce jehly jsou viditelné a přístupné.\n\nPlay piercing by se měl vždy provádět s použitím nových sterilních injekčních jehel nebo akupunkturních jehel a přednostně na část kůže, která byla řádně pročištěna vhodným antiseptickým přípravkem, jako např. alkohol a jodovaný povidon (který ale je potenciálním alergenem). Aplikovat play piercing by měl vždy jen řádně zaškolený personál. Nesprávné metody můžou způsobit nakažení krví přenosnými nemocemi (hlavně u poranění jehlou) a bodné rány. Při správné aplikaci je ale nebezpečí poranění a infekce mnohem nižší, než například poškrábání kočičím drápem, hlavně díky kontrolované hloubce propíchnutí a využití sterilních jehel.\nJehly můžou být uspořádány do esteticky příjemných a žádaných konfigurací, jako je například smajlík. Můžou být svázány k sobě, jako korzet, nebo použity pro všití do těla sterilního vlákna, a tím vytvoření dočasných vzorů, jakožto dekorace. Kroucení, otáčení a vytahování jehel z kůže také přináší různé druhy pocitů a prožitků.\n\nExtrémnější formou play piercingu je zavěšení těla na háky, u které je osoba vertikálně nebo horizontálně pověšena za kůži na háky. Tento typ play piercingu v některých kulturách prováděna jakožto přechodový rituál (například přechod do dospělosti), nebo obecně jako BDSM praktika. Existují také taneční rituály, při kterých jsou lidé prostřednictvím takových háků propojeni navzájem.\n\n"}
{"id": "1022630", "url": "https://cs.wikipedia.org/wiki?curid=1022630", "title": "Wind in de wilgen", "text": "Wind in de wilgen\n\nWind in de wilgen (Vítr ve vrbách) je kavárna a čajovna spojená s botanickou zahradou v nizozemském Lelystadu. Název je odvozen od dětské knihy \"Wind in de wilgen\" (Vítr ve vrbách) skotského spisovatele Kennetha Grahama.\n\nZahrada se nachází na ulici Bronsweg 25, v Lelystadu, 100 m od lesa. Hostům je k dispozici je dřevěná čajovna se zimní zahradou. Šestihranná budova také slouží jako skleník, kde rostou hrozny a meruňky. V čajovně jsou terasy a ovocný sad. Za budovou je botanická zahrada. Je to jediná čajová zahrada v jižní části Flevoland.\n\nBrána u vstupu je navržena s motivem pavučiny. Zahrada je upravená botanická zahrada 1,1 akru velká s mnoha planě rostoucími rostlinami. V zahradě je několik fontán a vodních prvků. Nachází se zde 9 metrů vysoké umělé kopce.\n\nVstup do botanické zahrady je zpoplatněn u vchodu. Jsou zde prodávány místní produkty.\n"}
{"id": "1022651", "url": "https://cs.wikipedia.org/wiki?curid=1022651", "title": "Critters 3", "text": "Critters 3\n\nCritters 3 (v americkém originále: Critters 3) je americký komediálně-hororový film z roku 1991. Režisérkou filmu je Kristine Peterson. Hlavní role ve filmu ztvárnili Aimee Brooks, Leonardo DiCaprio, Don Keith Opper, John Calvin a Nina Axelrod.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1022652", "url": "https://cs.wikipedia.org/wiki?curid=1022652", "title": "Josef Unger", "text": "Josef Unger\n\nJosef Unger (* 11. září 1944 Brno) je český archeolog, sociokulturní antropolog a kastelolog, profesor Ústavu antropologie Přírodovědecké fakulty Masarykovy univerzity v Brně. Specializuje se na život a sídla moravské šlechty, sakrální architekturu a pohřební ritus v období vrcholného a pozdního středověku.\n\nV roce 1961 maturoval na Jedenáctileté střední škole na třídě Kpt. Jaroše v Brně, jeho vztah k archeologii se však probouzel již v dětství exkurzemi do Moravského zemského muzea a návštěvou archeologického výzkumu velkomoravského hradiska v Mikulčicích u Hodonína, který prováděl známý archeolog Josef Poulík. V roce 1966 absolvoval studium prehistorie na Filozofické fakultě tehdejší Univerzity Jana Evangelisty Purkyně v Brně a získal titul prom. hist. V roce 1969 získal doktorát obhájením práce \"Moravská drobná středověká opevnění v období vrcholného feudalismu\" na katedře prehistorie brněnské univerzity. Kandidátskou disertaci \"Vývoj osídlení na soutoku Jihlavy a Svratky ve 13. – 15. stol.\" obhájil roku 1981 na půdě Archeologického ústavu Československé akademie věd v Brně. Jeho školitelem byl právě Josef Poulík. V roce 1999 si dále zvýšil akademickou kvalifikaci obhájením habilitační práce \"Hrad Lelekovice ve 14. století\". V roce 2004 pak byl Josef Unger jmenován profesorem v oboru antropologie.\n\nPo ukončení studií v roce 1966 nastoupil jako samostatný odborný pracovník – archeolog do Regionálního muzea v Mikulově. Zde se podílel na budování archeologické sbírky, tvorbě expozic i výstav a popularizační činnosti. Prováděl také četné záchranné archeologické výzkumy. Jeho územní působnost zahrnovala celý tehdejší okres Břeclav. V roce 1983 byl přijat do Archeologického ústavu ČSAV v Brně jako vědecký pracovník. Náplní jeho činnosti zde bylo mimo vlastního bádání a přednášek pro odbornou i laickou veřejnost posuzování diplomových a doktorských prací z oboru archeologie. V letech 1993–1996 působil Josef Unger jako vědecký pracovník v Ústavu archeologické památkové péče v Brně. Zde se opět zabýval především záchrannými archeologickými výzkumy na ohrožených lokalitách. V roce 1996 pak nastoupil na Ústav antropologie Přírodovědecké fakulty Masarykovy univerzity, kde působí i v současné době. Mimo svůj mateřský ústav pravidelně přednáší i na Slezské univerzitě v Opavě a na půdě Univerzity Palackého v Olomouci.\n\nZ mnoha archeologických výzkumů, jež Josef Unger od poloviny 60. let 20. století provedl, se některé vymykaly svým rozsahem. V letech 1970–1972 vedl výzkum na zaniklé středověké vsi Narvice (okres Brno-venkov) v trati Klášterka u Pohořelic, který odhalil základy románského kostela z poloviny 13. století s přilehlým hřbitovem. V letech 1973–1978 prováděl spolu se Zdeňkem Měřínským výzkum další zaniklé středověké vesnice Koválov u Žabčic. Na této lokalitě byly prozkoumány nejen základy kostela, ale také zbytky hrádku majitelů vsi, jenž existoval od poloviny 13. do počátku 15. století. V osmdesátých letech se badatelské úsilí Josefa Ungera soustředilo na zaniklý hrad Lelekovice u Brna, který byl zkoumán v letech 1984–1990. Během výzkumu se podařilo odhalit prakticky celé hradní jádro, což umožnilo lelekovický hrad přiřadit k tzv. hradům s plášťovou zdí. V letech 1991–1992 vedl Josef Unger spolu s Rudolfem Procházkou výzkum katedrály sv. Petra a Pavla na Petrově v Brně, jímž byly mj. odhaleny základy starší románské baziliky. Od roku 2000 vedl i školní archeologicko-antropologický výzkum v Divákách, který probíhá až do současnosti. Předmětem výzkumu je tamní rozsáhlé pohřebiště z doby Velké Moravy a mladší doby hradištní. V letech 2002–2004 byl opět zkoumán hrad v Lelekovicích, tentokrát jeho jižní předhradí. Výzkum zde odkryl základy honosného kamenného sídla z 2. poloviny 15. století, jež sloužilo jako tvrz či fara. Zatím poslední víceletý výzkum Josefa Ungera přinesl objev dosud neznámé románské rotundy v Tasově u Velkého Meziříčí.\n\nZ dalších lokalit zkoumaných Josefem Ungerem lze uvést zaniklé středověké vsi Topolany u Vranovic, Bořanovice u Přibic, hrádek typu motte v Popicích, zaniklý hrad Boleradice, kláštery \"Rosa coeli\" v Dolních Kounicích, \"Porta coeli\" v Předklášteří u Tišnova, Louka u Znojma, \"Fons Beatae Mariae Virginis\" ve Žďáru nad Sázavou, románsko-gotický kostel sv. Linharta v zatopeném Mušově (archeologický výzkum zjistil, že kostel je mnohem starší a vzácnější, než se původně myslelo, a proto byl zachován), základy zříceného gotického kostela sv. Václava v Hustopečích, gotický kostel sv. Jakuba Staršího v Pohořelicích, gotický kostel sv. Markéty v Loděnici, kostel sv. Petra a Pavla v Podivíně, unikátní opevněný kostel sv. Jana Křtitele v Kurdějově, románský kostel sv. Jiljí v Brně-Komárově, kostel na zaniklé středověké vsi Divice u Brumovic, Starou synagogu ve Velkém Meziříčí, velkomoravské pohřebiště v Morkůvkách, známou mohylu Žuráň z doby stěhování národů a mnohé další.\n\n\nBibliografie prací Josefa Ungera evidovaná odborným časopisem Archeologické rozhledy čítala k 1. 1. 2014 celkem 307 položek zahrnujících monografie a odborné články ve vědeckých časopisech a sbornících. Josef Unger je dále autorem či spoluautorem 171 zpráv o výzkumech, 191 zpráv v časopisech a denním tisku a 156 recenzí.\n"}
{"id": "1022653", "url": "https://cs.wikipedia.org/wiki?curid=1022653", "title": "Tvarožná (okres Kežmarok)", "text": "Tvarožná (okres Kežmarok)\n\nTvarožná je obec na Slovensku v okrese Kežmarok v Prešovském kraji. Leží na jihozápadním úpatí Levočských vrchů, při hranici bývalého vojenského obvodu Javorina. Přes obec protéká několik potoků, z nich největší je Tvarožniansky potok, nazývaný také Durand.\n\nPrvní písemná zmínka o obci je z roku 1268 a vzpomíná se jako Villa Durand. V tomto období zde již žili němečtí sídelníci pocházející z Porýní a Saska, který přišli po tatarském vpádu. Sídelníci byli pozváni na území Spiše uherským králem aby obnovily a zhodnotilo zpustošenou krajinu. Roku 1271 byly obci uděleny městská práva spolu s dalšími obcemi, kde se usadili němečtí osadníci. Formující se městečko patřilo do Společenství spišských Sasů a později do Provincie XXIV spišských měst. Roku 1412 bylo zálohována Polsku spolu s dalšími dvanácti městy z původní Provincie XXIV spišských měst a ještě is podolínským a Staroľubovniansky panstvím. Od zrušení zálohu roku 1772 po rok 1876 patřilo městečko do Provincie XVI. spišských měst. Po zrušení tohoto sdružení se z městečka stala opět obec. Obyvatelé městečka či obce se zabývali převážně zemědělstvím as ním souvisejícími řemesly. Tento charakter si obec zachovala i za ČSR. Po roce 1945 nastal v historii obce zásadní průlom. Jednou z kapitol Košického vládního programu byl i odsun Němců žijících na území Československa. Odsun se dotkl i Spiše a tedy i Tvarožné. Větší část německého obyvatelstva byla násilně vystěhována a jen někteří se vrátili zpět domů. Tak skončila téměř 700letá etapa ve vývoji obce.\n\nZ architektonického hlediska má jádro obce charakter středověkého spišského městečka. Náměstí má podlouhlý tvar a je v podstatě hlavní ulicí obce. Na obou stranách ulice stojí měšťanské domy převážně ze 17. až 19. století, ale pravděpodobně mají gotické základy. Domy, které se zde nacházejí, jsou typické pro sever a střed Spiše. Škoda je, že chybí snad nejcharakterističtější prvek této architektury, což jsou dřevěné sedlové střechy. V obci se nachází i římskokatolický gotický kostel ze 13. století. Kostel byl v 15. století goticky přestavěn a o tři století později klasicistně upravován. Evangelický kostel je z roku 1778 a je postaven v barokně-klasicistním slohu. Za zmínku stojí i tvaroženský mlýn, který stojí asi kilometr od obce u cesty na Kežmarok.\n\nPůvod názvu obce je zajímavý. V první písemné zmínce se vzpomíná jako Villa Durand. Villa je latinsky vesnice. Durand je název neurčitého původu. Zachoval se v pozdějším německém názvu Durlsdorf. Zajímavé je, že v dokumentu z roku 1288 je název uveden jako Pfarossni, což svědčí o slovanských počátcích obce vzhledem k tomu, že později se toto pojmenování z úředních dokumentů vytrácí, protože dominanci získává německé etnikum. Název Pfarossni je předchůdcem pozdějšího názvu Tvarožná. Maďarské pojmenování obce je buď odvozeno od slovanského, čili Tvarosnya nebo od konce 18. století se setkáváme s pojmenováním Durand.\n\n"}
{"id": "1022654", "url": "https://cs.wikipedia.org/wiki?curid=1022654", "title": "Jedovatý břečťan", "text": "Jedovatý břečťan\n\nJedovatý břečťan (v americkém originále: Poison Ivy) je americký filmový thriller z roku 1992. Režisérem filmu je Katt Shea. Hlavní role ve filmu ztvárnili Drew Barrymore, Sara Gilbert, Tom Skerritt, Cheryl Ladd a Leonardo DiCaprio.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1022655", "url": "https://cs.wikipedia.org/wiki?curid=1022655", "title": "Solidarita (Rusko)", "text": "Solidarita (Rusko)\n\nSolidarita ( , \"Solidarnosť\") je ruské liberálně demokratické politické hnutí založené v prosinci 2008 po vzoru polské Solidarity na základě dohody představitelů demokratické opozice v Rusku. V čele organizace stál Garri Kasparov, Boris Němcov a další členové opozičních stran vystupujících proti Kremlu.\n\nRuská Solidarita zahrnuje zakladatele Svazu pravicových sil, Sjednocený občanský front, stranu Jabloko a mnoho dalších uskupení. V květnu roku 2015 uveřejnilo hnutí na svých webových stránkách elektronickou verzi knižně vydané publikace zavražděného opozičního politika Borise Němcova s názvem 'Putin. Válka' (rusky \"'Путин. Война\"').\n\n\n"}
{"id": "1022656", "url": "https://cs.wikipedia.org/wiki?curid=1022656", "title": "Soufian Moro", "text": "Soufian Moro\n\nSoufian Moro (* 21. února 1993, Amsterdam, Nizozemsko) je nizozemský fotbalista, který v současné době působí v klubu PEC Zwolle. Haje na postu krajního záložníka/útočníka (křídlo).\n\nV Nizozemsku nejprve profesionálně působil v FC Utrecht, kde si připsal pouze jedn start v Eredivisie. Pro sezonu 2014/15 přestoupil do PEC Zwolle.\n\nS PEC si zahrál ve 4. předkole Evropské ligy 2014/15 (historicky první účast klubu v evropských pohárech), kde byl jeho tým vyřazen českým klubem AC Sparta Praha.\n\n"}
{"id": "1022657", "url": "https://cs.wikipedia.org/wiki?curid=1022657", "title": "Úplné zatmění", "text": "Úplné zatmění\n\nÚplné zatmění (v anglickém originále Total Eclipse) je koprodukční dramatický film z roku 1995. Režisérkou filmu je Agnieszka Hollandová. Pojednává o „prokletých básnících“ Rimbaudovi a Verlainovi. Hlavní role ztvárnili Leonardo DiCaprio, David Thewlis, Romane Bohringer, Dominique Blancová a Felice Pasotti Cabarbaye.\n\nFilm získal mezi diváky na největších filmových databázích spíše velmi dobré hodnocení (aktuální k 28. srpnu 2014):\n\n"}
{"id": "1022660", "url": "https://cs.wikipedia.org/wiki?curid=1022660", "title": "Rváčův deník", "text": "Rváčův deník\n\nRváčův deník (v americkém originále: The Basketball Diaries) je americký dramatický film z roku 1995. Režisérem filmu je Scott Kalvert. Hlavní role ve filmu ztvárnili Leonardo DiCaprio, Lorraine Bracco, Marilyn Sokol, James Madio a Patrick McGaw.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1022661", "url": "https://cs.wikipedia.org/wiki?curid=1022661", "title": "Ivan Hejna", "text": "Ivan Hejna\n\nIvan Hejna, vlastním jménem Ivan Hubač (* 26. března 1953 v Praze) je český scenárista, dramaturg a autor rozhlasových her. Je synem scenáristy Jiřího Hubače. Umělecké jméno \"Hejna\" přijal právě z důvodu, aby nedocházelo k jejich záměně. Jeho nejznámějším dílem je scénář k televiznímu seriálu \"Sanitka 2\", který je volným pokračováním úspěšného seriálu \"Sanitka\", ke kterému napsal scénář jeho otec.\n\nNarodil se v Praze, zde také v roce 1977 absolvoval obor dramaturgie na DAMU. Po ukončení studií začal pracovat jako dramaturg ve Státním divadelním studiu. V roce 1981 nastoupil do Československého rozhlasu, zde pracoval nejen jako dramaturg, ale i autor rozhlasových her a dramatizací. V roce 2000 práci v rozhlase opustil a začal pracovat v České televizi ve funkci hlavního dramaturga ředitelství programu a později ve funkci šéfdramaturga Centra dramatické, divadelní a hudební tvorby. S Českou resp. Československou televizí však externě spolupracoval již od roku 1974. Napsal pro ni několik televizních her a seriálů.\n\n\n\n\n\n"}
{"id": "1022663", "url": "https://cs.wikipedia.org/wiki?curid=1022663", "title": "Jan Václav Prchal", "text": "Jan Václav Prchal\n\nJan Václav Prchal (17. dubna 1744 Kroměříž – 16. října 1811 Jihlava) byl český pozdně barokní sochař působící v Jihlavě.\n\nByl synem kroměřížského dvorního sochaře a řezbáře Františka Prchala, u něhož se vyučil řemeslu. Poté pokračoval ve studiu na vídeňské císařské akademii. Do Jihlavy se přistěhoval v roce 1773 a o rok později se zde oženil s Kateřinou Ueberwasserovou. Je autorem pozdně barokních sochařských děl v Jihlavě a na dalších místech Vysočiny.\nJeho soubor alegorických soch Jara, Léta, Podzimu, Zimy, Hudby a Tance stál od roku 1775 původně v lipové aleji zámečku Karlův les u Pávova. Po zničení zámku v bojích francouzských, bavorských a rakouských vojsk roku 1806 byly sochy odvezeny. Roku 1895 patřily jihlavskému výrobci kachlů A. Niemetzovi. Dalším vlastníkem byl Vinzenz Inderka, který sochu Tance věnoval doktoru K. Löwovi z Helenína a pět alegorických soch zapůjčil městu k výzdobě městských sadů a posléze roku 1922 prodal Památkovému ústavu. V současné době sochy stojí na nově upraveném prostranství za budovou magistrátu města Jihlavy.\n\nRoku 1791 vytvořil soubor pašijových soch s Kalvárií, které byly původně součástí křížové cesty ke hřbitovu Na Kalvárii. Sochy byly přemístěny roku 1924 a Kalvárie nyní stojí na Jánském kopečku poblíž kostela svatého Jana Křtitele. Zbylé čtyři sochy, představující Krista na Hoře Olivetské, Bičování Krista, Krista Trpitele a Krista nesoucího kříž, jsou umístěny v zahradě minoritského kláštera. Nejvýznamnějšími Prchalovými díly jsou obě kašny na jihlavském Masarykově náměstí s postavami Poseidona, (Neptuna) a Amfitrité, vytvořené v letech 1795–1797. Je rovněž autorem klasicistních náhrobků Emanuela Zeba a Františka Z. Rindsmaula (dnes v hřbitovním kostele sv. Ducha)\n\nKromě Jihlavy se Prchalovy sochy nacházejí také v Dačicích, Třešti a Telči. Je patrně i autorem kamenné kašny se sochou Tritóna držícího na hlavě velkou kamennou mísu s delfínem v Havlíčkově Brodě a dřevořezeb podle předlohy malíře Jana Lukáše Krakera v klášterním kostele v Nové Říši.\n\n"}
{"id": "1022664", "url": "https://cs.wikipedia.org/wiki?curid=1022664", "title": "Laser game", "text": "Laser game\n\nLaser game je týmová sportovně společenská hra využívající moderní technologie, včetně laseru, s prvky sci-fi. Při hře se využívá laserových zbraní, při které se hráči snaží získat co nejvíce bodů, případně plní jiné úkoly (dobytí základny, odcizení standarty). Hra se hraje jak v uzavřených prostorech tzv. arénách, tak i venku na volném prostranství. Existuje mnoho společností zabývající se výrobou systému.\n\nPočátky historie hry se vztahují do roku 1979, kdy byla uvedena na trh hračka Star Trek Electronic Phaser od společnosti South end Electronics Miltona Bradleyho. Hra v jiných zemích může mít odlišný název (laser game, laser tag).\n\nV České republice se hraje hra v rámci volnočasové aktivity na komerční bázi a aktuálně neexistuje žádná asociace sdružující arény. Kvalitou se různé arény liší, stejně jako použitým vybavením. První Aréna byla postavena na Národní třídě v Praze v 90. letech, dnes však již nefunguje. První Laser Aréna dnešního typu, s moderním systémem, byla realizována ve Zlíně v roce 2007.\n\nOd roku 2018 probíhá každoročně v 16 Arénách Mistrovství Česka a Slovenska v Laser Game, kde se odehrávají kvalifikační zápasy přihlášených týmů. Vítězné týmy ze všech Arén se utkají proti sobě na dvoudenním Mistrovství v Košicích. První ročník se nesl více v komunitním duchu, druhý ročník již slibuje vítězi celého turnaje odměnu 100 000 Kč. Registrace týmů běží většinou do května, do srpna probíhají kvalifikační zápasy a ke konci září se koná dvoudenní Mistrovství.\n\nExistuje několik výrobců laserového vybavení – v Evropě jsou nejběžnější holandský LaserMaxx, australský Laser Force nebo Deltra Strike. V České republice se vývoji na poli Laser Game systémů věnuje od roku 2014 jediná firma.\n\nAktuálně je v České republice 37 Laser Arén a dalších 22 je na Slovensku.\n"}
{"id": "1022666", "url": "https://cs.wikipedia.org/wiki?curid=1022666", "title": "Edie McClurg", "text": "Edie McClurg\n\nEdie McClurg (* 23. červenec 1951, Kansas City, Missouri, USA) je americká stand-up herečka, zpěvačka, hlasová umělkyně známá svou energickou hornostředozápadní americkou angličtinou. Účinkovala v téměř 90 filmech a v 55 televizních seriálech.\n\n\n"}
{"id": "1022667", "url": "https://cs.wikipedia.org/wiki?curid=1022667", "title": "Hereford United FC", "text": "Hereford United FC\n\nHereford United FC (celým názvem: Hereford United Football Club) byl anglický fotbalový klub, který sídlil ve městě Hereford v nemetropolitním hrabství Herefordshire. Založen byl v roce 1924 po fúzi klubů St Martins a RAOC (Rotherwas). Klubové barvy byly černá a bílá.\n\nV červnu 2014 byl vyloučen z Conference Premier kvůli finančním nesrovnalostem. Klub se poté musel přihlásit do Southern Football League. Ovšem v prosinci 2014 byl právě kvůli finančním nesrovnalostem vyšetřován Football Association, s čímž souviselo i okamžité ukončení členství v soutěžích podléhající pod národní svaz. Po pár dnech byl klub z rozhodnutí Vrchního soudu právoplatně zrušen. Po jeho zániku byl ve městě založen příznivci vlastní klub Hereford FC.\n\nSvé domácí zápasy odehrával na stadionu Edgar Street s kapacitou 5 966 diváků.\n\n\nZdroj: \n\n\n\nZdroj: \n\n\n\nZdroj: \n\nPoznámky:\n\n"}
{"id": "1022668", "url": "https://cs.wikipedia.org/wiki?curid=1022668", "title": "Meryl", "text": "Meryl\n\nMeryl® je obchodní značka polyamidových vláken firmy \"Nylstar\". Dodává se ve formě filamentové příze, která se vyznačuje měkkostí a hedvábným leskem.\n\nPříze dodávaná v jemnostech od 4,4 tex / f 34 do 19 tex / f 13 má vysokou pevnost v tahu i v oděru (10 x vyšší než např. bavlna), je pružná, absorbuje UV záření, propouští vodu a může mít i antistatickou úpravu.\n\nVyrábí se z ní pleteniny na jemné punčochy a prádlo a tkané i pletené sportovní oděvy.\n\nMeryl Nexten je duté vlákno, cca 30 % lehčí než běžné polyamidy.\n\nMimo tohoto jsou známé následující varianty merylu: \n\n\"Meryl Mattess\", \"Meryl Microfibre\", \"Meryl Satiné\", \"Meryl Skinlife\", \"Meryl Souple\", \"Meryl Spring\", \"Meryl Techno\"\n\n"}
{"id": "1022669", "url": "https://cs.wikipedia.org/wiki?curid=1022669", "title": "Joan Rivers", "text": "Joan Rivers\n\nJoan Rivers, rodným jménem Joan Alexandra Molinsky (8. června 1933 Brooklyn, New York City, New York, USA – 4. září 2014) byla americká komička a herečka. Proslavila se díky svému kontroverznímu a politicky nekorektnímu humoru. Narodila se do židovské rodiny rodičům, kteří do New Yorku emigrovali z Ruska. Nejprve studovala na Connecticut College, ale později přešla na Barnard College, kde v roce 1954 získala diplom z anglické literatury. Svou hereckou kariéru zahájila koncem padesátých let. Od roku 2010 byla jednou z moderátorů pořadu \"Fashion Police\"; rovněž moderovala pořad \"In Bed with Joan\" vysílaný přes YouTube. V letech 1965 až 1987 byl jejím manželem producent Edgar Rosenberg.\n\n"}
{"id": "1022673", "url": "https://cs.wikipedia.org/wiki?curid=1022673", "title": "Online Computer Library Center", "text": "Online Computer Library Center\n\nOnline Computer Library Center (OCLC) je instituce, která byla založena v roce 1967 a původně se nazývala Ohio College Library Center. Jde o neziskovou členskou výzkumnou organizaci určenou pro veřejné účely k přístupu ke světovým informacím a na snižování ceny informací. OCLC používá více než 57 tisíc knihoven ve 112 zemích a územích na lokalizaci, přístup, katalogizaci a půjčování knihovních materiálů. Společnost má sídlo ve městě Dublin v americkém státě Ohio.\n\n"}
{"id": "1022675", "url": "https://cs.wikipedia.org/wiki?curid=1022675", "title": "Rushden &amp; Diamonds FC", "text": "Rushden &amp; Diamonds FC\n\nRushden & Diamonds FC (celým názvem: Rushden & Diamonds Football Club) byl anglický fotbalový klub, který sídlil ve městě Irthlingborough v nemetropolitním hrabství Northamptonshire. Založen byl v roce 1992 po fúzi klubů Rushden Town FC a Irthlingborough Diamonds FC. V roce 2011 byl klub kvůli dluhům ve výši 750 000 liber poslán londýnským Vrchním soudem do likvidace. Po jeho zániku byl ve městě založen nový klub AFC Rushden & Diamonds. Klubové barvy byly modrá a bílá.\n\nSvé domácí zápasy odehrával na stadionu Nene Park s kapacitou 6 441 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1022677", "url": "https://cs.wikipedia.org/wiki?curid=1022677", "title": "Halifax Town AFC", "text": "Halifax Town AFC\n\nHalifax Town AFC (celým názvem: Halifax Town Association Football Club) byl anglický fotbalový klub, který sídlil ve městě Halifax v metropolitním hrabství West Yorkshire. Založen byl v roce 1911, zanikl v roce 2008 kvůli dluhům ve výši 800 000 liber. Po jeho zániku byl ve městě založen klub FC Halifax Town. Klubové barvy byly modrá a bílá.\n\nSvé domácí zápasy odehrával na stadionu The Shay s kapacitou 14 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1022681", "url": "https://cs.wikipedia.org/wiki?curid=1022681", "title": "Maidstone United FC (1897)", "text": "Maidstone United FC (1897)\n\nMaidstone United FC (celým názvem: Maidstone United Football Club) byl anglický fotbalový klub, který sídlil ve městě Maidstone v nemetropolitním hrabství Kent.\n\nZaložen byl v roce 1897. V roce 1989 jako teprve třetí tým v historii postoupil přímým způsobem z Conference National do Football League Fourth Division (do sezóny 1986/87 se do Football League nepostupovalo). Ovšem po odehraných třech sezónách v profesionální soutěži ji klub finančně neutáhl a v roce 1992 zbankrotoval. Po zániku vznikl ve městě klub Maidstone Invicta FC, který byl později přejmenován na Maidstone United.\n\nSvé domácí zápasy odehrával na stadionu Athletic Ground.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1022682", "url": "https://cs.wikipedia.org/wiki?curid=1022682", "title": "Dědičný princ", "text": "Dědičný princ\n\nDědičný princ, něm\". Erbprinz,\" angl\". hereditary Prince\", je titul následníka trůnu v monarchii nižšího stupně než království či císařství, kde je používán titul korunní princ, příp. císařský korunní princ.\n\nTitul dědičného prince se používal a používá výhradně v suverénních monarchiích, stojících hierarchicky níže než království, kde mladší členové rodu mají titul prince (netýkalo se tedy suverénních hrabat). Dědiční princové se zcela výjimečně objevovali i v královských rodinách, jejich hodnost však nenahrazovala důstojenství korunního prince (s výjimkou Království obojí Sicílie, viz dále). Titul představuje jakési zdůraznění principu primogenitury v dědickém právu. Proto byl dědičným princem vždy jen nejstarší syn panujícího knížete, ne vladařův bratr v případě panovníkovi bezdětnosti. Výraz byl nejobvyklejší v německém prostředí, kde se, stejně jako v češtině, rozlišuje mezi titulem knížete a prince. Titul je ze své podstaty jazykově nelogický, logičtější by bylo mluvit o „princi a dědičném knížeti (vévodovi)“, zřejmě pro zdlouhavost takového výrazu se tak ale neděje. V praxi byl titul používán jen v rodech suverénních vévodů, knížat a jim na roveň postaveným (něm\". fürstenmäßig\") některým lankrabatům, markrabím a falckrabím. Vladaři s vyšším titulem, kurfiřti a velkovévodové, měli vlastní specifické tituly (viz kap. Varianty titulu). Titul je používán v zemích bývalé Svaté říše římské zhruba od pol. 18. století. Existuje také titul dědičné princezny, užívaný buďto manželkami dědičných princů, či nejstaršími dcerami nižších vládců tam, kde chybí mužský následník trůnu. Po roce 1806 si titul nárokovaly, víceméně neprávem, také některé mediatizované knížecí rody. Mimo oblast německého jazyka a kultury titul existoval a existuje spíše funkčně, z vlastní podstaty, než že by šlo o zvláště pojmenovávanou aristokratickou hodnost. Pozoruhodnou výjimku představuje portugalská infantka Maria (1527–1545), která se narodila jako nejstarší žijící královské dítě a až do svých osmi let nesla titul „\"Princesa herdeira da Coroa de Portugal“ \"(dědičná princezna Portugalské Koruny), než byl jejímu mladšímu bratrovi udělen titul „následník trůnu“.\n\n\n"}
{"id": "1022683", "url": "https://cs.wikipedia.org/wiki?curid=1022683", "title": "Krisztián Tóth", "text": "Krisztián Tóth\n\nKrisztián Tóth (* 1. května 1994 Darmstadt, Německo) je maďarský zápasník–judista.\n\nJudu se věnuje od 6 letech v Budapešti v klubu Központi Sport pod vedením Gábora Pánczéla a Gábora Preiszlera. Mezi seniory se objevuje od roku 2011 a od roku 2014 patří mezi světovou špičku ve střední váze. V roce 2016 se řadil k favoritům na jednu z olympijských medailí na olympijských hrách v Riu, ale nezvládl zápas třetího kola proti Číňanu Čcheng Sün-čaovi. Číňan ho hned v úvodní minutě poslal na ippon osobní technikou o-osoto-gari.\n\n\n\n"}
{"id": "1022684", "url": "https://cs.wikipedia.org/wiki?curid=1022684", "title": "Joysticky pro počítače ZX Spectrum", "text": "Joysticky pro počítače ZX Spectrum\n\nK počítačům Sinclair ZX Spectrum se připojovaly pouze digitální joysticky. Protože Clive Sinclair nezamýšlel počítač Sinclair ZX Spectrum jako herní počítač, nevybavil ho interfacem pro připojení joysticku. Díky tomu vzniklo mnoho způsobů připojení joysticku k tomuto počítači. Vlastní Sinclairův interface pro připojení joysticku vznikl až později.\n\nSinclair k počítačům ZX Spectrum nevyráběl vlastní joysticky a zpočátku k počítači ani neexistoval interface pro jejich připojení. Výrobu interfaců pro připojení joysticku a i vlastních joysticků tak zpočátku zajišťovali jiné firmy, jako Kempston Micro Electronics Ltd. Teprve později vznikl Sinclairův interface pro připojení dvou joysticků ZX Interface II, ale ani s uvedením tohoto interfacu Sinclar neuvedl na trh joysticky pod svojí značkou.\n\nPo prodeji počítačové divize Sinclair Amstradu vznikly nové modely ZX Spectra, které měly zabudovaný interface pro připojení dvou joysticků. K těmto počítačům vyráběl Amstrad značkové joysticky SJS-1 a SJS-2. Přestože jako konektor pro připojení joysticků byl použit standardní 9pinový D-Sub, rozmístění signálů na tomto konektoru jiné než u standardu Atari, takže pro připojení jiných joysticků než SJS-1 nebo SJS-2 byla potřebná redukce. Některé později vyráběné joysticky měly konektory dva, jeden pro připojení k počítačům ZX Spectrum, druhý pro připojení k ostatním počítačům. Pod značkou Sinclair vyráběl Amstrad ještě joystick SPJ-1, ovšem tento nebyl určen pro počítače řady ZX Spectrum, ale pro počítač Sinclair PC 200.\n\nProtože Sinclair nezamýšlel počítače ZX Spectrum jako herní počítače, nevybavil je interfacem pro připojení joysticku. Proto vzniklo několik způsobů připojení joysticků k počítači. Sinclairův interface ZX Interface II vznikl až později.\nKempston joystick se připojuje k počítači prostřednictvím portu 31 procesoru Z80. Původní Kempston Joystick Interface vyráběla společnost Kempston Micro Electronics, podle které je způsob takto připojeného joysticku označován, neboť později vyráběly interfacy pro připojení Kemposton joysticku i jiní výrobci a tento interface byl součástí i některých jiných zařízení, např. disketových řadičů Disciple nebo ZX Diskface Quick či u víceúčelového interfacu Konix Liberator, který má dva konektory pro joysticky, u kterých umožňuje přepínat typ joysticku a Kempston joystick je jednou z možností.\n\nKempston joystick je připojen na bity 0 - 4 portu 31 a při testování stavu joysticku by mělo být testováto pouze těchto pět bitů, neboť stav ostatních bitů není definován a tyto bity mohou nabývat jak logické nuly tak logické jedničky.<ref name=\"zxm4/92\"></ref> Někteří výrobci periférií pro ZX Spectrum na tyto nevyužité bity připojovali signály jiných zařízení obsažených v periférii.\n\nJako interface pro připojení Kempston joysticku lze využít obvod 8255 v interfacu Interface M/P nebo UR-4, v počítači Didaktik Gama či v disketových jednotkách Didaktik 40 a Didaktik 80.<ref name=\"zxm1/94\"></ref> K počítači Didaktik Gama existuje redukce, která umožňuje připojení dvou joysticků, jeden z nich je Kempston joystick a druhý je nestandardní, jehož stav je možné číst na portu 63.\n\nS Kempston joystickem je kompatibilní zařízení Trickstick, které umožňuje k počítači připojit až 8 ovladačů, ovšem toto zařízení se stalo jedním z kandinátů na nejméně užitečnou periférii k ZX Spectru.\n\nNa Sinclair joysticky lze nahlížet jako na prodloužené klávesy počítače. Sinclair joysticky existují dva \"Sinclair 1\" neboli \"Sinclair left\" připojovaný paralelně ke klávesám 1, 2, 3, 4 a 5 a \"Sinclair 2\" neboli \"Sinclair right\" připojovaný paralelně ke klávesám 6, 7, 8, 9 a 0 a stav joysticků je tak možné číst na portech 63486 a 61438. Na odpovídající si bity obou portů jsou ale přivedeny signály pro různé směry joysticku, aktivita signálu joysticku je signalizována logickou nulou na příslušném bitu.\n\nSinclair joysticky se připojují prostřednictvím ZX Interface II, ZX Spectra vyráběná Amstradem mají tento interface vestavěný. Československé počítače Didaktik M a Didaktik kompakt mají vestavěný interface pouze pro joystick Sinclair 2.\n\nCursor joystick je podobně jako Sinclair joysticky připojen paralelně ke klávesnici, ovšem u tohoto joysticku se jedná o klávesy 5, 6, 7, 8 a 0. Klávesy 5, 6, 7 a 8 jsou klávesy, které se při stisku společně s klávesou Caps Shift používají k pohybu kurzorů při editaci BASICového programu. Některé klony ZX Spectra, mj. i československé počítače Didaktik M a Didaktik Kompakt mají speciální část klávesnice obsahující oddělené kurzorové šipky, což lze považovat za variantu Cursor joysticku.\n\nCursor joystick je také označován jako Protek a AGF podle výrobců interfaců pro připojení joysticku tímto způsobem. Některé interfacy mají ještě port pro druhý joystick, který je připojený paralelně ke klávesám T, Y, U, I a P.\n\nFuller joystick je joystick připojený prostřednictvím interface Fuller Box a jeho stav lze číst na portu 127.\n\nPočítače Timex Sinclair 2068 obsahují dva porty pro joysticky, ovšem tyto nejsou kompatibilní ani s jedním způsobem připojování joysticku k ZX Spectru. U počítačů Timex Sinclair 2068 je k připojení joysticků využita brána obvodu AY-3-8912.\n\nStejně jako u počítačů Timex Sinclair 2068, je i u interface ZXM Soundbox využita k připojení joysticku brána obvodu AY-3-8912, tento interface ale používá pro adresování hudebního obvodu jiné porty než počítače Timex Sinclair 2068.\n\nProtože mnoho her může být ovládáno pouze z klávesnice, vznikaly také programovatelné joysticky. Tyto joysticky byly svojí logikou připojeny paralelně ke klávesnici a bylo u nich možné naprogramovat (buď pomocí drátových propojek nebo programově) \"stisk\" kterých kláves má joystick při pohybu nebo stisku tlačítka vyvolat. Nevýhodou některých interfaců, mj. Cambridge Inteligent Interface, ovšem je nutnost nahrání konfiguračního programu vždy po zapnutí počítače nebo kdykoliv je potřeba změnit konfiguraci, což je zdlouhavé. Jiný produkt téhož výrobce, Cambridge Intelligent Joystick, má proti ostatním joystickům pro ZX Spectrum dvě nezávislá tlačítka a může tak vyvolat dvě různé akce.\n\nProgramovatelný interface pro připojení joysticku Investronica INAXEL Sound & Joystick má vlastní ROM, takže možnost programování joysticku je dostupná po resetu počítače bez nutnosti nahrávat konfigurační program.\n\nKromě joysticků připojovaných počítači elektricky pomocí interfacu připojeného na systémový konektor, vznikly i joysticky, které se nasadily na počítač a pohyb páky joysticku převáděly mechanicky na stisk klávesy. Mezi tyto joysticky patří např. Spectrum Mechanical Joystick a Spectrum-Stick. Druhý jmenovaný kromě vlastního joysticku obsahuje i tlačítka, která překrývá.\n"}
{"id": "1022685", "url": "https://cs.wikipedia.org/wiki?curid=1022685", "title": "Cesta do srdce osmého trpaslíka", "text": "Cesta do srdce osmého trpaslíka\n\nCesta do srdce osmého trpaslíka, plným názvem Jůhele XV. aneb Cesta do srdce osmého trpaslíka, uváděná také jako Magazín Jů Hele: Cesta do srdce osmého trpaslíka, je československá pohádka z roku 1984, režírovaná Libuší Koutnou. Výtvarníky pohádky jsou Stanislav Holý, Martin Lhoták a Renata Lhotáková, masky vytvořila Vlasta Zákostelecká, choreografii sestavil Jiří Němeček ml., dramaturgyní byla Zdena Brunclíková, vedoucí výrobního štábu byla Alena Kaněrová. Texty písní napsal Zdeněk Svěrák.\n\nHodný, ale přerostlý osmý trpaslík ráno vstane a uklízí před domečkem. Pom zavolá Šamšulu a dá mu cukříček. Trpaslíka přijde navštívit jeho láska Sněhurka, tak jí nabídne cukřík také. Pak si spolu povídají a Sněhurka trpaslíkovi nabídne houbu. Po chvíli přiletí špehovací motýl kosmické čarodějnice.\n\nMezitím kosmická čarodějnice připravuje ve své jeskyni lektvar. Její sluha Milouš přinese petrolej a nalije ho do lektvaru. Po chvíli přiletí špehovací motýl. Kosmická čarodějnice ochutná lektvar a vyplivne ho, protože jí nechutná. Potom se posadí do houpacího křesla a sleduje v kouzelném zrcadle záznam osmého trpaslíka se Sněhurkou pořízený špehovacíím motýlem. Protože má sama o osmého trpaslíka zájem, snaží se vymyslet způsob, jak se Sněhurky zbavit. Vyrobí kouzelná cukrátka, pomocí kterých promění Milouše a Mufa v otrávená jablka, a takto proměněné je pošle za Sněhurkou.\n\nOtrávená jablka dojdou až na palouček, kde se prochází Sněhurka. Otrávená jablka přesvědčí Sněhurku, že potřebují vyleštit a při leštění se jim podaří Sněhurku otrávit.\n\nPozději na palouček přiletí sama kosmická čarodějnice. Nejprve odmítne dát Šamšulovi cukřík a pak se promění ve Sněhurku. V podobě Sněhurky se kosmická čarodějnice snaží přesvědčit osmého trpaslíka k svatbě, ale on lest prohlédne. Když mu kosmická čarodějnice sdělí, že Sněhurku otrávila, prohlásí, že Sněhurka stále žije v jeho srdci. Kosmická čarodějnice se pak promění do své podoby. Tato podoba osmého trpaslíka vyděsí tak, že omdlí.\n\nKosmická čarodějnice zavolá svá otrávená jablka a pošle je do trpaslíkova srdce, aby zničili i druhou Sněhurku žijící v trpaslíkově srdci. Jablka v trpaslíkově srdci opravdu Sněhurku najdou a jeho srdce vyhodí do povětří. To osmého trpaslíka probere. Protože má osmý trpaslík zničené srdce, je na všechny zlý, i na Šamšulu, který po něm opět chce cukřík. Pak si jde na chvíli lehnout.\n\nNa palouček za osmým trpasíkem přijdou Jů a Hele s dětmi. Šamšula je varuje, že osmý trpaslík už není hodný, ale zlý. Jů a Hele chvíli nad trpaslíkovým zničeným srdcem naříkají, ale pak se jim ho povede s pomocí dětí dát zase do pořádku.\n\nKdyž se osmý trpaslík probudí, je zase hodný. Opět dá cukřík Šamšulovi a zbytek cukříků rozdá dětem. Hele najde otrávenou Sněhurku a snaží se jí probudtit. Otrávená Sněhurka se probudit nemůže a tak Helemu říká, že je otrávená, a aby se mohla probudit, potřebuje, polibek. Protože si Hele neví rady, Sněhurka se k němu nakloní sama a Heleho políbí, čímž je přivedena opět k životu. Odněkud přiletí závoj, který si Sněhurka nasadí, a rozběhne se za osmým trpaslíkem. V jeskyni to vše v kouzelném zrcadle sleduje kosmická čarodějnice, kterou to rozzlobí a kouzelné zrcadlo rozbije.\n\nSněhurka se za osmého trpaslíka provdá.\n\nspolupracovala loutkoherecká skupina ČST Praha\n\n"}
{"id": "1022687", "url": "https://cs.wikipedia.org/wiki?curid=1022687", "title": "Svartidauði", "text": "Svartidauði\n\nSvartidauði je islandská black metalová kapela založená v roce 2002 ve městě Kópavogur jižně od Reykjavíku. Název „Svarti Dauði“ znamená v islandštině „černá smrt“.\n\nPrvní demo \"The Temple of Deformation\" vyšlo v roce 2006, první studiové album s názvem \"Flesh Cathedral\" v roce 2012.\n\n\n\n\n\n\n"}
{"id": "1022691", "url": "https://cs.wikipedia.org/wiki?curid=1022691", "title": "Václav Jindřich Nosecký", "text": "Václav Jindřich Nosecký\n\nVáclav Jindřich Nosecký, \"někdy uváděn jako\" Václav Jindřich Nosek (16. června 1661, Pečky – 28. května 1732, Jihlava) byl barokní malíř, činný v Praze, Zákupech, Olomouci, Kroměříži, Polné, Želivi a Jihlavě. Svá díla podepisoval \"Wenzel Nosecky\" nebo \"Wenc. Nosseczky\".\n\nVáclav Jindřich Nosecký se narodil v Pečkách v rodině krejčího Jana Noska Poděbradského a od roku 1675 do roku 1680 se učil malířskému řemeslu u Filipa Mazance (autora maleb v letohrádku Hvězda) v Praze. V malířském školení pokračoval někdy v období 1683-1688 u malíře a správce obrazárny Pražského hradu Kristiána Schrödera, kde měl možnost studovat kvalitní italské a nizozemské malby z hradních sbírek a také se zde spřátelil se svým spolužákem Petrem Brandlem. Členem malířského cechu se stal až roku 1696 a malířským mistrem roku 1701.\n\nV Praze se Nosecký oženil s Terezií Eleonorou rozenou Andraskou a měl s ní sedm dětí. Jeho prvorozeným synem byl František Kristián Ezechiel Nosecký, pokřtěn v Týnském chrámu za přítomnosti Kristiána Schrödera a dále Jana Rudolfa Byse a Jana Kryštofa Lišky.\n\nPo smrti své ženy a přítele Kristiána Schrödera, zřejmě zprostředkovatele zakázek, se kolem roku 1703 přestěhoval do Jihlavy. Jako jihlavský občan je však uváděn až od roku 1711. Zde se podruhé oženil se s Uršulou Veronikou Steürer von Stürzenhübl (před rokem 1714) a roku 1718 zakoupil dům v ulici U Mincovny s částí pivovaru.\n\nPrvní zakázku v Jihlavě pro kostel sv. Jakuba většího získal roku 1702 společně se svým přítelem Michaelem Václavem Halbaxem. Oba malíře pojil zřejmě i příbuzenský vztah, neboť moravský malíř František Řehoř Ignác Eckstein byl nevlastním synem Halbaxe a synovcem Noseckého. Podrobně uvádí Noseckého životopis Jan Petr Cerroni.\n\nNosecký ovlivnil další umělce v regionu, např Karla Františka Teppera nebo Františka Řehoře Ignáce Ecksteina. V malířské dílně Václava Jindřicha Noseckého se vyučil jihlavský malíř Franz Österreicher starší, Jan Kalina (autor nástropních fresek v klášteře v Želivi), Jan Kargl a Noseckého prvorozený syn František Kristián (1693-1753), později řádový bratr Siard, který proslul jako malíř a autor fresek, např. nástropní fresky Teologického sálu ve Strahovském klášteře premonstrátů.\n\nBěhem pobytu v Praze se Nosecký pohyboval mezi tehdejší malířskou špičkou a měl možnost studovat díla významných předchůdců. Jeho kompoziční řešení prostoru a znázornění psychologie postav bylo ovlivněno Karlem Škrétou a jeho žákem Janem Jiřím Heinschem. Italské vlivy, zejména užití šerosvitu, mu zprostředkoval jeho přítel Michael Václav Halbax. Prvky vlámské malby přinášeli malíři jako Abraham Godyn (Abraham a Isaac Godynové jsou autory fresek v Trojském zámku), nebo první učitel Noseckého Filip Mazanec, který kopíroval díla Rubense. Díky důvěrnému přátelství s Petrem Brandlem se podílel i na některých jeho zakázkách.\n\nPrvní známá dochovaná Noseckého práce je stropní malba v jídelně zámku v Zákupech z roku 1700, kdy mu bylo již 39 let. Zakázku prováděl se svým přítelem Michaelem Václavem Halbaxem a je na ní patrná inspirace malířskou výzdobou v zámku Trója.\n\nHlavním objednavatelem Noseckého maleb byla církev. Jeho malby nebo fresky byly ve všech Jihlavských chrámech - v kostele svatého Jakuba, v jezuitském chrámu svatého Ignáce, v hřbitovním kostele svatého Ducha a nejstarším jihlavském kostele svatého Jana Křtitele, dále v dominikánském klášteře svatého Kříže (včetně nedochované Loretánské kaple a souboru čtrnácti obrazů ze života sv. Dominika) a dále v zaniklém klášteře kapucínů. Kolem roku 1710 pracoval pro olomouckého biskupa na zámku v Kroměříži, restauroval některé obrazy a ilustroval knihu \"Agenda seu rituale olomucense\".\n\nV Jihlavě Nosecký maloval na zakázku obrazy pro místní náboženská bratrstva a pro jihlavské měšťany, byl portrétistou (Martin Josef Leopold von Löwenthal), vytvořil cechovní korouhve nebo obrazy na fasádách domů a kostelů.\n\n\nNěkteré obrazy do mědirytin převedl Antonín Birkhardt.\n\nNedochovaná díla a obrazy z okruhu malířské dílny V. J. Noseckého uvádí podrobně Kateřina Plesníková.\n\nTento článek vychází ze životopisných údajů a podrobné dokumentace díla, které shromáždila ve své disertační práci Kateřina Plesníková (2010).\n\n\n"}
{"id": "1022693", "url": "https://cs.wikipedia.org/wiki?curid=1022693", "title": "Liar of Golgotha", "text": "Liar of Golgotha\n\nLiar of Golgotha (česky znamená \"Lhář z Golgoty\") byla nizozemská black metalová kapela založená v roce 1993 ve městě Rotterdam.\n\nV roce 1996 vyšlo první studiové album s názvem \"Dancing Through the Palace of the Ungodly Beauty\". Od roku 2005 je kapela neaktivní, poslední album \"Ancient Wars\" vyšlo v roce 2000. Celkem vyšly 3 dlouhohrající desky.\n\nVe dvouřádkovém starším logu Liar of Golgotha je písmeno T ztvárněno jako obrácený kříž, písmeno I má podobu hořící svíčky. Novější verze loga je ve stylu gotického písma charakteristického pro black metalové kapely.\n\n\n\n\n"}
{"id": "1022697", "url": "https://cs.wikipedia.org/wiki?curid=1022697", "title": "Opera IX", "text": "Opera IX\n\nOpera IX je italská black metalová kapela s vlivy gothic metalu, doom metalu a death metalu, která byla založena roku 1988 ve městě Biella v oblasti Piemont. Mezi hlavní témata skupiny patří okultismus, černá magie, pohanství.\n\nPrvní demo \"Gothik\" vyšlo v roce 1990, první studiové album s názvem \"The Call of the Wood\" v roce 1995.\n\n\n\n\n\n\n"}
{"id": "1022698", "url": "https://cs.wikipedia.org/wiki?curid=1022698", "title": "Labyrint: Útěk", "text": "Labyrint: Útěk\n\nLabyrint: Útěk (v anglickém originále The Maze Runner) je americký akční thriller, který natočil debutující režisér Wese Balla pro společnost Fox. Noah Oppenheim napsal scénář podle z postapokalyptické sci-fi série Jamese Dashnera. Popisuje příběh mladého Thomase, který se po ztrátě paměti ocitá v komunitě chlapců žijících na „Place“, malém ostrůvku zeleně odříznutém od ostatního světa obřím smrtícím labyrintem. \n\nČeské premiérové televizní uvedení proběhlo 20. září 2015 na HBO a poté 18. prosince 2016 na Prima Cool.\n\nDashnerova kniha vyšla poprvé v říjnu 2009 a studio Fox v roce 2010 začalo uvažovat o její filmové adaptaci s Catherine Hardwickovou, režisérkou prvního \"Stmívání\". V létě 2012 společnost obsadila jiného režiséra, Wese Balla, který získal pozornost svým krátkým animovaným snímkem \"Ruin\". Noah Oppenheim napsal první verzi scénáře, který dále upravili Grant Myers a T. S. Nowlin.\n\nKonkurz na herecké obsazení byl vyhlášen v únoru 2013 a 18. dubna bylo ohlášeno obsazení Dylana O'Briena do ústřední role. Režisér i herec později popisovali historku, že se Bellovi nepozdával O'Brienův „účes příliš ve stylu MTV“, a tak jej nejdřív z výběru vyřadil a až později jej znovu zvážil po doporučení společnosti Fox na základě jeho předchozího filmu \"Stážisti\". Už v březnu byli do dalších rolí obsazeni Will Poulter, Thomas Brodie-Sangster či Aml Ameen, v dubnu pak ještě např. Blake Cooper.\n\nNatáčení probíhalo od 13. května 2013 po osm týdnů především v Baton Rouge v Louisianě.\n\nTermín premiéry byl původně stanoven už na 14. února 2014, ale později odložen na 19. září téhož roku. Film k uvedení do českých kin od stejného data připravila společnost CinemArt.\n\nU příležitosti uvedení filmu vyšla v srpnu 2014 i v češtině s filmovým přebalem.\n\nFilm sleduje skupinu hochů přežívajících na malém ostrůvku zeleně obehnaném vysokými betonovými zdmi neproniknutelného a smrtícího bludiště. Každé ráno se otvírají brány labyrintu a „Běžci“ (v originále „Runners“) vybíhají prozkoumat okolí a snad i najít cestu ven. Musí to ale stihnout do setmění, protože pak se brány uzavřou a noc za zdí dosud nikdo nepřežil.\n\nJednou za měsíc výtah přiveze dalšího nováčka a tím nejnovějším je Thomas. Nepamatuje si nic o své identitě, jen křestní jméno. Ani ostatní neví, jak a proč se sem dostali. Tentokrát však vydá výtah už na druhý den po Thomasovi i další osobu – dívku jménem Teresa, která Thomase poznává.\n\nJednou věcí se Thomas od ostatních asi padesáti-šedesáti kluků na „Place“ („The Glade“) odlišuje. Je to zvědavost a touha narušit \"status quo\". A tak už tři dny po svém příchodu poruší pravidla „Placerů“ („Gladers“) a vydá se do útrob labyrintu, kde nejen že přežije noc, ale podaří se mu zabít pavouku podobného bionického tvora zvaného „rmut“ („Griever“).\n\nAčkoli byla oficiální americká premiéra stanovena na 19. září, na pěti zahraničních trzích byl film uveden už o týden dříve. Na tržbách za první víkend vydělal v Mexiku 2,6 milionu dolarů, na Tchaj-wanu 2,2 milionu, v Malajsii 1,9 milionu, v Singapuru 1,4 milionu a ve střední Americe 248 tisíc dolarů. Celkově podle \"Box Office Mojo\" vydělal film na zahraničních tržbách ještě před americkou premiérou 8,276 milionu dolarů.\n\nV USA byl film uveden premiérově v 3 604 kinech a současně expandoval také do dalších 48 zemí. Na domácích tržbách se podle magazínu \"Variety\" předběžně očekávalo za první víkend 30 milionů dolarů, přičemž sám distributor Fox skromněji odhadoval překročení 20 milionů. Server \"Box Office Mojo\" předpokládal prvovíkendové tržby (19.–21. září) ve výši 34 milionů a umístění na první příčce v návštěvnosti, přičemž dodával, že při dosažení hranice 35 milionů by se jednalo teprve o čtvrtý zářijový film v historii, který by takového úspěchu dosáhl. Cokoli nad 25 milionů přitom označil za obrovské vítězství.\n\nBěhem pátečních projekcí 19. září činil úhrn tržeb 11,25 milionů dolarů, což představovalo – při srovnání v rámci žánru – více než dvojnásobná čísla oproti filmům \"Dárce\" (4,75 mil.) a \"Hostitel\" (5,3 mil.), ale jen asi polovinu tržeb filmu \"Divergence\" (22,8 mil.). Více než dvojnásobně film předčil i druhý snímek v pořadí současných premiér, kriminální thriller \"Mezi náhrobními kameny\" (\"Walk Among the Tombstones\"), který dosáhl pátečních tržeb 4,7 milionu dolarů.\n\nPředběžně odhadované domácí tržby za celý úvodní prodloužený víkend dosáhly nakonec částky 32,5 milionu dolarů. Tím film více než dvojnásobně předčil mládeži nepřístupný snímek \"Mezi náhrobními kameny\" s 13,1 milionu na tržbách a téměř trojnásobně dramedii \"Co by kdyby\" (\"This Is Where I Leave You\") s 11,9 milionu. Při srovnání v rámci žánru dystopických filmových adaptací pro mládež film předčil \"Enderovu hru\" z listopadu 2013 s úvodními 27 miliony, ale nedosáhl na \"Divergenci\" z března 2014 s 54,6 miliony dolarů. Podle magazínu \"The Hollywood Reporter\" tvořilo 52 % amerického publika ženy a 48 % muži, z 65 % pak lidé ve věku do 25 let. Podle \"Box Office Mojo\" bylo mužských diváků 49 %, což představuje větší podíl, než je pro žánr mládežnických filmů obvyklé, a server to čátečně připisoval akčnímu vyznění marketingové kampaně.\n\nNa zahraničních prvovíkendových tržbách film vydělal dalších 37,6 milionu dolarů. Tím zaujal téměř na všech trzích první příčku a na většině předstihl i srovnávanou \"Divergenci\", např. v Austrálii (s 3,2 miliony) či v Brazílii (s 2 miliony) až dvojnásobně. V Rusku či Jižní Koreji s 5,5 miliony dolarů předčil i \"Hunger Games\". Se zahrnutím tržeb z předchozího víkendu vydělal film na zahraničních trzích k datu 21. září celkem 49 milionů dolarů, a to ho stále teprve čekalo uvedení na dalších 9 z největších patnácti světových kinematografických trhů.\n\nNávštěvnost v každém dalším víkendu po premiéře přirozeně klesala a film se posouval z první příčky na druhou, čtvrtou, sedmou, desátou a třináctou. Přesto vyšel film z přehledu americké návštěvnosti za září 2014 vítězně s tržbami ve výši 60,2 milionů dolarů, což představovalo 11,7 % z celkových zářijových tržeb na americkém trhu. Celosvětové tržby dosáhly po dvou týdnech částky 149 milionů dolarů. Ještě v polovině října obsadil s utrženými 5,2 milionu dolarů první místo na francouzském trhu, kde byl uveden premiérově. Na přelomu října a listopadu měl premiéru také na čínském trhu a za svůj první víkend tam vydělal 13,7 milionu dolarů. Celkově tehdy dosáhl zahraničních tržeb ve výši 208,5 milionu dolarů.\n\nV českých 91 kinech, kam byl film premiérově nasazen, na něj přišlo v průběhu prvního víkendu 19 696 diváků a tržby dosáhly asi 2,6 milionu korun. Umístil se tak na prvním místě před reprízovanou českou pohádkou \"Tři bratři\" (14 063 diváků) a německou komedií \"Fakjů pane učiteli\" (9 234 diváků). O druhém víkendu se pořadí prvních dvou filmů již vyměnilo a návštěvnost \"Labyrintu: Útěk\" poklesla o 38 %. V 54 kinech na něj přišlo celkem 12 193 diváků, a zaplatilo tak 1,61 milionu korun.\n\nRecenzní agregátor Rotten Tomatoes dával filmu v době jeho premiéry 63% hodnocení, založené na stovce kritik s průměrným bodovým ohodnocením 6 z 10. Konsensuální hodnocení serveru vyzdvihovalo „silné herecké výkony, solidní dějové východisko a osvěživě temné ztvárnění dystopického prostředí“.\n\nNa konci premiérového víkendu dávalo filmu celkem 636 hodnotících uživatelů Česko-Slovenské filmové databáze průměrně 78% hodnocení.\n\nSpolečnost Twentieth Century Fox Home Entertainment ohlásila na 16. prosince 2014 vydání filmu na DVD i blu-ray. Dvoudisková blu-ray edice obsahovala i dvě hodiny bonusového materiálu, kromě vyřazených scén např. pětidílný dokument o vývoji Labyrintu i Ballův krátký film \"Ruin\".\n\nV České republice (i na Slovensku) vydala film s českým dabingem společnost Bonton na DVD i blu-ray k datu 4. února 2015. Bonusový materiál na disku spočíval ve vynechaných scénách, komentáři režiséra Wese Balla a producenta T. S. Nowlina a fotogalerii. Sběratelská edice navíc obsahovala záběry z natáčení filmu „Průvodce Labyrintem“, nepovedené záběry, vizuální efekty, Ballův krátký film \"Ruin\" a další.\n\nPro potřeby domácího videa pořídilo Barrandov Studio český dabing v překladu Zdeňka Hofmanna s dialogy Petry Jindrové a v režii Petra Pospíchala. Jednotlivé postavy namluvili:\n\nDále své hlasy propůjčili: Martin Draxler, Radek Hoppe, Ivo Hrbáč, Daniel Margolius, Pavel Šrom a Zbyšek Horák.\n\nSoundtrack s hudbou skladatele Johna Paesana byl ve spolupráci s MTV publikován už před filmovou premiérou. Dne 11. listopadu byla vydána i limitovaná edice na vinylových nosičích.\n\nSpolečnost PikPok vydala filmem inspirovanou, stejnojmennou oficiální hru pro mobilní telefony, pro systémy iOS a Android. Hru vyvinula společnost Sticky Studios.\n\nTvůrci už před uvedením filmu mluvili o přípravě jeho pokračování podle další knihy z Dashnerovy série. Současně s uvedením \"Labyrintu: Útěk\" do kin oznámila společnost Fox stanovený termín premiéry druhého dílu právě za rok, 18. září 2015. Stvrdila také stejného režiséra i představitele některých hlavních postav, Dylana O'Briena, Kayu Scodelariovou či Thomase Brodie-Sangstera. Z představitel nových rolí pak ohlásila např. Aidana Gillena, Rosu Salazarovou, Jacoba Loflanda. Začátek natáčení byl ohlášen na konec října 2014.\n\n"}
{"id": "1022703", "url": "https://cs.wikipedia.org/wiki?curid=1022703", "title": "Petra Tenorová", "text": "Petra Tenorová\n\nPetra Tenorová (* 20. února 1989, Praha) je česká herečka a dabérka. Jejím dědečkem byl kameraman Jan Tenora.\n\nNarodila se v Praze. V jejich 11 letech se její rodiče rozvedli a ona se odstěhovala s matkou a bratrem do Havířova.\n\nV roce 2009 maturovala na ostravské konzervatoři a své první angažmá získala v pardubickém divadle, kde působila šest sezon. Následovalo roční angažmá v Městském divadle Kladno a od roku 2016 je v angažmá Městských divadel pražských.\n\n\n\n\n"}
{"id": "1022704", "url": "https://cs.wikipedia.org/wiki?curid=1022704", "title": "Portoferraio", "text": "Portoferraio\n\nPortoferraio (it. \"železný přístav\") je největší město na ostrově Elba, asi 60 km jižně od Livorna. Město založil roku 1548 Cosimo I. Medicejský a má asi 12 tisíc obyvatel. Leží na severním pobřeží ostrova, který od pevniny dělí asi 5 km široký průliv. Nejbližším městem na pevnině je Piombino v Toskánsku. V 19. století bylo významným přístavem, odkud se vozila železná ruda z ostrova. Těžba se po roce 1970 silně omezila a město se stává turistickou destinací.\n\n\n"}
{"id": "1022705", "url": "https://cs.wikipedia.org/wiki?curid=1022705", "title": "Wolf PAC", "text": "Wolf PAC\n\nWolf PAC je americký tzv. PAC (\"political action committee\" – výbor pro politickou akci).\n\n\nToho chce Wolf PAC dosáhnout vytvořením nového dodatku do americké Ústavy, postupně stát po státu.\n\nK prosinci 2014 byl návrh zákona schválen ve státech Kalifornie, Vermont a Illinois. V 8 dalších státech je projednáván v dolní sněmovně, ve státě Rhode Island v horní sněmovně.\n\n"}
{"id": "1022708", "url": "https://cs.wikipedia.org/wiki?curid=1022708", "title": "Yuri Alvearová", "text": "Yuri Alvearová\n\nYuri Alvearová Orejuelaová (* 29. března 1986 Jamundí) je kolumbijská zápasnice – judistka, olympijská medailistka z roku 2012 a 2016.\n\nS judem se seznámila ve 14 letech na střední škole. V roce 2005 byla zařazena do programu Coldeportes na podporu talentovaných sportovců. Jejím osobním trenérem je Wilson Cañizales. V reprezentaci spolupracuje s Ramónem Lópezem a Baudilio Hernándezem. Technickým poradcem je Norijuki Hajakawa.\n\nV roce 2008 se kvalifikovala na olympijských hrách v Pekingu. Ve druhém kole nezvládla zápas s Kubánkou Anaysi Hernándezoovou. V úvodu zápasu se ujala vedení na wazari, ale vzápětí jí Kubánka poslala technikou o-uči-gari na ippon. V roce 2009 vybojovala nečekaný titul mistryně světa v nizozemském Rotterdamu. Sezonu 2010 vynechala kvůli zranění kolene a následné plastice vazu. V roce 2012 startovala na olympijských hrách v Londýně. Ve čtvrtfinále v úvodu zaváhala s Francouzkou Lucií Décosseovou a po deseti sekundách zápasu se nechala hodit na ippon technikou uči-mata. V boji o třetí místo porazila Číňanku Čchen Fej a získala bronzovou olympijskou medaili. V roce 2016 startovala na svých třetích olympijských hrách v Riu. V semifinále porazila v prodloužení kontrachvatem Britku Sally Conwayovou a postoupila do finále proti Japonce Haruce Tačimotové. Ve druhé minutě zápasu Japonka vystihla její pokus o o-goši, technikou tani-otoši spadla na zem a z následného držení se již nedostala. Získala stříbrnou olympijskou medaili.\n\n\n\n"}
{"id": "1022711", "url": "https://cs.wikipedia.org/wiki?curid=1022711", "title": "Dlouhý lov", "text": "Dlouhý lov\n\nDlouhý lov (1966, La longue chasse) je dobrodružný westernový román pro mládež, který napsal francouzský spisovatel Pierre Pelot. \n\nHlavní postavou příběhu, odehrávajícího se roku 1829, je dřevorubec Zakyr Olk, žijící se svou rodinou ve srubu v osadě South Easter v Ohiu. Jednoho dne však obrovitý medvěd grizzly, přezdívaný Devilpaw (Ďáblova tlapa), zabije jeho ženu Tiu i jeho otce Jedediáše a samotnému Zakyrovi přerazí nohu. Zakyr od té chvíle žije jen pomstou. Chce medvěda najít a zabít. Odejde proto do nedaleké osady Ohio Spring a pokouší se zde sehnat společníky pro svůj velký lov, dokonce nabízí za zabití medvěda tisíc dolarů. Nikdo se však nechce lovu zúčastnit, protože o síle Devilpawa, kterého se bojí i Indiáni , kolují neuvěřitelné pověsti.\n\nNakonec se mu přihlásí čtyři muži, z nichž každý se na výpravu vydává ze svých vlastních osobních pohnutek. Corrado Rocknel, profesionální hráč, jde po Zakyrových penězích, traper Malkija, zvaný Starý řečník, se rozhodne využít Zakyrova hněvu a dopadnout s ním medvěda, se kterým jíž dlouho měří své síly. Doprovází je dva traperovi indiánští přátelé, němý Algonkin Miši a Ah-ža-di-Atsi-Laku (Zabíječ ryb) z kmene Čerokíů. Především Zabíječ ryb Zakyra nenávidí, protože jeho otec patřil k mužům, kteří po krvavých střetnutích vyhnali indiánovy předky z jejich lesů, přičemž ušetřili jen ženy a děti.\n\nKdyž je přepadne vlčí smečka, rozhodne se Corrado využít toho, že ostatní se snaží vlky odrazit, a chce krást Zakyrovi peníze, protože se naivně domnívá, že je má sebou. Nakonec dojde k přestřelce, při které Zakirovi zachrání život muž jménem Zach Čibuk, který jede za výpravou, aby se k ní připojil, protože chce lovem na medvěda překonat svůj strach z divokých zvířat, který mu zabránil pomoci příteli, když byl jimi napaden. \n\nCorradovi se podaří uprchnou a přitom zastřelí Mišiho. Je však vystopován skupinou Čipevajů, kteří jej zabijí. Zakyrovi a ostatním se podaří Čipevajům zmizet. Když pak Devilapawa vystopují, Zach se na něho vrhne s dýkou. Překoná svůj strach, ale medvěd jej usmrtí. Rovněž zraní Zabíječe ryb i Malkiju. Zakyrovi se však podaří medvěda sekerou zabít. Zabíječ ryb, který byl rozhodnut Zakira zabít, už ví, že to neudělá, protože Zakyr zvítězil nad Devilpawem a zachránil Malkiju.\n"}
{"id": "1022714", "url": "https://cs.wikipedia.org/wiki?curid=1022714", "title": "Dick Higgins", "text": "Dick Higgins\n\nDick Higgins, rodným jménem Richard Carter Higgins (15. března 1938 – 25. října 1998) byl anglický hudební skladatel a básník. Narodil se ve městě Cambridge, ale vyrůstal na severovýchodě USA v různých státech Nové Anglie. Studoval kompozici na newyorské The New School for Social Research a roku 1960 se oženil s umělkyní Alison Knowles. Roku 1963 založil nakladatelství Something Else Press. Byl členem hnutí Fluxus. Zemřel na mrtvici ve věku šedesáti let v kanadském Québecu.\n"}
{"id": "1022715", "url": "https://cs.wikipedia.org/wiki?curid=1022715", "title": "Paolo Selvadagi", "text": "Paolo Selvadagi\n\nMons. Paolo Selvadagi (* 12. července 1946, Řím) je italský římskokatolický kněz a pomocný biskup římské diecéze.\n\nNarodil se 12. července 1946 v Římě. Navštěvoval Římský papežský seminář a na kněze byl vysvěcen 8. prosince 1972, a byl inkardinován do římské diecéze.\n\nNa Papežské lateránské univerzitě získal doktorát z teologie a na Univerzitě La Sapienza studoval filosofii.\nRoku 1988 byl jmenován kaplanem Jeho Svatosti a roku 2009 čestným prelátem Jeho Svatosti.\n\nPo vysvěcení působil jako; asistent a vice-rektor Římského menšího papežského semináře, duchovní ředitel Římského menšího papežského semináře, člen Kněžské diecézní rady, profesor filosofie na Papežské lateránské univerzitě, rektor Římského menšího papežského semináře, církevní asistent diecézní katolické akce, zástupce představeného semináře formační koleje římské diecéze kněžské rady, kněz farnosti Svatého Jana Zlatoústého, prefekt X. římské prefektury, kněz farnosti Narození Našeho Pána Ježíše Krista, člen Kolegia poradců atd.\n\nDne 14. června 2013 jej papež František jmenoval pomocným biskupem Říma a titulárním biskupem salpijským. Biskupské svěcení přijal 7. září 2013 z rukou kardinála Agostina Valliniho a spolusvětiteli byli arcibiskup Adriano Bernardini a arcibiskup Filippo Iannone.\n\n"}
{"id": "1022718", "url": "https://cs.wikipedia.org/wiki?curid=1022718", "title": "Trolejová věž", "text": "Trolejová věž\n\nTrolejová věž je železniční nebo silniční vozidlo, konstruované speciálně pro práce na vrchním vedení elektrických drah (železnice, tramvaje, trolejbusy). V počátcích elektrifikovaných železnic a tramvajových provozů se užívaly jednoduché a lehké bezmotorové vlečné vozy. V současnosti jsou na železnici používána především vozidla odvozená od motorových vozů lehké stavby. Pro trolejbusy, tramvaje a jim obdobné dráhy se užívají především nákladní automobily se speciální nástavbou.\n\nPrvní trolejové věže byly obyčejné plošinové vagóny, na kterých byla postavena jednoduchá dřevěná věž. Díky dřevěné konstrukci a v podstatě nízkému napětí (do 600 V DC) byla pracovní plošina izolovaná a bylo možné pracovat pod napětím.\nVzhledem k rozdílným požadavkům se liší trolejové věže pro stejnosměrné napájecí sítě a pro sítě střídavé. Ve stejnosměrných sítích je možné za určitých podmínek pracovat pod napětím. Pracovní plošina a přístupový žebřík musí být zhotoveny z izolačních materiálů a izolovány od zbytku vozidla. Na střídavých sítích není práce pod napětím možná a opravy, případně kontroly a revize lze provádět pouze za beznapěťového stavu.\nBěžnými vozidly pro údržbu a revize trolejového vedení na železnici jsou v současnosti vozidla odvozená od osobních motorových vozů. Zástupcem těchto vozidel na českých kolejích je motorový vůz 892. Na střeše vozidla je kabina pro kontrolu vrchního vedení a izolovaná pracovní plošina. Uvnitř vozidla je jednoduché dílenské vybavení a zázemí pro posádku.\n\nV tramvajových a trolejbusových provozech se pro stavbu a údržbu trolejového vedení využívají nákladní automobily se speciální nástavbou. Stejnosměrné napětí (600 nebo 750 V) dovoluje práci pod napětím. Izolovaná pracovní plošina je nejen výškově výsuvná, ale je možné ji natáčet pro pohodlnější práci. Pracovní plošiny jsou buď s nůžkovým zdvihem, kdy se po zvednutí otáčí pouze vlastní pracovní plocha, nebo kloubově – teleskopické, kdy na konci ramene je jen koš pro obsluhu a rameno se natáčí celé – točna je na ploše automobilu. Tyto automobily jsou běžně vybaveny skříňkami na nářadí a pomocný materiál a prodlouženou kabinou pro převoz obsluhy. Konstrukce je v mnohém obdobná jako u pojízdných dílen nebo zásahových automobilů hasičů. Automobily užívané pro údržbu tramvajových sítí mohou být vybaveny pomocnou konstrukcí, umožňující pojezd po kolejích (dvoucestné vozidlo).\n\n"}
{"id": "1022720", "url": "https://cs.wikipedia.org/wiki?curid=1022720", "title": "Carpathian Forest", "text": "Carpathian Forest\n\nCarpathian Forest (česky znamená \"Karpatský les\") je norská black metalová kapela založená v roce 1990 Nattefrostem a Nordavindem pod názvem Enthrone (předchůdkyní byla kapela The Childmolesters) v norském městě Sandnes. Názvem Carpathian Forest se honosí od roku 1992.\n\nJe zaměřená ve svých textech anti-křesťansky.\nV roce 1991 vyšlo první demo \"Black Winds\" (ještě pod názvem Enthrone) a v roce 1998 první studiové album s názvem \"Black Shining Leather\".\n\n\n\n\n\n\n"}
{"id": "1022721", "url": "https://cs.wikipedia.org/wiki?curid=1022721", "title": "Průhledový displej", "text": "Průhledový displej\n\nPrůhledový displej (jinak též HUD – z anglického \"Head-Up Display\") je elektronické zařízení původně vyvinuté pro kokpity bojových letadel. Hlavní funkcí průhledového dipleje je zobrazovat vybrané informace přímo do zorného pole pilota letounu, který tak není rozptylován potřebou sklánět hlavu, aby se podíval na přístrojovou desku. Později začalo být užíváno i v civilním sektoru, například v osobních automobilech. Zde se jedná především o prvek aktivní bezpečnosti.\n\n"}
{"id": "1022722", "url": "https://cs.wikipedia.org/wiki?curid=1022722", "title": "Stážisti", "text": "Stážisti\n\nStážisti (v anglickém originále The Internship) je americká filmová komedie z roku 2013, kterou natočil režisér Shawn Levy pro společnost Fox. Duo komiků Vince Vaughn a Owen Wilson v něm vystupuje jako bývalí zaměstnanci zkrachovalé firmy, kteří se i přes svou počítačovou negramotnost přihlásí do soutěže stážistů o stabilní pracovní místo v IT společnosti Google.\n\nProdukčně se na filmu podílely společnosti 21 Laps Entertainment a Wild West Picture Show. Scénář napsal sám Vaughn a upravil jej Jared Stern. Natáčení začalo 9. července 2012 a probíhalo asi dva a půl měsíce na atlantské Georgia Tech i v sanfranciském sídle Googlu.\n\nV květnu 2012 ohlásila společnost Fox zamýšlený termín premiéry 28. června 2013 a v říjnu 2012 datum posunula o tři týdny dopředu. Do amerických kin byl tedy snímek uveden 7. června 2013. Během prvního víkendu vydělal na tržbách 18,1 milionu dolarů, což ho umístilo na 4. místo v tržbami měřené návštěvnosti. Do českých kin jej uvedla společnost CinemArt 11. července téhož roku.\n\n"}
{"id": "1022724", "url": "https://cs.wikipedia.org/wiki?curid=1022724", "title": "Cornelis Lely", "text": "Cornelis Lely\n\nCornelis Lely (23. září 1854, Amsterdam – 22. ledna 1929, ’s-Gravenhage) byl nizozemský vodohospodářský inženýr, projektant Zuiderzeewerken a v letech 1902 až 1905 guvernér Surinamu.\n\nLely studoval na Technické univerzitě v Delftu. Ta mu také v roce 1907 udělila čestný doktorát.\n\nLely byl v obdobích 1891–1894, 1897–1901 a 1913–1918 ministrem pro dopravu a vodní hospodářství (\"Ministerie van Verkeer en Waterstaat\"). \nByl i členem Královské nizozemské akademie věd.\n\nJméno Cornelise Lelyho nesou města Lelystad v nizozemské provincii Flevoland a Lelydorp v Surinamu.\n\n"}
{"id": "1022726", "url": "https://cs.wikipedia.org/wiki?curid=1022726", "title": "LGBT práva v Rusku", "text": "LGBT práva v Rusku\n\nLesby, gayové, bisexuálové a translidé (LGBT) se v Rusku setkávají s ostrakizací a právními nepříjemnostmi neznámými pro zbytkové obyvatelstvo. Navzdory faktu, že soukromá konsensuální sexuální aktivita mezi způsobilými osobami téhož pohlaví je legální od r. 1993 , nedostává se párům stejného pohlaví a domácnostem jim tvořeným stejné právní ochrany jako párům různého pohlaví. Země dosud ani nepřijala žádné zákony chránící jiné sexuální menšiny a genderové identity před diskriminací. Trans lidem je umožněno procházet změnou pohlaví po předešlé chirurgické operaci, nicméně ani jejich práva nejsou dostatečně hájená, spíše naopak. Homosexualita není považovaná za duševní poruchu od r. 1999, což znamená, že by neměla být překážkou řádného působení v Ozbrojených silách Ruské federace. Avšak stále se v nich neoficiální uplatňuje politika Don't ask, don't tell.\n\nRuská společnost obecně zastává ve vztahu k homosexualitě sociálně konzervativní postoje. Podle několika průzkumů a statistik většina Rusů neakceptuje homosexualitu a podporuje zákony diskriminující sexuální menšiny. Britský Channel 4 odvysílal dokument s názvem \"Hunted\" zobrazující život LGBT Rusů pod zákonem proti propagandě a legitimizací různých podpůrných skupin účelově vyhledávajících a šikanujících homosexuály – zejména homosexuální muže. Po přijetí sporného zákona proti LGBT propagandě se až zčtyřnásobil počet ruských žadatelů o azyl ve Spojených státech z důvodu diskriminace. Navzdory silné mezinárodní kritice pro vzrůstající počet sociální diskriminace, násilí a trestné činnosti páchaných na homosexuálech mají velká města jako je Moskva a Petrohrad prosperující gay scénu. Pokud ale jde o konání festivalů gay pride, tak v této oblasti nikdy moc přívětivé nebyly, a to i přes sankce Evropského soudu pro lidská práva v r. 2010 kvůli diskriminaci. V r. 2010 dostalo vedení města Moskva 10 individuálních žádostí pro povolení konání pochodu Moscow Pride, který zakázala s odvoláním se na riziko násilí vůči jeho účastníkům.\n\nV 21. století se Rusko začalo stávat terčem celosvětové kritiky pro nedostatečnou právní ochranu LGBT občanů, kde bylo zařazeno mezi nejhorší státy bývalého SSSR v přístupu k lidským právům. Od r. 2006 se začaly na regionální úrovni přijímat zákony zakazující distribucí veškerých materiálů podporujících LGBT vztahy mezi nezletilými. V červnu 2013 byl přijat federální zákon kriminalizujících šíření informací o netradičních sexuálních vztazích mezi dětmi a mladistvými. Se spornou definicí toho, co slovo netradiční vztah znamená byl přijat jako součást novelizace Zákona o ochraně dětí před informacemi narušujícími jejich zdraví a vývoj. Zákon s sebou přinesl vysoký počet trestů LGBT Rusů veřejně protestujících proti přijetí zákona, homofobních nálad, násilí a dokonce i zločinů z nenávisti, v nichž se pachatelé odvolávali na federální zákon. Rusko se stalo terčem mezinárodní kritiky ze strany lidskoprávních organizací, LGBT aktivistů a médií kvůli údajné nepřímé kriminalizaci LGBT kultury. Ruská historička a lidskoprávní aktivistka Ludmila Alexejeva jej nezvala návratem do středověku.\n\n\nHomofobie v Rusku: Ruský národ je považován za nejvíc nepřátelský vůči homosexuálům, pokud nezahrnujeme státy Islámského světa, části Afriky a Asie a např. Ukrajinu nebo Turecko. Podle průzkumu z roku 2013 až 74 % Rusů nepovažuje homosexualitu za morálně přijatelnou, což je 14 % nárůst od r. 2002. V roce 2007 68 % Rusů řeklo, že homosexualita je vždycky společensky nepřijatelná nebo téměř vždy. V roce 2005 by 44 % Rusů bylo pro trestný postih sexuální aktivity mezi osobami téhož pohlaví a 43 % Rusů schválilo přijetí zákona o zákazu diskriminace na základě sexuální orientace. V roce 2013 16 % Rusů prohlásilo, že homosexuální osoby by měly být izolovány od společnosti, 22 % by bylo pro nařízení léčby a 5 % by je nejraději vyhladilo. Postoj ruských psychiatrů a veřejnosti k homosexualitě jako nemoci zůstal dodnes. Například v roce 2003, kdy se homosexualita vyškrtla z ruské kvalifikace duševních chorob, 62,5 % dotazovaných psychiatrů v Rostově ji stále považovalo za nemoc a o tři čtvrtletí poté za poruchu osobnosti. Psychiatři si svůj postoj udrželi až do konání festivalů gay pride, kdy začali postupně propouštět gaye a lesby ze škol, dětských domovů a jiných veřejných institucí.\n\nStejnopohlavní manželství: Žádná právní úprava stejnopohlavního soužití není v současném Rusku umožněna. V červenci 2013 patriarcha Kirill, duchovní Ruské pravoslavné církve, která má až 80 % praktikujících věřících, řekl že uzákonění stejnopohlavních svazků je znakem Apokalypsy. V roce 2011 během tiskové konference, moskevská primátorka, Irina Muravjovová, řekla: \"Veškeré pokusy o legalizaci stejnopohlavních svazků v Moskvě a v celém Rusku nebudou nikdy vyslyšeny. Žijeme v civilizované zemi, která se řídí nejvyšším federálním zákonem Ústavou Ruské federace, která manželství definuje jako jedinečný svazek mezi mužem a ženou. Žádné jiné manželství neexistuje a nemůže být tudíž nikdy v Rusku uzákoněno. Většina Rusů vůči stejnopohlavním manželstvím zaujímá stejný postoj.\n\nSlužba v armádě: Podle údajů ze stránek Pravda.ru se v minulosti hodně mladých Rusů mohlo vyhnout povinné vojenské službě tvrzením, že mají jinou sexuální orientaci. Ministr zdravotnictví se to pokusil změnit v roce 2003, kdy se na homosexualitu přestalo koukat jako na nemoc. Tím pádem ani homosexualita nemůže být brána jako důvod k neschopnosti sloužit v armádě, jelikož nemá souvislost se zdravotním stavem brance. Jelikož Rusko i Světová zdravotnická organizace vyškrtly homosexualitu ze seznamu nemocí, tak tím pádem se homosexuál může zbavit povinnosti sloužit v armádě jenom na základě tělesného nebo duševního postižení. I tak ale vydal upozornění pro homosexuální muže, aby svoji odlišnou sexuální orientaci veřejně nesdělovali, jelikož by pak mohli čelit násilí a šikany ze strany ostatních vojáků. Prezident Vladimir Putin sdělil v rámci rozhovoru pro Americkou televizi, že homosexuální muži nejsou v Rusku zbavováni povinnosti sloužit v armádě. V roce 2013 se roznesla zpráva, že ministr obrany vydal nařízení podle něhož se schopnost sloužit v armádě bude posuzovat na základě nových kritérií, které zahrnují mentální vyspělost a sexuální život branců, což znovu umožňuje zbavit osobu služby v armádě na základě sexuální orientace.\nViditelnost LGBT organizací a služeb: V Rusku se většina LGBT organizací nachází zejména ve velkých městech jako je Moskva a Petrohrad, kde je mimo jiné i hodně kaváren a nočních klubů zaměřených na gaye a lesby.\n\nFestivaly Gay Pride: V Rusku bylo uskutečněno mnoho neúspěšných námitek vůči konání festivalu Gay Pride v několika ruských velkoměstech, zejména v Moskvě, kde město na žádost konání festivalu omezila. Bývalý moskevský primátor Jurij Lužkov podpořil odpor veřejnosti ke schválení publikace výtisků gay aktivisty Nikolaje Alexandroviče Alexejeva v době konání Moscow Pride, který ji označil za satanskou. Festivaly však probíhal zdárně bez problémů i přes protesty ruské veřejnosti. V roce 2010 bylo Rusko nařčeno Evropským soudem pro lidská práva kvůli obžalobě Alexejeva, že ruská města diskriminovali homosexuály odmítajícím postojem ke konání festivalů. Ačkoliv ruští představitelé festival omezují v důsledku prevence rizika násilí, soud označil jejich rozhodnutí za \"podporu a schválení postoje odpůrců\". V srpnu 2012 navzdory předchozímu obvinění, Moskva vydala 100letý zákaz konání festivalu Moscow Pride až do roku 2112 v důsledku nedostatku podpory ze strany veřejnosti a dalších problémů, které konání festivalu přináší.\n\n\nBylo zaznamenáno, že čečenské autority často zatýkají a mučí muže podezřelé z homosexuality. Podle zdrojů mělo být více, než 100 mužů zatčeno a týráno v tajných detenčních zařízeních, které některé lidskoprávní skupiny nazývají koncentračními tábory. Vězni tam jsou mučeni hladem, elektrošoky, mlácením, které někdy vede k úmrtí. Věznitelé jim mnohdy slibují propuštění za výkupné. Vězni musí při výslechu nahlašovat další homosexuály. Média informují o tom, že nejméně tři muži byli zavražděny, ale jiné neoficiální zdroje uvádějí, že se to číslo pohybuje kolem dvaceti. Čečna věznění LGBT lidí popírá. \"Těžko můžete zatýkat nebo šikanovat lidi, kteří u nás neexistují\", takto se vyjádřily čečenské úřady včetně samotného prezidenta Ramzana Kadyrova. \n\nRuský národ je silně konzervativní v oblasti práv homosexuálů. Podle průzkumu z roku 2013 většina Rusů neschvaluje stejnopohlavní manželství a podporuje veškeré zákony proti homosexuálům.\n\nAnton Krasovskij, televizní moderátor státní televize KontrTV, byl na hodinu vyhozen ze zaměstnání v lednu 2013, když se během vysílání veřejně přiznal k homosexuální orientaci, na základě kontroverzního zákona proti homosexuální propagandě navzdory tomu, že ještě nebyl v účinnosti.\n\nV září 2013 homosexuální učitel v Chabarovsku a gay aktivista Alexandr Jermoškin byl propuštěn ze dvou zaměstnání jako učitel na vysokoškolský profesor. Před týdnem byl napaden místními neonacisty. Homofobní aktivisté s názvem „Hnutí proti proti propagaci sexuální perverze“ se poté velmi podíleli na jeho propuštění.\n\nV Brjansku byla lesbické dívce, která nechce prozradit své jméno, udělena důtka za to, že se ve škole veřejně hlásila ke své orientaci. Vzhledem k jejímu nízkému věku a k tomu, že svoji orientaci nikomu nevnucovala, a ani nikoho neovlivňovala, nebylo proti ní zahájeno trestní řízení.\n\nFederální zákon zakazující propagaci homosexuality byl schválen Státní dumou jako „údajný zákon na ochranu dětí“. Je zatěžko posoudit zda všichni nebo jen někteří členové vládnoucích stran podporují zákon, a zda úplně nebo jen částečně. Některé politické strany, mimo členy Státní dumy, práva homosexuálů podporují.\n\nJabloko jako člen Liberální internacionály vede kampaň s názvem „Rusko bez pogromů“ proti netoleranci v Rusku.\n\nRuská liberální strana vzniklá roku 2007 kritizovala zákon proti homosexuální propagandě jako nedemokratický, omezující svobodu projevu.\n\nCílené útoky proti LGBT minoritě jsou ve zdejším Trestním zákoníku považovány za zločin z nenávisti, jelikož ruské právo nezná termín sexuální orientace. Mezi nejznámější případy zločinů na homosexuálech patří následující:\n\n9. května 2013 po oslavách Dne vítězství nad fašismem bylo ve Volgogradu nalezeno zohavené tělo 23letého mladíka, který byl mučen a následně zabit třemi útočníky z důvodu domnělé homosexuální orientace, i přes protesty rodiny a přátel zemřelého, nebyl trestný čin pachatelů posouzen jako zločin z nenávisti.\n\n29. května 2013 bylo nalezeno tělo umučeného 38letého Olega Serdyjuka, zástupce ředitele Kamčatského letiště, v jeho rozbitém autě s jeden den starou bodnou ránou. Místní státní zastupitelstvo označilo jako motiv trestného činu vraždu z homofobie. Místní podezřelí byli shledáni vinnými a odsouzenými k 9 až 12 letům odnětí svobody.\n\nOd října 2013 do února 2014 byla v Moskvě zaznamenána řada útoků na Central Station, jeden z největších nočních klubů pro homosexuály v Rusku. Během útoků bylo použito jak střelných zbraní, tak i slzného plynu. Celá situace byla vysílána na ABC News Nightline. V přímém důsledku útoků emigrovalo hodně zaměstnanců klubu.\n\nV Carském Rusku se mladé dívky, které se prezentovaly a oblékali jako chlapci, označovali jako tomboys. Jejich chování a oblékání ve školách bylo vesměs tolerováno a považováno za asexuální, což by se muselo v případě svatby zastavit. Nicméně crossdressing byl považován za nemorální a trestný jak církví, tak i následné i vládou.\n\nPo Velké říjnové revoluci se v roce 1920 objevily první pokusy o chirurgickou změnu pohlaví až do zákazu roku 1960. Později je začala provádět endokrinoložka Prof. Irina Golubeva pod vedením psychiatra Prof. Aron Belkin, který byl znám svým bojem za práva transsexuálů až do své smrti r. 2003.\n\nFederální zákony přijaté 29. června 2013 zakazují distribuci propagačních materiálů mezi dětmi a mládeží, které podporují netradiční sexuální vztahy. Kritici vyčítají tomuto zákonu jeho kriminalizaci jakýchkoli veřejných demonstrací za gay práva, projevy na obranu LGBT práv a distribuci materiálů o LGBT kultuře, případně i zrovnoprávnění homosexuálních vztahů s heterosexuálními. Legislativa se stala terčem mezinárodní kritiky z řad lidskoprávních aktivistů a médií podporujících LGBT práva a používajících LGBT symboly jako je například duhová vlajka. Chanell 4 zveřejnil dokument s názvem \"Hunted\", v němž popisuje anti-gay skupiny, které se zaměřují na homosexuální muže. Ty pak vylákají pod záminkou schůzky na odlehlé místo, kde je mučí a ponižují. Celá akce je pak natáčená a zveřejněná na internetu.\n\nJiž v letech 2006-2013 přijalo 10 regionů vyhlášky zakazující propagandu homosexuality mezi dětmi a mládeží. Devět z nich ukládá za porušení vyhlášky administrativní sankce nebo pokuty. Vyhlášky některých regionů zakazují i \"propagandu\" bisexuality a transgenderismu mezi dětmi a mládeží. Do května 2013 byl přijat nespočet vyhlášek tohoto typu v několika oblastech: Rjazaňská oblast (2006), Archangelská oblast (2011), Sankt Petersburg (2012), Kostromská oblast (2012), Magadanská oblast, Novosibirská oblast (2012), Krasnodarský kraj (2012), Samarská oblast (2012) Baškortostán (2012), a Kaliningradská oblast (únor 2013). Archandělsk (2013) a Sankt Petěrsburg (2014) tyto vyhlášky zrušily.\n\nV červnu 2013 byl Státní dumou jednomyslně přijat a prezidentem Vladimirem Putinem podepsán federální zákon zakazující distribuce materiálů podporujících LGBT vztahy mezi dětmi a mládeží. Zákon se o homosexualitě zmiňuje pouze okrajově, neboť pracuje s termínem \"netradiční sexuální vztahy\". V souladu s ním je nelegální pořádat v přítomnosti dětí a mládeže LGBT události, podporovat LGBT práva a říkat, že homosexuální vztahy jsou rovnocenné s heterosexuálními.\n\nZa porušení tohoto zákona hrozí ruským občanům pokuta v maximální výši 5000 rublů a veřejným organizacím až 50 000 rublů. Organizacím a firmám, které tento zákon poruší, hrozí pokuta až 1 000 000 rublů a 90denní pozastavení činnosti. Cizincům hrozí až 15denní vězení, pokuta 100 000 rublů a následné vyhoštění ze země. Ruští občané, které k propagandě \"netradičních vztahů\" použijí internet nebo média hrozí pokuta až 100 000 rublů.\n\nV důvodové zprávě zákona se píše, že chrání děti a mládež před pornografií a informacemi narušujícími jejich vývoj. Spoluautorka zákona Jelena Mizulinová, která je přesedkyní Komise pro rodinu, ženy a děti ve Státní dumě, a která je mnohými popisovaná obránkyně morálních hodnot, uvedla, že cílem zákona je chránit tradiční sexuální vztahy mezi mužem a ženou, jež si zaslouží zvláštní ochranu. Na závěr Mizulina uvedla, že podle nejaktuálnějšího výzkumu podporuje tuto legislativu 88 % veřejnosti.\n\nV dubnu 2013 před přijetím zákona při své návštěvě v Amsterdamu ruský prezident Vladimir Putin řekl: \"Chci, aby všichni věděli, že v Rusku nedochází k žádnému porušování práv sexuálních menšin. Jsou to lidé jako každý jiný a jejich práva a svobody zůstávají nedotčeny.\" Pak uvedl, že zákon podepíše, protože s ním drtivá většina Rusů souhlasí, ba dokonce jej požaduje. Dovedete si představit organizaci podporující pedofilii v Rusku? Obávám se, že by se proti ní drtivá většina ruských regionů postavila … To samé se týká sexuálních menšin. Těžko si dovede představit stejnopohlavní manželství v Čečensku? Vy ano? Dovedete si představit jaké by to mělo nedozírné následky?Problémy, se kterými se současné Rusko potýká, jsou nízká porodnost, jíž homosexuální vztahy vyřešit opravdu nedokáží.\"\n\nKritici říkají, že účelem zákona je v přímém důsledku zcela zakázat LGBT hnutí a jakékoli veřejné projevy LGBT kultury.\n\nV červenci 2013 byli zatčeni dva nizozemští turisté při diskuzi o gay právech s ruskou mládeží. Všichni čtyři byly potrestáni na základě federálního zákona proti propagandě netradičních vztahů mezi nezletilými poté, co o nich hovořili s mladistvými v táboře v Murmansku.\n\nPodle průzkumu uskutečněného v červnu 2013 Russian Public Opinion Research Center (VTsIOM) podporovalo zákon nejméně 90 % zkoumaných.\n\nNěkteré ruské celebrity, včetně Dima Bilana, Filippa Kirkorova a Nikolaje Baškova, se vyjádřily proti zákonům. Jiné zase anti-gay zákony podpořily. Například Valerija. V únoru 2012 se v moskevské Katedrále Krista Spasitele uskutečnila kontroverzní performance ze strany feministické skupiny Pussy Riot na protest proti církevní podpoře politiky prezidenta Vladimira Putina, jejíž součástí je i odmítání LGBT práv v Rusku. O pár týdnů později byly tři členky této skupiny zatčeny a odsouzeny za \"výtržnictví motivované náboženskou nenávistí\". Trestní proces s trojicí dívek se stal předmětem globálního odporu. Ruský ministr sportu Vitalij Mutko odpověděl na otázky ze strany mezinárodních komunit ve věci aplikace nového zákona během Zimních olympijských her 2014 v Soči, že veškerá kontroverze ruského zákona proti gay propagandě je problém, který uměle vytvořila západní média. and that the law does not discriminate against anyone. Účelem zákona je ochrana práv děti, které se teprve vyvíjejí, před agresivní propagandou netradičních sexuálních vztahů stejně jako před užíváním alkoholových nápojů a návykových látek,\" takto obhajoval příslušný zákon ministr Mutko. Rovněž ubezpečil, že práva všech sportovců, organizátorů a návštěvníků v Soči budou respektována. Sportovcům s netradiční sexuální orientací není zakázáno přijet k nám. Ale pokud vyjdou do ulic za účelem propagace, pak samozřejmě musí počítat s následky.\n\nScenárista Jurij Arabov pracující na novém životopisu Petra Iljiče Čajkovského začal při příležitosti jeho zveřejnění v roce 2015 rozporovat Čajkovského homosexualitu, což je rozporu s tvrzením většiny historiků, kteří si stojí za tím, že Čajkovskij byl skutečně homosexuál. Ke konci dodal, že by svým jménem nikdy nenatočil žádný film, který propaguje homosexualitu. Natáčení filmu bylo dotováno ruskou vládou a Arabovovo tvrzení bylo podpořeno ministrem kultury Vladimirem Medinským, který na otázku odpověděl takto: \"Arabov má pravdu. Neexistuje žádný prokazatelný důkaz, že by Čajkovskij byl homosexuál. Historici si i nadále trvali na tom, že skladatelova homosexualita je jasně zdokumentována v jeho osobních papírech a korespondenci. V západním tisku se vedly spekulace, zda odstranění veškerých zmínek o Čajkovského homosexualitě podporované i režisérem Kirillem Šerebrenikovem je \"skutečný příběhem tragické lásky a smrti věhlasného ruského skladatele\" nebo odpovědí na ruský zákon proti gay propagandě. Ruská lidskoprávní aktivistka Ludmila Alexejevová nazvala přijetí zákona \"návratem\" do středověku.\n\n12. října 2013 se den po National Coming Out Day konala v Sankt Petěrburgu demonstrace 15-20 LGBT aktivistů proti novému zákonu zakazujícím \"homosexuální propagandu\". Protest byl napadený krajně pravicovými skupinami jako jsou pravoslavní křesťané, kozáčtí polovojáci a nacionalisté. Po roztržkách mezi oběma skupinami policie zatkla 67 lidí z obou táborů.\n\nRuské politické strany jsou obecně velmi málo ochotné odmítat svojí nebo jinou LGBT diskriminační politiku z důvodu přetrvávajícího veřejného mínění a současné legislativy nepřímo kriminalizující podporu LGBT práv. Pouze několik málo politických stran podpořilo LGBT práva.\n\nJednou z nich je Ruská libertariánská strana, která zákaz \"podpory\" homosexuality nazvala porušováním lidského práva svobody projevu.\n\n\n\n\n"}
{"id": "1022727", "url": "https://cs.wikipedia.org/wiki?curid=1022727", "title": "Pitulník", "text": "Pitulník\n\nPitulník (\"Galeobdolon\") je rod vytrvalých, žlutě kvetoucích bylin z čeledi hluchavkovitých. Areál rodu zahrnuje Evropu (mimo její nejsevernější a nejjižnější oblasti), Malou Asií a podhůří Kavkazu. Rod vznikl poměrně nedávno vyčleněním z rodu hluchavka, od kterého se mj. odlišuje těmito morfologickými znaky:\n\n\nVytrvalá rostlina s krátkým vodorovným oddenkem, ze kterého rostou duté, čtyřhranné, vystoupavé nebo přímé, nejčastěji nevětvené a někdy chlupaté lodyhy. Křižmostojné listy jsou dlouze stopkaté a čepele mají na bázi srdčité a po obvodě zubaté. V horní části lodyhy přecházejí listy v drobnější listeny podobného tvaru. Z oddenku rostou plazivé kořenící odnože, které přečkávají zimu a slouží k rozmnožování rostliny.\n\nZ úžlabí listenů vyrůstají v lichopřeslenech oboupohlavné květy. Trubkovitě zvonkovitý kalich je zvenku chlupatý, jeho pět zelených zubů je trojúhelníkovitě kopinatého tvaru a jsou zakončeny osinkou. Žlutá dvoupyská koruna s trubkou má vně chlupatý klenutý horní pysk a hnědě skvrnitý trojcípý dolní pysk s menšími postranními cípy. Dvě přední tyčinky jsou delší než dvě zadní a nesou tmavě hnědé a lysé prašníky. Svrchní semeník srostlý ze dvou plodolistů má jednu čnělku. Květ má žlázky s nektarem.\n\nPlody jsou čtyři černé vejčité tvrdky s přívěšky. Základní chromozomové číslo rodu je n = 9.\n\nRod pitulník se vyskytuje ve čtyřech nebo pěti druzích:\nPrvé tři druhy jsou diploiní 2n = 18, další dva tetraploidní 2n = 36.\n\nZa původní druhy se považují pitulník žlutý a pitulník žlutavý, pitulník horský vznikl v minulosti pravděpodobně jejich křížením. Pitulník postříbřený je znám pouze z kultury jako okrasný typ, který rychle zplaňuje; jeho původ je nejasný, poprvé byl popsán z území ČR. U pitulníku Endtmannovova se studiem došlo k poznání, že značná část původně zjištěných údajů je nesprávná a část odborníků si myslí, že tento taxon je neudržitelný.\n\nPitulník dokáže rychle vytvořit na vlhkých a stinných místech s výživnou vlhkou půdou rozsáhlé porosty. Pokud se používá jako půdokryvná rostlina, může za příhodných podmínek již za dva roky po vysazení určené místo zcela pokrýt.\n"}
{"id": "1022729", "url": "https://cs.wikipedia.org/wiki?curid=1022729", "title": "Jindřich Nováček", "text": "Jindřich Nováček\n\nJindřich Nováček (* 4. ledna 1980, Třebíč, Československo) je český herec.\n\nNarodil se v Třebíči, kde také vystudoval Střední průmyslovou školu technickou. V roce 1999 byl přijat na pražskou Vyšší odbornou školu hereckou, hereckými pedagogy byli Lenka Termerová a Jan Vlasák. Už během studií hostoval v několika pražských divadlech, např. Divadlo na Vinohradech v inscenaci \"Trojhvězdí\" v režii Jana Nováka, Divadlo v Dlouhé v inscenaci \"Obrazy z francouzské revoluce\" pod režijním vedením Hany Burešové, v muzikálu Rychlé šípy si zahrál roli Červenáčka, který se inscenoval ve Stavovském divadle a v Divadle na Vinohradech. Také hostoval v Divadle na Fidlovačce nebo v Divadlo Antonína Dvořáka v Příbrami.\n\nČinoherní herectví vystudoval na DAMU pod vedením Jaroslavy Adamové, Ladislava Mrkvičky a Věry Galatíkové. Absolvoval v inscenaci španělského dramatika Pedro Calderóna \"Život je sen\", rolí \"Segismundo\".\n\nPo studiu na DAMU poté tři roky hostoval v Šaldově divadle v Liberci např. ve Shakespearově komedii \"Večer tříkrálový\", kde si zahrál roli Sebastiana, režie: Kateřina Dušková. Také dvakrát spolupracoval v Národním divadle v Praze na dvou inscenacích světoznámého režiséra Roberta Wilsona (Janáčkova Osudu a Káti Kabanové) nebo s divadlem Gerhart–Hauptmann–theater Zittau v Německu (Oliver Schmaering: Dreiland oder die prophezeiung des riesen, role: König Jaroslav, Journalist). Nebo po dobu pěti let na Letních shakepearovských slavnostech v Praze v inscenaci Daniela Špinara Zkrocení zlé ženy. A v GOJA Music Hall v Praze ve světovém muzíkalu Fantom opery, kde zvtárnil postavu Monsieur Reyer.\n\nVedle divadla se také objevil před kamerou například v roli \"Jakuba\" ve filmové pohádce Zděnka Trošky Nejkrásnější hádanka. Také několikrát spolupracoval s režisérem Jiřím Krejčíkem (Dědictví slečny Innocencie, Slečna Julie). Dále spolupracoval na posledním Krejčíkově hraném televizním filmu \"Osudové peníze\", kde se objevil v roli důstojníka jezdectva \"Roberta Taraby\". V televizní tvorby také zahrnout film Kobova garáž I, II (role Mirek), 3+1 s Miroslavem Donutilem (Kamil; řidič tramvaje), Černá sanitka (Mirek), seriál Cukrárna (policista), Vyprávěj (kardiochirurg Otakar Štros) a mnoho dalších. Mimo tvorby pro české produkce také spolupracuje s produkcemi zahraničními, např. s německou televizí ZDF (Mise X, role: A. G. Bell, režie: Oliver Frohnauer).\n\nV současné době hraje na Letních shakespearovských slavnostech v Praze v inscenaci Martina Hilského Pocta Shakespearovi. A od února 2017 v GOJA Music Hall v Praze v muzikálu Ples upírů, postava Koukol.\n\n\n\n"}
{"id": "1022737", "url": "https://cs.wikipedia.org/wiki?curid=1022737", "title": "Dalibor z Myšlína", "text": "Dalibor z Myšlína\n\nDalibor z Myšlína byl český zeman žijící v době vlády Karla IV. ve 14. století. \n\nPocházel ze zaniklé svobodné tvrze Myšlín v blízkosti Starých Splavů (dnes ostrov Myšlín na hladině Máchova jezera). Dalibor sloužil králi českému a císaři římskému Karlu IV. jako svobodný zeman. Zajišťoval zejména bezpečí pro procházející kupce na zemské obchodní stezce mezi Mladou Boleslaví a Žitavou v okolí královského hradu Bezdězu. \n\nZemanové z Myšlína se připomínají ještě v roce 1408, poslední zmínku o stejnojmenné vesnici najdeme v listině Jiřího z Poděbrad z roku 1460. \n\nGotická tvrz byla zničena při budování Velkého rybníka, dnešního Máchova jezera, v letech 1366–1367. Zbytky tvrze jsou patrné na ostrůvku dodnes. \n\nK postavě Dalibora z Myšlína se váže řada krajových pověstí a legend., například o tom, jak si \"\"jeho mladá a nesmírně krásna dcera Milada zvolila raději smrt a nechala se zaklít do podoby tzv. Spící panny, než aby se provdala za nenáviděného pána.\"\"\n\nPodle jiné pověsti z doby třicetileté války měl Dalibor z Myšlína tak velký strach o svůj majetek, že nechal na ostrůvku rybníka vystavět malý hrádek. Tam se nechal poté lodí odvézt i se svým majetkem a zásobami. Myslel, že zde bez úhony přečká všechny problémy a bude zde v bezpečí. Jenže spolu se zásobami potravin se na ostrůvek dostala jedna malá myška. Ta ve skladu potravin vyvedla mladé. Následovalo nekontrolovatelné přemnožení, kterému nešlo zabránit. Myším padly za potravu veškeré zásoby. A tak bez zásob nemohl Dalibor na ostrově dále přebývat, neboť by zemřel hlady. Jednoho dne musel přeplavat na břeh, povolat převozníka a s hanbou se z ostrova odstěhovat. Od té doby se mu neřeklo jinak, než Dalibor z Myšína a ostrůvku „Myší“.\n\nPo Daliborovi z Myšlína je pojmenována hlavní ulice ve Starých Splavech.\n"}
{"id": "1022738", "url": "https://cs.wikipedia.org/wiki?curid=1022738", "title": "Cholod", "text": "Cholod\n\nCholod (Холод) je název projektu, který byl původně vyvíjen v Rusku. Raketa využívá pohon s názvem scramjet a byla vytvořena za účelem překonání rychlosti 5,75 Ma. Prototyp se skládá z TMKB Sojuz a kapalným vodíkem a modifikované náplně z raket SA-5 Gammon. Celá raketa včetně startovacích bloků (kompletní laboratoř) měřila 12 metrů a měla průměr 750 mm. Čtvrtý let proběhl ve spolupráci s NASA 12. února 1998 a dosáhl rychlosti Mach 6,4. Veškeré investice do projektu stály 95 mil USD.\n\nV rámci rozpočtu vznikl i projekt CIAM/NASA testovací model pro účely zkoušek ve větrném tunelu.\n"}
{"id": "1022740", "url": "https://cs.wikipedia.org/wiki?curid=1022740", "title": "Symantec", "text": "Symantec\n\nSymantec Corporation (NASDAQ: SYMC) je americká společnost, která se zaměřuje na vývoj počítačového softwaru.\n\nFirma Symantec byla založena v roce 1982. Od 23. června 1989 jsou akcie společnosti obchodovány na burze NASDAQ. Centrála společnosti je od 5. října 2009 v Mountain View (Santa Clara County v Kalifornii), v blízkosti centra Silicon Valley. Původním sídlem firmy bylo Cupertino. Symantec má zastoupení ve 40 zemích a zaměstnává kolem 18 500 lidí.\n\nZnámým výrobkem této firmy je Norton AntiVirus. Současný ředitel firmy je Michael Brown.\n"}
{"id": "1022741", "url": "https://cs.wikipedia.org/wiki?curid=1022741", "title": "Kayla Harrisonová", "text": "Kayla Harrisonová\n\nKayla Harrisonová-Yazellová (* 2. července 1990 Middletown, Ohio) je americká zápasnice–judistka a grapplerka, dvojnásobná olympijská vítězka z let 2012 a 2016.\n\nS judem začinala v 6 letech na předměstí Daytonu v Centreville v klubu Renshuden Judo Academy pod vedením Daniela Doyla. Po osobních problémech s trenérem Doylem se koncem roku 2007 přesunula do Bostonu, kde se na jeho předměstí ve Wakefieldu připravuje pod vedením Jima Pedra a Jimmyho Pedra. V roce 2008 byla ve Wakefieldu dvorní sparingpartnerkou Rondy Rouseyové, se kterou se připravovala na olympijské hry v Pekingu. V polotěžké váze do 78 kg však nedostala možnost startovat na květnovém panamerickém mistrovství v Miami, kde její krajanka Katie Moccová olympijskou kvalifikační kvótu v polotěžké váze pro Spojené státy nezískala.\n\nMezi světovou špičkou v polotěžké váze se prosazuje od roku 2010 a v témže roce získala nečekaný titul mistryně světa. Své vysoké sportovní ambice potvrdila o dva roky později na olympijských hrách v Londýně. Kritickou chvíli prožila ve čtvrtfinále, kdy otočila nepříznivě vyvíjecí se zápas s Maďarkou Abigél Joóovou až po jejím zranění. Ve finále porazila Britku Gemmu Gibbonsovou a získala pro Spojené státy první zlatou olympijskou medaili z judistických soutěží. V roce 2016 na olympijských hrácj v Riu zlatou olympijskou medaili obhájila po zcela dominantním výkonu v boji na zemi. \n\nOd svého prvního trimfu na olympijských hrách odolává lukrativním nabídkám profesionální zápasnické organizace Ultimate Fighting Championship zápasit v MMA.\n\nKayla Harrisonová je judistka s nestandartním pravým úchopem. V technikách v postoji (tači-waza) u ní dominuje pravé ko-uči-gake, o-soto-gari nebo krásné sode-curikomi-goši. Ve finále mistrosvtví světa v roce 2010 zaskočila svojí soupeřku technikou o-soto-gari provedenou na levo. Její doménou na tatami je však boj na zemi (ne-waza). Její specialitou jsou techniky sumbise – páčení (kansecu-waza), škrcení (šime-waza). Tyto techniky piluje s grapplery (tzv. Brazilské jiu-jitsu).\n\n\n\n"}
{"id": "1022742", "url": "https://cs.wikipedia.org/wiki?curid=1022742", "title": "Colton Haynes", "text": "Colton Haynes\n\nColton Lee Haynes (* 13. července 1988 Wichita, Kansas, USA) je americký herec a model, známý zejména díky televizním rolím Jacksona Whittemorea v seriálu \"Vlčí mládě\" (2011–2012) a Roye Harpera v seriálu \"Arrow\" (2013–2020).\n\nVyrostl na strýcově farmě v malé obci Andale v americkém Kansasu, spolu s dalšími pěti sourozenci. Jeho matka je Dana Denise Mitchellová. Otec William Clayton Haynes zemřel ve svých 63 letech 16. září 2004 a zanechal kromě Coltona ještě jeho bratry Williama mladšího, Joshuu a Clintona a dále nejstarší sestru Julii Heldovou. V té době již byl ženat s další manželkou Carol. Coltonův bratr Joshua později uzavřel sňatek s partnerem Scottem Culleym a společně vychovávají dceru.\n\nPo úvodních letech v Kansasu se Colton Haynes na pět let přestěhoval do Arkansasu, na dalších pět let do Nového Mexika a pak zpět do Kansasu, kde zůstal do středoškolského druhého ročníku (na Andale High School). Bydlel se sestrou, která byla v armádě. A pak se znovu stěhoval na Floridu (tam studoval na Navarre High School) a na rok a půl do Texasu, kde střední školu dokončil (na Samuel Clemens High School ve městě Schertz).\n\nV 15 letech podepsal smlouvu s newyorskou modelingovou agenturou DNA Model Management. Jeho prvním velkým úspěchem v této branži se stala spolupráce s fotografem Brucem Weberem pro módní značku Abercrombie & Fitch. Další práce obnášely např. reklamní kampaně „Verizon Print 08“ a „Kira Plastinina“, televizní reklamu pro Ralpha Laurena a značku J. C. Penney, různá vydání časopisů \"Teen Vogue\", \"Arena\" \"Vogue Homme International\", \"Seventeen\", \"Men's Health\", \"Elle\", \"V Magazine\" nebo gay magazín \"XY\".\n\nV roce 2011 a znovu na jaře 2014 se opět vrátil ke značce Abercrombie & Fitch a v létě 2014 přidal také práci pro značku Diesel.\n\nObjevil se i ve videoklipu kapely My Chemical Romance k písni I Don't Love You z roku 2007. Později následovaly i klipy k písním Leony Lewisové Trouble (2012) a Victorie Justice Gold (2013).\n\nKolem svých 17 let se přestěhoval do Los Angeles a dostal malý „štěk“ ve filmu \"Transformers\" (2007), kde hrál kluka z kavárny, ale z výsledného filmu byla jeho replika vystřižena. Následovalo ještě několik epizodních rolí v televizních seriálech jako Brandon Fox v \"Kriminálce Miami\" (2007, 4. díl 6. řady: Bum prásk, teď dlužíš ty), Alexander ve \"Smetánce\" (2008, 5. díl 1. řady: All About Friends and Family), Ares Kostopolous v \"Řekni, kdo tě zabil\" (2008, 4. díl 2. řady: Přítelníci) či Jessie Roberts v obnovené verzi \"Melrose Place\" (2009, 8. díl 1. řady: Gower).\n\nTak jako se jeho budoucí kolega Tyler Posey hlásil do konkurzu na úlohu Jacoba pro filmovou sérii Stmívání, i on v roce 2007 usiloval o roli Edwarda Cullena, kterou nakonec dostal Robert Pattinson. Neúspěšně se hlásil také do obsazení seriálu \"Glee\".\n\nVýraznější role přišly v roce 2010 ve dvou seriálech: vlkodlačí teenager Brett Crezski v 13 dílech letního seriálu televize ABC \"Za branou\" (\"The Gates\") a Shane v 11 dílech poněkud voyerského seriálu televize Showtime ve stylu reality show \"Pod dohledem\" (\"Look\"). Oba seriály měly krátkého trvání a po první řadě již nebyly prodlouženy.\n\nA pak se dostavil úspěch v jedné z hlavních rolí seriálu televize MTV \"Vlčí mládě\" (\"Teen Wolf\"), vysílaném od roku 2011. Haynes ztvárnil Jacksona Whittemorea, jenž je spolužákem ústředního hrdiny Scotta McCalla (v podání zmíněného Tylera Poseyho) a jeho lakrosovým spoluhráčem, cítí se jím ohrožován na své týmové dominanci, a tak se stává jeho protivníkem. V druhé řadě seriálu se navíc promění v nebezpečné monstrum zvané Kanima. Haynes v rozhovoru pro \"The Hollywood Reporter\" vypověděl, že kvůli alergii na silikon bylo pro něj obtížné v druhé řadě seriálu podstupovat maskování. V říjnu 2012 bylo ohlášeno, že Haynes produkci seriálu opouští a od začátku třetí řady byla jeho postava ze scénáře vyškrtnuta. Následně také bylo zveřejněno, že podepsal smlouvu s produkcí jiného seriálu. Přesto se ještě v květnu 2014 vyskytly spekulace, že by se mohl se svojí postavou znovu objevit v průběhu 4. řady seriálu, která se měla začít vysílat od 23. června téhož roku.\n\nTím novým seriálem se ukázal být dobrodružný krimi seriál televize CW \"Arrow\", adaptující klasický komiks \"Green Arrow\". Jeho natáčení probíhalo ve Vancouveru. Seriál byl vysílán od 10. října 2012 a Haynes se v něm objevil poprvé od 20. února následujícího roku, v 16. dílu nazvaném Dodger. Ztvárnil úlohu Roye Harpera, pohledného mladíka a zlodějíčka, který zkříží cestu Oliverově sestře Theji. Od druhé řady byla jeho postava zařazena mezi stabilní osazenstvo seriálu. Spolu s ním se do základní sestavy dostala i Emily Bett Rickardsová v roli Felicity Smoakové. Na jaře 2015 bylo oznámeno, že po vypršení dvouleté smlouvy se má Haynesova postava Roy Harper stáhnout z hlavního osazenstva seriálu. Neměla by však skončit úmrtím a tvůrci nevyloučili její možný návrat nebo občasný výskyt ani v dalším pokračování samotného seriálu, v jeho dceřiném seriálu \"The Flash\" nebo v nově zvažovaném dalším spin-offu \"Legends of Tomorrow\". VV dubnu 2018 byla oznámeno, že se znovu objeví v hlavní roli sedmé řady seriálu. \n\nV dubnu 2014 ohlásilo studio New Line účast Coltona Haynese na filmu \"San Andreas\" režiséra Brada Peytona. Akční katastrofický snímek o pilotech záchranářských helikoptér při zemětřesení 9. stupně na území Kalifornie s Dwaynem Johnsonem, Paulem Giamattim, Carlou Guginovou a Alexandrou Daddariovou v hlavních rolích byl ohlášen k premiéře původně na 5. června a posléze přesunut na 29. května 2015. Kritika filmu vyčítala předvídatelný děj, nerealisticky velkolepé vyobrazení katastrofických scén nebo „hloupé“ dialogy, ale tržby ze vstupného na domácím trhu dosáhly za první víkend nadočekávání vysoké částky 53,2 milionu dolarů a dalších 60 milionů přidali diváci z dalších 60 kinematografických trhů. Haynes zde měl drobnou roli Jobyho, mladého nováčka v elitním týmu záchranářů. \n\nV roce 2017 se připojil k obsazení seriálu \"American Horror Story: Cult.\" .\n\n"}
{"id": "1022743", "url": "https://cs.wikipedia.org/wiki?curid=1022743", "title": "Čižinský", "text": "Čižinský\n\nPříjmení Čižinský, v ženské variantě Čižinská, nosí více osobností:\n\n\n\n"}
{"id": "1022744", "url": "https://cs.wikipedia.org/wiki?curid=1022744", "title": "Velvyslanec Spojených států amerických v Japonsku", "text": "Velvyslanec Spojených států amerických v Japonsku\n\nVelvyslanec Spojených států amerických v Japonsku (anglicky: \"United States Ambassador to Japan\", japonsky: 日本駐在アメリカ合衆国大使, Hepburnův přepis: \"Nihon Chūzai Amerika Gasshūkoku Taishi\") je vedoucí zastupitelské mise se sídlem v Tokiu – velvyslanec Spojených států v Japonsku.\n\nOd otevření Japonska, které v roce 1854 zprostředkoval komodor Matthew Calbraith Perry, udržují Spojené státy s tímto císařstvím diplomatické vztahy. Výjimkou se stalo desetileté období následované po útoku na Pearl Harbor roku 1941. V reakci na akt agrese vyhlásil prezident Franklin Delano Roosevelt japonskému císařství válku a do té doby neutrální Spojené státy vstoupily do světového konfliktu. K normalizaci bilaterálních styků došlo podpisem Sanfranciské mírové smlouvy v roce 1951.\n\nSpojené státy v Japonsku zřídily velvyslanectví v Tokiu a generální konzuláty v Ósace, Nagoje, Sapporu, Fukuoce a v okinawské prefektuře se sídlem v Naze.\n\nV červenci 2017 složil spoluzakladatel investiční firmy Hagerty Peterson & Company William F. Hagerty velvyslanecký slib do rukou viceprezidenta Mika Pence. Nominován byl 27. března téhož roku prezidentem Donaldem Trumpem. Americký senát jej schválil poměrem hlasů 86-12.\n\nOd listopadu 2013 do ledna 2017 zastávala velvyslanecký post Caroline Kennedyová, navržená a jmenovaná prezidentem Barackem Obamou, kterou Senát jednomyslně schválil na svém jednání 16. října 2013. Slib složila 12. listopadu 2013 do rukou ministra zahraničí Johna Kerryho a pověřovací listiny japonskému císaři Akihitovi předala o šest dní později. Odstoupila v souvislosti s nástupem republikánského prezidenta Donalda Trumpa do úřadu. \n\n"}
{"id": "1022750", "url": "https://cs.wikipedia.org/wiki?curid=1022750", "title": "Dějiny Jižní Koreje", "text": "Dějiny Jižní Koreje\n\nDějiny Jižní Koreje začínají jejím založením 15. srpna 1948, ačkoli I Sung-man vyhlásil nezávislost již dva dny před tímto datem.\n\nV důsledku japonské okupace Koreje, která skončila japonskou porážkou ve druhé světové válce v roce 1945, byla Korea rozdělena podél 38. rovnoběžky v souladu s dohodou v OSN. USA spravovaly jižní část a SSSR severní část. Korejská prozatímní exilová vláda byla ignorována, především kvůli americkým obavám z toho, že byla komunisticky orientovaná. Toto rozdělení mělo být pouze dočasné a Korea měla být vrácena korejskému lidu poté, co by USA, SSSR, ČLR a Spojené království dosadily vhodnou vládu. Sověti a Američané se ale nebyli schopni dohodnout na společné správě Koreje. To vedlo v roce 1948 ke vzniku dvou samostatných vlád, přičemž obě se považovaly za jedinou zákonnou vládu celé Koreje. Po korejské válce došlo ke stabilizaci situace, odcizení obou zemí s jejich vzájemné izolaci.\n\nNásledná historie Jižní Koreje je poznamenána obdobími střídání demokratických a autokratických vlád. Civilní vlády jsou obvykle číslovány od první republiky v čele s I Sung-manem až po současnou šestou republiku. První republika, která byla po svém založení demokratická, se stávala čím dál více autokratickou, až nakonec v roce 1960 padla. Druhá republika byla silně demokratická, ale během méně než jednoho roku byla svržena a nahrazena autokratickým vojenským režimem. Třetí, čtvrtá a pátá republika byly nominálně demokratické, ale jsou často považovány za pokračování vojenské vlády. V roce 1987 došlo k nástupu šesté republiky a stabilizaci země v liberální demokracii.\n\nOd svého založení Jižní Korea zaznamenala značný pokrok ve vzdělávání, ekonomice a kultuře. Vzdělání, a to zejména na terciární úrovni, zaznamenalo výrazný skok vpřed. Ačkoli po korejské válce patřila mezi nejchudší státy světa, od té doby její ekonomika zaznamenala rapidní růst a zařadila se mezi asijské tygry. Dnes je Jižní Korea plně vyspělým státem s ekonomikou světového významu a 15. nejvyšším HDP na světě.\n\nSíly USA se vylodily v Inčchonu 8. září 1945 a krátce poté USA nastolily vojenskou vládu. Vlády se ujal americký generál John R. Hodge, který v říjnu 1945 ustavil korejský poradní sbor. Rok poté byl vytvořen prozatímní zákonodárný sbor a prozatímní vláda, vedené Kimem Kju-sikem a I Sung-manem. V prosinci 1945 se sešla konference v Moskvě zaměřená na vyřešení korejské otázky. Bylo diskutováno pětileté poručnictví a byla ustavena společná americko-sovětská komise. Komise se občasně setkávala v Soulu, ale jednání o vytvoření vlády uvázla na mrtvém bodě. V září 1947 proto USA předložily tuto otázku Valnému shromáždění OSN.\n\nJednání ale selhala a 12. prosince 1948 uznalo Valné shromáždění OSN Korejskou republiku (Jižní Koreu) jako jedinou právoplatnou vládu Koreje. Severní a Jižní Korea se staly oddělenými státy s diametrálně odlišnými politickými, ekonomickými a sociálními systémy.\n\n15. srpna 1948 byla vyhlášena Korejská republika a I Sung-man se stal jejím novým prezidentem. 12. prosince 1948 generální shromáždění OSN uznalo rezolucí 195 Korejskou republiku za jedinou právoplatnou vládu Koreje. Iova vláda úspěšně potlačila prokomunistické povstání na Čedžu a povstání v Sunčchonu a Josu.\n\nV červnu 1950 překročila vojska KLDR hraniční rovnoběžku a zahájila tak Korejskou válku. Spojenými státy a OSN podporovaný jih a komunistickým blokem zaštiťovaný sever se nakonec dostaly do slepé uličky a musely podepsat příměří v roce 1953, kdy byl Korejský poloostrov rozdělen demilitarizovanou zónou přibližně v oblasti původní demarkační linie.\n\nVláda I Sung-mana byla nakonec svržena v dubnu 1960 během tzv. dubnové revoluce, což bylo studentské a dělnické povstání.\n\nPo svržení I Sung-mana vládě předsedal ministr zahraničí Ho Čong. Podle nové ústavy se Jižní Korea stala parlamentní republikou, což byl výjimečný stav, poněvadž vždy předtím i potom byla republikou prezidentskou. Shromáždění zvolilo prezidentm Jon Po-sona a premiérem Čang Mjona. Republika ale nebyla schopna implementovat potřebné reformy a čelila lidovým protestům. 16. května 1961 byla svržena pučem vedeným Pak Čong-huiem.\n\nPak Čong-hui byl vojenský generál. Základem jeho vlády se stala nově zřízená tajná policie (KCIA), která měla pravomoc zatýkat nepřátele vlády a režimu, běžné bylo i mučení. V prosinci proběhlo referendum o návratu k prezidentskému systému, které bylo údajně schváleno 78% hlasů. Pak kandidoval za nově vytvořenou demokraticko-republikánskou stranu, jejíž členové byli zejména funkcionáři KCIA a v roce 1963 těsně vyhrál prezidentské volby.\n\nPak se rozhodl vybudovat silně exportní a vládou přísně řízenou ekonomiku. Infrastrukturu financoval především z japonských investic, s čímž byla spojena normalizace korejsko-japonských vztahů, která vyvrcholila smlouvou o vzájemných vztazích z roku 1965. To ovšem budilo nechuť v korejské veřejnosti, která byla po dlouhé japonské kolonizaci silně protijaponsky naladěná. Pakova zahraniční politika stála, jako u jeho předchůdců, na vztazích se Spojenými státy. S tím souviselo o jihokorejské angažmá ve vietnamské válce, Pak poslal do Vietnamu 320 tisíc vojáků.\n\nPůvodně slíbil, že odejde z funkce roku 1971, ale slib nedodržel, naopak poté režim ještě více oddemokratičtěl: vyhlásil stav ohrožení, rozpustil parlament, zrušil ústavu a zesílil cenzuru. Již předtím však ústavně zaručené svobody byly spíše formálními proklamacemi.\n\nZatímco v počátcích vlády měl Pak ve veřejnosti spíše podporu, po roce 1971 ji rychle ztrácel. 17. října 1972 vyhlásil stanné právo, rozpustil Národní shromáždění a pozastavil ústavu.\n\nČtvrtá republika začala přijetím nové ústavy, zvané ústava Jusin. Tím získal Pak kontrolu nad parlamentem možnost být doživotním prezidentem. Přes sociální nepokoje ekonomika kvetla díky pětiletkám a konglomerátům zvaným čeboly, obdobě japonských zaibacu. Většina růstu byla založena na zahraničních investicích.\n\nNespokojenost nad jeho vládou ale vyvrcholila mohutnými demonstracemi roku 1979, které organizovaly především studenti (tzv. Pu-Ma nepokoje). Na 400 lidí bylo zatčeno, nepokoje však neustávaly, demonstranti začali útočit na policejní stanice i sídla vládnoucí strany. Během vrcholných nepokojů byl Pak zavražděn šéfem tajné služby Kim Če-gjuem. Ten se hájil vlastenectvím a tím, že Pak byl překážkou na cestě k demokracii. Průběh atentátu a jeho motivy jsou ovšem dodnes nejasné.\n\nPo atentátu převzal roli prezidenta dosavadní premiér Čchö Kju-ha, ale jen o 6 dní později byl sesazen generálem Čonem Tu-hwanem v puči z 19. prosince. V květnu následujícího roku vypukly studentské a dělnické protesty. Čon 17. května vyhlásil stanné právo, ale protesty eskalovaly a následujícího dne vypuklo povstání v Kwangdžu, v důsledku kterého zahynulo 191 lidí. V září téhož roku byl Čon zvolen nepřímou volbou prezidentem. Byla přijata nová ústava s prezidentským systémem, ale vláda prezidenta byla omezena na jedno sedmileté funkční období. V tomto období také pokračoval ekonomický rozvoj.\n\nMasakr v Kwangdžu však nezůstal zapomenut a existovala silná opozice vůči vládě vzešlé z vojenského puče. V červnu 1987 během červnového hnutí za demokracii vyšly miliony studentů a občanů do ulic, aby protestovaly proti vládě. 29. června 1987 vládní prezidentský kandidát Ro Tche-u ustoupil požadavkům a vydal prohlášení o politických reformách, které obsahovalo konání přímých prezidentských voleb a obnovení občanských práv. V říjnu 1987 byla revidovaná ústava schválena národním referendem a přímé volby na nového prezidenta se konaly v prosinci, čímž pátá republika skončila.\n\nŠestá republika byla nastolena v roce 1987 a zůstává současnou republikou.\n\nRo Tche-u nakonec v první přímé volbě za 16 let zvítězil, přestože byl vojenským generálem a jedním z vůdců Čonova puče, protože opozice se nedokázala dohodnout na dostatečně silném protikandidátovi. Ro Tche-u byl jedním z hlavních organizátorů letních olympijských her v Soulu roku 1988.\n\nKim Jong-sam byl prvním korejským civilním prezidentem za 30 let. V roce 1997 Jižní Koreu silně zasáhla asijská finanční krize, země musela požádat o pomoc MMF.\nKim Te-džung zvítězil v prezidentských volbách v prosinci 1997. Na čtvrtý pokus podařilo nejvyšší post získat po bravurně zvládnuté, nadměrně vyostřené kampani, díky ekonomickému otřesu způsobenému asijskou finanční krizí a hlavně díky spojenectví s dřívějším arcinepřítelem Kim Čong-pchilem a rozštěpení vládního tábora. Po své inauguraci v únoru 1998 vyhlásil tzv. \"občanskou vládu\" (\"kungmin čongbu\") a zahájil Program slunečního paprsku (rovněž sluneční politika, \"hepit čongčchek\", angl. Sunshine policy), který mu prospěl při zisku Nobelovy ceny za mír pro rok 2000 a nezanedbatelně rovněž prospěl severokorejskému komunistickému režimu přísunem trvale chybějících financí.\n\nRo Mu-hjon proslul výrazně populistickým stylem a řadou kontroverzních politických kroků na domácí i mezinárodní scéně. Stal se prvním jihokorejským prezidentem, proti kterému Národní shromáždění zahájilo proceduru tzv. impeachmentu. Ústavní soud sice obvinění v několika bodech shledal jako opodstatněná, ale nikoli tak závažná, aby Roa prezidentského úřadu zbavil.\nI Mjong-bak v roce 2007 zvítězil v prezidentských volbách, když získal 48,7 procent hlasů. Funkce se ujal v únoru 2008. Ihned začal realizovat svůj plán na pozvednutí jihokorejské ekonomiky (tzv. plán 7-4-7), jehož součástí byla rozsáhlá privatizace (jihokorejská ekonomika měla vždy dosti rozsáhlý státní sektor) i kontroverzní plán na vybudování 540 kilometrů dlouhého vodního kanálu spojujícího Soul a Pusan. Plán 7-4-7 byl nazván podle základních ekonomických cílů: sedmiprocentní růst HDP, 40 000 dolarů HDP na hlavu a sedmá největší ekonomika světa. Jeho ekonomická strategie byla někdy též nazývána \"mbnomika\". Jeho vládu ovšem provázela řada korupčních skandálů.\n\nV zahraničních vztazích krom tradičního spojenectví s USA vsadil též na dialog s Japonskem, Čínou a Ruskem. Po vypuknutí finanční krize roku 2008 dokonce inicioval tzv. tripartitu, pravidelné schůzky nejvyšších představitelů Koreje, Číny a Japonska, na nichž koordinují svůj boj s krizí. Za jeho vlády byla Korea pozvána do skupiny G 20 a byla také první zemí nepatřící do G 8, která hostila summit G 20. Svět Iho nicméně nejvíce vnímal jako aktéra zhoršení vztahů se Severní Koreou a v souvislosti s několikerou hrozbou znovuvypuknutí vojenského střetu dvou Korejí.\n\nPak Kun-hje byla prezidentkou zvolena ve volbách konaných 19. prosince 2012. Do úřadu nastoupila 25. února 2013 a stala se tak první ženou v jihokorejském prezidentském úřadu. Je dcerou bývalého prezidenta a diktátora Pak Čong-huie, který se v zemi přes kontroverze spojené s jeho osobou těší stále značné oblibě. Sama Pak Kun-hje byla na přelomu let 2016 a 2017 parlamentem sesazena v důsledku korupční aféry. Definitivně byla funkce zbavena 10. března 2017.\n\n"}
{"id": "1022751", "url": "https://cs.wikipedia.org/wiki?curid=1022751", "title": "Audrey Tcheuméová", "text": "Audrey Tcheuméová\n\nAudrey Tcheuméová (* 20. dubna 1990 Bondy, Francie) je francouzská zápasnice–judistka původem z Kamerunu, stříbrná a bronzová olympijské medaile z roku 2012 a 2016.\n\nPochází z rodiny přistěhovalců z Kamerunu. Oba rodiče se věnovali sportu vrcholově. Začínala s fotbalem, házenou. S judem se seznámila ve 14 letech na základní škole v Bondy a svými fyzickými dispozicemi a soutěživou povahou si do dvou let osvojila technické základy. V roce 2006 přestoupila do klubu ve Villemomble. V seniorské reprezentaci se pohybuje od roku 2010. Připravuje se ve Villemomble. V průběhu sportovní kariéry spolupracovala s Catherine Fleuryovou, Larbi Benboudaoudem a dalšími. V roce 2012 se kvalifikovala jako úřadující mistryně světa na olympijských hrách v Londýně. V semifinále však nečakaně zaváhala s domácí Britkou Gemmou Gibbonsovou. V boji o třetí místo porazila zraněnou Maďarku Abigél Joóovou a získala bronzovou olympijskou medaili. V roce 2016 obhajovala olympijskou medaili na olympijských hrách v Riu. Semifinalový zápas takticky zvládla s domácí Brazilkou Mayrou Aguiarovou na šido. Ve finále však nestačila na ten den neporazitelnou Američanku Kaylu Harrisonovou a získala stříbrnou olympijskou medaili.\n\n\n\n"}
{"id": "1022756", "url": "https://cs.wikipedia.org/wiki?curid=1022756", "title": "Anamari Velenšeková", "text": "Anamari Velenšeková\n\nAnamari \"Ana\" Velenšek (* 15. května 1991 Celje, Jugoslávie) je slovinská zápasnice – judistka.\n\nJe produktem úspěšného tréninkového systému, který v Celje vede Marjan Fabjan se svými asistenty. Judu se věnuje od 14 let. V roce 2012 se účastnila olympijských her v Londýně, ale vypadla v prvním kole.\n\n\n"}
{"id": "1022758", "url": "https://cs.wikipedia.org/wiki?curid=1022758", "title": "Mírová konference", "text": "Mírová konference\n\nMírová konference může být:\n\n\n"}
{"id": "1022759", "url": "https://cs.wikipedia.org/wiki?curid=1022759", "title": "Krallice", "text": "Krallice\n\nKrallice je americká black metalová kapela z New Yorku, která se zformovala v roce 2008. Mezi zakládající členy patřili Colin Marston (ex-Behold... The Arctopus, ex-Dysrhythmia), Mick Barr (ex-Orthrelm, ex-Ocrilim), Nicholas McMaster (mj. ex-Astomatous) a Lev Weinstein (mj. ex-Astomatous). Její styl je často experimentální až avantgardní.\n\nDebutní studiové album s názvem \"Krallice\" vyšlo v roce 2008 u firmy Profound Lore Records. \n\n\n\n\n"}
{"id": "1022761", "url": "https://cs.wikipedia.org/wiki?curid=1022761", "title": "Victor Scvorțov", "text": "Victor Scvorțov\n\nVictor Scvorțov (rumunská výslovnost: [viktor skvorʧof]; : ) nebo anglickým přepisem: Victor Scvortov), (* 30. března 1988) je moldavský zápasník – judista, který od roku 2013 reprezentuje Spojené arabské emiráty.\n\nNa mezinárodní scéně se pravidelně objevuje od roku 2009 a řadu let se řadil mezi širší evropskou špičku. V jeho výkonnostním růstu mu pomohla změna působiště v roce 2013, kdy se zařadil mezi přední lehké váhy. V roce 2014 korunoval kvalitní přípravu ziskem třetího místa na mistrovství světa.\n\nStart za jinou zemi<br>\nV únoru 2013 byl odvolán trenér seniorské moldavské judistické reprezentace Vasilij Kolca (Vasile Colța). Nový reprezentační trenér Vjačeslav Bakal (Veaceslav Bacal) svolal na konec února sraz reprezentace, na který se nedostavilo 6 nejlepších judistů. Mezi nimi i Skvorcov, který s dalšími pěti judisty následoval odvolaného trenéra Kolcu do Uzbekistánu na tréninkový kemp. Skupina uprchlíků následně vyjádřila vůli startu za jinou zemi z důvodu špatného financování moldavského sportu ministrem Oktavianem Cykou (Octavian Țîcu). Podle prezidenta moldavské judistické federace Vjačeslava Manolakiho (Veaceslav Manolachi) nedostalo moldavské judo od ministerstva sportu finanční podporu prakticky celou olympijskou sezonu 2012.\n\nV dubnu 2013 obdržel Skvorcov od šajcha Muhammeda bin Zajída al-Nahjána pas Spojených arabských emirátů a poprvé se pod novými barvami představil na Asijském mistrovství. Mimo prakticky neomezené finanční podpory na přípravu má k dispozici ubytování v luxusním hotelu v Abú Zabí zdarma.\n\nV roce 2016 se kvalifikoval na olympijské hry v Riu, kde po úvodní výhře nad judistou z Jemenu prohrál v dalším kole s Japoncem Šóheiem Ónem na ippon technikou uči-mata.\n\n\n"}
{"id": "1022769", "url": "https://cs.wikipedia.org/wiki?curid=1022769", "title": "Dødheimsgard", "text": "Dødheimsgard\n\nDødheimsgard (psáno i jako DHG, lze do češtiny přeložit jako \"Království smrti\" nebo \"Svět strašidel\"; død = smrt, heim = domov, gard = říše) je norská avant-garde/black metalová kapela založená v roce 1994 v norském městě Oslo. Původní sestava byla Aldrahn (vokály, kytara), Fenriz (doprovodné vokály, baskytara) a Vicotnik (bicí).\nPrvní studiové album s názvem \"Kronet til konge\" vyšlo v roce 1995, krátce poté kapelu opustil Fenriz a přidali se Apollyon (ex-Aura Noir) a Alver (ex-Emperor). \n\n\n\n\n"}
{"id": "1022773", "url": "https://cs.wikipedia.org/wiki?curid=1022773", "title": "Katarzyna Kłysová", "text": "Katarzyna Kłysová\n\nKatarzyna Kłysová (roz. Piłociková) (* 23. dubna 1986 Bílsko-Bělá) je bývalá polská zápasnice – judistka.\n\nS judem začínala v 10 letech v Čechovicích-Dědicích pod vedením Bogusława Tyla. V polské ženské reprezentaci se pohybovala od roku 2005 ve střední váze do 70 kg. V roce 2008 se kvalifikovala na olympijské hry v Pekingu, kde prohrála v úvodním kole po boji na zemi páčením s Američankou Rondou Rouseyovou. \n\nV roce 2009 následovala svého manžela Artura do Krakova, kde se připravovala vrcholově v místním profesionálním klubu TS Wisła pod vedením Marka Tabaszewského. Do její přípravy však začal stále více zasahovat její manžel, což vedlo v olympijské sezoně 2012 k rozporům s Tabaszewskim a vytvoření vlastního klubu UKS Judo Kraków. Na olympijské hry v Londýně se kvalifikovala přímo, ale do Londýna nepřijala v optimální formě. Prohrála v úvodním kole v prodloužení po boji na zemi držením s Číňankou Čchen Fej. Po olympijských hrách si vzala mateřskou pauzu a do reprezentace se vrátila v roce 2014.\n\nV roce 2015 se dohodla na vrcholové přípravě s klubem Polonia Rybnik, který vedl bývalý polský reprezentant Artur Kejza. V roce 2016 se kvalifikovala na své třetí olympijské hry v Riu, kde prohrála ve druhém kole po taktickém boji na tresty se Španělkou Maríí Bernabéuovou. V roce 2017 s ní v Polonii neprodloužili smlouvu a rozhodla se s vrcholovým sportem skončit. Sportovní kariéru ukončila po vystoupení na domácím dubnovém mistrovství ve Varšavě, kde obsadila dělené 5. místo. Žije v Krakově a věnuje se trenérské práci.\n\n\n\n"}
{"id": "1022776", "url": "https://cs.wikipedia.org/wiki?curid=1022776", "title": "Stará turecká pošta (Skopje)", "text": "Stará turecká pošta (Skopje)\n\nStará turecká pošta (makedonsky Стара турска пошта) je původní administrativní budova a kulturní památka ve Skopje, hlavním městě Severní Makedonie.\n\nNachází se nedaleko centra města, poblíž pevnosti Kale. Další významné objekty, které jsou v její blízkosti, jsou hostinec „Ukumat“ a Mustafa-pašova mešita. Budova staré pošty byla vybudována na konci 19. století, což dokládá kamenný nápis nad vstupními dveřmi. V době jejího vzniku se jednalo se o první tureckou telegrafní stanici ve městě. Nejprve bylo vystavěno přízemí a první patro domu a později bylo dobudováno i druhé patro. V roce 1963 byl během zemětřesení objekt poškozen a druhé patro bylo během rekonstrukčních prací odstraněno.\n"}
{"id": "1022783", "url": "https://cs.wikipedia.org/wiki?curid=1022783", "title": "Maidstone United FC", "text": "Maidstone United FC\n\nMaidstone United FC (celým názvem: Maidstone United Football Club) je anglický fotbalový klub, který sídlí ve městě Maidstone v nemetropolitním hrabství Kent. Založen byl v roce 1992 pod názvem Maidstone Invicta po zániku původního Maidstone United. V roce 1995 byl přejmenován na Maidstone United. Od sezóny 2015/16 působí v National League (5. nejvyšší soutěž).\n\nPůvodně hrál klub na stadionu London Road, kde hrával i předchozí klub. Po uzavření tohoto stadionu v roce 2001 hrál v azylu ve městech Sittingbourne (v letech 2002–09, 2011–12) a Ashford (v letech 2009–11). Až v roce 2012 se mohl vrátit zpět do města, a to po otevření nového stadionu Gallagher Stadium, který vlastní samotný klub.\n\nNejznámějším odchovancem klubu je Chris Smalling, který hraje od roku 2010 za Manchester United FC.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1022784", "url": "https://cs.wikipedia.org/wiki?curid=1022784", "title": "Petrohradský sovět dělnických a vojenských delegátů", "text": "Petrohradský sovět dělnických a vojenských delegátů\n\nPetrohradský sovět dělnických a vojenských delegátů (, Petrohradský sovět – \"Петроградский совет\", \"Петросовет\") byla rada založená v Petrohradu 13. března 1917, která zastřešovala zájmy dělnické třídy, ale její začátky fungování se datují do období první ruské revoluce v roce 1905. Oficiálním periodikem Petrohradské rady byly noviny Izvestija.\n\nV čele rady stáli tři představitelé politických směrů – menševiků Nikolaj Čcheidze (předseda), Matvej Skobelev (místopředseda) a Alexandr Kerenskij.\n\n"}
{"id": "1022785", "url": "https://cs.wikipedia.org/wiki?curid=1022785", "title": "MUSSORGSKI", "text": "MUSSORGSKI\n\nMUSSORGSKI je polská industrial/avant-garde/black metalová kapela založená v roce 1993 ve městě Perzów. Je pojmenována po ruském skladateli vážné hudby Modestu Petroviči Musorgském.\n\nPrvní demo \"Nazichrist\" vyšlo v roce 1991, první studiové album s názvem \"In Harmony with the Universe\" v roce 1995 u malé švýcarské firmy Morbid Madness Productions (byla to teprve druhá vydaná nahrávka této firmy). Poté se kapela rozpadla. Obnovila se v roce 2009 a o dva roky později vyšlo druhé album \"Chaos and Paranormal Divinity\".\n\n\n\n"}
{"id": "1022787", "url": "https://cs.wikipedia.org/wiki?curid=1022787", "title": "Friend (EP)", "text": "Friend (EP)\n\nFriend je EP americké rockové skupiny Grizzly Bear, vydané v listopadu 2007 hudebním vydavatelstvím Warp Records. Obsahuje některé písně nahrané během nahrávání předchozího alba \"Yellow House\", ale také coververze jejich písní v podání jiných hudebníků.\n\n"}
{"id": "1022792", "url": "https://cs.wikipedia.org/wiki?curid=1022792", "title": "No Bells on Sunday", "text": "No Bells on Sunday\n\nNo Bells on Sunday je EP amerického zpěváka Marka Lanegana, vydané v červenci roku 2014. Album obsahuje pět písní, jejichž aranžmá jsou převážně v elektronickém stylu. K písni „Sad Lover“ byl představen také videoklip.\n"}
{"id": "1022795", "url": "https://cs.wikipedia.org/wiki?curid=1022795", "title": "Mussorgskij", "text": "Mussorgskij\n\nVýraz Mussorgskij, Mussorgski, Musorgskij příp. další varianty, má více významů:\n\n"}
{"id": "1022796", "url": "https://cs.wikipedia.org/wiki?curid=1022796", "title": "Douglas Pereira dos Santos", "text": "Douglas Pereira dos Santos\n\nDouglas Pereira dos Santos (* 6. srpna 1990 v Monte Alegre de Goiás), známý pod přezdívkou Douglas, je brazilský fotbalista působící na pozici pravého obránce a v současné době hraje za španělský klub FC Barcelona.\n\nDouglas se narodil 6. srpna roku 1990 v městečku Monte Alegre do Goiás a s fotbalem začínal právě v tamním Esporte Clubu, do jehož mládežnického systému vstoupil ve svých 12 letech, tedy v roce 2002. O sedm let později, v roce 2009, se dostal do A-týmu, kde dělal hlavně náhradníka za Vítora. Svůj profesionální debut a premiéru v brazilské nejvyšší soutěži zvané Brasileirão zažil 20. června toho roku, když nastoupil jako náhradník v závěru utkání s Grêmiem, které skončilo remízou 2:2.\n\nPrvní start v základní sestavě přišel 15. července toho roku při domácí prohře 0:2 s Avaí Futebol Clube. Sezónu 2009 zakončil se 741 odehranými minutami a 14 odehranými zápasy, z nichž bylo 7 v úvodní jedenáctce. Goiás skončil v tabulce na deváté příčce.\n\nV roce 2010 se Douglas stal po odchodu Vítora do Sociedade Esportiva Palmeiras volbou číslo jedna a zahrál si v celkem 24 střetnutích. Jeho klub však v tom roce spadl do nižší soutěže, ve které dal rok na to svůj první gól. Ten padl do sítě Vitórie 15. července 2011 a přispěl k domácí výhře 4:1.\n\nRočník 2011 završil Douglas s 26 zápasy na svém kontě a rovnou pěti brankami. Esmeraldino, jak se Goiásu přezdívá, skončili jedenáctí.\n\n11. února 2012 podepsal Douglas tříletou dohodu se São Paulem, nicméně tehdejší ročník tamního mistrovství Campeonato Paulista zmeškal celý kvůli sportovní kýle.\n\nDres Trikolóry na sebe poprvé navlékl 6. června, když jako člen základní sestavy byl u porážky 0:1 na hřišti Internacionalu. Premiérovou trefu zaznamenal 14. října, když se prosadil proti Figueirense a podílel se tak na vítězství 2:0. Pravidelně nastupoval i v Copa Sudamericana, který ten rok São Paulo vyhrálo.\n\nV roce 2013 se v sestavě celku z největšího města Brazílie působícím na stadionu Morumbi objevoval pravidelně, nicméně tentokrát čelil konkurenci v podobě Paula Mirandy. V pokročilé fázi sezóny jej však trenérský tým začal stavět na pozici stopera a Douglase po několika pokusech ve středu zálohy vrátili na post pravého beka. Tehdy se rovněž zúčastnil soutěží Recopa Sudamericana (střetnutí mezi vítězi Copa Sudamericana a Copa Libertadores) a Suruga Bank Championship (zápasem mezi vítězi Copa Sudamericana a J. League Cup), v obou případech skončil jako finalista.\n\nO rok později měl na své pozici opět konkurenta, kterým se stal Luis Ricardo. V průběhu toho ročníku ligy státu São Paula byl právě Douglas náhradníkem, ale nakonec se do sestavy vrátil.\n\n26. srpna 2014 však oznámil klub FC Barcelona dohodu se São Paulem na přestupu čtyřiadvacetiletého hráče za 4 miliony eur v hotovosti + dalšího 1½ v bonusech. Prezentaci zažil hráč o tři dny později a její součástí byl i podpis smlouvy, která jej v katalánském klubu má udržet do 30. června roku 2019.\n\nDouglas reprezentoval svou domovinu pouze na mládežnické úrovni ve výběru U20. V něm si v roce 2009 zahrál jak na Mistrovství Jižní Ameriky, které pořádala Venezuela, tak na Mistrovství světa 2009 v Egyptě (zde porážka ve finále s Ghanou).\n\nGoiás\nSão Paulo FC\n\n"}
{"id": "1022799", "url": "https://cs.wikipedia.org/wiki?curid=1022799", "title": "Letecká základna Overberg", "text": "Letecká základna Overberg\n\nLetecká základna Overberg ( ) je vojenská základna jihoafrického letectva nacházející se v jihoafrické provincii Západní Kapsko. Na základně je dislokována 525. squadrona jihoafrického letectva. Sídlí tam rovněž Test Flight and Development Centre a testovací centrum jihoafrické zbrojovky Denel.\n\n"}
{"id": "1022802", "url": "https://cs.wikipedia.org/wiki?curid=1022802", "title": "Ivčenko-Progress", "text": "Ivčenko-Progress\n\nIvčenko-Progress ( ) je v Záporoží sídlící ukrajinská státní konstrukční kancelář vyvíjející motory. Výrobky společnosti jsou užívány jak v civilní, tak ve vojenské sféře – například u leteckých výrobců Antonov, Berijev, Iljušin, Tupolev, Mil a Jakovlev. Konstrukční kancelář vznikla 5. května 1945 pod označením OKB-478.\n\nKancelář úzce spolupracuje se společností Motor Sič, výrobcem turbín ze Záporoží, který motory vyrábí.\n\n"}
{"id": "1022807", "url": "https://cs.wikipedia.org/wiki?curid=1022807", "title": "Mezinárodní aerosalon ve Farnborough", "text": "Mezinárodní aerosalon ve Farnborough\n\nMezinárodní aerosalon ve Farnborough (: \"\") je mezinárodní letecká přehlídka zaměřená na letecký a obranný průmysl, spojená s leteckým dnem. Aerosalon se koná každý rok na letišti ve Farnborough v anglickém hrabství Hampshire. Přehlídka trvá týden, přičemž veřejnosti je přístupná až v posledních dvou dnech svého konání (v sobotu a neděli). Aerosalon pořádá organizace Farnborough International Limited, vlastněná společností ADS Group Limited.\n\n"}
{"id": "1022809", "url": "https://cs.wikipedia.org/wiki?curid=1022809", "title": "Ingrid Kristiansenová", "text": "Ingrid Kristiansenová\n\nIngrid Kristiansenová (* 21. března 1956, Trondheim) je bývalá norská atletka, běžkyně na dlouhé tratě, mistryně světa v běhu na 10 000 metrů z roku 1987.\n\nJejí první medailí z mezinárodních soutěžích byl bronz v maratonském závodě na evropském šampionátu v Athénách v roce 1982. Na dalším mistrovství Evropy ve Stuttgartu v roce 1986 zvítězila v běhu na 10 000 metrů. V této disciplíně zvítězila rovněž na světovém šampionátu o rok později v Římě. V roce 1988 se stala mistryní světa v přespolním běhu.\n\nByla první ženou, která zaběhla 5000 metrů pod 15 minut a 10 000 metrů pod 31 minut. Vytvořila celkem pět světových rekordů (tři na 5000 metrů, nejlépe 14:37,33 v roce 1986 a dva na 10 000 metrů, nejlépe 30:13,76 ve stejném roce). Dne 21. dubna 1985 vytvořila nejlepší světový výkon v maratonu časem 2:21:06, který byl překonán až roku 1998.\n\n"}
{"id": "1022810", "url": "https://cs.wikipedia.org/wiki?curid=1022810", "title": "Ara Pacis", "text": "Ara Pacis\n\nAra Pacis je oltář zasvěcený římské bohyni míru Pax, zbudovaný na Martově poli na severozápadním okraji starověkého Říma. Nechal ho postavit Octavianus Augustus jako připomínku vítězného tažení do Hispánie a Galie, které zbavilo Řím vnějších nepřátel a zajistilo jeho dominanci nad tehdy známým světem (Pax Romana). Jak napsal Velleius Paterculus, po letech zmatků „pole byla opět obdělávána, bohové uctíváni, lidé se těšili klidu a míru a byli si jistí držbou vlastního majetku.“ Stavba byla schválena senátem v roce 13 př. n. l. a slavnostně vysvěcena 30. ledna 9 př. n. l.. Samotný oltář byl obklopen čtvercovým pavilonem, vše bylo zhotoveno z bílého mramoru a po obvodových zdech se ve dvou pásech nad sebou táhly reliéfy, zobrazující císaře s rodinou a jeho triumfální průvod, stejně jako mytologické postavy (Romulus a Remus, bohyně Roma), vyjadřující návaznost Augustovy vlády na slavné tradice. Celý objekt byl široký 11,6 metru, dlouhý 10,6 metru a vysoký 6 metrů.\n\nPo pádu římské říše byl oltář ponechán svému osudu a postupně jej pokrylo bahno z tiberských záplav. Trosky byly objeveny až při stavbě baziliky San Lorenzo in Lucina v roce 1568 a reliéfy se ocitly v soukromých sbírkách. Ve třicátých letech 20. století proběhla na počest dvoutisícího výročí Augustova narození rekonstrukce oltáře do původní podoby. Od roku 2006 je umístěn v modernistické budově muzea, postavené podle projektu Richarda Meiera.\n\n"}
{"id": "1022812", "url": "https://cs.wikipedia.org/wiki?curid=1022812", "title": "Aura Noir", "text": "Aura Noir\n\nAura Noir (z francouzštiny, česky znamená \"Černá aura\") je norská thrash/black metalová kapela založená v roce 1993 v norském městě Oslo, v sestavě Ole Jørgen Moe (Cadaver, Dødheimsgard, Immortal), Carl-Michael Eide (Cadaver, Dødheimsgard, Ved Buens Ende, Virus). Stylově se kapela vrací k počátkům thrash a black metalu a mezi vlivy řadí např. Venom, Slayer, Sodom, Kreator ale i Bathory nebo Celtic Frost.\nV letech 1995–1996 se ke kapele přidal Rune Eriksen a v této sestavě již vzniklo první studiové album s názvem \"Black Thrash Attack\", které vyšlo v roce 1996.\n\n\n\n\n\n\n\n"}
{"id": "1022817", "url": "https://cs.wikipedia.org/wiki?curid=1022817", "title": "Petr Fingal", "text": "Petr Fingal\n\nPetr Fingal, vlastním jménem František Antonín Fingl (13. června 1889, Radnice, Rakousko-Uhersko – 5. srpna 1940, Praha, Protektorát Čechy a Morava), byl český spisovatel, novinář a dramatik. Za svůj život napsal 19 divadelních her, 15 románů a okolo 300 povídek.\n\nNarodil se 13. června 1889 v Radnicích č. p. 112 (v dnešní Dědické ulici, dům je opatřen pamětní deskou) jako první dítě Františka Fingla a Anny Finglové rozené Bezděkové. Obecnou školu navštěvoval v Radnicích. Gymnázia navštěvoval v Českých Budějovicích a v Praze. Měl se stát učitelem, ale kvůli zájmu o žurnalistiku opustil učitelský ústav. Do novin začal psát v roce 1905 pod různými pseudonymy. První kroky v redaktorském oboru dělal v \"Královodvorských listech\" (označovaly se jako „svobodný deník“), poté působil například v novinách \"Plzeňský kraj\", \"Lidový deník\" či \"Venkov\". Když pobýval v Plzni, založil a vedl (1917–1919) s vydavatelem S. K. Beníškem měsíčník \"Vzlet\", který se věnoval osvětovému a uměleckému ruchu západních Čech.\n\nBěhem působení v novinách již používal svůj pseudonym Petr Fingl. Prakticky tento pseudonym i v normálním životě začal používat již okolo roku 1909. V Radnicích je knihovna Petra Fingala, která se nachází v archivu muzea Josefa Hyláka. Na knihách jsou jeho podpisy. Před rokem 1908 se objevuje pouze František Fingl (případně František Antonín Fingl), v roce 1909 uvádí jak František, tak Petr Fingal a od roku 1910 se podepisoval pouze Petr Fingal.\n\nV roce 1935 postihla Petra Fingala těžká choroba a musel odstoupit z veřejného života. Této chorobě také 5. srpna 1940 podlehl. Jeho úmrtí je zapsáno v královodvorské kronice.\n\n"}
{"id": "1022819", "url": "https://cs.wikipedia.org/wiki?curid=1022819", "title": "François Omam-Biyik", "text": "François Omam-Biyik\n\nFrançois Omam-Biyik (* 21. května 1966) je bývalý kamerunský fotbalista, účastník MS 1990, MS 1994 a MS 1998. Vstřelil hlavou po přímém kopu jediný gól úvodního zápasu MS 1990, ve kterém kamerunská fotbalová reprezentace nečekaně porazila obhájce titulu z Argentiny. S národním týmem vybojoval titul na Africkém poháru národů 1988 a účast ve čtvrtfinále MS 1990. V anketě Africký fotbalista roku skončil v letech 1987 a 1991 na třetím místě. V roce 1985 byl vyhlášen nejlepším hráčem Tournoi de Toulon.\n\nJeho bratrem je fotbalista André Kana-Biyik.\n\n"}
{"id": "1022824", "url": "https://cs.wikipedia.org/wiki?curid=1022824", "title": "George Maciunas", "text": "George Maciunas\n\nGeorge Maciunas, rodným jménem Jurgis Mačiūnas (8. listopadu 1931 – 9. května 1978) byl litevský umělec. Narodil se ve městě Kaunas do rodiny architekta a tanečnice. Rodina koncem druhé světové války z Litvy uprchla a usadila se v Německu, odkud v roce 1948 odjela do Spojených států amerických. Usadila se v New Yorku, kde George Maciunas studoval umění a architekturu na Cooper Union a později architekturu a muzikologii na univerzitě Carnegie Mellon v Pittsburghu. Následně studoval ještě historii umění na New York University. V roce 1960 založil hnutí Fluxus. V roce 1977 mu byla diagnostikována rakovina jater a pankreatu, které v květnu následujícího roku podlehl.\n"}
{"id": "1022828", "url": "https://cs.wikipedia.org/wiki?curid=1022828", "title": "UEFA Club Footballer of the Year", "text": "UEFA Club Footballer of the Year\n\nUEFA Club Footballer of the Year bylo fotbalové ocenění pro nejlepší fotbalisty hrající v některém evropském fotbalovém klubu (resp. v klubu náležícího pod evropskou asociaci UEFA). Udělovalo se v letech 1998–2010 na konci sezóny v Monaku na galavečeru před utkáním Superpoháru UEFA. Poté bylo nahrazeno cenou UEFA nejlepší hráč Evropy. Celkem tedy byla udělena 13krát a pokaždé byl jiný vítěz (nikdo ji nezískal vícekrát než jednou).\n\nZdroj:\n"}
{"id": "1022829", "url": "https://cs.wikipedia.org/wiki?curid=1022829", "title": "František Stránský", "text": "František Stránský\n\nFrantišek Stránský (20. září 1914 Veselí nad Moravou – 25. ledna 1954 Česká Třebová) byl český konstruktér. Narodil se ve Veselí nad Moravou jako první ze tří sourozenců (sestra Jiřina a bratr Mojmír). Studoval na střední průmyslové škole v Litomyšli a následně začal pracovat v plzeňském podniku Škoda. Tuto práci ukončil v roce 1939, kdy založil vlastní firmu nazvanou Moto Velo Sport. Tuto činnost však později přerušil a v roce 1949 se začal věnovat vývojí tříkolových vozidel. Později vozidlo, které s bratrem sestavili, dostalo název OS-KAR (později přejmenováno na Velorex). Dne 23. ledna 1954 prodělal těžkou autonehodu v OS-KARu a o dva dny později zemřel na následky poranění hlavy. V roce 2011 byl na místě nehody odhalen pomník.\n"}
{"id": "1022832", "url": "https://cs.wikipedia.org/wiki?curid=1022832", "title": "O vepříku a kůzleti", "text": "O vepříku a kůzleti\n\nO vepříku a kůzleti je český loutkový seriál pro děti a mládež z roku 1970. Seriál byl natočený podle předlohy Václava Čtvrtka. Celkem bylo natočeno třináct desetiminutových dílů, které byly vysílány v pořadu Večerníček. Seriál je v černobílém provedení. Seriál režirovala Libuše Koutná.\nSeriál vypráví o vepříkovi, který je lenivý popleta a kůzleti, které je pravý opak, pracovitý a moudřejší. Díky těmto protichůdným vlastnostem obou hrdinů prožívají mnoho veselých příhod.\n"}
{"id": "1022833", "url": "https://cs.wikipedia.org/wiki?curid=1022833", "title": "Liz McColganová", "text": "Liz McColganová\n\nLiz McColganová (* 24. května 1964 Dundee) je bývalá britská atletka, běžkyně na dlouhé tratě, mistryně světa v běhu na 10 000 metrů z roku 1991.\nLiz McColganová (24. května 1964 Dundee) je bývalá britská atletka, běžkyně na dlouhé tratě, mistryně světa v běhu na 10 000 metrů z roku 1991.\nV roce 1987 získala stříbrnou medaili na světovém šampionátu v krosu, o rok později dosáhla stejného úspěchu na desetikilometrové trati ve finále olympijského závodu v Soulu. Na světovém šampionátu v hale v roce 1989 vybojovala stříbrnou medaili v běhu na 3000 metrů. Životní úspěch pro ni znamenalo vítězství v běhu na 10 000 metrů na mistrovství světa v Tokiu v roce 1991. Při svém druhém olympijském startu v Barceloně v roce 1992 doběhla ve finále na této trati pátá.\n\n"}
{"id": "1022834", "url": "https://cs.wikipedia.org/wiki?curid=1022834", "title": "Farsley Celtic FC", "text": "Farsley Celtic FC\n\nFarsley Celtic FC (celým názvem: Farsley Celtic Football Club) je anglický fotbalový klub, který sídlí ve městě Farsley v metropolitním hrabství West Yorkshire. Založen byl v roce 1908 pod názvem Farsley Celtic AFC. Od sezóny 2017/18 hraje v Northern Premier League Premier Division (7. nejvyšší soutěž). Klubové barvy jsou modrá a bílá.\n\nV roce 2010 klub po těžkých finančních potížích zbankrotoval, což v konečném důsledku znamenalo ukončení všech dosavadních sportovních činností. Nástupcem fotbalové činnosti ve městě se po jeho zániku stalo nové sportovní sdružení Farsley AFC. V roce 2015 nové sdružení uspělo u Football Association (FA) se změnou jména na původní název Farsley Celtic, čímž klubu připadla historie a úspěchy dřívějšího mužstva.\n\nSvé domácí zápasy odehrává na stadionu Throstle Nest s kapacitou 4 000 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1022838", "url": "https://cs.wikipedia.org/wiki?curid=1022838", "title": "Marco Wölfli", "text": "Marco Wölfli\n\nMarco Wölfli (* 22. srpna 1982, Grenchen, Švýcarsko) je švýcarský fotbalový brankář a reprezentant, který hraje v klubu BSC Young Boys. Účastník MS 2010 v Jihoafrické republice.\n\nWölfli začal ve Švýcarsku s profesionálním fotbalem v klubu BSC Young Boys, kde se postupem času vypracoval do pozice prvního brankáře a kapitána týmu. Pouze v sezoně 2002/03 hostoval v druholigovém švýcarském klubu FC Thun, s nímž vybojoval postup do první ligy.\n\nMarco Wölfli reprezentoval Švýcarsko v mládežnické kategorii U21.\n\nSvůj debut za A-mužstvo Švýcarska absolvoval 19. 11. 2008 v přátelském zápase proti Finsku (výhra 1:0), odchytal kompletní střetnutí.\n\nZúčastnil se Mistrovství světa ve fotbale 2010 v Jihoafrické republice, kde Švýcaři obsadili se čtyřmi body nepostupové 3. místo v základní skupině H. Na turnaji byl náhradníkem Diega Benaglia a nezasáhl ani do jednoho zápasu.\n\n"}
{"id": "1022840", "url": "https://cs.wikipedia.org/wiki?curid=1022840", "title": "Hinckley AFC", "text": "Hinckley AFC\n\nHinckley AFC (celým názvem: Hinckley Association Football Club) je anglický fotbalový klub, který sídlí ve městě Hinckley v nemetropolitním hrabství Leicestershire. Založen byl v roce 2014 po krachu původního Hinckley United FC. Od sezóny 2014/15 hraje v Midland Football League Division One (10. nejvyšší soutěž). Klubové barvy jsou červená a modrá.\n\nSvé domácí zápasy odehrává ve vesnici Ibstock na stadionu Welfare Park s kapacitou 1 000 diváků.\n\nZdroj: \n\n\n\n\nZdroj: \n\n\n\nZdroj: \n\n"}
{"id": "1022842", "url": "https://cs.wikipedia.org/wiki?curid=1022842", "title": "Vodní nádrž Kadaň", "text": "Vodní nádrž Kadaň\n\nVodní nádrž Kadaň je přehradní nádrž v údolí řeky Ohře u města Kadaň v okrese Chomutov. Do provozu byla uvedena roku 1972.\n\nNádrž slouží k zajištění minimálního průtoku v Ohři pod nádrží a zabezpečení odběru vody v čerpacích stanicích Mikulovice (pro elektrárnu Prunéřov) a Rašovice, kde se čerpá voda pro Podkrušnohorský přivaděč, který ji převádí z povodí Ohře do povodí Bíliny. Zajištění průtoku pod hrází je důležité pro jez u Želiny, odkud se čerpá voda pro elektrárnu Tušimice.\n\nDoplňujícími funkcemi jsou výroba elektřiny v malé vodní elektrárně a rekreační využití. Vybudoval ji podnik Vodní stavby jako náhradní zdroj vody po snížení objemu blízkých Nechranic o dva miliony metrů krychlových vody kvůli uzavření tzv. Čachovického laloku zasypaného výsypkou sousedního hnědouhelného dolu.\nMalá vodní elektrárna se nachází v objektu na pravé straně hráze. Využívá Kaplanovu přímoproudou turbínu s hltností 31 m³/s a maximálním výkonem 2,34 MW. Použitý generátor však výkon snižuje na 2 MW.\n\nPo hrázi a okolo pravého břehu nádrže vede cyklostezka mezi Kadaní a Kláštercem nad Ohří. Na levém břehu, přímo nad hrází, stojí františkánský klášter Čtrnácti sv. Pomocníků chráněný jako národní kulturní památka.\n\n\n"}
{"id": "1022844", "url": "https://cs.wikipedia.org/wiki?curid=1022844", "title": "Anna Chapmanová", "text": "Anna Chapmanová\n\nAnna Chapmanová ( , celým jménem Anna Vasiljevna Chapman, rozená Anna Vasiljevna Kuščenková, ; * 23. února 1982, Volgograd, Sovětský svaz, dnes Rusko) je bývalá ruská špionka pracující pro Službu vnější rozvědky. V roce 2010 byla v New Yorku zatčena za špionáž pro Ruskou federaci a spolu s devíti dalšími agenty deportována ze Spojených států amerických do Ruska. Předtím žila několik let v Londýně a byla občankou Spojeného království. Britské státní občanství ji bylo odebráno a ze Spojeného království byla trvale vyhoštěná. Nežádoucí osobou se stala rovněž v Ázerbájdžánu. Po návratu do Ruska ji udělil Dmitrij Medveděv státní vyznamenání a stala se známou celebritou a také modelkou. Pro své schopnosti a půvab bývá přezdívána jako \"Agentka 90-60-90\", \"Femme fatale\" nebo \"Nejtajnější ruská zbraň\".\n\nAnna Chapmanová, vlastním jménem Anna Vasiljevna Kuščenková, se narodila ve Volgogradu v Sovětském svazu. Její otec Vasilij Kuščenko byl zaměstnán na sovětském velvyslanectví v keňském hlavním městě Nairobi. Podle vyjádření bývalého manžela Chapmanové Alexe Chapmana byl její otec vysoce postavený člen KGB, ačkoliv tuto informaci nelze s určitostí potvrdit. Podle dalšího vyjádření jejího bývalého manžela získala Chapmanová magisterský titul v oboru ekonomie na Moskevské státní univerzitě M. V. Lomonosova. Podle jiných zdrojů však absolvovala studia na Ruské univerzitě přátelství národů.\n\nV roce 2001 se v Londýnských docích na hudební rave párty poznala se svým budoucím manželem Alexem Chapmanem. O pět měsíců později se vzali v Moskvě. V důsledku toho získala britské státní občanství a britský cestovní pas. V letech 2003 a 2004 v Londýně krátkodobě pracovala například u společností NetJets, Barclays a v dalších firmách.\n\nVe Spojených státech amerických získala bydlení v budově 20 Exchange Place na Manhattanu v New Yorku nedaleko Wall Street. Podle jejího profilu na sociální síti LinkedIn byla výkonnou ředitelkou společnosti PropertyFinder LLC, která se specializovala na obchod se zahraničními nemovitostmi. Chapman později tvrdil, že společnost byla několik prvních let zadlužená a náhle v roce 2009 úspěšně podnikala a pracovalo pro ni přes 50 zaměstnanců. Později měla mít poměr s Michelem Bittanem, prominentním majitelem sítě restaurací v New Yorku. Chapmanová později svůj život v New Yorku popsala jako \"jedny z nejlepších a zároveň jako jedny z nejhorších časů\" podle citátu Charlese Dickense.\n\nPoté, co byla Chapmanová v New Yorku zatčena, najal si její manžel mediálního publicistu Maxe Clifforda a svůj příběh prodal britskému deníku \"The Daily Telegraph\".\n\nNa konci prosince 2010 byla jmenována členkou veřejné rady Mladé gardy Jednotného Ruska, mládežnické organizace politické strany Jednotné Rusko. Podle organizace měla Chapmanová působit v oblasti vzdělávání mladých lidí.\n\nOd 21. ledna 2011 hostila v Rusku každý týden televizní pořad \"Tajemství světa\" televizní stanice REN TV.\n\nPodle agentury \"Bloomberg News\" se stala v červnu 2011 redaktorkou časopisu \"Venture Business News\".\n\nV květnu a červnu 2011 svědčila v Moskvě v uzavřeném soudním procesu v nepřítomnosti proti plukovníkovi Alexandru Potějevovi. Při procesu vypověděla, že jen on mohl poskytnout informace amerických úřadům, které vedly v roce 2010 k zadržení Chapmanové. Mimo jiné také vypověděla, že byla zatčena krátce poté, co ji kontaktoval americký agent s použitím kódu, který znal pouze Potějev a osobní držitel kódu.\n\nChapmanová později psala sloupek pro ruský deník \"Komsomolskaja pravda\". V říjnu 2011 byla obviněna gubernátorem Volgogradské oblasti Olegem Matvejčevem z plagiátorství jeho vlastní knihy v článku o Alexandru Sergejeviči Puškinovi. Britský list \"The Guardian\" přinesl informaci o tom, že tento incident vyvolal negativní vnímání osoby Chapmanové u části ruské veřejnosti a později, když pronášela řeč na Petrohradské státní univerzitě, vyvěsili zdejší studenti transparenty, na nichž mimo jiné vyzývali Chapmanovou k opuštění univerzity.\n\nNadace Anny Chapmanové podpořila druhou mezinárodní konferenci The Genetics of Aging and Longevity (česky přibližně „genetika stárnutí a dlouhověkosti“) probíhající v Moskvě, kde se prezentovala řada významných vědců působící v této oblasti.\n\nV roce 2012 bylo oznámeno, že se Chapmanová dostala prostřednictvím svých špionážních schopností blízko k pozici vysoce postaveného úředníka amerického prezidenta Baracka Obamy. Hlavním motivem pro tuto činnost bylo posunout se výše v hierarchii desetičlenného špionážního kruhu, jehož byla Chapmanová součástí.\n\nV srpnu 2013 byla Chapmanová spolu s dalšími ruskými úředníky spatřena v Náhorním Karabachu, separatistické oblasti Ázerbájdžánu. V oblasti měla diskutovat o problémech Náhorního Karabachu a šancích na vyřešení sporu mezi Ázerbájdžánem a Arménií a také zde měla pracovat na televizním pořadu \"Tajemství světa\". Její návštěva vyvolala v Ázerbájdžánu pobouření a spolu s dalšími ruskými činovníky ji ázerbájdžánské ministerstvo zahraničí označilo za nežádoucí osobu.\n\nV Arménii později navštívila Cicernakaberd, památník věnovaný obětem arménské genocidy. V rozhovoru pro média uvedla, že návštěva Arménie ji poučila o významu rodinných vztahů a dále že Armény považuje za své nejlepší přátele. V Arménii se toho podle vlastních slov hodně naučila a nabyla dojmu, že některé rodinné arménské hodnoty chybí v ruské společnosti.\n\nChapmanová je jedna ze dvou špionů, kteří byli v červnu 2010 zadrženi ve Spojených státech amerických a nepoužívali falešné jméno.\n\nChapmanová spolupracovala s dalšími ruskými špiony, dokud nebyla v roce 2010 zatčena. Tajný agent FBI vlákal Chapmanovou do pasti. V kavárně Starbucks na Manhattanu v New Yorku ji předal cestovní pas s dalšími instrukcemi, podle nichž ho měla předat jinému špionovi. Chapmanová se rozhodla úkol splnit a pas převzala. Po několika telefonických rozhovorech se svým otcem Vasilijem Kuščenkem však dala na jeho rady a pas odevzdala na místní policejní stanici. Následně byla zatčena.\n\nPoté, co došlo u Chapmanové k formálnímu obvinění, byla ze Spojených států vyhoštěna. Stala se spolu s dalšími devíti špiony součástí dohody, podle které si Rusko a Spojené státy americké vyměnily zajatce. Jednalo se o největší výměnu špionů od roku 1986. K výměně deseti ruských a čtyř amerických špionů došlo v ranních hodinách 8. července 2010 na Mezinárodním letišti ve Vídni v Rakousku. Ruská letecká společnost dopravila špiony na Mezinárodní letiště Moskva-Domodědovo, kde se o ně zajímala ruská i zahraniční média.\n\nPodle informací z médií a Roberta Bauma, amerického právního zástupce Chapmanové, si přála Chapmanová přestěhovat se do Spojeného království. Úřady Spojeného království však vydaly podle platných zákonů dokumenty, podle nichž došlo u Chapmanové k odebrání britského státního občanství k 13. červenci 2010. Podle dokumentů se stala Chapmanová v Británii nežádoucí osobou, kvůli čemuž má zákaz cestovat do Spojeného království. Po deportaci do Ruska její právník Baum znova vyjádřil přání Chapmanové zůstat ve Spojeném království a zdůraznil, že jeho klientka je z rozhodnutí o zrušení státního občanství a o trvalém vyhoštění ze země zvláště rozrušená.\n\nPoté, co byla Chapmanová zatčena a deportována ze Spojených států amerických, stala se veřejně známou celebritou. Na internetu se objevila řada jejich soukromých fotografií z profilu na sociální síti Facebook a bylo uveřejněno několik videí na YouTube. Některá média ji podle jejího působení pro Ruskou federaci označovala jako „the red under the bed“ (doslova „rudý pod postelí“), kde označení red (rudý) odkazuje ke komunismu a under the bed (pod postelí) odkazuje k dětskému strachu z příšer ukrývajících se pod postelí.\n\nChapmanová se po návratu do Ruska stala také modelkou. V říjnu 2010 se objevila na hlavní straně ruskojazyčné mutace pánského magazínu \"Maxim\" ve spodním prádle módní značky Agent Provocateur. Objevila se také na seznamu 100 nejvíce sexy ruských žen. Časopisy a blogy referovaly o jejím stylu oblékání, zatímco bulvární média psala o akční figurce či panence. Média v New Yorku popsala Chapmanovou jako pravidelnou návštěvnici luxusních barů a restaurací.\n\nPodle zpravodajské agentury Interfax byla Chapmanová v říjnu 2010 zaměstnána jako poradkyně v oblasti investičních a inovačních otázek u předsedy FundServiceBank, banky se sídlem v Moskvě, která zprostředkovává platby mezi státním a soukromým sektorem v oblasti leteckého průmyslu.\n\nV dubnu 2011 se prezentovala na mole při moskevském módním týdnu. V červnu 2012 se Chapmanová objevila opět jako modelka v turecké Antalyi pro značku Dosso Dossi.\n\nV roce 2010 obdržela od tehdejšího ruského prezidenta Dmitrije Medveděva za svou činnost státní vyznamenání.\n\nMediální pozornost vzbudila 3. července 2013, když na Twitteru položila otázku Edwardu Snowdenovi, zda by se s ní oženil. Není však zřejmé, zda byl dotaz míněn vážně nebo jako žert.\n\nPodle zástupce FBI Franka Figliuzziho je Chapmanová prototypem nových ruských agentů, kteří jsou vysoce inteligentní, sexy a vybaveni špičkovými technologiemi. Pro své schopnosti a půvab bývá přezdívána jako \"Agentka 90-60-90\", \"Femme fatale\" nebo \"Nejtajnější ruská zbraň\".\n\n"}
{"id": "1022852", "url": "https://cs.wikipedia.org/wiki?curid=1022852", "title": "AFC Rushden &amp; Diamonds", "text": "AFC Rushden &amp; Diamonds\n\nAFC Rushden & Diamonds (celým názvem: Association Football Club Rushden & Diamonds) je anglický fotbalový klub, který sídlí ve městě Rushden v nemetropolitním hrabství Northamptonshire. Založen byl v roce 2011 po zániku původního Rushden & Diamonds. Ve sportovní terminologii se tak jedná o tzv. Phoenix club. Od sezóny 2018/19 hraje v Southern Football League Premier Division Central (7. nejvyšší soutěž). Klubové barvy jsou modrá, bílá a červená.\n\nSvé domácí zápasy odehrává na stadionu Hayden Road (patřící Rushden & Higham United) s kapacitou 2 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1022854", "url": "https://cs.wikipedia.org/wiki?curid=1022854", "title": "Palác Metro", "text": "Palác Metro\n\nPalác Metro v Praze 1 je nákupní centrum. Budova vznikla rekonstrukcí původní stavby z roku 1928. Nachází se na adrese Národní 961/25 na rozmezí staroměstské straně ulice.\n\nObjekt slouží komerčním a kulturním účelům, v současné době zde sídlí 20 obchodů, 10 kancelářských prostor a 30 dalších zařízení poskytujících různé služby.\n\nPalác si nechali roku 1928 postavit manželé Václav a Otylie Kleinhamplovi.\n\nV paláci Metro sídlí např. hudební klub Vagon, divadlo Image, Black Light Theatre Metro, divadlo Metro, aukční síň, fast food řetězce KFC, prodejna kožené obuv Tamaris, čínská restaurace a další.\n\n"}
{"id": "1022855", "url": "https://cs.wikipedia.org/wiki?curid=1022855", "title": "Dødsengel", "text": "Dødsengel\n\nDødsengel (česky znamená \"Anděl smrti\"; død = smrt, engel = anděl) je norská black metalová kapela založená v roce 2007 v norském městě Ålesund. Původní sestava byla Malach Adonai (bicí) a Kark (vokály, kytara, baskytara).\nPrvní studiové album s názvem \"Visionary\" vyšlo v roce 2009.\n\nVe svých textech se skupina zaobírá tématy jako okultismus a satanismus.\n\n\n\n\n\n"}
{"id": "1022856", "url": "https://cs.wikipedia.org/wiki?curid=1022856", "title": "Úpská hrana", "text": "Úpská hrana\n\nÚpská hrana je název pro horní okraj srázu v nadmořské výšce okolo 1400 metrů nad Úpskou jámou v Krkonoších na území Pece pod Sněžkou.\nÚpská hrana se nachází v blízkosti česko-polské státní hranice nad severním a severozápadním svahem Úpské jámy v prostoru mezi Obřím sedlem a severním svahem Studniční hory. Jedná se o terénní hranu na samém okraji náhorní plošiny rozkládající se mezi Sněžkou, Studniční horou, Luční horou a Stříbrným návrším odkud reliéf velmi prudce padá do Úpské jámy. Nachází se v části Krkonošského národního parku, kam z důvodu ochrany přírody není povolen vstup. Nicméně je dobře viditelná z turistické cesty vedoucí od Luční boudy na Sněžku a označena cedulí. Stejně tak je dobře viditelná z okolních vyhlídkových bodů i z Obřího dolu.\n\nÚpská hrana vznikla v době čtvrtohorního zalednění, které v pohoří vyzdviženému v období mladších třetihor vyhloubilo četná ledovcová údolí. Geomorfologicky hrana spadá do krkonošského podcelku Krkonošské hřbety, okrsku Slezský hřbet a podokrsku Východní Slezský hřbet.\n\nNad severozápadním okrajem Úpské hrany se rozkládá Úpské rašeliniště, kde pramení Úpa a její první významnější přítok Úpička. Oba toky přepadávají přes hranu do Úpské jámy a vytvářejí Horní úpský vodopád a Vodopád Úpičky, které jsou jedněmi z nejvyšších vodopádů Krkonoš i celé České republiky.\n"}
{"id": "1022857", "url": "https://cs.wikipedia.org/wiki?curid=1022857", "title": "Hopiové", "text": "Hopiové\n\nHopi jsou původní obyvatelé jihozápadu USA, řazení mezi Pueblany. Podle sčítání z roku 2011 se k etniku hlásí 18 327 osob. Jejich rezervace se nachází v severní části státu Arizona na stolových pískovcových horách zvaných \"mesa\", obklopená ze všech stran územím Navahů (do roku 1974 tvořily obě rezervace jeden správní celek). Žijí ve dvanácti vesnicích, které se nacházejí ve čtyřech oblastech: První Mesa, Druhá Mesa, Třetí Mesa a Moencopi. Hlavním městem je Oraibi. Hopijština patří mezi juto-aztécké jazyky.\n\nHopiové se prohlašují za potomky zaniklé civilizace Anasaziů. Tradičně vedli život usedlých zemědělců (pěstování kukuřice, dýní a fazolí na zavlažovaných políčkách v poušti, sběrem léčivé rostliny \"Thelesperma megapotamicum\", jejíž žluté květy jsou vyobrazeny i na novodobé vlajce kmene), obývali velké osady tvořené několikapatrovými hliněnými domy, známé pod španělským výrazem \"pueblo\". Autonymum Hopi pochází z výrazu \"Hopituh Shi-nu-mu\" (mírumilovní lidé), kterým se distancovali od svých kočovných sousedů.\n\nVesnice Oraibi byla založena asi v jedenáctém století, první písemná zmínka o ní, jejímž autorem je Francisco Vásquez de Coronado, pochází z roku 1540, takže patří k nejstarším souvisle obývaným místům v USA. Dalšími většími vesnicemi jsou Sichomovi a Tewa, které vznikly v roce 1680.\n\nV roce 1680 vypuklo povstání Hopiů a okolních kmenů proti snahám Španělů o kolonizaci a christianizaci. Výsledkem bylo, že v roce 1700 Hopiové zničili misii v Awatovi a vybili místní indiánské konvertity. Hopiové pak byli uchráněni cizího vměšování až do druhé poloviny 19. století, kdy do jejich země pronikli Američané. V roce 1882 byla zřízena hopijská rezervace, v roce 1924 dostali její obyvatelé americké občanství a v roce 1934 byl přijat Indian Reorganization Act, zřizující domorodou samosprávu.\n\nVesnické domy \"ki‘hü\", postavené místními muži, jsou dělané z hlíny a kamene. Dřevo totiž bylo velice vzácné. Jednotlivé domy byly v řadách nalepeny na sebe a každá řada představovala jeden klan. \n\nKlany, kterých bylo celkem dvacet čtyři, se dělily do devíti frátrií. Každý klan nesl své jméno, posvátné předměty a příbytek, kam se tyto předměty ukládaly. Jména klanů byla odvozena od zvířat, rostlin, přírodních objektů či duchů. Název frátrie byl odvozen od eponyma jednoho z klanů, který byl mytologicky nejvýznamnější. V každé vesnici bylo vůdčích klanů šest až osm a měly na starosti hlavní obřady a slavnosti. Úlohy klanů byly čistě praktické, např. zakládaly pole, kladly pasti na zvěř, čistily prameny, avšak funkce frátrií byla náboženská.\n\nNejdůležitější plodina, která tvořila největší část obživy, byla kukuřice, vedle ní pak ještě fazole, tykve, melouny či dýně. Podmínky pěstování v této oblasti nebyly příliš příznivé, dlouhou mrazivou zimu střídalo suché horko s následnými dešti, které byly doprovázené krutými bouřkami. Řešením byl zavodňovací systém \"ak-čin\" „ozdobená ústa“ v údolí řeky Owens, který sváděl vodu z celého území na vybraná pole. Později začali Hopiové sázet i broskvoně a meruňky.\n\nAvšak plošina \"mesy\" jim neposkytovala vše, co potřebovali, a proto cestovali za lovem, sběrem rostlin a minerálů. Chodili lovit divoké ovce nebo kácet duby, které využívali k výrobě nástrojů, či smrky pro výrobu masek \"kačin\". Do Velkého kaňonu chodili pro sůl, žlutý okr a měděnou rudu pro její zelený pigment. Kolem řeky Colorado lovili antilopy, těžili bílý kaolin a kořeny \"yucca\", kterými si myli vlasy. \n\nHopiové žijí v klanech, které jsou matrilineární. Jejich náboženství je založeno na kultu stvořitele jménem \"Tawa\", dalším božstvem je ztracený bílý bratr \"Pahana\" žijící v nebi a duchové zvaní kačina (\"kachina)\", spojující lidský svět s nadpřirozenem. Hopijská kosmogonie je založena na střídání světů způsobeném katastrofami, současná epocha je označována jako \"čtvrtý svět\". Tradiční hopijské učení nabádající k respektu vůči všemu živému inspirovalo různá ekologická hnutí, Godfrey Reggio převzal titul svého filmu kritizujícího ničení životního prostředí \"Koyaanisqatsi\" právě z hopijského jazyka. Pro kulturu kmene Hopi je charakteristická vysoká úroveň uměleckých řemesel: stříbrotepectví, keramika, výroba figurek kačin z topolového dřeva.\n\nVýznamnými osobnostmi v dějinách kmene byli atlet Lewis Tewanima (druhý v běhu na 10 km na OH 1912), armádní důstojník Emory Sekaquaptewa (první indiánský absolvent westpointské akademie), který sestavil první slovník hopijského jazyka, a právnička Diane Humetewa, soudkyně státu Arizona.\n\nChlapci začali s doprovázením otce na pole již v šesti letech. Učili se, jak správně pečovat o půdu a ovocné stromy a jak provádět rituály pro její úrodu. Učili se také loveckým dovednostem nebo tkalcovství. Nejdůležitější mužská dovednost však byl rituální tanec. Při iniciaci musel každý chlapec předvést řemeslo, kterému se naučil a součástí byl i společný lov s muži, při kterém chlapec poprvé zabil svého králíka. Vrcholem iniciace byla výprava pro sůl na dno Velkého kaňonu.\n\nDívky se učily domácím pracím, péči o dítě, přípravu pokrmů, rozeznávání a užívání bylin a divokých rostlin. Nejdůležitější však bylo mletí zrní a pečení placek. Iniciace dívek spočívala v tom, že již v deseti letech odešla dívka ke své „tetě“, kde celý den mlela mouku a na důkaz dospělosti jí „teta“ poprvé stočila vlasy do účesu žen. Ve čtrnácti letech podstoupila dívka další rituál, kdy z různých druhů kukuřice mlela mouku po čtyři dny a na konci upekla placky a uvařila buchty \"somi’viki\" a díky tomu dostala nové jméno. \n\nNa jaře probíhal jeden cyklus slavností \"powa’mu\", který měl vypudit zimu a připravit pole. Při této slavnosti uctívali boha klíčení \"mü‘yin᷉wa\" , který drží v ruce lodyhu kukuřice a v druhé rituální šípy s kropenkou na vodu. Na podzim započal druhý cyklus \"wü’wütҫim\", který probíhal lovem zajíců a kouřením tabáku. Při obřadech se muži přestrojovali za duchy zemřelých \"kačina\" nebo za zvířata či neživé bytosti.\n\n\n"}
{"id": "1022858", "url": "https://cs.wikipedia.org/wiki?curid=1022858", "title": "Belén Rueda", "text": "Belén Rueda\n\nMaría Belén Rueda García-Porrero (* 16. března 1965 Madrid) je španělská herečka, která na filmovém plátně debutovala v roce 2004 rolí Julie v životopisném dramatu \"Hlas moře\", za níž obdržela Goyovu cenu pro nejlepší začínající herečku.\n\nPostavy Laury v thrilleru \"Sirotčinec\" i Julie v mysteriózním hororu \"Los Ojos de Julia\" znamenaly nominace na Goyovu cenu v kategorii nejlepší herečka. V letech 2003–2008 odehrála pět sezón jako Lucía Gómezová v seriálu \"Los Serrano\".\n\nNarodila se roku 1965 v Madridu do rodiny stavebního inženýra a baletní pedagožky. Má dvě sestry Chus a Violetu Ruedovy. V dětském věku se rodina přestěhovala do přímořského Alicante, kde vyrůstala.\n\nV osmnácti letech se vrátila do španělské metropole, aby studovala architekturu. Z univerzity odešla po započetí vztahu s italským partnerem, za něhož se vdala. Po rozvodu se v roce 2003 podruhé vdala za španělského režiséra a producenta Daniela Éciju do rok trvajícího manželství. S ním má tři dcery Belén, Maríu a Lucíu. Druhá z nich zemřela v dětském věku. Potřetí uzavřela sňatek roku 2009 s Rogerem Vincentem.\n\nPřed vstupem do televize pracovala jako prodavačka a modelka. Následně začala moderovat televizní pořady, aby od roku 1997 nastoupila hereckou dráhu, když získala první role v seriálech. Goyovu cenu pro nejlepší začínající herečku jí vynesl výkon v dramatu \"Hlas moře\" (2004), který znamenal její filmový debut.\n\nRoku 2007 si zahrála po boku Julianne Mooreové ve španělském dramatickém snímku \"Divoká krása\". V roce 2012 se objevila v Paulově thrilleru \"Tělo\", kde ztvárnila postavu zavražděné zámožné manželky.\n\n"}
{"id": "1022863", "url": "https://cs.wikipedia.org/wiki?curid=1022863", "title": "Ævangelist", "text": "Ævangelist\n\nÆvangelist je americká black/death metalová kapela, která se zformovala v roce 2010. Mezi zakládajícími členy byli Matron Thorn (všechny nástroje) a Ascaris (vokály).\nDebutní studiové album s názvem \"De Masticatione Mortuorum in Tumulis\" vyšlo v roce 2012, předcházelo mu vydání EP \"Oracle of Infinite Despair\" (2011).\n\n\n\n\n"}
{"id": "1022870", "url": "https://cs.wikipedia.org/wiki?curid=1022870", "title": "Kostel Navštívení Panny Marie (Senica)", "text": "Kostel Navštívení Panny Marie (Senica)\n\nŘímskokatolický farní kostel Navštívení Panny Marie se nachází v centru západoslovenského města Senica, uprostřed menšího náměstí.\n\nKostel byl vybudován v roce 1631 původně jako evangelický, v roce 1654 byl rekatolizovaný a v roce 1655 podstoupil velkou stavební úpravu. Věž na západním průčelí byla nastavená v letech 1754–1788. V roce 1936 začala postupná úprava střechy budovy. Po poškození během druhé světové války byl kostel v roce 1949 opraven a dostal současný vzhled.\n\nKostel Panny Marie je jednoduchou stavbou tvořenou třemi loděmi. Venkovní fasáda je nečleněná, jednoduchá a prostá. Chrámový korpus oživují jen čtyři níže opěrné pilíře se šikmými stříškami. Mezi nimi jsou obdélníková okna ukončeny půlkruhem. Fasáda predstavanou vstupní věže s hlavním vchodem, který se v současnosti nepoužívá, je vodorovně oživená římsami a menšími okenními otvory obdélníkového tvaru. Kupole barokního tvaru pochází z roku 1959 a je rekonstrukcí střechy z počátku 20. století. Kupole věže byla pokryta měděným plechem v roce 1963.\n\nRenesanční vstupní portál je tvořen z edikuly a nadokenních štítem, v němž je umístěn erb. Vstupní otvor (portál) lemují plastické pilastry.\n\n"}
{"id": "1022872", "url": "https://cs.wikipedia.org/wiki?curid=1022872", "title": "Litton", "text": "Litton\n\nLitton Industries byl americký koncern založený roku 1953 a pojmnovaný podle vynálezce Charlese Littona. Po svém vzniku se firma zaměřovala na přístroje pro navigaci, komunikaci a elektronický boj. Výrobní program se postupně rozšířil a společnost později vlastnila významné loděnice Avondale Shipyard a Ingalls Shipbuilding, ale i vyráběla mikrovlnné trouby. Počátkem 90. let byla společnost rozdělena na civilní a zbrojní část, přičemž roku 2001 byla koupena zbrojním koncernem Northrop Grumman.\n\n"}
{"id": "1022874", "url": "https://cs.wikipedia.org/wiki?curid=1022874", "title": "Allied Signal", "text": "Allied Signal\n\nAllied Signal byl americký koncern, který vznikl roku 1985 sloučením firem Allied Corporation a Signal Companies. Roku 1999 společnost koupila koncern Honeywell a převzala jeho více známé jméno, čímž pod svým původním názvem přestala existovat. V době svého zániku společnost zaměstnávala přes 70 000 osob.\n\n"}
{"id": "1022877", "url": "https://cs.wikipedia.org/wiki?curid=1022877", "title": "Tron: Povstání", "text": "Tron: Povstání\n\nTron: Povstání (v anglickém originále TRON: Uprising) je animovaný televizní sci-fi seriál společnosti Disney z roku 2012. Vychází z původního filmu \"Tron\" z roku 1982 a dějově je vložen před navazující \"\" (2010). Příběh se odehrává ve světě Sítě (The Grid) v odlehlém městě Argon, které obsadí Cluův generál Tesler a mladý mechanik Beck se s Tronovou podporou chystá vést povstání proti nechtěné nadvládě.\n\nV listopadu 2010, ještě před uvedením filmového \"Trona: Legacy\" do běžné kinodistribuce, ohlásila televize Disney záměr pořídit animovaný seriál inspirovaný světem Sítě. Seriál měl vzniknout v produkci Disney Television Animation a na jeho tvorbě se měli podílet kromě výkonného producenta a režiséra Charlieho Beana také Edward Kitsis a Adam Horowitz (scenáristé filmu \"Tron: Legacy\" a výkonní producenti seriálu \"Ztraceni\") a Justin Springer (koproducent filmu \"Tron: Legacy\"). Ohlášeno bylo i hlasové obsazení hlavních postav.\n\nSnímek vznikal kombinací 2D animace s počítačovou CGI animací. Výpravu měl na starosti španělský umělec Alberto Mielgo a postavy vytvářel Robert Valley, animátor videoklipů kapely Gorillaz. Na tvorbě se podílel i Daniel Simon, autor designu vozidel z filmového \"Trona: Legacy\". Zvuková stopa obsahuje také hudbu Daft Punk, složenou k filmu.\n\nAlberto Mielgo byl za svou práci na seriálu odměněn cenou Emmy za mimořádný osobní přínos v animaci.\n\nV české premiéře seriál uvedla televize Prima od 15. února 2014. Začala však až od druhého dílu. České znění seriálu pro ni připravila v letech 2013–2014 společnost SDI Media v režii Jiřího Balcárka. Becka v něm daboval Marek Holý, Trona Jiří Schwarz, Maru René Slováčková, Zeda Filip Švarc, generála Teslera Jakub Saic a Abla Jiří Valšuba.\n\n"}
{"id": "1022878", "url": "https://cs.wikipedia.org/wiki?curid=1022878", "title": "Tuniské letectvo", "text": "Tuniské letectvo\n\nTuniské letectvo (القوات الجوية التونسية) je součástí ozbrojených sil Tuniska. Bylo založeno roku 1959, tři roky po získání nezávislosti země. Jeho prvními letouny byly švédské cvičné stroje Saab 91 Safir. V letech 1965 tuniské letectvo získalo své první proudové letouny v podobě 13 italských cvičných a lehkých bojových letounů Aermacchi MB-326. V roce 1969 navíc z USA obdrželo 15 stíhacích letounů F-86F Sabre. V 70. letech byly zakoupeny letouny pro základní výcvik SIAI-Marchetti SF.260 a další lehké bojové MB-326. V 80. letech letectvo zakoupilo lehké stíhačky F-5E/F Tiger II a transportní letouny Lockheed C-130 Hercules. V  90. letech země získala dva C-130B, přičemž v Česku zakoupila 12 cvičných a lehkých bojových letounů L-59T Super Albatros a tři transportní letouny L-410UVP.\n\nV roce 2010 Tunisko objednalo dva nové transportní letouny C-130J-30 Super Hercules. Dodány byly v letech 2013–2014. Tunisko se tak stalo první africkou zemí provozující tuto variantu letounu C-130.\n\nTabulka obsahuje přehled letecké techniky Tuniského letectva podle Flightglobal.com.\n"}
{"id": "1022879", "url": "https://cs.wikipedia.org/wiki?curid=1022879", "title": "Jahodka", "text": "Jahodka\n\nJahodka (\"Duchesnea\") je útlý rod nízkých poléhavých trvalek jenž je tvořen pouhými dvěma druhy pocházejícími z Asie. Rostliny jsou na prvý pohled vzhledově podobné jahodám a proto byly v minulosti řazeny do rodů jahodník nebo mochna.\n\nByliny rodu jahodka byly původně rozšířeny jen po Asii, ale koncem 18. století se dostaly do Evropy a odkud byly jako okrasné rostliny vyvezeny do Severní Ameriky i Afriky. Ze zahradnických záhonů, díky semenům roznášenými ptáky, unikly brzy do volné přírody a v mnoha zemích tyto nenáročné rostliny zdomácněly. Rostou obvykle na vlhkých místech v lesích nebo na březích vodních toků i nádrží do nadmořské výšky až 1200 m, podle druhu preferují stinná nebo osluněná místa. Na příhodných stanovištích obvykle vytvářejí velké koberce.\n\nV České republice je rozšířena pouze jahodka indická. Ta byla v české přírodě poprvé popsána v roce 1960 a je hodnocena jako zdomácnělý neofyt.\n\nTéměř stálezelené vytrvalé byliny s plazivými kořenujícími lodyhami které vyrůstají z krátkého oddenku. Tyto tenké a poléhavé lodyhy, až 1 m dlouhé, jsou schopné v uzlinách vypouštět kořínky. Z palistů u jejích uzlin rostou na dlouhých řapících trojčetné listy se zubatými lístky které jsou 1,5 až 4 cm dlouhé a 1 až 3 cm široké.\n\nZ úžlabí listů vyrůstají jednotlivé bezlistenné oboupohlavné pětičetné květy. Vytrvalé kališní lístky se střídají s drobnými lístky kalíšku, volné žluté korunní lístky jsou obvejčitého tvaru. V květu je obvykle 20 až 30 tyčinek s kulovitými prašníky. Semeník je složen z mnoha plodolistů, opadavá čnělka nese celistvou bliznu. Květy obvykle rozkvétají v dubnu až květnu.\n\nOvoce je dužnaté souplodí tvořeno z masitého květního lůžka ve kterém jsou ploché vejčité nažky asi 1,5 mm velké, každá obsahuje jedno ledvinovité semeno. Tato sytě červeně zbarvená souplodí dozrávají v červenci a srpnu a přestože se podobají souplodím jahod, jsou zcela bez vůně i chuti.\n\nRod je využíván v zahradnické praxi na lemování chodníků, uplatňuje se hlavně svěže zelená barva většinou neopadavých listů, výrazná pestrost žlutých květů i rumělkového souplodí. Je také vysazován pro svou půdokryvnou funkci kterou dobře plní díky kořenícím lodyhám. Občas bývá pěstován i v závěsných květináčích jako převislá rostlina.\n\nChromozomové číslo rodu je x = 7, jsou uznávány tyto dva druhy:\nDále byl v asijské přírodě zjištěn\n"}
{"id": "1022880", "url": "https://cs.wikipedia.org/wiki?curid=1022880", "title": "Rwandská hymna", "text": "Rwandská hymna\n\nHymna Rwandy je píseň Rwanda Nziza (). Byla přijata v roce 2002 kdy nahradila píseň Rwanda Rwacu, která byla hymnou od roku 1962.\n\n"}
{"id": "1022881", "url": "https://cs.wikipedia.org/wiki?curid=1022881", "title": "Marco Bürki", "text": "Marco Bürki\n\nMarco Bürki (* 10. července 1993, Bern) je švýcarský fotbalový obránce, který hostuje v klubu FC Thun z BSC Young Boys. Hraje na pozici stopera (středního obránce).\n\nJeho starším bratrem je fotbalista Roman Bürki.\n\nBürki začal ve Švýcarsku s profesionálním fotbalem v klubu BSC Young Boys, kde se představil v A-týmu v roce 2012.\n\nMarco Bürki reprezentoval Švýcarsko v mládežnické kategorii U21.\n\n"}
{"id": "1022883", "url": "https://cs.wikipedia.org/wiki?curid=1022883", "title": "Přední vršek", "text": "Přední vršek\n\nPřední vršek (279 m n. m.) je vrch v okrese Louny Ústeckého kraje. Leží asi 1 km severozápadně od vsi Třtěno na jejím katastrálním území.\n\nPřední vršek leží na svahu plošiny v předpolí Českého středohoří s nejvyšším s vrcholem \"Libčeveský vršek\" (299 m) ležícím 300 m severozápadně. Další blízké vrcholy na svahu nebo poblíž jsou \"Krušina\" (224 m), \"Syslík\" (285 m) a \"Malý vrch\" (246 m). Na části svahu je vyhlášena přírodní památka Třtěnské stráně.\n\nGeomorfologicky vrch náleží do celku Dolnooharská tabule, podcelku Hazmburská tabule, okrsku Klapská tabule a podokrsku Hnojnická tabule.\n"}
{"id": "1022885", "url": "https://cs.wikipedia.org/wiki?curid=1022885", "title": "Hymna Sierry Leone", "text": "Hymna Sierry Leone\n\nHymna Sierry Leone je píseň High We Exalt Thee, Realm of the Free (). Text napsal Clifford Nelson Fyle a píseň složil John Akar. V roce 1961 se země stala nezávislou na Spojeném království a spolu s vyhlášením nezávislosti nahradila dosavadní britskou hymnu \"God Save the Queen\".\n\n"}
{"id": "1022889", "url": "https://cs.wikipedia.org/wiki?curid=1022889", "title": "Otto Szabó", "text": "Otto Szabó\n\nOtto Szabó (* 1. března 1981, Příbram) je bývalý slovenský fotbalový obránce a reprezentant, kariéru ukončil ve slovenském klubu DAC 1904 Dunajská Streda 25. září 2015.\n\nSvoji fotbalovou kariéru začal v DAC Dunajská Streda, odkud v roce 1997 zamířil na své první zahraniční angažmá do Rapidu Vídeň. Po dvou letech se upsal Braunau, odkud se následně vrátil zpět do Rapidu, kde hrál nejprve za rezervu a poté za první mužstvo. V letech 2003-2004 působil v MTK Budapešť. V roce 2004 se stal hráčem Sopronu, odkud po roce odešel do Debreceni VSC. Po angažmá v Vasas SC se vrátil na Slovensko, konkrétně do Dunajské Stredy. V roce 2007 přestoupil do Slovanu Bratislava. Před ročníkem 2008/09 odešel na hostování do Petržalky. V létě 2009 zamířil do maďrského klubu Lombardu-Pápa a po třech letech podepsal smlouvu s Győri ETO FC. V únoru 2014 se podruhé vrátil do Dunajské Stredy.\n\n25. září 2015 ukončil kvůli přetrvávajícím zdravotním problémům aktivní hráčskou kariéru. V týmu DACu zůstal v roli rehabilitačního trenéra.\n\nV A-mužstvu Slovenska debutoval 13. 10. 2007 v kvalifikačním zápase proti týmu San Marina (vysoká výhra 7:0). Poté nastoupil v roce 2007 ještě 16. října proti Chorvatsku (přátelské střetnutí, prohra 0:3), 21. listopadu opět v evropské kvalifikaci proti San Marinu (výhra 5:0) a to bylo z jeho strany v národním týmu vše.\n\n"}
{"id": "1022890", "url": "https://cs.wikipedia.org/wiki?curid=1022890", "title": "Ekvádorská hymna", "text": "Ekvádorská hymna\n\nHymna Ekvádoru je píseň ¡Salve, Oh Patria! (). V roce 1865 napsal na vyžádání ekvádorského senátu básník Juan León Mera text. Hudbu složil Antonio Neumane. Oficiálně ale byla hymna přijata až 29. září 1948.\n\nHymna se skládá z refrénu a 6 slok z nichž se při oficiálních příležitostech zpívá pouze refrén (začátek a konec) a 2. sloka.\n\n"}
{"id": "1022892", "url": "https://cs.wikipedia.org/wiki?curid=1022892", "title": "Syslík", "text": "Syslík\n\nSyslík (285 m n. m.) je vrch v okrese Louny Ústeckého kraje. Leží asi 0,5 km západně od vsi Třtěno na jejím katastrálním území.\n\nGeomorfologicky vrch náleží do celku Dolnooharská tabule, podcelku Hazmburská tabule, okrsku Klapská tabule a podokrsku Hnojnická tabule.\n\n"}
{"id": "1022893", "url": "https://cs.wikipedia.org/wiki?curid=1022893", "title": "Darijo Krišto", "text": "Darijo Krišto\n\nDarijo Krišto (* 5. března 1989 v Tomislavgradu) je chorvatský fotbalový záložník, od února 2014 působící v DAC 1904 Dunajská Streda.\n\nSvoji fotbalovou kariéru začal v Interu Zaprešić, kde se v roce 2008 propracoval do prvního týmu. Po hostování v Rudeši přestoupil do Zmaje Makarska. V roce 2010 zamířil do Omiše a ve stejném roce odešel do Šibeniku. V zimním přestupovém období ročníku 2011/12 se stal hráčem Zrinjski Mostar, který se pro něj stal prvním zahraničním angažmá. V roce 2013 podepsal smlouvu s NK Lučko a následně vedly hráčovy kroky do Dugopolje. V únoru 2014 odešel do DAC 1904 Dunajská Streda.\n\n"}
{"id": "1022900", "url": "https://cs.wikipedia.org/wiki?curid=1022900", "title": "Beninská hymna", "text": "Beninská hymna\n\nHymna Beninu je píseň L'Aube Nouvelle (). Text i hudbu složil Gilbert Jean Dagnon. Hymna byla přijata v roce 1960 k příležitosti vyhlášení nezávislosti Beninu.\n\n"}
{"id": "1022909", "url": "https://cs.wikipedia.org/wiki?curid=1022909", "title": "Povstání na Čedžu", "text": "Povstání na Čedžu\n\nPovstání na Čedžu bylo povstání, které vypuklo na korejském ostrově Čedžu 3. dubna 1948 a trvalo do května 1949, ačkoli malá ohniska odporu existovala až do roku 1954. Na počátku povstání byla jižní část Koreje pod americkou správou, Korejská republika byla vyhlášena až 15. srpna 1948. \n\nPodnětem k povstání byla střelba policie do demonstrantů oslavujících výročí konce japonské okupace. Obyvatelé byli protiamericky naladěni, korejská dělnická strana na ostrově měla mnoho členů a sympatizantů; také se bouřili proti vysokým daním a minulé spolupráci místní policie a úřadů s japonskými okupanty. Povstalci napadli 12 policejních stanic a při střetech zemřelo nejméně 100 lidí. Také vypálili volební místnosti pro nadcházející volby a zaútočili na politické oponenty a jejich rodiny. Poté vydali prohlášení, ve kterém vyzývali obyvatele, aby povstali proti americké okupační správě.\n\nJihokorejská vláda na ostrov vyslala 3000 vojáků z 11. policejního pluku, ale 29. dubna se několik stovek z nich vzbouřilo a vydalo rebelům zásoby zbraní, které měli k dispozici. Vyslala také jako paramilitantní skupinu několik stovek členů Severozápadní asociace mládeže, což byli protikomunističtí uprchlíci ze Severní Koreje. Ti byli nechvalně proslulí tím, že zabíjeli mužské ostrovany a pak si násilím brali jejich manželky, aby zdědili jejich majetek. Generál Kim Ik Ruhl se pokoušel s rebely vyjednávat, ale neúspěšně. Rebelové se stáhli do hor a vláda držela pobřeží, zatímco oblast mezi se stala hlavní bitevní zónou. V říjnu 1948 bylo povstalců asi 4000 a byli špatně vyzbrojeni, přesto si připsali na účet několik menších vítězství. 17. listopadu 1948 vyhlásil I Sung-man, první prezident Jižní Koreje, stanné právo, zatímco na ostrově se odehrávala zvěrstva, jihokorejští vojáci zabíjeli vesničany a skupinově znásilňovali dívky. Na jaře 1949 dorazily na ostrov čtyři vojenské prapory, které posílily existující síly a jihokorejským jednotkám se tak podařilo povstání brutálně potlačit. 17. srpna 1949 byl odpor rebelů zlomen, když byl zabit jejich hlavní vůdce, I Tuk-ku.\n\nCelkový počet obětí se odhaduje mezi 14 000 a 30 000, tedy až jedna pětina obyvatel ostrova. Dalších asi 40 000 osob uprchlo před boji do Japonska. 70 % z 230 vesnic na ostrově bylo vypáleno a bylo zničeno 39 000 domů. Korejská vláda následně po dalších 50 let brutálně potlačovala vzpomínky na povstání, bylo zakázáno se o událostech na Čedžu byť jen zmínit a byla ničena památná místa. Až v roce 2003 se vláda oficiálně omluvila.\n\n"}
{"id": "1022910", "url": "https://cs.wikipedia.org/wiki?curid=1022910", "title": "Méďa 2", "text": "Méďa 2\n\nMéďa 2 (v anglickém originále Ted 2), je americká fantasy komedie z roku 2015, kterou režíroval Seth MacFarlane. V hlavní roli se představili Mark Wahlberg, Seth MacFarlane a Amanda Seyfried. Jedná se o pokračování snímku \"Méďa\" (2012).\n\nSnímek byl uveden do kin 26. června 2015. Film získal pozitivní kritiku a vydělal přes 216 milionů dolarů.\n\nFilm vydělal 81,5 milionů dolarů v Severní Americe a 135,2 milionů dolarů v ostatních oblastech, celkově tak vydělal 216,7 milionů dolarů po celém světě. Rozpočet filmu činil 68 milionů dolarů. V Severní Americe byl oficiálně uveden 24. června 2015, společně s rodinným filmem \"Hrdina\" \"Max\". Za první víkend docílil třetí nejvyšší návštěvnosti, kdy vydělal 33,5 milionů dolarů.milionů dolarů. Na prvním místě se umístil film \"Jurský svět\" (54,5 milionů dolarů) a na druhém animovaný film \"V hlavě\" (52,3 milionů dolarů).\n\nNa recenzní stránce Rotten Tomatoes získal z 186 započtených recenzí 46 procent s průměrným ratingem 5,3 bodů z deseti. Na serveru Metacritic snímek získal z 38 recenzí 48 bodů ze sta. Na Česko-Slovenské filmové databázi snímek získal 70%.\n"}
{"id": "1022913", "url": "https://cs.wikipedia.org/wiki?curid=1022913", "title": "Ivan Remarenko", "text": "Ivan Remarenko\n\nIvan Remarenko nebo Ion Remarenco (* 7. srpna 1988 Anenii Noi, Sovětský svaz) je moldavský zápasník–judista, který od roku 2013 reprezentuje Spojené arabské emiráty.\n\nVrcholově se sportu věnoval v Kišiněvě, kde byl zařazen do programu sportovně talentované mládeže LIRPS (Liceul Internat Republican cu Profil Sportiv). Připravoval se pod vedením Vasile Lucy a v začátcích kombinoval zápasy v judu a sambu. V moldavské judistické seniorské reprezentaci se pohyboval od roku 2009 ve střední váze. V roce 2012 dosáhl na evropskou kontinentální kvótu pro účast na olympijských hrách v Londýně, kde vypadl v prvním kole s Kirillem Děnisovem z Ruska. Od roku 2013 reprezentuje Spojené arabské emiráty a startuje v polotěžké váze do 100 kg. V roce 2016 se přímo kvalifikoval na olympijských hrách v Riu. Nezvládl však úvodní zápas proti lépe připravenému Alžířanu Lyesi Bouyacoubovi a skončil bez umístění.\n\nStart za jinou zemi<br>\nV únoru 2013 byl odvolán trenér seniorské moldavské judistické reprezentace Vasilij Kolca (Vasile Colța). Nový reprezentační trenér Vjačeslav Bakal (Veaceslav Bacal) svolal na konec února sraz reprezentace, na který se nedostavilo 6 nejlepších judistů. Remarenko nesouhlasil s odvoláním a následoval Kolcu do Uzbekistánu na tréninkový kemp. Skupina uprchlíků následně vyjádřila vůli startu za jinou zemi z důvodu špatného financování moldavského sportu ministrem Oktavianem Cykou (Octavian Țîcu). Podle prezidenta moldavské judistické federace Vjačeslava Manolakiho (Veaceslav Manolachi) nedostalo moldavské judo od ministerstva sportu finanční podporu prakticky celou olympijskou sezonu 2012. Ke startu za novou zemi moldavští sportovní uprchlíci nutně potřebovali svolení Moldavského judistické svazu, jinak by museli čekat dva roky. Veaceslav Manolachi byl později obviněn z přijetí úplatku 50 tisíc dolarů. O peníze se s ministrem sportu Octavianem Țîcou nerozdělil a do médii zapíral, že přestup judistů do Emirátů posvětil.\n\nV dubnu 2013 obdržel Remarenko od šajcha Muhammeda bin Zajída al-Nahjána pas Spojených arabských emirátů a poprvé se pod novými barvami představil na Asijském mistrovství.\n\n\n\n"}
{"id": "1022914", "url": "https://cs.wikipedia.org/wiki?curid=1022914", "title": "Florent Hadergjonaj", "text": "Florent Hadergjonaj\n\nFlorent Hadergjonaj (* 31. července 1994, Langnau im Emmental, Švýcarsko) je švýcarský fotbalový obránce s kosovskými kořeny, který hraje v klubu BSC Young Boys. Hraje na pravé straně obrany.\n\nHadergjonaj začal ve Švýcarsku s profesionálním fotbalem v klubu BSC Young Boys, kde se představil v A-týmu v roce 2013. Debutoval v ligovém zápase 29. září proti FC Zürich (prohra 0:1). V sezoně 2013/14 si připsal 11 ligových startů, branku nevstřelil.\n\nS Young Boys si zahrál v Evropské lize 2014/15, s týmem se probojoval do základní skupiny I, kde číhali soupeři AC Sparta Praha (ČR), SSC Neapol (Itálie) a ŠK Slovan Bratislava (Slovensko).\n\nFlorent Hadergjonaj reprezentoval Švýcarsko v mládežnických kategorii U20 a U21.\n\n"}
{"id": "1022917", "url": "https://cs.wikipedia.org/wiki?curid=1022917", "title": "Renato Steffen", "text": "Renato Steffen\n\nRenato Steffen (* 3. listopadu 1991, Aarau, Švýcarsko) je švýcarský fotbalový záložník, který hraje v klubu BSC Young Boys.\n\nSteffen hrál ve Švýcarsku za FC Aarau, SC Schöftland, FC Solothurn, FC Thun a BSC Young Boys.\nDo Thunu přišel v červenci 2012, do Young Boys o rok později v červenci 2013.\nS Young Boys si zahrál v Evropské lize 2014/15, kde se s týmem probojoval do základní skupiny I, kde číhali soupeři AC Sparta Praha (ČR), SSC Neapol (Itálie) a ŠK Slovan Bratislava (Slovensko). 18. září 2014 v prvním utkání základní skupiny EL proti slovenskému týmu ŠK Slovan Bratislava vstřelil při výhře 5:0 druhý gól střetnutí.\nRenato Steffen reprezentoval Švýcarsko v mládežnické kategorii U21.\n\n"}
{"id": "1022922", "url": "https://cs.wikipedia.org/wiki?curid=1022922", "title": "Joseph Kosuth", "text": "Joseph Kosuth\n\nJoseph Kosuth (* 31. ledna 1945) je americký konceptuální umělec. Jeho otec pocházel z Maďarska a matka měla anglické, francouzské a čerokíjské předky. Narodil se v Toledu ve státě Ohio a v letech 1955 až 1962 zde studoval na výtvarné škole; později studoval na Cleveland Institute of Art, později v rámci stipendia cestoval po Evropě a nakonec studoval na newyorské School of Visual Arts. Byl výraznou osobou v oblasti konceptuálního umění (v tomto směru v roce 1965 vytvořil klíčové dílo \"One and Three Chairs\"). Později se věnoval také pedagogické činnosti (působil například na Yale, New York University, Cooper Union a UCLA). Je autorem designu hudebního alba \"Fragments of a Rainy Season\" (1992) od Johna Calea. Dvojice spolu znovu spolupracovala roku 1996 na projektu .\n\n"}
{"id": "1022924", "url": "https://cs.wikipedia.org/wiki?curid=1022924", "title": "Yvon Mvogo", "text": "Yvon Mvogo\n\nYvon Landry Mvogo Nganoma (* 6. června 1994, Yaoundé, Kamerun) je švýcarský fotbalový brankář kamerunského původu, který hraje v klubu BSC Young Boys. Reprezentoval Švýcarsko v mládežnických kategoriích.\n\nMvogo začal ve Švýcarsku s profesionálním fotbalem v klubu BSC Young Boys, kde se představil v A-týmu v roce 2013.\nV sezoně 2013/14 si připsal 20 ligových startů.\n\nS Young Boys si zahrál v Evropské lize 2014/15, kde se s týmem probojoval do základní skupiny I, kde číhali soupeři AC Sparta Praha (ČR), SSC Neapol (Itálie) a ŠK Slovan Bratislava (Slovensko).\n\nYvon Mvogo reprezentoval Švýcarsko v mládežnických kategorii U19 a U21.\n\n"}
{"id": "1022926", "url": "https://cs.wikipedia.org/wiki?curid=1022926", "title": "Raphaël Nuzzolo", "text": "Raphaël Nuzzolo\n\nRaphaël Nuzzolo (* 5. července 1983, Biel, Švýcarsko) je švýcarský fotbalový záložník nebo útočník, který hraje v klubu BSC Young Boys. Velkou část kariéry strávil v klubu Neuchâtel Xamax.\n\nVe Švýcarsku hrál profesionálně za kluby FC Biel-Bienne, Neuchâtel Xamax (hrál zde 10 let) a BSC Young Boys.\n\nS Young Boys si zahrál v Evropské lize 2014/15, kde se s týmem probojoval do základní skupiny I, kde číhali soupeři AC Sparta Praha (ČR), SSC Neapol (Itálie) a ŠK Slovan Bratislava (Slovensko). 18. září 2014 v prvním utkání základní skupiny EL proti slovenskému týmu ŠK Slovan Bratislava vstřelil při výhře 5:0 třetí gól.\n\n"}
{"id": "1022927", "url": "https://cs.wikipedia.org/wiki?curid=1022927", "title": "Ostrov dravců", "text": "Ostrov dravců\n\nOstrov dravců je kniha obsahující společné české vydání dvou vědeckofantastických románů pro mládež \"Jiná země\" (1972, Une Autre Terre) a \"Ostrov dravců\" (1973, L'Île aux Enragés), které napsal francouzský spisovatel Pierre Pelot. Toto společné vydání vyšlo v překladu Gustava Francla v nakladatelství Albatros roku 1983 jako 160. svazek edice Knihy odvahy a dobrodružství.\n\nRomány na sebe navazují, odehrávají se na počátku 32. století a spojuje je postava Ariana Daye. Jejich hlavní myšlenkou je varování před zneužitím vědeckých poznatků.\n\nRomán má dvě dějové linie, které se na konci spojí. V první z nich se seznamujeme s Arianem Dayem, jedním z lidí utlačovaných obludnou společností Říše pozemské galaxie. Té vládne Elita, která od narození usměrňuje životy lidí k předem určenému cíli bez ohledu na vrozené vlastnosti a zbavuje je svobodné vůle.\n\nArian je vybaven falešnými doklady od Výboru podzemní organizace Psanců s jejichž pomocí pronikne do města Gardisu na bývalém kontinentu Amerika, kde se stane zaměstnancem Ústředny pro biologické a exobiologické vyzbrojení. Má za úkol zničit sto tisíc zárodků budoucích vojáků určených pro galaktickou válku s vysoce vyspělou humanoidní civilizací označující se jako H2.\n\nArianovi se úkol podaří a zárodky věčně mladých lidských robotů, imunních proti radioaktivnímu záření a netečných vůči možnostem násilné smrti, zničit. Je přitom zajat, ale členové Elity, kteří stojí na straně Psanců, jej osvobodí. Od nich se dozví, že je vybrán pro další úkol. S mužem jménem Corian, který se díky neznámé síle objevil na Zemi z paralelního světa, se má do tohoto světa vypravit a v zemi zvané Lyra najít pro omezený počet lidí nové místo k životu a umožnit jim tak přežit galaktickou válku, která nevyhnutelně skončí zánikem lidstva. Pro větší úspěšnost mise se Arian podrobí biochemické kůře, která mu zajišťuje fyzickou i psychickou dlouhověkost.\n\nPři přenosu do paralelního světa sice Corianova loď s oběma muži zmizí, ale pak se nečekaně objeví mrtvý Corian. Z hlasového záznamu, který svírá v ruce, se Povstalci dozvědí, že Arian je skutečně v paralelním světě a naživu, ovšem velmi daleko od cíle své cesty. Dozvědí se také, že Corian je bytost nejen z paralelní Země, ale dokonce z jiné galaxie z planety Ragam. Její obyvatelé se rozhodli Zemi kolonizovat a Corian patřil k těm, kteří se postavili na stranu pozemšťanů. Když válku prohráli, musel Corian prchnout a na útěku pak došlo k podivné nehodě, která jej vrhla do paralelního světa. Protože by Arianovi při jeho poslání jen škodil, rozhodl se neodletět, a to ho stálo život. \n\nV druhé dějové linii se v horách země Oro u jezerních lidí probouzí po osmdesáti osmi letech trvajícím spánku muž, který si vůbec nic nepamatuje. Jezerní lidé jej nazývají Kirža, což znamená bůh. Zjevil se prý nečekaně ve stříbrné lodi, které se však zmocnili psí lidé. Ti s jezerním lidem bojovali a s pomocí bytostí v zářících nebeských vozech, je vyhnali do hor. Od té doby psí lidé hory střeží. Kirža se rozhodne jezerním lidem pomoci a zároveň tak získat svou loď, o které je přesvědčen, že mu pomůže vrátit paměť. Povede se mu usmířit jezerní lidi se strážci hor, kteří nejsou se svým osudem spokojeni, protože jejich páni si příjemně žijí u jezer. Společně se jim podaří jezerní město dobýt.\n\nKirža objeví svou loď a s pomocí záznamů, které v ní nalezne, si vzpomene, že se jmenuje Arian Day. Uvědomí si, že jeho mise skončila neúspěšně, protože během jeho osmdesát osm let trvajícího spánku jistě došlo ke galaktické válce a Země byla zničena.\n\nLegendy říkají, že Kirža nějaký čas žil v městě u jezera. Jednoho dne se rozloučil a odešel. Odjel sám na svém velkém plavém jezdeckém psu.\nV jedné rybářské vesničce se objeví tajemný muž na jezdeckém psovi a chce se dostat na prokletý ostrov Černý Hig, protože na něm prý měli základnu bozi, kteří sestoupili z nebe v zářících vozech. Cizinec se podle vlastních slov jmenuje Arian Day, přichází ze země Oro a je na cestě do země Lyra. \n\nArianovi se podaří přemluvit jednoho rybáře, aby jej k ostrovu dovezl. Ten to nejprve nechce za žádnou cenu udělat, protože se z ostrova doposud nikdo nevrátil. Nakonec se nechá přemluvit, když zjistí, že Arian má schopnosti bohů, protože vlastní dezintegrační zbraň. Dopraví Ariana na ostrov, který je obklopen spoustou vraků. \n\nNa ostrově Adriana napadne skupina nahých mužů, jejichž tělo je pokryto neuvěřitelně hustým porostem chlupů a kteří mají na rukou drápy. Pokusí se před nimi uprchnout na vrchol příkré skály, a když už je téměř u konce svých sil, kdosi mu podá ruku a pomůže mu nahoru. Je to ragamský muž jménem Gel. Narodil se již v Lyře, chtěl by se vrátit na rodnou planetu své rasy, ale nemá k tomu potřebné technické prostředky. Na Černý Hig se vydal v domnění, že zde najde potřebné přístroje pro návrat. Přepadli jej však místní divoši, kterým říká Dravci. Život mu zachránil námořník Duon, jediný dosud žijící svědek výsadku čtyř set námořníků na ostrově před padesáti lety, který Dravci téměř celý vybili. \n\nProtože má Arian dezintegrační zbraň, odváží se všichni tři cesty k údajnému ragamskému skladišti, o kterém Gelovi pověděl jeden již dávno mrtvý námořník. Zpočátku najdou jen ruiny nějaké vesnice původních obyvatel. Za neustálého boje s Dravci pak ale objeví obrovskou kamennou krychli, jejíž přední viditelná stěna je šikmo proťata širokým schodištěm, končícím uprostřed horní plošiny. Proniknou dovnitř a objeví ragamské zbraně, které jim umožní dostat se na pobřeží k vrakům, najít použitelnou loď a odplout. \n\nOdhalí také tajemství původu Dravců. V krychli totiž najdou i bomby s plynem, který zničí během několika sekund určité partie systému ribonukleové kyseliny v buňkách, takže lidé, kteří plyn vdechnou, ztrácejí paměť, svědomí, individuální i kolektivní pocit lidské existence. Již si neuvědomují, že jsou lidmi. Stanou se z nich Dravci. A to se zřejmě přihodilo původním obyvatelům ostrova, kteří našli skladiště a bomby otevřeli.\n\nDuon se vrací do rybářské vesničky a Arian s Gelem se vydají do Lyry, kde Arian doufá, že najde loď, která mu umožní přenést se na jeho Zemi.\n\n"}
{"id": "1022931", "url": "https://cs.wikipedia.org/wiki?curid=1022931", "title": "Mil Mi-3", "text": "Mil Mi-3\n\nMil Mi-3 ( ) je označení pro dva projekty sovětských vrtulníků. Oba projekty počítaly se stavbou vylepšených verzí již stávajících vrtulníků Mil Mi-1 a Mil Mi-2. Projekt vycházející ze stroje Mi-1 nebyl nikdy prakticky realizován. Plány na přestavbu stroje Mi-2 byly realizovány pouze v podobě makety.\n\nPrvní projekt z roku 1956, který získal pracovní označení Mil Mi-3, počítal s přestavbou vrtulníku Mil Mi-1 na větší verzi. Ta měla být schopna transportovat kromě pilota až tři další cestující. Běžná verze Mi-1 mohla transportovat jen pilota a dva pasažéry. Plánována byla také výměna dvoulistého nosného rotoru za čtyřlistý. Tyto plány však nebyly nikdy realizovány.\n\nV roce 1964 se zrodil další projekt, který získal označení Mil Mi-3 a který vešel oproti předchozímu projektu ve větší známost. Mělo se jednat o přestavbu vrtulníku Mil Mi-2, kde byly využity také některé prvky použité později u větších úspěšných strojů Mil Mi-8. Zvětšený trup, vycházející z Mi-2, mohl pojmout až deset pasažérů. Ze stroje Mi-8 byl přebrán čtyřlistý hlavní rotor (namísto třílistého u Mi-2) a nahrazen byl také dvoulistý nosný vyrovnávací rotor za třílistý, přebraný ze stroje Mi-8. Vrtulníky Mi-3 měly být pravděpodobně vybaveny také modernějšími motory Izotov TV2-117, ačkoliv podle ruských pramenů měl nést motory Izotov GTD-350 nebo Izotov GTD-550. Vrtulníky Mi-3 byly plánovány do výroby jako náhrada za stroje Mil Mi-4. Varianta Mi-3 vznikla pouze jako maketa a projekt nebyl nikdy realizován. Z tohoto projektu v Polsku později vzešel nový vrtulník PZL W-3 Sokół.\n\n"}
{"id": "1022939", "url": "https://cs.wikipedia.org/wiki?curid=1022939", "title": "Carlo Gozzi", "text": "Carlo Gozzi\n\nCarlo Gozzi (13. prosince 1720 Benátky – 4. dubna 1806 tamtéž) byl italský dramatik.\n\nPocházel z hraběcí rodiny. Jeho otec ale zchudl a proto musel Carlo přerušit studia a vstoupil do vojenské služby, kterou strávil v Dalmácii. Po návratu se věnoval divadlu. V roce 1747 byl spolu se svým bratrem jedním ze zakladatelů literárního klubu \"l'Accademia dei Granelleschi\".\n\nPsal satiry na své současníky Pietra Chiariho a Carla Goldoniho. Chiarimu vyčítal zastaralé dramatické postupy, Goldonimu pak použití francouzských, tedy cizích forem. Proti tomu postavil svá díla - pohádky (fiabe) - na italské commedii dell'arte a na námětech lidových pohádek. Psal pro divadelní společnost Antonia Sacchiho, jehož souboru dělal dlouhá léta dramaturga. Popularita těchto pohádek a her ale časem ochabovala a tak po roce 1771 psal divadelní hry ovlivněné španělským divadlem (především Calderónem) a překládal francouzské divadelní hry.\n\nJeho starší bratr Gasparo Gozzi byl rovněž dramatik a kritik.\n\n\n\n\n\n"}
{"id": "1022943", "url": "https://cs.wikipedia.org/wiki?curid=1022943", "title": "Mário Almaský", "text": "Mário Almaský\n\nMário Almaský (* 25. června 1991) je slovenský fotbalový záložník, hráč klubu MFK Ružomberok.\n\nProfesionální kariéru začal v MFK Ružomberok v roce 2012, je odchovancem tohoto klubu, hrál zde již od žáckých kategorií.\n\nV červenci 2015 odešel na hostování do FO ŽP ŠPORT Podbrezová, ve hře bylo i angažmá v FC Baník Ostrava.\n\n"}
{"id": "1022944", "url": "https://cs.wikipedia.org/wiki?curid=1022944", "title": "Bronislava", "text": "Bronislava\n\nBronislava je ženské jméno slovanského původu, jeho význam je obvykle uváděn jako: \"bojující za slávu\"; \"chránící (bránící) Slávu\" nebo \"slavná bojovnice\", \"Slavná v boji\". Další variantou jména je Branislava. Mužskou variantou jména je Bronislav nebo Branislav. V českém občanském kalendáři má svátek 3. září.\n\nV Polsku má Bronisława svátek 1. září na počest svaté Bronislavy (~1200–1259).\n\n\nBroňa, Broňka, Bronička, Broninka, Slávinka, Slavuška\n"}
{"id": "1022946", "url": "https://cs.wikipedia.org/wiki?curid=1022946", "title": "Slavětínská rozhledna", "text": "Slavětínská rozhledna\n\nSlavětínská rozhledna, též známá jako Markoušovická rozhledna, se nachází na bezejmenném vrcholu s kótou 708 m n. m. v Jestřebích horách. Rozhledna stojí v lesích v katastrálním území Slavětín u Radvanic na rozmezí obce Velké Svatoňovice, Radvanice a Trutnov v okresu Trutnov, asi 1 km severně od vsi Markoušovice. \n\nRozhledna je tvořena středovým ocelovým sloupem s točitým ocelovým schodištěm, čtyři dřevěné rohové sloupy spojují ocelové kotevní prvky se čtyřmi železobetonovými pilíři základového bloku. Dřevěné nosné sloupy kruhového průřezu jsou z loupané kulatiny douglasky tisolisté, z té jsou i ostatní nosné prvky příhradové konstrukce, nosníky podlah a bednění střechy. Celkově má rozhledna čtyři nadzemní podlaží, příčle jsou z hraněného řeziva a šikmá táhla z oceli. Krov rozhledny je z dřevěných hranolů. Povrch střechy je z měkkého falcovaného plechu – žárově pozinkovaného – s povrchovou plastovou úpravou cihlově červené barvy. Na vyhlídkovou plošinu je přístup přes točité schodiště s třemi odpočinkovými plošinami. Schodiště je opatřeno po obou stranách ocelovým zábradlím. Zábradlí vyhlídky, vyhlídkových podlaží a podlahy jsou dubové. Vrcholová hlavice ocelového středového sloupu je osazena dřevěnou skulpturou sedícího jestřába. Objekt je vybaven bleskosvodem a uzemněním ocelového schodiště, zábradlí a ocelových nosných konstrukcí. \n\nProstor rozhledny a altánu byl doplněn informační tabulí a pískovcovým pamětním kamenem se žulovou pamětní deskou.\n\nZ plošiny je panoramatický výhled na Krkonoše (Žalý, Černá hora, Luční hora, Studniční hora a Sněžka), Rýchory, větrné elektrárny ve Zlaté Olešnici, Žacléř, Janský vrch, Janovické rudohoří (Skalnik), Vraní hory (Královecký Špičák), Krzeszów, Trójgarb, Chełmiec, Góry Kamienne (Lesista Wielka, Stożek Wielki, Waligóra), Javoří hory (Ruprechtický Špičák), Soví hory (Velká Sova), Adršpašsko-teplické skály (Čáp), Ostaš, Broumovské stěny, Stolové hory (Velká Hejšovina), Králický Sněžník, Náchodský zámek, Rtyňsko, Úpicko, Kunětickou horu, Liščí horu, Čížkovy kameny, Zvičinu, větrnou elektrárnu Vítězná, Kumburk, Tábor, Kozákov, Poříčí a blízké okolí. \n\nProjektovou dokumentaci vypracovali ing. Antonín Olšina a ing. Martin Novák. Generálním zhotovitelem byla firma TESMEN. Rozhledna byla dostavěna v roce 2014. Celkové náklady dosáhly výše 2 057 937 Kč včetně DPH. Investorem je státní podnik Lesy České republiky.\n\nK rozhledně je přístup pěšky, případně na horském kole – z cyklotrasy 4090 a 4091. Kolem rozhledny prochází terénní MTB stezka Bunkr Trail. K rozhledně vede pouze lesní cesta. Turistická trasa: \n\nZe vsí Bezděkov, Slavětín a Markoušovice po neznačených cestách. Automobilem je možné dojet přes Lhotu (Bezděkov) do sedla pod pěchotní srub T-S 44 po asfaltové a panelové cestě, odtud je rozhledna přístupná 0,5 km po zelené značce. V okolí přístupových cest jsou lehká opevnění. \n\nV bezprostřední blízkosti rozhledny jsou lehká opevnění a trigonometrický bod 10 \"Slavětín západ\". V blízkosti rozhledny byla plánována stavba dělostřelecké tvrzi Poustka. \n\n"}
{"id": "1022948", "url": "https://cs.wikipedia.org/wiki?curid=1022948", "title": "Incký systém cest", "text": "Incký systém cest\n\nIncký systém cest (kečuánsky Qhapaq Ñan) je název pro unikátní síť komunikací v Andách, kterou rozvinuli a využívali Inkové, přičemž některé její úseky pocházejí z období před vznikem Incké říše (především od kultur Wari a Tiwanaku). Rozsah původních inckých stezek je dnes odhadován v rozsahu od 23 000 km až do 30 000 km.\n\nNázev Qhapaq Ñan se vztahuje jak na celou síť v plném rozsahu, tak i v užším pojetí na tzv. „Královskou cestu“ - páteřní cestu v délce 5 200 km mezi Quitem, Cuzcem a Tucumánem. Cesty výrazně ulehčovaly komunikaci mezi jednotlivými sídelními celky a byly efektivním prostředkem politické, sociální, ekonomické a kulturní integrace podrobených kultur v rámci expanzivní Incké říše. Qhapaq Ñan využili i španělští conquistadoři při dobývání nových území v Jižní Americe. Pavučina stezek se rozkládala od území jižní Kolumbie po údolí řeky Maule v centrálním Chile, což odpovídá teritoriálnímu rozsahu incké říše v době příchodu Španělů v roce 1521. Výchozím bodem a hlavním uzlem bylo incké hlavní město Cuzco. Z něj vycházely čtyři primární silnice do čtyř hlavních oblastí (tzv. „suyos“ - Antisuyo, Chinchaysuyo, Contisuyo a Collasuyo), ze kterých se Incká říše skládala. Cesty spojovaly pouštní oblasti na pacifickém pobřeží, horské regiony i tropické pralesy Amazonie.\n\nRozsáhlé stavební práce na pozemních komunikacích odstartovaly za vlády Inky Pachacúteca (vládl 1438–1471), který cítil nutnost výstavby cest, aby mohl pohotově vysílat vládní úředníky, vojska a loajální obyvatelstvo pro anexi a osídlení dobytých území. V podpoře jeho dopravní sítě pokračovali i jeho nástupci.\n\nIncký systém cest sestával ze tří základních prvků: vydlážděná cesta, mosty a doprovodné skladovací a ubytovací budovy. Šíře silnic se pohybovala mezi půl metrem v hornatých oblastech a šesti metry v rovinách. Po těchto silnicích se jako poslové pohybovali rychlí běžci, kteří se nazývali „chasquis“. Běhali podle štafetového systému. Na každý úsek cesty byli k dispozici dva odpočinutí běžci. Předávali zprávy na stanicích, nazývaných „tambos“, které byly postaveny ve vzdálenostech přibližně 20 km. Vzdálenost mezi Cuzcem a Quitem byli schopni překonat za 1 týden. Inkové nevyužívali ani koně ani kolo, protože je vůbec neznali. Používali jedině lamy, nebo chodili pěšky. Jsou známy mosty sestávajích z kamenných opěr a dřevěné mostovky, mosty zavěšené (lana z vláken agáve), ale např. na řece Desaguadero existoval most z řady rákosových pontonů.\n"}
{"id": "1022951", "url": "https://cs.wikipedia.org/wiki?curid=1022951", "title": "Corinthian-Casuals FC", "text": "Corinthian-Casuals FC\n\nCorinthian-Casuals FC (celým názvem: Corinthian-Casuals Football Club) je anglický fotbalový klub, který sídlí v jihozápadním Londýně. Založen byl v roce 1939 po fúzi klubů Corinthian FC a Casuals FC. Od sezóny 2018/19 hraje v Isthmian League Premier Division (7. nejvyšší soutěž). Klubové barvy jsou hnědá a růžová.\n\nSvé domácí zápasy odehrává na stadionu King George's Field s kapacitou 2 000 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1022953", "url": "https://cs.wikipedia.org/wiki?curid=1022953", "title": "Mustafa-pašova mešita (Skopje)", "text": "Mustafa-pašova mešita (Skopje)\n\nMustafa-pašova mešita (makedonsky Мустафа-пашина џамија, albánsky Xhamia e Mustafë Pashës) se nachází ve Skopje, v historické části města, na skopské Čaršiji. Přesněji je situována na návrší nedaleko pevnosti Kale. Svůj název má podle vezíra Mustafa-paši, který nařídil její výstavbu. Mešita byla slavnostně otevřena v roce 1492. Má jeden minaret o výšce 47 m a kupoli s průměrem 22 m, což z ní dělá jednoho z rekordmanů na balkánském poloostrově.\n\nExistenci této mešity zaznamenal i turecký cestopisec Evlija Čelebi, který ve svých textech zaznamenal rovněž že se v její blízkosti nachází také medresa.\n\nPodle pamětní desky nad vstupem do mešity, která je z kamene a která v arabském písmu, je doloženo, že mešita byla zbudována na místě původního středověkého kostela. Na rozdíl od ostatních staveb ve městě mešita Mustafa-paši neutrpěla během zemětřesení v roce 1963 téměř žádné škody. Poničeno však bylo nedaleké turbe, které muselo být znovu obnoveno. V 20. století prošla mešita několika rekonstrukcemi, naposledy v letech 2006-2011. Práce byly provedeny tureckou firmou Rena İnşaat a financování bylo rovněž zajištěno z turecké strany. Slavnostnímu znovuotevření mešity v témže roce byla přítomna delegace z Turecka v čele s vicepremiérem Bekirem Bozdaǧem.\n\n"}
{"id": "1022955", "url": "https://cs.wikipedia.org/wiki?curid=1022955", "title": "Casuals FC", "text": "Casuals FC\n\nCasuals FC (celým názvem: Casuals Football Club) byl anglický fotbalový klub, který sídlil v jihozápadním Londýně. Založen byl v roce 1883, zanikl v roce 1939 po fúzi s Corinthian FC do nově vytvořeného Corinthian-Casuals FC. Klubové barvy byly hnědá a růžová.\n\nNejvětším úspěchem klubu bylo vítězství v FA Amateur Cup ze sezóny 1935/36.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1022956", "url": "https://cs.wikipedia.org/wiki?curid=1022956", "title": "Amortis", "text": "Amortis\n\nAmortis je rakouská death/black metalová kapela z města Gutau v Horních Rakousích, která vznikla v roce 1994 původně po názvem Penetralia. Členové zpočátku hráli coververze od Hypocrisy, Six Feet Under a dalších skupin. Poté, co začali s vlastní tvorbou, pojmenovali kapelu (Penetralia). V roce 1996 ji přejmenovali na Amortis.\n\nPrvní demo \"A Kiss from the Dusk\" vyšlo v roce 1997, debutní studiové album s názvem \"Summoned by Astral Fires\" vyšlo v roce 2000 u německé firmy Last Episode. Skupina byla dlouhou dobu neaktivní.\n\n\n\n\n"}
{"id": "1022960", "url": "https://cs.wikipedia.org/wiki?curid=1022960", "title": "Bags' Groove", "text": "Bags' Groove\n\nBags' Groove je studiové album amerického jazzového trumpetisty Milese Davise, vydané v roce 1957 hudebním vydavatelstvím Prestige Records. Skladby byly nahrány během dvou frekvencí; první proběhla 29. června 1954 ve studiu Van Gelder Studio a druhý 24. prosince téhož roku na stejném místě. Nahrávky původně vyšly na dvou 10\" deskách.\n\n"}
{"id": "1022962", "url": "https://cs.wikipedia.org/wiki?curid=1022962", "title": "Sorath", "text": "Sorath\n\nSorath je česká black metalová kapela založená v roce 1993 v Plzni čtyřmi členy doom/death metalové kapely Mythopoeia: Admirerforestae (kytara, vokály), Francis Empty (kytara), Martin Tree (baskytara) a Ottar Distress (bicí).\n\nV roce 1994 vyšlo první demo \"666 ... To Awakening\" a v roce 1997 první studiové album s názvem \"Gnosis\". \n\n\n\n\n\n"}
{"id": "1022963", "url": "https://cs.wikipedia.org/wiki?curid=1022963", "title": "Pacifičtí ostrované", "text": "Pacifičtí ostrované\n\nPacifičtí ostrované je souhrnný název pro domorodé obyvatele některé ze tří hlavních oblastí Oceánie: Polynésie, Melanésie a Mikronésie - Polynésany, Melanésany a Mikronésany. Polynésané jsou mongoloidé, Melanésané jsou australoidé a Mikronésané vznikli smíšením obou.\n\nV tomto smyslu je pojem také používán Americkým úřadem pro sčítání lidu v jeho rasové klasifikaci. Pacifičtí ostrované (jedna rasa) podle sčítání lidu z roku 2010 čítali 540 013 osob (0,2 % populace USA), celkem při započtení kombinace s jednou nebo více ras pak 1 225 195 osob (0,4 % populace USA).\n\nZdaleka největší skupinu tvořili Havajci, kteří v počtu 527 077 osob tvořili 43,0 % všech Pacifických ostrovanů v USA. Následovali Samoané s 184 440 osobami (15,1 %) a Čamorové s 148 220 osobami (12,2 %).\n"}
{"id": "1022964", "url": "https://cs.wikipedia.org/wiki?curid=1022964", "title": "Joseph Jarman", "text": "Joseph Jarman\n\nJoseph Jarman (14. září 1937, Pine Bluff, Arkansas – 9. ledna 2019, Englewood) byl americký jazzový hudebník a kněz. Vyrůstal v Chicagu, kde také studoval na DuSable High School. Nejprve hrál na bicí, ale s nástupem do armády přešel k saxofonu a klarinetu. Armádu opustil v roce 1958 a v té době nastoupil na vysokou školu, kde se setkal s mnoha pozdějšími jazzovými hudebníky. S několika z jich založil v roce 1965 organizaci Association for the Advancement of Creative Musicians. Byl dlouholetým členem skupiny Art Ensemble of Chicago. V roce 1990 začal studovat zenbuddhismus a později se stal knězem školy Jōdo Shinshū.\n\n"}
{"id": "1022965", "url": "https://cs.wikipedia.org/wiki?curid=1022965", "title": "Ludvík Pompe", "text": "Ludvík Pompe\n\nLudvík Pompe (12. listopadu 1920 Plzeň – 15. února 1981 Praha) byl český divadelní a rozhlasový režisér.\n\nVystudoval dramatické oddělení Státní konzervatoře v Praze. V roce 1945 nastoupil do Československého rozhlasu jako asistent režiséra Josefa Bezdíčka.\n\nPo roce 1969, kdy byl z rozhlasu propuštěn, se pod hrozbou ztráty zaměstnání věnoval prorežimním tendenčním dílům, např. Julius Fučík: \"Reportáž psaná na oprátce\" (1970) nebo Václav Řezáč: \"Nástup\" (1971, věnováno 50. výročí založení KSČ). Později se nervově zhroutil a zemřel v roce 1981.\n\nNavzdory jeho prorežimní tvorbě na počátku padesátých let a v sedmdesátých letech 20. století patří řada jeho děl z konce padesátých let a z šedesátých let ke zlatému fondu Českého rozhlasu.\n\n\n"}
{"id": "1022966", "url": "https://cs.wikipedia.org/wiki?curid=1022966", "title": "Midnight (počítačová hra)", "text": "Midnight (počítačová hra)\n\nMidnight je česká plošinovka z roku 1992. Vytvořil ji Jiří Bernášek (BeWeSoft) a vydala ji polská společnost Mirage Software. Hra vyšla pro Osmibitové počítače Atari.\n\nStarý čaroděj Al se vydal zničit hlavního hrdinu, který žije na hradě Hrkah. Všechno služebnictvo se však rozuteklo, takže hráč na vše zbyl sám. Al se bojí světla, proto musí hrdina rozsvítit ve všech pokojích. K tomu musí najít svíce a rozsvěcet je na stojanech. Některé dveře jsou zamčené, takže je nutné napřed najít klíč. Úkol ztěžují i různá stvoření, jako duchové či žáby. Hráč se jich nesmí dotknout, jinak zemře. Čas má hrdina jen do půlnoci, kdy Al dorazí a zničí hrad.\n\n"}
{"id": "1022967", "url": "https://cs.wikipedia.org/wiki?curid=1022967", "title": "Chuck Israels", "text": "Chuck Israels\n\nChuck Israels (* 10. srpna 1936 New York) je americký jazzový kontrabasista. Narodil se v New Yorku do hudební rodiny. Od roku 1959 byl členem sextetu George Russella. V letech 1961 až 1966 vystupoval a nahrával coby člen tria klavíristy Billa Evanse. Později spolupracoval s mnoha dalšími hudebníky, mezi které patří například Rosemary Clooney, Herbie Hancock, Judy Collins nebo Patti Austin. V roce 1997 nahrál album za doprovodu nizozemského orchestru Metropole Orkest.\n"}
{"id": "1022969", "url": "https://cs.wikipedia.org/wiki?curid=1022969", "title": "Městská hradba (Skopje)", "text": "Městská hradba (Skopje)\n\nMěstská hradba (makedonsky Градски ѕид) představuje moderní prvek severomakedonské metropole Skopje. Jedná se o prstenec výškových budov, obklopující centrum města na pravém břehu řeky Vardar. Městská hradba byla vybudována podle návrhu architekta Kenzo Tange během představby Skopje po zemětřesení v roce 1963. Poprvé se koncept městské hradby objevil v roce 1965.\n\nMěstská hradba je jedním z mála původních konceptů Kenzo Tange, která byla, byť po různých (celkem osmi) úpravách, ve své úplnosti zanesena do urbanistického plánu města Skopje a nakonec také zrealizována. Kopíruje víceméně středověké hradby okolo centra města; výškové budovy byly zvoleny aby poskytly vysoké kapacity bydlení pro zemětřesením zničené město a zároveň opticky oddělily centrum od zbytku severomakedonské metropole. Podle původních požadavků na rekonstrukci města bylo požadováno zajistit pro centrum města 2200 bytů. Kolem celé hradby měla být vybudována promenáda; bulvár s podzemními parkovišti a městskou zelení. Strana hradby směrem k městu měla být rušná; strana dále od centra měla být klidnější a příjemnější pro život.\n\nPůvodní představa dlouhých vysokých bloků s futuristickými základy rozšiřujícími se do stran byla nakonec nahrazena prostými výškovými věžáky. Ty byly nakonec vybudovány ve výškách 24 (šestipodlažní) nebo 45 metrů (dvanáctipodlažní). Výstavba výškových budov v centru města byla prvním krokem k obnově bytového fondu postiženého města; s dalšími bytovými objekty po celé Skopji se pokračovalo až později.\n\nPůvodní představa zbudovat obdobnou hradbu i na levém břehu řeky Vardar byla vzhledem k dochovanosti původní části města (Čaršije) zamítnuta, neboť by výstavba věžových domů v nízké turecké zástavbě byla nevhodná.\n\nVýškové budovy, které se nacházejí ve dvou řadách, vybudovaly po zemětřesení a schválení plánu čtyři jugoslávské společnosti (Beton, Granit, Mavrovo, Pelagonia). Celkem vzniklo 1814 bytů, ve kterých v současné době žije na sedm tisíc lidí. Koncept městské hradby nebyl narušen ani při rekonstrukci města na začátku 21. století v rámci projektu Skopje 2014.\n"}
{"id": "1022970", "url": "https://cs.wikipedia.org/wiki?curid=1022970", "title": "Unclean", "text": "Unclean\n\nUnclean (česky \"Nečistý\") je česká black metalová kapela založená v roce 1993 v Ústí nad Labem. Kapela se zaobírá ve své tvorbě satanismem a okultismem. Texty jsou v českém jazyce.\n\nPrvní sestava byla: Kurkyč (bicí), Bális (baskytara), Pepánek (kytara), Abbé (vokály), Lord Unclean (kytara). Předchůdcem Unclean byla kapela Hell, která existovala cca 2 roky. Nejprve vzniklo v roce 1993 2-skladbové demo \"Promo MC 1993\" následované 5-skladbovým počinem \"Tam kdesi v hlubinách\". Poté se kapela vydala na koncerty, hrála mj. s finskými Impaled Nazarene.\n\nDemo \"Tam kdesi v hlubinách\" vychází v roce 1996 u žatecké firmy Pussy God Records specializující se na black metal jako split nahrávka s plzeňskou žánrově spřízněnou kapelou Sorath. \nV roce 1997 pak vyšlo u stejné firmy Pussy God Records první studiové album s názvem \"Ten, který se vyhýbá světlu\".\n\nSkladbu „Ten, který se vyhýbá světlu“ vydala jako coververzi ukrajinská kapela Drudkh na svém kompilačním albu \"Eastern Frontier in Flames\". \n\nJednotlivá písmena loga kapely Unclean jsou znázorněna povětšinou jako ostatky lidských či zvířecích těl. Písmeno U je tvořeno lebkou kozla, N je zlomená lidská horní končetina, C lidská páteř s lebkou prohnutá do oblouku, L je utržená lidská noha, E je torzo lidského trupu (hrudní koš a horní končetiny), A je Ježíš s rozpaženýma rukama visící hlavou dolů a vytvářející tak podobu obráceného kříže a druhé písmeno N je horní část lidského trupu včetně lebky a rukou. Logo vytvořil ústecký akademik Jiří Lhota, mj. autor obalů děčínské grind/death metalové kapely Fleshless.\n\n\n\n\n"}
{"id": "1022971", "url": "https://cs.wikipedia.org/wiki?curid=1022971", "title": "Chilská hymna", "text": "Chilská hymna\n\nHymna Chile je píseň Himno Nacional de Chile (), také známá jako Canción Nacional či Puro, Chile. Hudbu složil v roce 1827 Ramon Carnicer. V historii se několikrát měnil text i kompletní aranžmá. Největší změna texu byla provedena po pádu diktatury Augusta Pinocheta.\n\nRefrén\n\n\n"}
{"id": "1022973", "url": "https://cs.wikipedia.org/wiki?curid=1022973", "title": "Guyanská hymna", "text": "Guyanská hymna\n\nHymna Guyany je píseň Dear Land of Guyana, of Rivers and Plains (). Hudbu složil Robert Cyril Gladstone Potter a text napsal Archibald Leonard Luker. Hymna byla přijata měsíc před vyhlášením nezávislosti Guyany v roce 1966.\n\n"}
{"id": "1022975", "url": "https://cs.wikipedia.org/wiki?curid=1022975", "title": "François de Callières", "text": "François de Callières\n\nFrançois de Callières (14. května 1645 Torigni-sur-Vire - 4. března 1717 Paříž) byl francouzský diplomat a spisovatel.\n\nByl jmenován tajemníkem kabinetu krále Ludvíka XIV. Jeho hlavní dílo, \"„O způsobu jednání s vládci (fr. 'De la manière de négocier avec les souverains')“\" je velmi významným v oblasti mezinárodních vztahů a diplomacie. Zabývá se v něm také problematikou výběru diplomatů a jejich osobních kvalit k úspešnosti jednání. Rozděluje diplomaty do 4 kategorií: poslové (zastupující panovníka), vyslance (zastupující vládu), rezidenti (podřízené vládě vysílajícího státu) a komisaře (zastupující svobodná města).\n"}
{"id": "1022976", "url": "https://cs.wikipedia.org/wiki?curid=1022976", "title": "Okrouhlý zátažný stávek", "text": "Okrouhlý zátažný stávek\n\nOkrouhlý zátažný stávek () zvaný také francouzský stávek je stroj s horizontálně uloženými jehlami k výrobě pletenin hadicového tvaru.\n\nHáčkové jehly jsou pevně zapuštěny do rotujícího jehelního lůžka, poloha nitě a pohyb hlavic jehel (otvírání a zavírání) při pletení jsou ovládány platinami a \"lisovacím kolečkem\", jejichž práci řídí tzv. \"platinové kolo\", v češtině zvané tvořič (dva tvořiče jsou např. na \"nákresu vpravo\").\n\nPostup při tvorbě pleteniny se dá rozdělit do následujících fází:\n\nNa francouzských stávcích je možné vyrábět vedle hladkých také výplňkové úplety na svrchní ošacení, žerzej, sportovní oblečení, prádlo, technické a bytové textilie. \n\nPrvní patent na francouzský stávek obdržel Francouz Decroix v roce 1798. Stroje se však začaly stavět teprve v polovině 19. století (po realizaci patentu pařížského hodináře Leroi na tvořič z roku 1808). Stroje se používaly asi do druhé třetiny 20. století, z pozdější doby však není známý žádný výrobce tohoto zařízení v původní podobě. \n\nVýkon zátažných okrouhlých strojů (s pohyblivými jehlami) přesahoval při výrobě stejného zboží několikanásobně výkon francouzských stávků, které se proto (pro původní účely) přestaly používat.\n\nV roce 2014 se vyrábějí francouzské stávky např.\n\n\nEvropská odborná literatura se o francouzských stávcích z 21. století nezmiňuje, podrobnosti o jejich provedení nejsou proto veřejně známy. \n\n"}
{"id": "1022977", "url": "https://cs.wikipedia.org/wiki?curid=1022977", "title": "Martin Nosek", "text": "Martin Nosek\n\nMartin Nosek (* 26. ledna 1987, Ilava) je slovenský fotbalový obránce, od ledna 2015 působící v týmu FC Hradec Králové. Hraje na pravé straně obrany či na stoperu (ve středu obrany).\n\nSvoji fotbalovou kariéru začal v klubu MFK Dubnica, kde prošel všemi mládežnickými kategoriemi. V roce 2007 se propracoval do prvního týmu. V sezoně 2010/11 s mužstvem sestoupil do druhé nejvyšší soutěž. V únoru 2012 zamířil na přestup do mužstva MFK Ružomberok.\n\nV zimním přestupovém období sezony 2014/15 odešel na testy do českého týmu FC Hradec Králové, kde uspěl a s vedením uzavřel dvouletý kontrakt.\n\nNa startu jarní části nenastupoval z důvodu zranění. V dresu FC Hradec Králové debutoval v 1. české lize 2. května 2015 v utkání 26. kola proti klubu FK Dukla Praha (prohra 0:1), odehrál 76 minut. Do konce ročníku 2014/15 si připsal ještě tři ligové starty. Na jaře 2015 mužstvo sestoupilo do 2. české fotbalové ligy.\n\nV sezoně nastupoval na stoperu, nejčastěji po boku tehdejšího kapitána Pavla Krmaše. S týmem postoupil zpět do české nejvyšší soutěže, když jeho klub ve 28. kole hraném 17. 5. 2016 porazil FK Baník Sokolov 2:0 a 1. SC Znojmo, které bylo v tabulce na třetí pozici, prohrálo s FC Sellier & Bellot Vlašim. V ročníku 2015/16 nastoupil k 25 střetnutím v lize.\n\n"}
{"id": "1022978", "url": "https://cs.wikipedia.org/wiki?curid=1022978", "title": "Enfield 1893 FC", "text": "Enfield 1893 FC\n\nEnfield 1893 FC (celým názvem: Enfield 1893 Football Club) je anglický fotbalový klub, který sídlí v severním Londýně. Založen byl v roce 2007 po zániku původního Enfield FC. V roce 2010 došlo k fúzi s londýnským klubem Brimsdown Rovers, za nějž mj. hrával v mládežnických kategoriích bývalý anglický reprezentant David Beckham. Od sezóny 2007/08 hraje v Essex Senior League (9. nejvyšší soutěž). Klubové barvy jsou modrá a bílá.\n\nSvé domácí zápasy odehrává stadionu Barrows Farm (patřící Harlow Town) s kapacitou 3 500 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1022983", "url": "https://cs.wikipedia.org/wiki?curid=1022983", "title": "Lukáš Lupták", "text": "Lukáš Lupták\n\nJméno a příjmení Lukáš Lupták má více nositelů:\n"}
{"id": "1022985", "url": "https://cs.wikipedia.org/wiki?curid=1022985", "title": "Lukáš Lupták (1990)", "text": "Lukáš Lupták (1990)\n\nLukáš Lupták (* 28. července 1990) je slovenský fotbalový záložník, od února 2017 hráč českého klubu 1. FK Příbram.\n\nNa Slovensku hrál za MFK Ružomberok, kde odehrál 105 ligových zápasů, v nichž šestkrát skóroval. V červnu 2016 posílil český druholigový klub FC Baník Ostrava, kde podepsal roční smlouvu s opcí na prodloužení.\nV únoru 2017 se dohodl s Baníkem na ukončení smlouvy a přestoupil do klubu 1. FK Příbram bojujícího o záchranu v ePojisteni.cz lize.\n\n"}
{"id": "1022987", "url": "https://cs.wikipedia.org/wiki?curid=1022987", "title": "Zajatci ledu a noci", "text": "Zajatci ledu a noci\n\nZajatci ledu a noci (1933, \"Беруны\", od vydání v roce 1940 jako \"Русские робинзоны\") je dobrodružný román pro mládež od ruského sovětského spisovatele Zinovije Samojloviče Davydova,\n\nRoku 1743 vyplula z Mezeni do Severního ledového oceánu ruská velrybářská loď \"Nasťa\". Loď zamířila k ostrovu Gruman (dnes známému jako Špicberky), bouře jí však zahnala do zátoky neobydleného ostrovu Malý Berun (nyní Edgeøya), kde jí hrozí, že uvízne do příštího léta v ledu. Tři muži (kormidelník Alexej Timofejič Chilkov, Fjodor Verigin a Stěpan Šarapov) se vydají na ostrov hledat loveckou chatu, kterou si zde postavila skupina mezeňských a archangelských námořníků, když zde přezimovali. Dvanáctiletý chlapec Váňa, Timofejičův schovanec, tak dlouho prosí, aby jej vzali sebou, až mu to dovolí. Výprava skutečně chatu najde a přespí v ní. Ráno se vrátí na pobřeží a najdou zátoko prázdnou. Loď s celou posádkou byla rozdrcena a potopena ledovcem.\n\nČtyři trosečníci, vybaveni jen puškou s pouhými sedmnácti náboji, sekerou a křesadlem, jsou postaveni před nelehký úkol, jak uhájit svůj život v krutých polárních podmínkách. Celých šest let musí bojovat s přírodou, mrazem, hladem, nemocemi, ledními medvědy i vlastní beznadějí. Za tu dobu Váňa dospěje v muže a Fjodor Verigin zemře na kurděje. Roku 1749 je zachrání loď starověrců-rozkolníků plující z Grumanu do Archangelska. Spřátelí se s kapitánem Nikodimem a domů si sebou vezmou i ochočeného ledního medvěda. \n\nO jejich dobrodružství se dozví carevna Alžběta I. a na její rozkaz musí i s medvědem odjet do Petrohradu, kde jsou umístěni jako atrakce pro pobavení šlechty do zoologické zahrady. Podaří se jim s pomocí Nikodima uprchnou do rozkolnické osady na řece Vyg a pak se dají najmout na Nikodimovu loď plující ze Sumy lovit velryby k souostroví Nová země. \n\nLoď se již nikdy ze své plavby do Sumy nevrátila a její posádku již nikdy nikdo neviděl. Povídalo se, že kdosi viděl trosky Nikodimovy lodi zamrzlé v ledu u vysokého pobřeží Nové země.\n"}
{"id": "1022988", "url": "https://cs.wikipedia.org/wiki?curid=1022988", "title": "Rushden Town FC", "text": "Rushden Town FC\n\nRushden Town FC (celým názvem: Rushden Town Football Club) byl anglický fotbalový klub, který sídlil ve městě Rushden v nemetropolitním hrabství Northamptonshire. Založen byl v roce 1889 pod názvem Rushden FC, zanikl v roce 1992 po fúzi s Irthlingborough Diamonds do nově vytvořeného Rushden & Diamonds.\n\nSvé domácí zápasy odehrával na stadionu Hayden Road s kapacitou 750 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1022989", "url": "https://cs.wikipedia.org/wiki?curid=1022989", "title": "Irthlingborough Diamonds FC", "text": "Irthlingborough Diamonds FC\n\nIrthlingborough Diamonds FC (celým názvem: Irthlingborough Diamonds Football Club) byl anglický fotbalový klub, který sídlil ve městě Irthlingborough v nemetropolitním hrabství Northamptonshire. Založen byl v roce 1946, zanikl v roce 1992 po fúzi s Rushden Town do nově vytvořeného Rushden & Diamonds.\n\nSvé domácí zápasy odehrával na stadionu Nene Park s kapacitou 6 441 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1022993", "url": "https://cs.wikipedia.org/wiki?curid=1022993", "title": "Lyska", "text": "Lyska\n\nLyska (\"Fulica\") je rod chřástalovitých ptáků z řádu krátkokřídlí (Gruiformes), ačkoliv může povrchně připomínat vrubozobé (např kachny).\n\nDo rodu \"Fulica\" se řadí:\n\n"}
{"id": "1022995", "url": "https://cs.wikipedia.org/wiki?curid=1022995", "title": "Jiří Sýkora (politik)", "text": "Jiří Sýkora (politik)\n\nMUDr. Jiří Sýkora (* 4. května 1959) je český politik a lékař, v letech 1994 až 2010 zastupitel města Zlína (z toho po dvě volební období náměstek primátora), člen ODS.\n\nVíce než osm let vedl Dětské centrum Burešov ve Zlíně.\n\nExterně působí na Univerzitě Tomáše Bati ve Zlíně, pracuje jako lékař v biochemické laboratoři v nemocnici v Uherském Hradišti a věnuje se překladatelské činnosti v medicínském oboru.\n\nV minulosti byl členem ODA, v roce 1998 vstoupil do ODS.\n\nDo politiky vstoupil, když byl v komunálních volbách v roce 1994 zvolen jako člen ODA na kandidátce subjektu \"Sdružení KAN, KDS, ODA, LSNS, NK\" do Zastupitelstva města Zlína. Mandát zastupitele města pak obhájil ve volbách v roce 1998 (už jako člen ODS), 2002 a 2006. V komunálních volbách v roce 2010 však neuspěl. Opět kandiduje i ve volbách v roce 2014. Po dvě volební období, v letech 1998 až 2006, byl zároveň náměstkem primátora města Zlína v oblasti zdravotnictví, sociálních věcí a životního prostředí.\n\nV krajských volbách v roce 2000 kandidoval za ODS do Zastupitelstva Zlínského kraje, ale neuspěl.\n\nVe volbách do Poslanecké sněmovny PČR v roce 1998 kandidoval za ODA v tehdejším Jihomoravském kraji, ale neuspěl. Do Sněmovny se nedostal ani ve volbách v roce 2002 ve Zlínském kraji (už za ODS).\n\nVe volbách do Senátu PČR v roce 2014 kandidoval za ODS v obvodu č. 78 – Zlín. Se ziskem 5,43 % hlasů skončil na 6. místě a nepostoupil tak ani do kola druhého.\n"}
{"id": "1023000", "url": "https://cs.wikipedia.org/wiki?curid=1023000", "title": "Leeds City FC", "text": "Leeds City FC\n\nLeeds City FC (celým názvem: Leeds City Football Club) byl anglický fotbalový klub, který sídlil ve městě Leeds v metropolitním hrabství West Yorkshire. Klubové barvy byly modrá a žlutá.\n\nKlub byl založen v roce 1904, jenže po založení neměl kde hrát. To vyřešily problémy místního ragbyového týmu, který krachoval. Leeds City se tak přesunuli na jeho stadión pod názvem Elland Road. O rok později byl přijat do Football League. První utkání v rámci Division Two odehrál klub na hřišti Bradfordu, kterému podlehl 0:1. V premiérové sezóně Leeds City skončil na šestém místě, o rok později na desátém. Za klub válel hvězdný útočník Billy McLeod, který přišel z Lincoln City.\n\nPo roce 1910 se dostal klub do tíživé finanční situace. Do klubu přišel nový manažer Herbert Chapman. Klub vytáhl po 6. místě těsně pod hranici postupu, poté ale skončil na 15. místě. Klubem otřásly informace o uplácení hráčů hostujících týmů během války. Celá situace vyústila aukcí, na které byl celý majetek klubu rozprodán včetně hráčského kádru. Výsledky týmu zdědilo Port Vale.\n\nZdroj: \n\n\n\nZdroj: \n\n\n\nZdroj: \n\n"}
