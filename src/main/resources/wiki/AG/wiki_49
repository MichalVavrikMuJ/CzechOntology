{"id": "1057367", "url": "https://cs.wikipedia.org/wiki?curid=1057367", "title": "Kručinka lydijská", "text": "Kručinka lydijská\n\nKručinka lydijská (\"Genista lydia\") je některými taxonomy rozeznávána jako kručinka \"Genista januensis\" nebo poddruh tohoto druhu \"Genista januensis subsp. lydia\". V rámci označení EPPO kódy má taxon označení GENLY.\n\nKručinka lydijská je nízký opadavý keř z rodu kručinka. Je pěstován jako okrasná dřevina. Kvete žlutě v květnu až červnu. Dorůstá 0,7 m výšky.\n\nJe původní v Evropě, na Balkáně, v Turecku a Sýrii. Je ovšem široce pěstován.\n\nDruh je velmi často používán i přes své vyšší nároky na půdu a vlhkost. Je dekorativní olistěním ve skupinách během roku jako vhodná doplňková dřevina.\n\nJako nízký hustý keřík, vytvářející souvislý pokryv má význam v menších i rozlehlejších kompozicích. Je velmi vhodný do nádob, záhonů a při použití ve většího počtu rostlin stejného druhu i do větších sadovnických kompozic. Může být použit i do malých výsadeb a menších skalek a rašelinišť. Druh je s vhodné kombinovat s vřesovištními dřevinami, ale také s jehličnany.\n\nSnese řez nebo zmlazení. Roste poměrně pomalu. Rostlina preferuje humózní propustnou půdu, snese běžnou propustnou půdu. Vyžaduje světlé stanoviště nebo chráněné polohy na výsluní. Druh lze rozmnožovat semenem nebo řízky.\n\n"}
{"id": "1057370", "url": "https://cs.wikipedia.org/wiki?curid=1057370", "title": "Odpružení", "text": "Odpružení\n\nOdpružení či pérování je jednoduché zařízení snižující otřesy strojních zařízení, vibrátorů, třídiček, dopravních prostředků a pojízdných pracovních strojů. Pružiny nebo také pera jsou umístěny mezi pevnou a pohyblivou částí. U dopravních prostředků mezi nápravou a rámem (popřípadě samonosnou karoserií). K utlumení kmitů pružiny u dopravních prostředků slouží tlumič kmitů. Dopravní prostředek projíždějící zatáčkou vyšší rychlostí je odstředivou silou zatížen více na vnějších pružinách, které jsou více stlačeny. stabilizátor přitom vyrovná stabilitu vozidla.\n\nProgresivita pérování je poměr zatížení a prohnutí (tuhosti) pružiny, který závisí na konstrukci a typu pera. Čím větší je zatížení, o to méně se pružina prohne.\n\nListové pero je tvořeno hlavním listem s oky a dalšími listy. Listy jsou vzájemně drženy třmeny a uprostřed obvykle takzvaným opaskem a středovým šroubem. Odpružení těmito pery bývá využíváno u těžších prostředků například nákladních automobilů či nákladních vlaků. Pružina je většinou umístěná na dopravním prostředku podélně, ale bývá i příčně (Trabant) a výjimečně i šikmo. Jeden konec pera je uchycen otočně, druhý tak, aby mohl vymezit délkové rozdíly při propérování.\n\nPružina je konstrukčně složitá a vyžaduje velké nároky na opravy a údržbu. Má stejně vysokou účinnost jako vinutá pružina, ale je mnohem větší a těžší. Na rozdíl od ostatních klasických pružin má samotlumící účinky, které způsobuje tření mezi listy. Nepotřebuje tudíž tlumič.\n\nTuhost pružiny závisí na délce hlavního listu a počtu a rozměrech ostatních listů. Progresivity lze dosáhnout různými konstrukčními úpravami, např. změnou počtu pružících listů nebo zkrácením délky hlavního listu.\n\nVinutá pružina je tvořena drátem kruhového průřezu zkrouceným do spirály. Pružina je uložena tak, aby stlačující síla působila v její ose. Pružina je umístěna mezi pevnou a pohyblivou částí či mezi nápravou a rámem (případně samonosnou karoserií), kromě nápravy MacPherson, kde je přímo její součástí. Přesné umístění na dopravních prostředcích závisí na typu nápravy. Pružina je konstrukčně jednoduchá a nevyžaduje téměř žádné nároky na údržbu.\n\nTuhost pružiny závisí na průměru drátu, počtu závitů, stoupání závitů a průměru pružiny. Progresivity lze dosáhnout:\n\n\nZkrutná tyč je umístěna napříč nebo podél dopravních prostředků a je namáhána na krut. Obvykle bývá kruhového průřezu. Není ovšem výjimkou, že mají průřez čtvercový. Konce tyče jsou zesíleny a opatřeny jemným drážkováním nebo šestihranem. Tyč může být uložena v plastovém ochranném obalu, nebo může být nahrazena svazky tvořené plochými tyčemi nebo trubkami. Tyto konce jsou uloženy v ložiskách rámu; jeden konec (pevný) je nastavitelný k seřízení polohy karoserie při pohotovostní hmotnosti; druhý je opatřen pákou opírající se o nápravu.\n\nPružina je konstrukčně jednoduchá a nevyžaduje téměř žádnou údržbu. Tuhost závisí na průměru a délce tyče. Progresivity lze dosáhnout přidáním zkrutné trubky, která se po určitém zkroucení zkrutné tyče začne zkrucovat s ní, a tím zvýší tuhost odpružení.\n\nPryžová pružina využívá elastických vlastností gumy. Pružina může být namáhána na krut, smyk (střih) nebo tlak.\n\nPružina je konstrukčně jednoduchá a nevyžaduje téměř žádnou údržbu. Má nejlepší využití materiálu ze všech pružin. Jsou velmi tiché a těžko se opotřebí. Když už se tak ale stane, vlivem stárnutí se snižuje jejich pružnost a začnou praskat.\n\nTuhost pružiny závisí na způsobu namáhání pružiny, do jisté míry i na jejím tvaru.\n\nPneumatická pružina je de facto celý pružící systém, ve kterém pruží vzduch uzavřený v nádobě z pružného měchu nebo ocelového válce, v níž je píst těsněn membránou (ve vlnovcích). Používají se zejména u nákladních automobilů, autobusů, přívěsů a návěsů. Při zatížení se pružiny stlačí a prostřednictvím regulačního ventilu se do pružin doplňuje tolik vzduchu, kolik bylo vytlačeno. Tím je dosažena progresivita. Samočinně udržuje vzdálenost podlahy vozidla od náprav. Pružina může mít mnoho různým tvarů, proto je jejich umístění na vozidla prostorově jednodušší.\n\nHydropneumatická pružina je, stejně jako pneumatická, celý pružící systém. Skládá se z válce pružiny, ve kterém pruží stlačený plyn ze zásobníku stlačeného plynu (obvykle dusíku stlačeného na 10-20 MPa). Tyto dvě části jsou spojeny tlakovým potrubím, nebo jsou řešeny jako jeden celek, ve kterém je plyn od oleje oddělen membránou. V takovém případě je při stlačení pružiny stlačen plyn a do válce se doplní tolik oleje, aby byla podlaha v požadováné vzdálenosti od náprav.\n\nDvoudílná pružina může být řešena takto:\n\nVýrobci doporučují vyměnit automobilové pružiny po ujetí od 80 000 do 120 000 kilometrů.\n\nNejčastěji se pružiny musí vyměnit kvůli únavě materiálu. Častou příčinou je také koroze, kdy dojde k loupání a úbytku materiálu.\n\nZávažnou vadou je pak prasknutí pružiny. To nastane při nadměrném zatížení pružiny a oslabení konstrukce. Tuto vadu může způsobit i defekt při výrobě. Díky přísným defektoskopiím se ale tato příčina daří výrobcům odstraňovat.\n\nŠpatnou pružinu poznají jen zkušení řidiči, kteří dokážou vypozorovat i malé odlišnosti ve vlastnostech pružení. Spolehlivě je odhalí v servisu nebo při technické prohlídce.\n\n\n\n"}
{"id": "1057372", "url": "https://cs.wikipedia.org/wiki?curid=1057372", "title": "Rudolf Němec (malíř)", "text": "Rudolf Němec (malíř)\n\nRudolf Němec (19. května 1936 Praha – 12. března 2015 Praha) byl český malíř, grafik, básník a sochař. Patřil k předním představitelům Nové figurace v Československu.\n\nRudolf Němec prožil mládí a dobu druhé světové války v Roztokách u Prahy a Skutči.\nPo válce absolvoval jeden ročník reálného gymnasia v Praze a po reorganizaci školství studoval na Vyšší uměleckoprůmyslové škole grafické. Po rozdělení školy dokončil středoškolská studia na Vyšší škole bytového průmyslu v oddělení užité malby.\nRoku 1955 byl přijat na Vysokou školu uměleckoprůmyslovou v Praze do ateliéru prof. Antonína Strnadela. Studia ukončil roku 1961 souborem grafických prací pro Muzeum v Roztokách. Po absolvování vojenské služby pracoval v malém ateliéru na Komenského náměstí na Žižkově.\n\nRoku 1964 navštívil výstavu pop artu (Pop etc.) v Muzeu umění 20. století (Museum des XX. Jahrhunderts) ve Vídni, která významně ovlivnila jeho další tvorbu. V polovině 60. let (1965-67) byl zaměstnán dva roky jako výtvarník v Kulturním domě Dopravních podniků v Praze. V té době se v Galerii Václava Špály uskutečnila i první přehlídka zahraničních autorů spojených s Novou figurací.\n\nRudolf Němec vystavoval pravidelně od roku 1965 na kolektivních výstavách mladých výtvarníků. Roku 1968 měl první samostatnou výstavu ve Špálově galerii, realizoval svůj filmový scénář k experimentálnímu filmu a ve stejném roce navštívil Paříž.\nPo srpnové okupaci spolu s Jiřím Načeradským odjel do Paříže a později do Caen v Normandii, kde získali stipendijní pobyt. S několika dalšími českými výtvarníky čekali na udělení stipendia Fordovy nadace a plánovali cestu do USA.\n\nKdyž stipendium nakonec nebylo uděleno a většina přátel se vrátila do Prahy, Rudolf Němec cestoval do Londýna a po několika měsících se roku 1969 vrátil do Prahy.\n\nRoku 1971 se zúčastnil výstavy Konfrontace v Nové síni, která byla vzápětí zakázána. V 70. a 80. letech patřil do užšího okruhu Křižovnické školy čistého humoru bez vtipu.\n\nNa počátku normalizace se jako řada dalších výtvarníků živil restaurováním památek (1972, svatý vrch na Hostýně). Mohl vystavovat jen v mimopražských galeriích (Mělník, 1977, Brno, 1981, Liberec, 1986) a teprve roku 1987 se výstavami v Galerii bratří Čapků a Malé galerii Čs. spisovatele znovu představil v Praze. První rozsáhlou retrospektivu měl roku 1993 v Českém muzeu výtvarných umění v Praze. Rudolf Němec žil a pracoval v Praze a v Mladostově.\n\nJako student oboru užitá grafika na VŠUP se zabýval krajinomalbou a absolvoval souborem grafických prací pro Muzeum v Roztokách. Zároveň již během studia ilustroval knihu veršů Zbyňka Hejdy \"Všechny slasti\", která pak vyšla roku 1964. Ve své volné tvorbě směřoval k abstrakci.\nTvorba z počátku 60. let se zachovala pouze ve zlomcích. Většina jeho prací ze 60. let se ztratila z žižkovského ateliéru během Němcova pobytu ve Francii a během jeho hospitalizací, nebo byla zničena.\nVýchodiska tvorby i rozbor díla od 60. let uvádí velmi podrobně ve své diplomové práci T. Jindrová (2011).\nVýstavu \"Pop etc\" ve Vídni, která znamenala impuls pro české tvůrce Nové figurace, Němec uvádí jako zásadní a přelomovou pro svou pozdější tvorbu. Jindrová na rozdíl od jiných autorů správně analyzuje souhrnné vlivy vystavených děl i na pozdější Němcovu tvorbu a kromě tradičně uváděné metody antropometrií Y. Kleina a Recalcatiho zmiňuje zejména Andy Warhola, Roy Lichtensteina, Francise Bacona, Césara a Jorge de la Vega.\n\nRudolf Němec v polovině 60. let začal experimentovat s otisky vlastní postavy a později i modelek do emailových barev na plátně. Použil sice podobné formální prostředky jako Klein a Recalcati, ale nejde o Kleinovu \"\"malbu živým štětcem\"\", neboť výsledek vykazuje zásadní významové i kvalitativní rozdíly.\n\nNegativní otisk lidské postavy v pozici, která navozuje dojem fyzického utrpení (\"V depresi\", 1964, \"Před popravou\", 1966, \"Pitva\", 1978) je vyjádřením existenciální úzkosti. Otisk je zde záznamem mentálního stavu zjitřené senzibility prostřednictvím psychofyzické akce. S tím koresponduje i temná barevnost s převahou modré a neorganické geometrické útvary v obraze, nahrazující hlavu figury. (\"O výčnělky se zraňuji, krev překapává rámy obrazů, vše se zase zhojí do čistoty\",)\nJindřich Chalupecký také poukazuje na krajní důsledek otisku lidského těla v uměleckém díle – nikoli pouhé zobrazení, ale viditelná a nezprostředkovaná přítomnost.\n\nNěmcovy otisky nejsou plošné, ale dosahují prostorové hloubky a plynulého přechodu intenzity barvy od světlejší podmalby po syté odstíny modré a fialové na zbytku plochy. Dodatečné zásahy se omezily pouze na dokončení barevného pozadí štětcem, otisky předmětů a stříkané rastry.\nNěmec techniku soustavně obměňoval a experimentoval s novými postupy – např. kombinací s tiskem z fotografického portrétu (\"Pitva\", 1967), nebo barvením otisků tváře potřené arabskou gumou (\"Figura I-III\", 1966).\n\nV 70. letech se k technice přechodně vrátil v sérii originálních listů, na které otiskl svou tvář zabalenou v nabarvené látce nebo igelitu.(\"Dívání do fialového záření\", 1976-77).\n\nTaké série schoulených postav, které se v Němcově tvorbě objevují až do 90. let, jsou introvertní reflexí osamění a potřeby hledat bezpečí (\"Schoulené samoty obtiskuji na plátno, znovu se vracím do nátury – k přírodě, uhašen žízní, vyprahlou skomírám krajinou\".,).\n\nKoncem 60. let, kdy se atmosféra ve společnosti uvolnila, se impulzy a východiska Němcovy tvorby částečně mění a metodou otisku vznikají obrazy \"Tanec jednoho mladíka\" (1967), \"Tanec\" (1968), \"Sedící\" (1967).\nNěmec kromě otisku používal i malbu a zejména stříkání barvy přes nejrůznější šablony a rastry, které se staly dominantním znakem jeho tvorby od 70. let.\nOd sedmdesátých let se Rudolf Němec věnoval metodě dekalku, kombinované s kresbou pomocí šablon a malbou. Výsledný obraz vzniká jako negativní kresba na podkladě pokrytém tiskařskou a olejovou barvou. Kresba je vyznačena otiskem šablon a jejich obkreslením přes přiložené bavlněné plátno (\"Akt u vody\", 1974). Na plátnech převládají tlumené barevné tóny, které jsou zčásti určeny i použitou technikou. Náměty obrazů jsou meditativní – centrálním objektem je obvykle ženské tělo, někdy schoulené nebo umístěné v obalu symbolizujícím vejce nebo lůno. Zbytek plochy je vyplněn otisky předmětů, které vytvářejí pravidelné rastry nebo neosobní technický prostor obklopující figuru. Také z autorových textů je patrné, že změna souvisí patrně s jeho tehdejším obnoveným zájmem o kresbu.\n\nPráce na papíře navazují na předchozí figurální kompozice ze 60. let, vytvořené za pomoci otisků předmětů a rastrů. Tuto techniku používal autor s různými obměnami (razítka, písmena, reliéfy, technické rastry) až do 80. let. Dekalky na papíře vznikly stejnou metodou jako obrazy nebo otiskem bavlněné tkaniny použité předtím při tvorbě obrazu.\n\nJinou linii tvorby představují série fantaskních krajin (\"Sen o moři\", 1977) z konce 70. let, vytvořené jako perokresby, zinkografie, ofsetové tisky nebo litografie (\"Krajina na odpadišti\", 1977) a akvarely s negativní kresbou voskovou křídou z konce 70. let (\"Mořské krajiny\", 1979).\n\nOd druhé poloviny 70. let začal Rudolf Němec používat rastry a vystřižené šablony figur a předmětů, přes které stříkal barvu na obrazy nejprve obyčejnou fixírkou a od konce 80. let také s použitím stříkací pistole. Ta mu umožnila dosáhnout jemnějších barevných přechodů.\n\nRastry mají v obrazu význam nejen jako výtvarný prvek, ale jsou i odkazem k civilizačnímu prostředí do kterého jsou figury zasazeny. Mříže mohou zcela prozaicky odkazovat i k vězení, kam autor adresoval svou básneň věnovanou Magorovi nebo reflektují depresivní zážitky Rudolfa Němce z hospitalizací v Bohnicích. (\"Ty mříže vyrabují můj mozek.. Prázdno v hlavě\",)\n\nSe změnou techniky souvisí i barevnost. Němec používá olej akryl i email v jasných tónech k podmalbě i v dalších stříkaných vrstvách. Jako siluety slouží šablony ženských figur vystřižené ze zvětšených fotografií, (\"Zraněná\", 1986), ale také známé motivy jako Manetova Olympie (\"Vzpomínka na Olympii\", 1984).\n\nPosouváním šablon během stříkání barev a stínováním obrysu navozuje zdání pohybu a dosahuje i větší optické hloubky. V některých obrazech je využit princip pozitiv-negativ (\"Dvojitý vjem\", 1985).\n\nS tendencemi postmoderny osmdesátých let souvisí série Němcových apropriací známých děl jako Mona Lisa nebo trojice figur ze Snídaně v trávě. Jde vlastně o vícenásobnou apropriaci, protože je zároveň užit motiv opakování obrazového motivu v různé barevnosti typický pro Andy Warhola. V obraze \"Bar v červeném\" (1984-85) je užit tečkový rastr odkazující k Roy Lichtensteinovi.\n\nStejnou technikou – stříkáním barev přes šablony vystřižené ze zvětšených fotografií – vznikaly také některé krajiny, poprvé v 70. letech (\"Město\", 1976) a pak znovu kolem roku 1985 (\"Krajina s mostem\", 1985).\nPři práci s rastry se v 70. letech dostal Němec přirozenou cestou k abstraktní figuře sestavené z opakujících se znaků (\"Robot\", 1973) nebo figuře částečně redukované na geometrické prvky (\"Hudebníci\", 1976).\n\nV 80. letech vytváří totemizované abstraktní figury skládáním různobarevných rastrů (\"Totemická královna\", 1987) a některými názvy obrazů přímo odkazuje k umění primitivů (\"Velký náčelník\", 1987).\n\nOd druhé poloviny 70. let Němec skládá trojrozměrné objekty z nalezených předmětů a také z rastrů a šablon použitých při stříkání barev.\nV uvolněné atmosféře konce 60. let, částečně s přesahem do začátku let sedmdesátých, se v okruhu Křižovnické školy rozvíjely nejrůznější akce – od soukromých patafyzických úletů k performancím, hapenningům nebo landartu.\n\nRudolf Němec byl jejich aktivním účastníkem i jako tvůrce scénářů a kameraman. Cílem Němcových akcí je obvykle záznam měnící se reality nejprve kresbou, později pomocí filmové kamery.\nDůležitou roli v nich hraje, jako opakovaná reminiscence na zážitky z raného dětství reflektovaná i v pozdějších Němcových textech, hranice světla a stínu. Slunce je zdrojem tvořivé energie i vysvobozením z depresí.\n\nFotografie znamená v Němcově tvorbě spíše okrajovou záležitost a alternativní metodu k malířským otiskům. Z poloviny 70. let se zachovaly fotografie a rayogramy, kde je zachycena autorova tvář omotaná filmovým pásem (\"Autoportréty s negativem\", 1975), kombinace sazovky a rayogramu (\"Autoportrét III\") a fotografické siluety ženských postav jako kombinovaná technika a obdoba malířských dekalků.\nRoku 1968 napsal Rudolf Němec scénář filmu \"Manipulace\". Němý film byl natočen v režii Dobroslava Zborníka v ateliéru Heleny Wilsonové a promítnut v témže roce na festivalu studentských filmů v Paříži. Ústřední a jedinou postavu, která je manipulována, v něm hrál Boris Hybner. Později se Rudolf Němec podílel jako výtvarník i na dětském filmu \"Lucie a zázraky\" (režie Ota Koval, 1970).\nLiterární dílo Rudolfa Němce vznikalo postupně od 70. let a zahrnuje verše a básně v próze, útržky vzpomínek, situační komentáře k aktuálnímu dění jazykové hříčky a lapidární shrnutí životní zkušenosti ve formě maxim. Výbor z textů a přehled rukopisných svazků z let 1977-1994 vyšel roku 2000 v nakladatelství Torst (NĚMEC Rudolf: Nerozumím uţ Nietzschemu, Praha 2000).\n\nPodle Němcových básní vznikla autorská kniha s ilustracemi Lucie Brychtové: Rudolf Němec – v blázinci, kterou podala jako bakalářskou práci (MUNI, Brno 2007).\n\n\n\n"}
{"id": "1057374", "url": "https://cs.wikipedia.org/wiki?curid=1057374", "title": "Libavka poléhavá", "text": "Libavka poléhavá\n\nLibavka poléhavá (\"Gaultheria procumbens\") je druh rostlin z čeledě vřesovcovité (\"Ericaceae\"). Plody jsou červené a vypadají jako bobule, ačkoliv jde o tobolky obklopené dužnatým kalichem. Libavka poléhavá je často pěstována jako okrasná rostlina.\n\nLibavka poléhavá je původní na severovýchodě Severní Ameriky od Newfoundlandu na západ po Manitobu a na jihu po Alabamu.\n\nJe to malý stálezelený, nízkorostoucí keř, obvykle dosahující výšky 10–15 centimetrů. Listy jsou eliptické až vejčité, 2-5 cm dlouhé a 1-2 cm široké, s výraznou vůní. Květy zvonkovité, 5 mm dlouhé, bílé, samostatně nebo v krátkých hroznech. Plody jsou červené, v průměru 6-9 mm velké.\n\nPatří mezi kalcifobní rostliny, preferují propustnou, vlhkou, kyselou půdu, nejlépe promísenou s rašelinou. Vyžadují plné slunce, nebo polostín, ovšem tvoří plody pouze na osluněných místech.\nRostliny jsou vhodné pro začátečníky, nevyžadují zvláštní péči. Jsou mrazuvzdorné.\n\nNejsou známi, obvykle chorobami netrpí.\n\nPodle biolib.cz:\n\n"}
{"id": "1057378", "url": "https://cs.wikipedia.org/wiki?curid=1057378", "title": "Jevgenija Krjukovová", "text": "Jevgenija Krjukovová\n\nJevgenija Vladislavovna Krjukovová, (* 11. června 1971 Moskva) je ruská filmová a divadelní herečka. V roce 2005 obdržela titul zasloužilý umělec Ruské federace.\nPůvodně šla ve stopách rodičů a začala studovat architekturu, ale brzy přestoupila na divadelní akademii. První filmovou roli dostala ve francouzském filmu \"Sex a perestrojka\" (1990). Hrála velkokněžnu Taťánu Nikolajevnu ve filmu \"Atentát na cara\" (1991, režie Karen Šachnazarjan) i hlavní ženskou roli v rusko-slovenském koprodukčním historickém filmu \"Ruský román\" (1993, režie Vladimir Makedonskij). Od roku 1993 je členkou Divadla Mossovětu. Účinkovala v úspěšném televizních seriálech \"Tajemství Petrohradu\" podle předlohy Vsevoloda Krestovského a v kriminálních sériích ze současnosti \"Banditský Petrohrad\" a \"Složka detektiva Dubrovského\". Výrazné role vytvořila také v lotyšském postmoderním filmu \"Poslední sovětský biják\" (2003, režie Aleksandrs Petuchovs), v adaptaci frašky Georgese Feydeaua \"Klíč od ložnice\" (2003, režie Eldar Rjazanov) a ve dvou filmech Sergeje Solovjeva: \"O lásce\" (2003) podle Čechovových povídek a \"Anna Karenina\" (2009).\n\n"}
{"id": "1057379", "url": "https://cs.wikipedia.org/wiki?curid=1057379", "title": "Svízel sudetský", "text": "Svízel sudetský\n\nSvízel sudetský (\"Galium sudeticum\") je drobná, nenápadná, bíle kvetoucí bylina, jeden z mnoha druhů rodu svízel. Roste jen na několika málo místech a je považován za potenciálně ohroženou rostlinu.\nDruh je neoendemit České republiky, sporadicky se vyskytuje i v Polsku. Vznikl pravděpodobně křížením mezi svízelem nestejnolistým a svízelem moravským v mezidobí před poslední dobou ledovou. Je glaciální relikt a živou připomínkou předglaciálního křížení.\n\nVyskytuje ve dvou až třech oblastech. Prvá se nachází v Krkonoších kde roste v Obřím dole v karech Čertova zahrádka a Rudník a na hřebeni mezi Velkou a Malou Kotelní jámou. Těsně za hranici na území Polska se ojediněle vyskytuje v Malé a Velké sněžné jámě. Druhá oblast je ve Slavkovském lese kde roste na devíti lokalitách na hadcových skalkách nebo v jejich těsné blízkosti. Nejvýznamnější jsou v přírodních rezervacích Vlček a Planý vrch a v národní přírodní památce Křížky v okrese Cheb a dále v přírodní památce Dominova skalka v okrese Sokolov. Populace ze Slavkovském lesa mají drobné morfologické odchylky od krkonošských. Třetí, historicky uváděna oblast, se údajně nachází ve Velké kotlině v Hrubém Jeseníku, kde se ale svízel sudetský nepodařilo od roku 1983 zaznamenat. V Krkonoších roste v nadmořské výšce od 1000 do 1300 m, ve Slavkovském lese mezi 650 až 880 m.\n\nDruh vyrůstá v montánním až subalpínském výškovém stupni v rozvolněných trávnících a sutích zásaditých hornin, jako jsou čedič, žula, serpentinit nebo vápenec. Vyžaduje půdy sušší, mělké, na humus chudé, minerálně bohaté a zásadité až neutrální, nutně potřebuje nezastíněné stanoviště.\n\nVyskytuje se obvykle na teplých, ke slunci přikloněných stráních. Roste často v místech, kde sněžné laviny narušují půdu a umožňují semenáčům snáze kořenit, někdy ovšem lavina smete i dospělé rostliny.\n\nVytrvalá, trsnatá rostlina která nebývá vyšší než 10 až 15 cm. Lodyhy má vystoupavé nebo přímé, v průřezu hranaté, rozvětvené, lysé a hladké. Společně s nimi vyrůstají z krátkého oddenku s tenkými kořínky i sterilní nekořenující prýty. Lodyhy mají střední internodia 1,5 až 2krát delší než jsou jejich listy které ve středu lodyhy bývají dlouhé 15 až 20 mm a široké 1 až 1,5 mm. Listy, v průřezu spíše tlustší, jsou uspořádané po pěti až šesti v nepravých přeslenech, jsou vynikle jednožilné, tuhé, tmavě zelené, úzce obkopinaté a na konci krátce zahrocené, po okraji jsou hladké a jen ojediněle porůstají nazpět ohnutými chlupy. Listy při sušení tmavnou a ty zespodu lodyhy opadávají již při kvetení, vrchní naopak mohou někdy přečkat zimu i zelené.\n\nZ úžlabí listů rostou na 1,5 mm dlouhých stopkách drobné bílé květy sestavené do latovitého květenství které je v obrysu široce až protáhle vejčité. Oboupohlavné květy mají kališní lístky téměř neznatelné, kolovitá srostloplátečná koruna o průměru do 3 mm má čtyři bílé lístky které jsou ploché, protáhlé a špičaté. Čtyři tyčinky jsou ke koruně přirostlé, spodní dvoudílný semeník nese dvě volné čnělky. Kvetou v červnu a červenci, opylovány jsou hmyzem. Svízel sudetský je tetraploid a jeho počet chromozomů je n = 22.\n\nPlodem je dvounažka složená ze dvou tmavě hnědých až hnědě černých, lysých, protáhle ledvinovitých, 1,5 mm dlouhých a 1 mm širokých merikarpů s pravidelně uspořádanými polokulovitými hrbolky na povrchu. Semena (merikarpy) jsou rozšiřována endozoochoricky nebo epizoochoricky. Rozmnožuje se hlavně semeny a jen omezeně rozrůstáním oddenků.\n\nSvízel sudetský patří ke druhům které rostou na poměrně malých areálech a mají tendenci vytvářet populace, které se od původních několika znaky odlišují a jsou proto popisovány jako samostatné druhy. Malý počet lokalit na kterých se vyskytují (mohou proto snadno vymizet) je hlavní příčinou jejich vzácností. Přirozeně je ohrožován zarůstáním jinými rostlinami, přílišným sešlapem lidmi či zvířaty a lavinami.\n\nDruh je proto v červeném seznamu rostlin ČR zapsán jako druh kriticky ohrožený (C1) a stejně tak je chráněn i vyhláškou MŽP 395/1992 Sb. (§1). V seznamu IUCN je veden jako druh zranitelný (VU). Je také zahrnut v příloze č. II (seznamu přísně chráněných rostlin) Bernské úmluvy.\n\n"}
{"id": "1057382", "url": "https://cs.wikipedia.org/wiki?curid=1057382", "title": "Fluktuace zaměstnanců", "text": "Fluktuace zaměstnanců\n\nSlovo fluktuace má jako mnoho dalších odborných ekonomických názvů původ v latině. V tomto případě vycházíme ze slova „fluctuare“, které se překládá jako houpání na vlnách, či pohyb sem a tam. Pojem fluktuace pronikl do různých odvětví lidského zkoumání. Původně se používal v přírodních vědách, kde pomocí fluktuace měřili nahodilé změny gravitačního pole nebo obyvatel. Dnes se s fluktuací můžeme setkat také na poli sociologie nebo ekonomie. Slovník ekonomických pojmů definuje fluktuaci jako kolísání či změnu. Označuje se tak podle ní i častá změna zaměstnání. \n\nFluktuaci lze diferencovat více metodami. Jednou z nich je členění podle Zdeňka Dytrta, který přichází s pojmem žádoucí fluktuace, kdy je tento jev pro firmu pozitivní- situace kdy do firmy nastoupí nový pracovník s velkými znalostmi, bohatými zkušenostmi a dovednostmi. Firma získává know-how, s kterým přichází i možný rozvoj společnosti. Nežádoucí fluktuace je naopak taková situace, kde tento jev působí negativně nejen na firmu, ze které zaměstnanec odejde, ale i pro stát. Zaměstnanec je v tomto případě bez práce a stát má povinnost tomuto pracovníkovi vyplácet podporu v nezaměstnanosti po dobu znovuzískání nové práce.\n\nJako další případ dělení fluktuace můžeme zmínit členění na dobrovolnou a nedobrovolnou, kterou uvádí Michael Armstrong, k dobrovolné fluktuaci dochází v případě, kdy se zaměstnanec sám rozhodne z firmy odejít. Pro organizace to znamená problém řešení přijetí náhradního zaměstnance a s tím spojené náklady na hledání a školení nového pracovníka. Potenciálním negativním dopadem může být také odchod některých stávajících zákazníků firmy, kteří byli na původního zaměstnance nějakým způsobem vázaní (např. jeho častí klienti). Na druhé straně Nedobrovolná fluktuace vzniká při jednostranném rozhodnutí firmy zaměstnance propustit. Může nastat také například odchodem pracovníka do důchodu nebo opuštění firmy ze zdravotních důvodů, což jsou vnější jevy, které vlastní vůlí nelze ovlivnit.\n\nFluktuaci zaměstnanců lze měřit celou řadou způsobu, nicméně základní metoda je měření pomocí míry odchodů- podle Michaela Armstronga. Výpočet se provádí pomoci jednoduchého vzorce, ve kterém vydělíme počet zaměstnanců, kteří během určitého období odešli, počtem zaměstnanců v tomtéž období a pro získání procentuálního rozdílu vynásobíme stem. Jako další metody, o kterých se Armstrong zmiňuje ve své knížce, jsou index stability, nebo míra přežití.  \n\nPři vstupu a uzavření kontraktu mezi pracujícím a organizací vznikají mezi těmito dvěma stranami očekávání, kupříkladu- podnik při přijímání nových pracovníků očekává přínos do firmy v podobě jejich schopností, dovedností a podobně. Pro zaměstnance za tento přínos firmě může být odměnou pracovní jistota, odpovídající plat, dobré pracovní prostředí, kariérní růst a mnoho dalších výhod. V takovémto případě se jedná o ideální stav. Nicméně je mnohdy tento kontrakt porušován, hlavně ze strany zaměstnavatele. Mezi nejčastější porušení patří například rozpor mezi slíbenou a skutečnou mzdou, či neodpovídající způsob hodnocení a s tím související pracovní růst. V tomto případě dochází ke ztrátě důvěry ze strany zaměstnance a možný odchod ze zaměstnání.\n\nTento stav se pojí především s dobrovolnou fluktuací, kde jí lze popsat jako ukončení pracovního poměru. Jde například o běžnou výpověď, a to vždy ze strany zaměstnance, nikoliv zaměstnavatele. Použijeme-li odborné názvosloví, uvádíme tzv. rezignaci očekávanou, kde organizace o úmyslu pracovníka opustit pracovní pozici ví, a pokud zná příčiny, může toto rozhodnutí s velkou pravděpodobností zvrátit. V případě druhém, kdy se jedná o rezignaci neočekávanou, je pro firmu menší šance si pracovníka u sebe udržet, jelikož přehlédla příčiny takové rezignace a pracovník je v tomto stádiu pevně rozhodnut.    \n\nMotivace je pro fluktuaci velice důležitá skutečnost, neboť udržuje aktivitu člověka a usměrňuje jeho postup. Motivace je velice individuální, a proto ji nelze jednoduše a přesně vymezit a zobecnit. Je však jisté, že motivace pracovníka spočívá ve stanovení jeho cílů a s pomocí postupných kroků jejich dosahování. Odpovědnost za motivaci pracujících nesou manažeři, kteří s pomocí stimulačních nástrojů usilují o dosažení maximálních pracovních výkonů. \n\nO důvodech pojednává například Michael Armstrong, který příčiny rozdělil do několika skupin. Mezi ty základní patří kupříkladu lepší finanční podmínky v podobě vyšší mzdy nebo platu, lepší kariérní perspektiva v nové firmě, příležitosti pro vlastní rozvoj svých schopností a dovedností, špatné vztahy s vedoucími nebo spolupracovníky v organizaci a v neposlední řadě osobní důvody, jako jsou nemoc, změna bydliště apod. \n\nMožnými příčinami změn zaměstnání se zabýval i Ivan Nový, který rozčlenil příčiny do tří kategorií podle faktorů, které fluktuaci způsobují. Prvním důvodem, proč zaměstnanci opouštějí své pozice, jsou mimopodnikového faktory. Znamená to tedy, že firma nemá možnost tyto faktory ovlivnit. Do této kategorie můžeme zařadit společenskou prestiž, či atraktivnost daného povolání.Další skupinou jsou faktory podnikového charakteru. Tyto faktory jsou vytvářeny podnikem, který je sleduje a je schopen je ovlivňovat. Do této kategorie patří nízký plat, nevyhovující pracovní podmínky, špatná organizace práce a mnoho dalších faktorů, které se kombinují. Posledním faktorem jsou osobní charakteristiky jednotlivých zaměstnanců. Řadíme sem například věk, kdy fluktuace mladých lidí je zpravidla vyšší, než u těch starších. Rodinný stav, vzdělání nebo pohlaví též determinuje to, jestli lidé mění zaměstnání. \n\nExistuje i teorie příčiny fluktuace podle Michaela Armstronga, který příčiny rozdělil do několika skupin. Mezi ty základní patří například lepší finanční podmínky v podobě vyšší mzdy nebo platu, lepší kariérní perspektiva v nové firmě, příležitosti pro vlastní rozvoj svých schopností a dovedností, špatné vztahy s vedoucími nebo spolupracovníky v organizaci a v neposlední řadě osobní důvody, jako jsou nemoc, změna bydliště apod.\n\nMíra fluktuace má velký vliv na chod podniku, s kterým vedení musí počítat. Ohrožení pro organizaci přichází ve chvíli, kdy míra fluktuace je vysoká a odcházet začínají i vysoce kvalifikovaní pracovníci s cennými znalostmi. Tento odchod je pro firmu nepříznivý, jelikož musí hledat náhradu za bývalé zaměstnance, které vedou k nepředpokládaným nákladům. Pro firmu to jednoduše znamená, že musí vynaložit další finanční prostředky na hledání nového zaměstnance, které souvisí se vstupními pohovory, administrativou a dalšími náležitostmi. Zaměstnavatel musí vynaložit značné prostředky, a to vede ke snížení hospodářského výsledku společnosti.\n\n"}
{"id": "1057383", "url": "https://cs.wikipedia.org/wiki?curid=1057383", "title": "Altenberger", "text": "Altenberger\n\nAltenberger je název tradičního krušnohorského likéru, který se vyrábí v německém městě Altenberg od roku 1842. Likérka s prodejnou, jež je zařízena v duchu někdejšího koloniálu, se nalézá v Radniční ulici (Rathausstraße). Návštěvníkům jsou nabízeny i pravidelné prohlídky.\n\nK výrobě je zapotřebí 33 různých bylin a kořenů, získaných tradiční ruční sklizní. Místní nazývají tento likér \"Rodná hrouda\".\n\nJde o tradiční pálenku s výtažkem kořene puškvorce.\n\nK přípravě tohoto likéru se používá 20 bylin a kořenů. \n\nVýtažek z jeřabiny, alkohol a cukr dodávají tomuto likéru jedinečnou chuť.\n\nJe oblíben zejména v době Vánoc. Lze si ho dopřát jako společníka ke kávě či čaji. Ideální je rovněž jako poleva na zmrzlinový pohár, dezert nebo jako dochucovadlo svařeného vína.\n\nTento vysokoprocentní bylinný likér se s oblibou podává hořící v keramických kalíšcích. Pálenku si lze vychutnat i vychlazenou. Při přípravě grogu se dá použít místo rumu.\n\nBývá vyráběna při příležitosti každoroční oslavy dne horníků. Jedná se o limitovanou edici.\n\nLikér je vyráběn z místních lesních plodů. S výrobou se započalo u příležitosti výročí 550 let od založení Altenbergu. \n\nPálenka se skládá z bylinek a lesních plodů. Vyniká nádechem liči.\n\nMimo pití lze pálenku využít i v kuchyni k dochucení omáček, marinád apod.\n\nLimitovaná edice je vytvořena především na počest sportovců, kteří se v regionu účastní mnoha evropských a světových pohárů.\n\n\n\n\n\n\n"}
{"id": "1057384", "url": "https://cs.wikipedia.org/wiki?curid=1057384", "title": "Michalské náměstí", "text": "Michalské náměstí\n\nMichalské náměstí v Ostravě-Michálkovicích se nachází jižně od areálu národní kulturní památky Dolu Michal / Petr Cingr. Má rozlohu bezmála 5,4 ha. Náměstí rozděluje silnice na dvě části. Část první - dopravní obsluhy - je využívána jako konečná stanice a točna trolejbusů a zastávka autobusů (cca 1,4 ha), součástí je svahová úprava cca 0,4 ha. Část druhá - parková - má rozlohu 4 ha. Celá plocha náměstí se nachází na bývalém odvalu hlušiny – haldě Dolu Michal.\n\nDůl Michal / Petr Cingr byl prohlášen národní kulturní památkou 16. srpna 1995. V roce 1998 vyhlásil ochranné pásmo národní kulturní památky Důl Michal Magistrát města Ostravy - oddělení památkové péče, ve kterém je mimo jiné začleněn park Michalského náměstí. Vstupu do parkové části dominuje socha sociálního demokrata, politika a obhájce práv havířů Petra Cingra.\n\nDůl Michal se nacházel na ostrohu, jehož jižní svah byl součástí údolí tj. mezi katolickým kostelem a šachtou Michal, které se táhlo západním směrem až do Slezské Ostravy.\n\nV létech 1912 až 1914 jáma Michal je přestavěna podle projektu architekta Františka Fialy. Nová koncepce výstavby šachty zahrnovala mimo jiné nové budovy řetízkové šatny a administrativní budovy s cechovnou, které uzavíraly nově vznikající areál šachty. Rozšířením areálu se zvětšila plocha zástavby a tehdejší okresní silnice (zřízená v roce 1908) musela být vedena jižně mimo tento areál. V pamětní knize městyse Michálkovic se uvádí: „… Něco málo sypalo se již v roce 1913, když okresní silnice vedená v přímce od četnické stanice k hostinci Davidovu musela vybočiti směrem jižním, aby získalo se místo pro zamýšlenou přestavbu závodu Michal.“ Odval z vytěžené hlušiny byl sypán už dříve, nejen aby na jeho povrchu vedl přeložený úsek okresní silnice Slezská Ostrava – Petřvald, ale také pro svršek nově budované kolejové úzkorozchodné dráhy, která byla uvedena do provozu 2. září 1912.\n\nÚdolí mezi dolem Michal a římskokatolickým kostelem Nanebevzetí Panny Marie se začalo intenzivně sypat vytěženou hlušinou v roce 1915. Na přilehlém jižním svahu byly postaveny výklopníky a betonové zásobníky na kámen. Z dolu Michal byl postaven most pro důlní vozíky, které plnily zásobníky. Do prostoru údolí se sypal vytěžený kámen (hlušina) a později byla rozvážená pomocí důlních vozíků taženými koňmi, pak lokomotivou. Pod hromadami jaloviny byly pohřbeny dvě chalupy, Davidův rybník a rozsáhlé mokřady táhnoucí se od rybníka Vaclikůvka až pod lékárnu. V roce 1920 bylo ukončeno sypání haldy a její povrch byl vyrovnán do úrovně okresní silnice a římskokatolického kostela. V tomtéž roce 6. a 13. července se na vzniklé ploše konal Sokolský slet Moravskoslezské župy.\n\nV následujících létech (1924) u severozápadního rohu hřbitova byla dosypána hlušina až do výše dvou metrů.\n\nUrovnaná plocha byla využívána jako fotbalové hřiště, jako plocha pro pořádání jarmarků a odpustů. K desátému výročí vzniku Československé republiky povstal pokus založit na haldě sad, který měl být počátkem nového parku. Z Pamětní knihy městyse Michálkovic se dovídáme, že byly vykopány důlky, vysypané zeminou, ale majitel pozemku Severní dráha Ferdinandova nevydala povolení k založení sadu: „… a tak pamětní kámen, který tam měl býti položen, umístěn před budovu měšťanské školy a stromy vysázeny podél farské zahrady a hřbitova, kde krutou zimou vzaly za své.“ Zárodek zkrášlování obce můžeme postřehnout v roce 1932, kdy v okolí římskokatolického kostela a fary byla navezena hlína a osázeno 50 třešní, 20 akátů, vysázeny ozdobné keře a květiny. Celková plocha haldy i se svahy měla rozlohu cca 5 ha a byla zdrojem prachu.\n\nV období 2.světové války v roce 1941 od byl stávající most prodloužen. Nová dřevěná konstrukce mostu procházela přes plochu haldy západním směrem a hlušinou se dosypával zbytek údolí ve směru za dnešním obchodem se stavebninami. Vznikla plocha o výměře cca 1,9 ha a další část haldy zasahuje do katastru Slezské Ostravy.\n\nV padesátých létech je tramvajová doprava zrušena (1952) a v blízkosti závodu Michal je vybudována točna pro trolejbusy, které od 6. prosince 1953 zabezpečily spojení Michálkovic se Slezskou Ostravou a později i s Moravskou Ostravou. Původní vozovna pro tramvajové vozy stála až do sedmdesátých let 20. století v místech dnešní travnaté plochy před obchodem Žabka. V druhé části prostranství haldy je v roce 1950 založen park s dětským hřištěm. Starý původní název Na haldě se mění na Sad přátelství, později přejmenován na Bezručovo náměstí.\n\nNa dobových snímcích je patrné, že halda nebyla osázená zelení ani na ní nerostly náletové dřeviny. Tato vytěžena hlušina není vhodná pro růst vegetace. Její přeměna na půdní substrát trvá velmi dlouho a není dobrým podkladem pro výsadbu. Navíc v dřívějších dobách nevhodným ukládáním kamene a vlivem vyššího podílu kousků uhlí docházelo k samovznícení uhelných odvalů (halda Ema 1964). Takovéto haldy se stávaly zdrojem nejen prachu, ale i zdrojem nebezpečných plynů, které zhoršovaly ovzduší. V 50. létech 20. století se mění koncepce ukládání odvalů, a také začíná řízená rekultivace – řízené zalesňování. Výzkumný ústav meliorací Praha, pracoviště Ostrava zahájil pokusnou výsadbu dřevin v Ostravě. Využil především známých náletových dřevin jako je bříza, topol, vrba, ale i jiné stromy jako je lípa a javor a keře. Rostliny byly vysazovány do jam s různým množstvím humusu a sledovala se schopnost zakořenění a rychlost růstu. Výsadba probíhala na peterské haldě, která patřila Dolu Petr Cingr, ale nachází se na katastrálním území Slezské Ostravy. Poznatky výzkumu pak byly uplatněny i na osázení haldy v Michálkovicích.\n\nV roce 1960 dochází k výstavbě nového železničního podjezdu bánské dráhy a vybudování nové silnice. Hranou haldy je proveden zářez a dosypání svažující se vozovky do úrovně křižovatky silnic Michálkovice, Rychvald, Petřvald. Význam původní okresní silnice zaniká a hlavní tepnou se stává nová silnice, která odděluje trolejbusovou točnu s částí zeleně od parku s dětským hřištěm.\n\nO další úpravě parku informovaly noviny Cingrovák v roce 1962. V akci „Z“ měla být nevyhovující plocha 1,5 ha rekonstruována. Měla být zde vystavena prostranství s kašnou a lavičkami, dětské hřiště, kolotoč, houpačky a také postaven bazén. V parku měly být záhony různých květin, ozdobné keře a četné červené borovice. Kašna ani bazén zde nebyl vybudován.\n\nPoslední úpravou prošel park Michalského náměstí v létech 2006 – 2007. Rozsáhlá rekonstrukce se týkala stavebních úprav chodníků na ploše o výměře cca 2,2 ha. Starý asfaltový povrch z padesátých let byl nahrazen zatravňovacími plastovými tvárnicemi. Chodníky byly rozšířeny a některé uzpůsobeny jako cyklostezky nebo dráhy pro in-line bruslení, jejich povrch je kombinovaný - betonová dlažba a asfaltový povrch. Taktéž byla provedena vodící linie pro slabozraké chodce, ukončení chodníků do ulic varovnými pásy z reliéfních tvárnic atd.\n\nV jihozápadní části byla rozšířena plocha pro umístění dětského mobiliáře – dřevěný hrad se skluzavkou a dětské houpačky. V celém areálu parku byly odstraněny staré lavičky a nahrazeny novými dřevěnými s kovovými bočnicemi. Stejným mobiliářem (lavičkami a odpadkovými koši) je pak vybaveno prostranství kolem trolejbusové točny. Oprava se dotýkala celkové zpevněné plochy 2450 mv celkové hodnotě 3 750 000,- Kč.\n\nVzhledem k podmínkám podloží, na kterém se park nachází, jsou zde původní vysázené dřeviny především lípa srdčitá, javor klen a bříza bělokorá. Vyskytují se zde ojediněle i borovice, smrk omorika i dub letní. V době rekonstrukce byly dosazovány okrasné dřeviny jako jinan dvoulaločný, katalpa a javor.\n\nV parku a okolí se nacházejí významné památníky, kostely a hřbitov.\nSeverní část náměstí uzavírají spojené budovy národní kulturní památky Dolu Michal, budova kulturního domu (bývalý hostinec Engel) a vila Hermína. Za kulturním domem vede část původní silnice do podjezdu tělesa báňské dráhy.\n\nV blízkosti zastávek hromadné dopravy je památník 182 obětí okupace a 2. světové války od kamenosochaře Miroslava Neboráka z Rychvaldu. Tento památník byl odhalen v roce 1995. V rohové části budovy Dolu Michal je sousoší „Zabraňte válkám“ od sochaře Antonína Ivanského, odhalené v roce 1960 k 15. výročí 2.světové války..\n\nNa vstupu do parku stojí pískovcová socha Petra Cingra v nadživotní velikosti, autorem je kolektiv pod vedením Karla Hořínka, vztyčen v roce 1986.\n\nDo parku byl v srpnu 2010 přemístěn z původního stanoviště v kolonii U Pumpy památník 17 obětem bombardování, které postihlo Michálkovice 25. února 1945. Tento památník byl na původním místě (Pavelské ulici) odhalen u příležitosti 20. výročí této události v roce 1960.\n\nPřed římskokatolickým kostelem stojí od 24. září 1922 památník obětem první světové války, dílo slezskoostravské kamenické dílny Gruntorád. Pomník odhalil spisovatel František Sokol Tůma. Je na něm uvedeno 56 jmen padlých a 20 jmen nezvěstných občanů Michálkovic.\n\nNa jižním okraji Michalského náměstí stojí stavby (kostely) tří církví:\n\nMezi kostely římskokatolické a pravoslavné církve na dnešní Sládečkově ulici je budova bývalé měšťanské školy z roku 1910.\n\nMichálkovický hřbitov již v době svého vzniku byl charakteristický tím, že sloužil jako pohřebiště třem naprosto rozdílným církvím. Dodnes je patrné jeho rozdělení na římskokatolickou, evangelickou a židovskou část. Je zde i pomník obětem důlního neštěstí na jámě Michal z 2. října 1919.\n\nZápadní stranu uzavírají dva obytné domy postavené v šedesátých létech 20. století.\n"}
{"id": "1057392", "url": "https://cs.wikipedia.org/wiki?curid=1057392", "title": "Rozkoš v oblacích", "text": "Rozkoš v oblacích\n\nRozkoš v oblacích (\"Los amantes pasajeros\", tj. \"Zamilovaní pasažéři\") je španělský hraný film z roku 2013, který režíroval Pedro Almodóvar podle vlastního scénáře. Komedie se odehrává na palubě letadla, které má technickou závadu.\n\nZe Španělska odlétá Airbus A340 společnosti \"Península\" do Ciudad de México. Po vzletu však piloti zjistí, že jeden z podvozků je nefunkční. Letadlo tedy pouze krouží nad Toledem a čeká na uvolnění vhodné přistávací dráhy. Aby se zabránilo panice, dostanou všichni cestující turistické třídy a letušky uspávací prášky. Navíc funguje jediný telefon, který je napojen na reproduktory, takže všichni slyší soukromý hovor toho, kdo právě hovoří. V business třídě cestuje jen několik pasažérů – luxusní prostitutka Norma Boss, herec Ricardo Galán, médium Bruna, obchodník Más, novomanželé na svatební cestě a tajemný muž. Tyto se snaží rozptýlit trojice homosexuálních stevardů Joserra, Fajas a Ulloa. I oni však mají své osobní problémy. Joserra udržuje vztah s ženatým kapitánem Álexem, Ulloa moc pije a Fajas nemá chlapa. Na uklidněnou sobě i pasažérům předvedou muzikálové číslo s písní „I'm So Excited“ skupiny Pointer Sisters a poté připraví koktejl. Do koktejlu přimíchají meskalin jednoho z pasažérů, po němž se všichni uvolní. Až po několika hodinách je připraveno letiště La Mancha, kde letadlo šťastně přistane.\n"}
{"id": "1057393", "url": "https://cs.wikipedia.org/wiki?curid=1057393", "title": "Pontus Kåmark", "text": "Pontus Kåmark\n\nPontus Kåmark (* 5. dubna 1969, Västerås, Švédsko) je bývalý švédský fotbalový obránce a reprezentant.\nMimo Švédska působil v Anglii. Bronzový medailista z Mistrovství světa 1994 v USA.\n\nVe Švédsku hrál za Västerås SK, IFK Göteborg. S IFK nasbíral pět titulů v Allsvenskan a jeden triumf ve švédském poháru.\nPoté odešel v roce 1995 do anglického Leicesteru City, kde vyhrál s týmem v roce 1997 Football League Cup. V roce 1999 se vrátil do Švédska, tentokrát do AIK Stockholm a závěr kariéry odehrál v IFK Göteborg.\n\nV A-mužstvu Švédska debutoval 14. 2. 1990 v přátelském zápase v Dubaji proti domácímu týmu Spojených arabských emirátů (prohra 1:2).\nCelkem odehrál v letech 1990–2002 ve švédském národním týmu 57 zápasů, gól nevstřelil.\n\nÚčast Pontuse Kåmarka na vrcholových turnajích:\n\n"}
{"id": "1057396", "url": "https://cs.wikipedia.org/wiki?curid=1057396", "title": "Vodní nádrž Ejpovice", "text": "Vodní nádrž Ejpovice\n\nVodní nádrž Ejpovice se nachází na řece Klabavě asi 10 kilometrů východně od Plzně v katastru obce Ejpovice, podle níž je také pojmenována. Původně se jednalo o železnorudný důl, který v roce 1966 ukončil svoji činnost a postupně byl zatopen. Dnešní užití je rekreační. Na okraji Ejpovické nádrže se nachází přírodní památka Ejpovické útesy.\n"}
{"id": "1057400", "url": "https://cs.wikipedia.org/wiki?curid=1057400", "title": "Papežská misijní díla", "text": "Papežská misijní díla\n\nPapežská misijní díla (ve zkratce PMD) řídí a koordinují činnost misií v katolické církvi. V České republice jsou církevní neziskovou organizací. Jsou vedena vatikánskou Kongregací pro evangelizaci národů a zahrnují čtyři původně samostatná díla:\n\n\nPapežská misijní díla pod přímou patronací papeže, zajišťují misijní rozměr katolické církve na všech kontinentech. Nejdůležitějšími prvky činnosti jsou modlitba a snaha o šíření radosti z evangelia. Učí lidi v misiích hospodařit, vedou je k spoluúčasti a respektují jejich důstojnost. Své národní kanceláře mají ve více než 100 zemích světa. \n\nPrvní zmínky o aktivitách Papežských misijních děl v českých zemích pocházejí z roku 1853, kdy v některých českých městech začalo působit \"Dílo dětí\". V roce 1912 došlo k plošnému vytvoření organizačních jednotek \"Díla šíření víry\" a současně začal být vydáván časopis \"Věstník Díla šíření víry\", jehož název byl roku 1934 změněn na \"Katolické misie\".\n\n\n\n"}
{"id": "1057408", "url": "https://cs.wikipedia.org/wiki?curid=1057408", "title": "Jake Johnson", "text": "Jake Johnson\n\nJake Mark Johnson (narozený Mark Jake Weinberger, * 28. května 1978, Evanston, Illinois, USA) je americký herec a komik, který se nejvíc proslavil rolí Nika Millera v komediálním seriálu \"Nová holka\" na stanici FOX, kde hraje po boku Zooey Deschanel. Za roli získal nominaci na cenu Teen Choice Award. Také si zahrál ve filmech \"Paper Heart\" (2009), \"Dostaň ho tam\" (2010), \"Vlastní zbraň podmínkou\" (2012), \"21 Jump Street\" (2012), \"Kámoši až na dno lahve\" (2013)\", Falešní poldové\" (2014), \"Sousedi\" (2014), \"Jurský svět\" (2015), \"Mumie\" (2017) a \"Máš ji!\" (2018).\n\nNarodil se v Evanston v Illinois. Byl pojmenován po svém strýčci Markovi Johnsonovi, který umřel ve 26 letech při nehodě na motorce v roce 1977, rok předtím než se Jake narodil. Jeho otec Ken Weinberger vlastní prodejnu aut a pochází z židovské rodiny. Jeho matka má anglické, irské a polské předky. Rodiče se rozvedli, když mu byly 2 roky. Má dva starší sourozence: bratra Dana a sestru Rachel, které vychovala svobodná matka Eve Johnson. Jake si vzal jméno své matky během studia na střední škole.\n\nOdmaturoval na New Trier High School ve městě Winnetka a začal studovat na Iowské univerzitě. Při studiích na univerzitě napsal hru, která mu zajistila stipendium na Tish School of the Arts. V roce 2012 získal cenu Johna Goldena. Newyorská skupina \"The Ensamble Studio Theatre\" produkovala jeho hru \"Cousins.\"\n\nKdyž žil v New Yorku, začal pracovat v komediální skupině \"The Midwesterns. \"Po přestěhování do Los Angeles pracoval jako číšník a asistent produkční. V roce 2007 získal roli v mini-seriálu \"Derek and Simon: The Show.\"\n\nV roce 2009 se objevil ve filmu \"Paper Heart\". V roce 2010 byl obsazen do malé role v komedii Russella Branda \"Dostaň ho tam\". V roce 2011 si zahrál kamaráda postavy Ashtona Kutchera ve filmu \"Hlavně nezávazně \"a roli Ježíše si zahrál ve filmu \"Zahulíme, uvidíme 3\". Ve stejném roce byl obsazen do role Nicka Millera, po boku Zooey Deschanel, v seriálu \"Nová holka. \"\n\nV roce 2012 si zahrál ve filmu \"21 Jump Street\", po boku Jonaha Hilla a Channinga Tatuma. S Aubrey Plazou si zahrál ve filmu \"Vlastní zbraň podmínkou.\" V roce 2013 si zahrál s Olivou Wilde a Annou Kendrick ve filmu \"Kámoši až na dno lahve\".\n\nV roce 2014 získal hlavní roli ve filmu \"Falešní poldové.\" O rok později si zahrál Lowerlyho v Jurském světě. V roce 2018 si zahrál roli Randyho Cilliana v komediálním filmu \"Máš ji!\". Ve stejném roce také propůjčil hlas Peterovi Parkerovi alias Spider-manovi v animovaném filmu \"\".\n\nV roce 2009 si vzal Erin Payne. Mají spolu dvě děti.\n\n"}
{"id": "1057409", "url": "https://cs.wikipedia.org/wiki?curid=1057409", "title": "Domů na svátky", "text": "Domů na svátky\n\nDomů na svátky (\"Home for the Holidays\") je americký hraný film z roku 1995, který režírovala Jodie Fosterová. Film popisuje setkání členů rodiny na Den díkůvzdání.\n\nClaudia pracuje v Chicagu jako restaurátorka v muzeu a krátce před svým odjezdem k rodičům do Baltimore na Den díkůvzdání se dozví, že bude z úsporných důvodů propuštěna, a navíc že její dcera Kitt zůstane doma, protože chce mít první sex se svým přítelem. Do Baltimore přijíždějí rovněž Claudiin homosexuální bratr Tommy s partnerem Leem, kterého nikdo nezná, a její sestra Joanne s manželem a dvěma dětmi. Pozvána je rovněž teta Glady. Oslava neprobíhá vůbec ideálně a jednotliví členové rodiny se hádají. Posléze Claudia zjistí, že Leo není nový přítel jejího bratra, ale obchodní partner a sblíží se spolu. Po svátcích spolu odlétají do Chicaga.\n\nFilm byl nominován na \"Mediální cenu GLAAD\" a \"Young Artist Award\" (Claire Danes).\n"}
{"id": "1057411", "url": "https://cs.wikipedia.org/wiki?curid=1057411", "title": "Jüe", "text": "Jüe\n\nJüe (, lze zapsat mnoha různými čínskými znaky) má více významů:\n\n"}
{"id": "1057412", "url": "https://cs.wikipedia.org/wiki?curid=1057412", "title": "Vysoká hora (Hrubý Jeseník)", "text": "Vysoká hora (Hrubý Jeseník)\n\nVysoká hora (1031 m n. m.) je hora v Medvědské hornatině, která je severovýchodní částí Hrubého Jeseníku. Vypíná se 3 km jihozápadně od Vrbna pod Pradědem a 8,5 km východo-severovýchodně od Pradědu, který je jeho mateřským vrcholem. Je nejvýchodnější tisícovkou Hrubého Jeseníku a s  prominencí 178 metrů desátou nejprominentnější.\n\nNejjednodušší přístup je z Ludvíkova, po naučné stezce Muzeum Wide Web a dále po modře značené cestě až do sedla Malá Hvězda. Odtud doleva po cyklostezce č. 6076, která po 300 metrech odbočuje prudce doleva a směrem rovně pokračuje hřebenová cesta, která po 1,2 km dojde až na vrchol. Celkem 4 km s převýšením téměř 400 metrů.\n\n"}
{"id": "1057416", "url": "https://cs.wikipedia.org/wiki?curid=1057416", "title": "Žárový vrch", "text": "Žárový vrch\n\nŽárový vrch (1101 m n. m.) je hora v Medvědské hornatině, která je severovýchodní částí Hrubého Jeseníku. Vypíná se 4 km severně od Karlovy Studánky a 6 km severovýchodně od Pradědu, který je jeho mateřským vrcholem. Z vrcholových skalisek jsou dobré výhledy.\n\nNa celém Žárovém hřbetu jsou četné izolované skály, mrazové sruby, kryoplanační terasy a balvany. Asi 600 m jihozápadně od vrcholu, u cesty k Sedlové boudě, se nachází výrazná skála, vysoká přes 10 metrů, nazvaná autory projektu \"Tisícovky Čech, Moravy a Slezska\" Žárový vrch - JZ vrchol (1008 m n. m.). Asi 850 metrů severovýchodně se nachází nevýrazná kupa zakončená výraznou skalou a pojmenovaná Žárový vrch - SV vrchol (1043 m n. m.)\n\nNa západním svahu se rozkládá přírodní rezervace Jelení bučina, chránící přirozený porost buku, klenu a smrku pralesovitého charakteru v nadmořské výšce 800–930 m.\n\nNecelý kilometr od vrcholu vede po tzv. Zámecké cestě cyklotrasa č. 6068 z Vrbna pod Pradědem do sedla Pod Lyrou nad Karlovou Studánkou. Zámecká cesta vede i kolem Sedlové boudy, od které vede na vrchol Žárového vrchu neznačený průsek, dlouhý necelý kilometr, s převýšením 150 metrů.\n\n"}
{"id": "1057418", "url": "https://cs.wikipedia.org/wiki?curid=1057418", "title": "Marian Karel", "text": "Marian Karel\n\nMarian Karel (* 21. srpen 1944 Pardubice) je český sklářský výtvarník, sochař, tvůrce skleněných objektů a realizací v architektuře a vysokoškolský pedagog. Je členem Umělecké besedy.\n\nV letech 1959 -1963 studoval na Střední uměleckoprůmyslové škole v Jablonci nad Nisou.\nV letech 1965 - 1972 studoval na Vysoké škole uměleckoprůmyslové v Praze v ateliéru Stanislava Libenského. \n\nOd r.1992 vedoucí ateliéru Sklo v architektuře na VŠUP Praha, v roce 1995 byl jmenován profesorem a současně vedoucím katedry volného umění.\n\nDalší pedagogické působení: 1983, 1989 Pilchuck Glass School, WA, USA; 1986 British Artists in Glass, Velká Británie; 1987 GAS, Philadelphia and Kent State University, OH, USA; 1988 Miasa Glass Workshop, Japonsko; 1992 Niijima Glass Centre, Japonsko; 1998 Auckland Faculty, Nový Zéland; 1999 Toyama City Institut of Glass, Japonsko; Jacksonville University, USA; 2000 Hameenlinna, Finsko; 2002 Strasbourg, Francie; 2003 Watrford, Irsko).\n\nOd roku 2009 působí jako profesor na Fakultě architektury ČVUT, kde vede Ústav průmyslového designu.\n\n\n"}
{"id": "1057420", "url": "https://cs.wikipedia.org/wiki?curid=1057420", "title": "Lantau Peak", "text": "Lantau Peak\n\nLantau Peak ( , 934 m n. m.) je nejvyšší hora ostrova Lantau v Hongkongu. Je zároveň nejvyšší přístupnou horou Hongkongu, protože o 23 metrů vyšší Tai Mo Shan má nepřístupný vrchol, na kterém je meteorologický radar a také základna čínské armády.\n\nPřes vrchol vede třetí úsek tzv. Lantau Trail, celkem 70 km dlouhé okružní turistické trasy. Tento úsek začíná v sedle Pak Kung Au (přístupné autobusem), vede po hřebenové stezce přes vrchol a končí ve vesnici Ngong Ping (přístupné lanovkou z Tung Chung), kde se mj. nachází i 34 metrů vysoká bronzová socha Tian Tan Buddha, v letech 1993-2000 nejvyšší socha sedícího Buddhy na světě. V Ngong Pingu je také hostel, odkud mnoho turistů vychází ještě před svítáním, aby viděli východ Slunce z vrcholu Lantau Peaku.\n\n"}
{"id": "1057424", "url": "https://cs.wikipedia.org/wiki?curid=1057424", "title": "Hovhannes Tumanjan", "text": "Hovhannes Tumanjan\n\nHovhannes Tumanjan (arménsky: Հովհաննես Թումանյան) (19. února 1869 Dsegh – 23. března 1923 Moskva) byl arménský spisovatel a veřejný aktivista. Je považován za národního básníka Arménie.\n\nNarodil se v historické vesnici Dsegh v oblasti Lori, v mladém věku se přestěhoval do Tbilisi, které bylo centrem arménské kultury v rámci Ruského impéria v průběhu 19. a na počátku 20. století. Brzy se stal známým široké arménské společnosti pro své jednoduché, ale velmi poetické práce.\n\nTumanjan psal básně, čtyřverší, balady, romány, bajky, kritické a publicistické články. Jeho práce byla většinou psána v realistické podobě, často se soustředil na každodenní život své doby. \n\nMnoho filmů a animovaných filmů bylo vytvořeno podle Tumanjanových prací. Na základě jeho básní vznikly i dvě významné opery: \"Anuš\" (1912) Armena Tigranjana a \"Almast\" (1930) Alexandra Spendiarjana.\n"}
{"id": "1057425", "url": "https://cs.wikipedia.org/wiki?curid=1057425", "title": "Álvaro Negredo", "text": "Álvaro Negredo\n\nÁlvaro Negredo Sánchez (* 20. srpen 1985, Madrid) je španělský fotbalista. Nastupuje většinou na postu útočníka. V současnosti hraje za klub Al-Nasr ve Spojených arabských emirátech. V minulosti hrál mimo Španělska též v Anglii a Turecku.\n\nHrál za Rayo Vallecano (2003–2005), Real Madrid (2005–2007, 2009), Almeríi (2007–2009), Sevillu (2009–2013), Manchester City (2013) a Valencii (od 2014).\n\nS Machesterem City vyhrál anglickou ligu (2013/14), s Sevilla FC španělský pohár (2009/10). \nV ročníku 2012/13 získal Trofeo Zarra, ocenění pro nejlepšího střelce španělské ligy, který je španělské národnosti (za 25 branek, 4. místo v celkovém pořadí střelců).\n\nHrál za španělskou mládežnickou reprezentaci do 21 let.\n\nZa A-mužstvo Španělska debutoval 10. 10. 2009 v kvalifikačním zápase v Jerevanu proti domácímu týmu Arménie (výhra 2:1).\n\nSe španělskou reprezentací vyhrál mistrovství Evropy roku 2012. Na šampionátu nastoupil dvakrát, v základní skupině proti Chorvatsku a v semifinále proti Portugalsku. \nVýznamně se podílel i na postupu na mistrovství světa v Brazílii, když v kvalifikaci vstřelil gól Finsku, Bělorusku a Gruzii, ale nakonec byl ze širšího výběru vyřazen a na šampionát nejel. Za národní mužstvo nastoupil naposledy roku 2013, do té doby odehrál 21 zápasů, v nichž vstřelil 10 gólů.\n\n"}
{"id": "1057429", "url": "https://cs.wikipedia.org/wiki?curid=1057429", "title": "Jüe (jazyk)", "text": "Jüe (jazyk)\n\nJüe je čínský jazyk, kterým se mluví v jižní Číně, a to především v provinciích Kuang-tung a Kuang-si. Často je nazýván také jako kantonština, ale lingvisté pojem kantonština používají v užším smyslu, a to pro ten dialekt jüe, kterým se mluví ve městě Kanton, v Honkongu a Macau (rozšíření v těchto důležitých městech mu přineslo velké rozšíření v médiích a pozici prestižního dialektu). \n\nNěkteré dialekty jüe jsou velmi rozšířeny mezi čínskými emigranty v zahraničí. Jedná se především o \"kantonštinu\" a \"tchajšanštinu\". Tchajšanština je dialektem z okolí města Tchaj-šan, odkud ve 2. polovině 19. století mnoho obyvatel emigrovalo do severní Ameriky. Proto byla tchajšanština až do 70. let 20. století nejpoužívanějším jazykem v amerických chinatownech.\n\nJüe patří k nejkonzervativnějším čínským jazykům co se týče zachování finál a tónů ze staré čínštiny, naopak změnou prošly iniciály a mediály, které v ostatních čínských jazycích zůstaly zachovány.\n\nOblast provincií Kuang-tung a Kuang-si byla původně obývána uskupením nečínských kmenů Číňany zvaným Paj-jüe. Migrace Číňanů do oblasti začala po dobytí dynastií Čchin a probíhala především po řece Siang-ťiang, kterou Čchinové propojili průplavem s řekou Li-ťiang a odtud s údolím řeky Si-ťiang. Sekundární trasa vedla přes řeky Kan-ťiang a Pej-ťiang do východního Kuang-tungu. Později oblast osídlili také mluvčí hakky, kteří přišli druhou trasou přes Pej-ťiang, a mluvčí min, kteří přišli po moři. \n\nProtože se čínští osadníci smísili s původními obyvateli, jsou mluvčí jüe potomky obou skupin. Jüe proto také byla ovlivněna těmito nečínskými jazyky, má například mnoho společných prvků s tajskými jazyky, kterými v oblasti dosud mluví např. Čuangové. \n\nDůležitost jüe byla předurčena jeho polohou. Leží na samém jihu Číny, odkud probíhala většina námořního obchodu se zahraničím, protože lodě neměly důvod plavit se dál na sever podél čínského pobřeží. Brzy nabylo na důležitosti město Kanton, kam připlouvaly lodě až z Arábie a posléze i z Evropy. Poté, co Britové v roce 1842 získali Hongkong, byl osídlen obyvateli právě z Kantonu, takže obyvatelé Hongkongu také mluví kantonsky. Díky ekonomickému rozkvětu Hongkongu pod britskou správou kantonština získala velký kulturní význam v rámci Číny i v dalších asijských zemích – točí se v ní mnoho filmů a zpívá popová hudba (tzv. Cantopop).\n\nJazykový atlas Číny (Language Atlas of China) rozlišuje 7 hlavních podskupin, přičemž jako samostatný jazyk vyděluje pching-chua, která byla dříve spojována s jüe. I tak si ale nejsou všechny dialekty jüe vzájemně srozumitelné.\n\nTři podskupiny se nacházejí v povodí Perlové řeky:\n\n\nČtyři zbývající podskupiny se nacházejí v pobřežních oblastech: \n\n\n\n"}
{"id": "1057432", "url": "https://cs.wikipedia.org/wiki?curid=1057432", "title": "Vulnicura", "text": "Vulnicura\n\nVulnicura je deváté studiové album islandské zpěvačky Björk. Vydání desky bylo oznámeno v lednu 2015 s tím, že vyjde v březnu toho roku. Zanedlouho se však album v celém svém rozsahu dostalo neoficiálně na internet a Björk se jej rozhodla vydat již v lednu i oficiálně. Album vydalo hudební vydavatelství One Little Indian Records a podílel se na něm například zpěvák Antony Hegarty. Album bylo inspirováno zpěvaččiným rozchodem s umělcem Matthewem Barneym. V žebříčku Billboard 200 se album umístilo na dvacáté příčce.\n"}
{"id": "1057434", "url": "https://cs.wikipedia.org/wiki?curid=1057434", "title": "Magnus Erlingmark", "text": "Magnus Erlingmark\n\nMagnus Erlingmark (* 8. července 1968) je bývalý švédský fotbalový obránce a reprezentant.\nCelou svou fotbalovou kariéru strávil ve Švédsku.\n\nVe Švédsku hrál postupně za kluby BK Forward, Örebro SK, IFK Göteborg a závěr kariéry strávil v BK Häcken.\nS IFK Göteborg nasbíral čtyři tituly v Allsvenskan.\n\nV A-mužstvu Švédska debutoval 14. 2. 1990 v přátelském zápase v Dubaji proti domácímu týmu Spojených arabských emirátů (prohra 1:2).\nCelkem odehrál v letech 1990–1998 ve švédském národním týmu 37 zápasů, vstřelil 1 gól.\n\nÚčast Magnuse Erlingmarka na vrcholových turnajích:\n\nGól Magnuse Erlingmarka za A-mužstvo Švédska\n\n"}
{"id": "1057438", "url": "https://cs.wikipedia.org/wiki?curid=1057438", "title": "Husův sbor v Ostravě-Michálkovicích", "text": "Husův sbor v Ostravě-Michálkovicích\n\nHusův sbor Církve československé husitské v Ostravě-Michálkovicích je církevní stavba, která se nachází na jižním okraji Michalského náměstí v Ostravě-Michálkovicích. Plán stavby vypracoval stavitel Otmar Pazourek z Moravské Ostravy. Dne 10. listopadu 1924 byly zahájeny výkopové práce na výstavbě Husova sboru. Po vystavění podezdívky byl za mimořádné účasti občanů Michálkovic položen základní kámen 17. května 1925 s pamětní listinou. Samotná stavba kostela se potýkala se značnými finančními problémy, které se nepříznivě projevily na délce stavby. Bohoslužby vánočních svátků v roce 1926 se proto konaly v nedostavěné budově. V polovině roku 1927 se podařilo půjčkou zajistit dokončení stavby. Slavnostní otevření sboru se konalo 11. září 1927.\n\nPoblíž oltáře byla umístěna vitrína s pietně uloženou prstí ze tří legionářských bojišť 1. světové války: ukrajinského Zborova, italského Doss´ Alta a francouzského Terronu.\n\nPři bombardování 16. března 1945 byla silně poškozena východní část budovy se schodištěm, a musela být proto stržena. V průběhu roku 1946 byla poničená část opravena novou přístavbou, která je poněkud odlišná od původní stavby.\n\nV roce 1901 vysvětil pastor Michalík evangelickou část hřbitova v jeho spodní části. Vedl k ní zvláštní vchod nacházející se poblíž zadní části Husova sboru. Tuto událost připomíná kamenný kříž s veršem Janova evangelia v polském jazyce.\n\n\n"}
{"id": "1057439", "url": "https://cs.wikipedia.org/wiki?curid=1057439", "title": "Gabriel Paulista", "text": "Gabriel Paulista\n\nGabriel Armando de Abreu (* 26. listopadu 1990, São Paulo), známý pod jménem Gabriel Paulista či zjednodušeně Gabriel, je brazilský fotbalový obránce, který v současné době hraje ve španělksém klubu Valencia FC.\n\n"}
{"id": "1057440", "url": "https://cs.wikipedia.org/wiki?curid=1057440", "title": "Sampradája", "text": "Sampradája\n\nSampradája (v dévanágarí सम्प्रदाय, \"sampradāya\") je sanskrtské slovo, které se dá přeložit jako „tradice“ nebo „náboženský systém“. Tradice se přenáší prostřednictvím systému \"paramparā\", což je systém učednické posloupnosti duchovních mistrů.\n\nSampradája je systém, který přenáší tradice, závěry a postoje ze starší generace sampradáji na novou prostřednictvím parampary - systému jednotlivých linií guruů. Formálním obřadem - přijetím zasvěcení (díkša) do parampary od žijícího gurua - se člověk stane řádným členem sampradáji. Za člena sampradáji se ale považuje také ten, kdo sice není obřadně zasvěcen, ale kdo v sampradáji přijal pokyny (šíkšá) a následuje je. Nikdo se však nemůže stát členem sampradáji automaticky svým zrozením nebo kastou.\n\nPoznání, které je takto předáváno učednickou posloupností musí být předáno v nezměněné podobě. Poznání musí být v souladu s pokyny gurua, všech předchozích áčárjů (mistrů) v posloupnosti a v neposlední řadě v souladu s šástrou - se svatým písmem. (\"sádhu-šástra-guru\")\n\nV systému \"parampary\" musí být pokyny, které žák přijímá, také podložené zjevenými védskými písmy. Žádný člen učednické posloupnosti si nemůže vytvářet svoje vlastní způsoby chování.\n\nExistuje několik sampradájí podle různých tradic. Avšak védy říkají, že v Kali-juze existují jen čtyři pravé sampradáji:\n\nV autoritativním písmu, ve Šrí Padma Puráně, je to potvrzeno:\n\n\"sampradāya vihīnā ye mantrās te niṣphalā matāḥ\"\n\n\"ataḥ kalau bhaviṣyanti catvāraḥ sampradāyinaḥ\"\n\n\"śrī-brahma-rudra-sanakā vaiṣṇavā kṣiti-pāvanā\"\n\n\"catvāras te kalau bhavya hy utkale puruṣottamāt\"\n\n\"rāmānujaṁ śrīḥ svī-cakre madhvācārya caturmukhaḥ\"\n\n\"śrī-viṣṇu-svāminaṁ rudro nimbādityaṁ catuḥsanaḥ\"\n\n„Ten, kdo není zasvěcený pravým duchovním mistrem v pravé a autentické učednické posloupnosti, mantra, kterou obdržel je zbytečná. Z tohoto důvodu Nejvyšší Pán vyjevil čtyři autorizované vaišnavské učednické posloupnosti založené Pánem Brahmou, Lakšmídéví (bohyně štěstí), Pánem Šivou a čtyřmi Kumáry. Poselství těchto čtyř sampradájí se bude rozšiřovat ze svatého místa Džagannáth Purí v Uríse, a tak během Kali-jugy očistí celý svět. Pán Brahmá vybral Madhváčárju, aby reprezentoval jeho učednickou posloupnost. Stejně tak si bohyně štěstí Lakšmí vybrala Rámánudžáčárju, Pán Šiva (Rudra) si vybral Áčárju Višnu Svámího a čtyři Kumárové (Čatuhsanové) si pro svoji sampradáju vybrali Nimbárkáčárju.“\n\nV dnešní době je na světě nejvíce rozšířená Brahma Sampradája, na níž byla napojena posloupnost následovníků Šrípáda Madhváčárji. V této posloupnosti dostal zasvěcení Čaitanja Maháprabhu, který na sampradáju napojil posloupnost svých žáků z Bengálska - Šesti Gósvámích z Vrindávanu a jejich následovníků. Tato posloupnost nese název \"Gaudíja-vaišnava Sampradája\" (Gauda, Gaudadéš = Bengálsko). Kompletní název této poslopnosti je tedy \"Brahma-Madhva-Gaudíja Sampradája\". Jejím současným představitelem je například Šrí Gaudíja Math, který založil Bhaktisiddhánta Sarasvatí, dále např. společnost Šrí Čaitanja Sarasvat Math a nejvýznamnějším představitelem je Mezinárodní společnost pro vědomí Krišny, znamá také jako hnutí Hare Kršna. Zakladatel-áčárja ISKCONu je Šríla A. Č. Bhaktivédánta Svámí Prabhupáda. ISKCON je větev této učednické posloupnosti a má za cíl rozšiřovat poznání a kulturu, jak je předložena v Bhagavad-gítě a Šrímad Bhágavatamu. Šríla Prabhupáda přeložil Bhagavad-gítu a Šrímad Bhágavatam do angličtiny a opatřil je výklady, které vycházejí z komentářů předchozích áčárjů (duchovních mistrů) učednické posloupnosti.\n\n"}
{"id": "1057443", "url": "https://cs.wikipedia.org/wiki?curid=1057443", "title": "Agenda Tobiášova", "text": "Agenda Tobiášova\n\nAgenda Tobiášova je rukopis chorální notace. Vznikl roku 1294 v Praze.\n\nRukopis byl vytvořen pro pražského biskupa Tobiáše z Bechyně. Dnes je uložen v knihovně Metropolitní kapituly u svatého Víta v Praze.\n\nRukopis je notován na čtyřlinkové osnově v jacentně rombickém typu přechodové notace mezi starou notací neumovou a novější punktální. Celkově je způsob notace poněkud labilní a typologicky přechodný, dokonce více nežli je tomu v případě svatovítského tropáře.\n"}
{"id": "1057444", "url": "https://cs.wikipedia.org/wiki?curid=1057444", "title": "Frida Gustavsson", "text": "Frida Gustavsson\n\nFrida Gustavsson (* 6. června 1993 Stockholm) je švédskou modelkou.\n\nV roce 2011 vystudovala gymnázium St. Martin's v Sundbybergu, Švédsku. Chce se stát stylistkou, protože jí móda velmi zajímá.\n\nObjevila se v časopisech, jako je Elle, W, Numero, americké, italské, francouzské, britské, německé a japonské Vogue, L'Officiel, Crash a další. Objevila se v reklamních kampaních pro Marca Jacobse, Jill Stuart, Anna Sui, H & M, Max Mara, Tiger Švédska a Prada. Frida vyhrála švédskou modelku roku 2011 podle magazínu Elle.\n"}
{"id": "1057446", "url": "https://cs.wikipedia.org/wiki?curid=1057446", "title": "Dny víry", "text": "Dny víry\n\nDny víry jsou ekumenickým festivalem, který zájemcům nabízí nahlédnutí do křesťanské kultury, filozofie a hodnot.\n\nDny víry 2015 byly ekumenickou městskou misií, která se uskutečnila v Praze od 30. května do 6. června 2015. V hlavním městě se konaly desítky akcí v centru i v okrajových částech propojených v rámci projektu Dny víry. Jednotlivé aktivity měly formu kulturních, vzdělávacích, společenských i duchovních akcí. Uskutečnil se například festival křesťanských filmů, na jehož přípravě se podílel režisér Jiří Strach, nebo výstava spojená s výtvarným workshopem italského sochaře Guida Dettoniho. Dny víry uzavřel koncert skupiny Hradišťan s Jiřím Pavlicou v centru Prahy a průvod světla do kostela Nejsvětějšího Salvátora na pražském Starém Městě.\n\nJednoduché logo Dnů víry v sobě má trojí symboliku – ryba odkazuje na Ježíše Krista, kříž na vykoupení, křížení cest na příležitost k setkání.\n\nProjekt navázal na každoročně pořádanou Noc kostelů. \"„Při Noci kostelů zveme lidi do našich chrámů a bohoslužebných prostor – během Dnů víry naopak chceme vyjít z kostelů ven a setkat se ve veřejném prostoru s lidmi, kteří v Boha nevěří,“\" uvedl vedoucí organizačního týmu Michal Němeček. Dny víry 2015 připravilo Arcibiskupství pražské ve spolupráci s Ekumenickou radou církví a dalšími církvemi a sbory.\n\nDny víry se konaly u příležitosti 600. výročí smrti Mistra Jana Husa, který je důležitou postavou českých dějin i dějin křesťanství. Projekt podpořil kardinál Dominik Duka. Záštitu nad Dny víry převzal ministr kultury Daniel Herman i předsedové obou komor parlamentu – Jan Hamáček a Milan Štěch.\n\nV roce 2016 se Dny víry uskutečnily v ostravsko-opavské diecézi od 5. do 12. června 2016. Jejich součástí byl např. koncert k 20. výročí založení diecéze v Katedrále Božského Spasitele v Ostravě. Na Dny víry navázala Noc kostelů a na ekumenickém shromáždění je zakončila Modlitba za Ostravu.\n\n"}
{"id": "1057447", "url": "https://cs.wikipedia.org/wiki?curid=1057447", "title": "Donatan", "text": "Donatan\n\nDonatan, vlastním jménem Witold Marek Czamara (* 2. září 1984 Krakov, Malopolské vojvodství, Polsko) je polský hudebník, hudební producent a zvukový inženýr. Spolu s Tomaszem Kucharským (Tekou) vytvořil producentské duo RafPak.\n\nDonatan je polsko–ruského původu, jeho otec je Polák a matka Ruska. Sedm let žil v malém Taganrogu, v Rostovské oblasti. Od roku 2004 je ženatý.\n\nHudební produkcí se zabývá od roku 2002. V roce 2007 debutoval s deskou \"Brudne południe\". Dalšími deskami byli \"2cztery7\", \"Gurala\" a \"Mesa\". Později pracoval s takovými interprety, jako byli PIH, Pyskaty, Chada, WdoWa, Pezet, Małolat, Paluch, Sheller, Massey, Waldemar Kasta či Onar\n\nV roce 2012 se umístil na 10. místě v žebříčku 20 nejlepších polských hip-hopových producentů dle časopisu \"Machina\".\n\nV roce 2014 reprezentoval spolu se zpěvačkou Cleo Polsko na Eurovision Song Contest 2014 s písní „My Słowianie”, která se konala v Kodani. Dne 8. května vystoupili během semifinále a z 8. místa se kvalifikovali do finále, které se konalo v sobotu 10. května. Ve finále se umístili na 14. místě s celkem 62 body. Je producentem studiového alba Hiper/Chimera zpěvačky Cleo.\n\nKomentátoři hip-hopového portálu \"GlamRap.pl Kaaban\", publicisté „Gazety Polskiej” (Piotr Lisiewicz, Wojciech Mucha, Samuel Pereira) a publicista dvouměsíčníku „Polonia Christiana” Eugeniusz Kosiński na základě jeho práce a prohlášení poukázali na to, že propaguje Rudou armádu a podporuje panslavismus, pohanství, satanismus a komunistické symboly – srp a kladivo.\n"}
{"id": "1057451", "url": "https://cs.wikipedia.org/wiki?curid=1057451", "title": "Chuba Akpom", "text": "Chuba Akpom\n\nChuba Amechi Akpom (* 9. října 1995, Londýn) je anglický fotbalový útočník, který v současné době hraje v anglickém Arsenalu.\n\n"}
{"id": "1057453", "url": "https://cs.wikipedia.org/wiki?curid=1057453", "title": "Joël Kimwaki", "text": "Joël Kimwaki\n\nJoël Kimwaki Mpela (uváděný i jako Joël Kimuaki Mpela; * 14. října 1986, Kinshasa, Zaire, dnešní DR Kongo) je fotbalový obránce z Demokratické republiky Kongo. Od roku 2010 působí v klubu TP Mazembe.\n\nKimwaki hrál fotbal ve své vlasti v klubu DC Motema Pembe, odkud v roce 2010 odešel do jiného konžského klubu TP Mazembe. S TP Mazembe se zúčastnil Mistrovství světa ve fotbale klubů 2010 ve Spojených arabských emirátech, kde se s týmem dostal až do finále proti Interu Milán, tam přišla porážka 0:3.\n\nV A-mužstvu DR Kongo debutoval v v roce 2009.\n\nZúčastnil se Afrického poháru národů 2015. Na turnaji vstřelil ve čtvrtfinále proti Konžské republice vítězný gól, DR Kongo zvládlo obrat z 0:2 na 4:2. S týmem získal bronzovou medaili.\n\n"}
{"id": "1057457", "url": "https://cs.wikipedia.org/wiki?curid=1057457", "title": "TJ Slávia Ekonóm Bratislava", "text": "TJ Slávia Ekonóm Bratislava\n\nTJ Slávia Ekonóm Bratislava (celým názvem: Telovýchovná jednota Slávia Ekonóm Bratislava) je slovenský fotbalový klub, který sídlí v bratislavské městské části Nové Mesto. Založen byl v roce 1953 a nedlouho po založení byl pro první sezónu Státním výborem pro tělesnou výchovu a sport přiřazen do nejvyšší soutěže. V ní klub obsadil se šesti body dvanácté místo, což znamenalo sestup do druhé ligy. Od sezóny 2015/16 působí v šesté lize Oblastného futbalového zväzu Bratislava-mesto\n\nSvé domácí zápasy odehrává ve sportovní areálu Ekonomickej univerzity v Bratislave.\n\nZdroj: \n\n\n\nZdroj: \n\n\n\nZdroj: \n\n"}
{"id": "1057458", "url": "https://cs.wikipedia.org/wiki?curid=1057458", "title": "The Dream of the Blue Turtles", "text": "The Dream of the Blue Turtles\n\nThe Dream of the Blue Turtles je první sólové album anglického rockového hudebníka Stinga. Bylo vydáno 1. června 1985, rok po neoficiálním rozpadu The Police. Bylo nominováno na Grammy Award ve čtyřech kategoriích.\n\nAutorem všech skladeb je Sting, pokud není uvedeno jinak.\n\n\n"}
{"id": "1057463", "url": "https://cs.wikipedia.org/wiki?curid=1057463", "title": "Laputa (film)", "text": "Laputa (film)\n\nLaputa (2015) je český film režiséra Jakuba Šmída, jedná se o jeho celovečerní debut. Děj se odehrává kolem kavárny Laputa, kterou si zařídila hlavní hrdinka filmu Johanka (Tereza Voříšková). Film se točil v Lysé nad Labem a okolí od 10. září 2014.\n\nTereza Voříšková byla nominována na Českého lva v kategorii nejlepší ženský herecký výkon v hlavní roli.\n\n\n"}
{"id": "1057467", "url": "https://cs.wikipedia.org/wiki?curid=1057467", "title": "...Nothing Like the Sun", "text": "...Nothing Like the Sun\n\n…Nothing Like the Sun je druhé sólové album anglického rockového hudebníka Stinga.\n\nAutorem skladeb je Sting, pokud není uvedeno jinak.\n\n"}
{"id": "1057468", "url": "https://cs.wikipedia.org/wiki?curid=1057468", "title": "Giuseppe Savoldi", "text": "Giuseppe Savoldi\n\nGiuseppe Savoldi (* 21. leden 1947, Gorlago, Lombardie) je bývalý italský fotbalista, útočník s čichem na góly, vynikal jako hlavičkář.\n\nJe odchovancem Atalanty Bergamo, za kterou hrál Rappanův pohár 1966/67, kde tým vypadl v základní skupině. S Boloňou vyhrál Coppa Italia v letech 1970 a 1974, třetí pohárové vítězství získal v roce 1976 v dresu SSC Neapol. Byl nejlepším střelcem Serie A v ročníku 1972/73, kdy nastřílel 17 branek ve třiceti zápasech, stejně jako Paolo Pulici a Gianni Rivera. Třikrát byl nejlepší střelcem poháru: 1970, 1974 a 1978. V roce 1980 byl jedním z aktérů sázkařské aféry Totonero a dostal dvouletý zákaz startu, kariéru ukončil v Atalantě, která tehdy hrála druhou ligu.\n\nHrál za italskou juniorskou reprezentaci, která vyhrála Středomořské hry 1967 v Tunisu. Za seniorský A-tým odehrál čtyři zápasy, skóroval v přátelském utkání proti Řecku ve Florencii 30. prosince 1975, které vyhráli Italové 3:2.\n\nV roce 1975 přestoupil Z Boloni do Neapole, která za něj zaplatila dvě miliardy lir, v přepočtu 1 200 000 liber. Stal se tak prvním hráčem v historii světového fotbalu, který stál více než milion liber.\n\nJeho mladší bratr Gianluigi Savoldi a syn Gianluca Savoldi byli také ligovými fotbalisty.\n\n"}
{"id": "1057469", "url": "https://cs.wikipedia.org/wiki?curid=1057469", "title": "Polsko-československá konfederace", "text": "Polsko-československá konfederace\n\nPolsko-Československá (kon)federace byla politickým konceptem z období druhé světové války podporovaným polskou exilovou vládou a v menší míře Velkou Británií a Spojenými státy. Jednalo se o návrh vytvoření federace založené na Polsku a Československu, obnovující koncept Mezimoří. U československé exilové vlády, která věřila, že nepotřebuje podporu Polska vůči Sovětskému svazu, měl projekt pouze malou podporu. Josef Stalin taktéž neviděl potřebu silné a nezávislé federace v Evropě, která by mohla ohrozit jeho plány s tímto územím, a tak byl projekt nakonec potopen rostoucí nadvládou SSSR.\n\nKrátce po porážce Polska během Polského zářijového tažení byly na Západě zformovány polská i československá vláda v exilu (Československo bylo tou dobou důsledkem Mnichovské dohody zredukováno na loutkový stát Německa). Vzdor společnému nepříteli však byly československo-polské vztahy spíše chladné kvůli trvajícím pohraničním sporům. Cílem polské vlády bylo obnovit koncept federace Mezimoří a vytvořit silnou federaci států střední a východní Evropy soustředěnou kolem Polska a Československa coby bariéru proti další německé i sovětské agresi. Československá vláda, od počátku rozdělená na dva tábory (kolem Milana Hodžy a Edvarda Beneše), tuto myšlenku váhavě podporovala, přinejmenším na veřejnosti. \n\nMezi českými politiky myšlenku konfederace vcelku podporovali jak Hodža, tak Jan Masaryk, zatímco Benešův přístup byl vlažnější; jeho snahou bylo zajistit, aby sporné území Záolží, které po Mnichovské dohodě připadlo Polsku, bylo opět získáno Československem, což se stalo jedním z hlavních důvodů neshod během nadcházejících jednání. Beneš, pro něhož bylo znovuzískání tohoto území prioritou, viděl v Sovětském svazu (zejména po Sovětské invazi do Polska) potenciálního spojence a protiváhu Polska, a soustavně sbližoval svou vládu spíše se Sovětským svazem než s Polskem ve víře, že spojenectví s vlivnou zemí bude pro Československo přínosnější než federace s několika menšími mocnostmi. Tento přístup byl naprosto v rozporu s polským, vzhledem k tomu, že tehdejší polský vůdce Władysław Sikorski viděl v Sovětském svazu hlavní hrozbu pro poválečné uspořádání Evropy. \n\nA tak když v roce 1939 Sikorski oslovil Beneše a navrhl diskuzi o budoucí Polsko-československé federaci s cílem vytvořit silnější poválečné Polsko a Československo, Benešova reakce byla přinejlepším vlažná. Jeho zájmem nebylo posilovat Polsko, spíše by jej bylo uspokojilo vidět Československé hranice obnovené v podobě z doby před rokem 1938. Sikorského návrh však Beneš otevřeně neodmítl, vzhledem k faktu, že návrh federace měl podporu Velké Británie a později i USA (které také podporovaly ostatní plánované federace jako např. Řecko-jugoslávskou konfederaci). Beneš se proto obával, že by jeho odmítnutí vedlo Polsko k zahájení jednání s československou opozicí, nebo že by jeho vláda byla přehlížena britským ministerstvem zahraničí. Beneš se proto rozhodl v jednáních s Polskem o možnosti federace pokračovat, avšak beze spěchu; ve skutečnosti mnohé z kroků československé vlády měly vést k prodloužení jednání bez jakýchkoli skutečných závazků. Jednání pokračovala pomalu, zahrnovala četné konference a vedla ke společným prohlášením z 11. listopadu 1940 (prohlášení obou vlád o vstoupení do „užší politické a ekonomické asociace“), z 23. ledna 1942 (ve kterém obě vlády odsouhlasily vytvoření konfederace po válce a které zmiňovalo jednotnou politiku v diplomacii, obraně, obchodu, vzdělávání a komunikaci) a z 10. června 1942. V lednu 1941 byla založena Československo-polská koordinační komise, uskupení, jehož úkolem bylo dohlížet na proces vyjednávání. \n\nNěkteré rané návrhy se zaměřovaly na ekonomickou spolupráci, jednotnou zahraniční politiku, celní unii a společnou měnu, avšak s oddělenými úřady vlády. Polský návrh z roku 1941 požadoval sladění zahraniční a ekonomické politiky včetně úplného ekonomického sjednocení. Beneš se snažil zkoncipovat potenciální federaci jako ne víc než společný nástroj k obraně proti Německu. Tvrdil, že Sovětský svaz není hrozbou, ale spíš potenciálním spojencem. Československé postavení bylo natolik prosovětské, že Benešova vláda předala tajné dokumenty o česko-polských jednáních Sovětům a ujišťovala je, že jedná v nejlepším zájmu československo-sovětských vztahů. Sověti naopak považovali federaci středo- a východoevropských států vedenou Polskem za hrozbu pro svou plánovanou oblast vlivu. Dále vyvíjeli nátlak na československou vládu pod příslibem spojenectví a územních záruk. Koncem roku 1942 a počátkem roku 1943, kdy byla pozice Sovětského svazu posílena vojenskými vítězstvími, československo-sovětská spolupráce výrazně zesílila; 12. listopadu 1942 československá strana pozastavila jednání s Polskem až do doby, než obdržela svolení od Sovětského svazu, a 10. února 1943 československý diplomat Hubert Ripka informoval polskou vládu o tom, že československá vláda nepodpoří žádnou dohodu, která by mohla být považována za nepřátelskou vůči Sovětskému svazu. Pro polsko-československá jednání to byla nejtěžší rána.\n\nKrátce poté Polsko přerušilo diplomatické styky se Sovětským svazem kvůli sporu týkajícím se Katyňského masakru. Beneš se mezitím zaměřoval na úsilí o československo-sovětské spojenectví. Úmrtí Sikorského téhož roku bylo další ranou plánované federaci, jelikož byl považován za jejího největšího zastánce na mezinárodní scéně. V prosinci 1943 byla v Moskvě podepsána nová Dohoda o spojenectví (pro příštích dvacet let) mezi československou exilovou vládou a Sovětským svazem, následovaná dalšího jara Dohodou o vojenské spolupráci mezi těmito zeměmi. \n\nBenešova podpora Sovětskému svazu zašla tak daleko, že během své návštěvy USA v roce 1943 zastával názor, že Sovětský svaz nikdy nebude hrozbou pro Československo ani Polsko. Patrně se Benešovi zdála hrozba ztráty identity Československa a československého lidu v rámci takové federace pravděpodobnější, než hrozba konfliktu nebo ovládnutí Sovětským svazem, který považoval za benevolentního spojence. Nakonec vyšel polský plán federace (vytvořený Sikorským) naprázdno; místo něj krátkodobě zvítězil na poli geopolitické scény střední a východní Evropy Beneš, zatímco dlouhodobé vítězství patřilo jeho sovětským spojencům. Československo získalo zpět většinu sporného území Záolží, nicméně od roku 1948 jak Československo, tak i Polsko mělo již jen formální nezávislost, jelikož obě země spadly do území převzatého komunisty a staly se součástí východního bloku sovětské sféry vlivu. Beneš zemřel v roce 1948, brzy poté co byl po komunistickém převratu přinucen stáhnout se z politiky.\n\na Vzhledem k tomu, že plánovaná unie nebyla nikdy dokončena, není jasné, zda by se jednalo o federaci či konfederaci. Zdroje uvádějí jak termín „Polsko-československá federace“ tak i „Polsko-československá konfederace“.\n\n\n"}
{"id": "1057471", "url": "https://cs.wikipedia.org/wiki?curid=1057471", "title": "Arcidiecéze lyonská", "text": "Arcidiecéze lyonská\n\nArcidiecéze lyonská (lat. \"Archidioecesis Lugdunensis\", franc. \"Archidiocèse de Lyon\") je starobylá francouzská římskokatolická arcidiecéze, založená v průběhu 2. století. Na arcidiecézi byla povýšena ve 3. století. Leží na území departementu Rhône a arrondissementu Roanne. Sídlo arcibiskupství i katedrála svatého Jana Křtitele se nachází v Lyonu. Arcidiecéze je hlavou lyonské církevní provincie.\n\nOd 16. července 2002 je arcibiskupem-metropolitou Mons. Philippe kardinál Barbarin.\n\nBiskupství bylo v Lyonu založeno v průběhu 2. století, na arcibiskupství bylo povýšeno v průběhu 3. století.\n\nV důsledku konkordátu z roku 1801 byly 29. listopadu 1801 zrušeny diecéze Belley a Mâcon, jejichž území bylo zcela (v případě diecéze Belley) a zčásti (v případě diecéze Mâcon), včleněno do území lyonské arcidiecéze.\n\nBelleyská diecéze byla 6. října 1822 obnovena, k témuž datu došlo i ke změně názvu arcidiecéze na \"Lyon-Vienne\".\n\nK další územní ztrátě došlo v lyonské arcidiecézi 26. prosince 1970, kdy byla zřízena diecéze Saint-Etienne (česky \"Diecéze svatoštěpánská\").\n\nDne 15. prosince 2006 došlo znovu ke změně názvu, resp. k návratu k původnímu; \"arcidiecéze lyonská\". Titul zaniklé arcidiecéze Vienne byl přidán do názvu diecéze Grenoble-Vienne, která je sufragánem lyonské arcidiecéze.\n\n\n"}
{"id": "1057472", "url": "https://cs.wikipedia.org/wiki?curid=1057472", "title": "Vásárosnamény", "text": "Vásárosnamény\n\nVásárosnamény je město v župě Szabolcs-Szatmár-Bereg, ve východním Maďarsku. Od roku 2013 je okresním městem stejnojmenného okresu. V lednu téhož roku zde žilo 8673 obyvatel.\n\nRozloha města je 65,66 km. Rozkládá se v „Kraji bříz“ (maďarsky Nyírség) při jižní hranici okresu. Územím města protéká řeka Tisa, do níž se z levé strany vlévají říčky Szamos a Kraszna. Nadmořská výška je zhruba 103 – 110 m.\n\nMěstem prochází ve směru od JZ na SV hlavní silnice č. 41, která začíná v župním městě Nyíregyháza a směřuje do města Berehovo na Ukrajině. Na západním okraji města končí rozestavěná dálnice M3.\n\nMěsto je také železniční křižovatkou – prochází jím železniční trať z Nyíregyházy do města Záhony a dále do Čopu na Ukrajině. Směrem na jih vede trať přes sousední okres Mátészalka do Debrecínu a také do Rumunska.\n\n"}
{"id": "1057473", "url": "https://cs.wikipedia.org/wiki?curid=1057473", "title": "Dan Anca", "text": "Dan Anca\n\nDan Sabin Anca [dan anka] (7. ledna 1947, Turda, Rumunsko – 20. října 2005) byl rumunský fotbalový záložník a reprezentant.\n\nDan Anca hrál v Rumunsku profesionálně pouze za klub Universitatea Kluž, který se do roku 1965 jmenoval Știința Kluž.\n\nHrál za rumunský reprezentační výběr do 23 let.\n\nV rumunském reprezentačním A-mužstvu debutoval 15. 1. 1969 v přátelském zápase v Londýně proti domácímu týmu Anglie (remíza 1:1). Celkem odehrál v letech 1969–1973 za rumunský národní tým 7 utkání, gól nevstřelil.\n\n"}
{"id": "1057474", "url": "https://cs.wikipedia.org/wiki?curid=1057474", "title": "Hiper/Chimera", "text": "Hiper/Chimera\n\nHiper/Chimera je studiové album polského producenta Donatana a zpěvačky Cleo. Album bylo vydáno 7. listopadu 2014 pod vydavatelstvím Urban Rec v distribuci My Music.\n\nDeska se skládá ze dvou CD, na každé je umístěno 16 stop. Druhý disk obsahuje instrumentální verze písní z prvního disku. Za textovou stránku písní odpovídá Cleo spolu s hosty. Hudby a produkce se ujal Donatan. Mixing a mastering písní měl na starosti Jarosław Baran. Na několika skladbách nalezneme spolupráci s umělci jako Enej, Kamil Bednarek, Waldemar Kasta, Miuosh či Sitek\n\nDva dny před premiérou, která se konala 5. listopadu 2014, ZPAV udělil albu zlatou desku za prodej přesahující hranici 15 000 kopií. Album se nacházelo na 1. místě v oficiálním seznamu prodejnosti OLiS. V lednu 2015 počet prodaných alb přesáhl 60 000 kusů a album bylo certifikováno dvojitou platinou. V červnu 2015 album Hiper/Chimera obdržela SuperJedynk v kategorii \"SuperAlbum\".\n\nPrvním singlem z alba byla kompozice „My Słowianie”, vydaná dne 4. listopadu 2013. Dne 23. dubna 2014 byl vydán druhý singl „Cicha woda” ve spolupráci s rapperem Sitkem. Třetí, anglojazyčný singl „Slavica” byl vydán dne 14. května. Dne 2. září měl premiéru čtvrtý singl „Ten czas”, ve kterém se objevil zpěvák reggae hudby Kamil Bednarek. Také v září byl vydán další singl „Brać” ve spolupráci s kapelou Enej. Dne 17. listopadu byl vydán další singl „Sztorm”. Posledním singlem z alba byla píseň „B.I.T” s hsotujícím Waldemarem Kastou. Videoklip k písni měl premiéru 2. března 2015.\n\n"}
{"id": "1057475", "url": "https://cs.wikipedia.org/wiki?curid=1057475", "title": "The Soul Cages", "text": "The Soul Cages\n\nThe Soul Cages je třetí studiové album anglického rockového hudebníka Stinga.\n\nAutorem všech skladeb je Sting.\n"}
{"id": "1057477", "url": "https://cs.wikipedia.org/wiki?curid=1057477", "title": "Mátészalka", "text": "Mátészalka\n\nMátészalka je město v Maďarsku, které se rozkládá v župě Szabolcs-Szatmár-Bereg na východě země. Je okresním městem stejnojmenného okresu. Žije zde 16 576 obyvatel.\n\nMátészalka je druhým největším městem župy. Rozloha města je 41,4 km. Leží v nadmořské výšce zhruba 110 - 135 m. Podél východního okraje města protéká směrem na sever říčka Kraszna. Městem prochází hlavní silnice č. 49, která směrem na západ po 10 km napojuje město na dálnici M3. Město je vzdáleno 52 km východně od župního města Nyíregyháza. Od hranice s Rumunskem je vzdáleno zhruba 25 km.\n\nHistorie této obce je velmi bohatá. První zmínka o ní je z roku 1216. V roce 1268 došlo poprvé ke sloučení dvou velkých vesnic - Máté a Szalka. Jejich společné jméno se několikrát měnilo. Obec byla od počátku 15. století známa jako venkovské městečko. Bylo také několikrát zasaženo morem. V průběhu 18. století došlo k výraznému oživení. Takže již v roce 1786 zde žilo 1325 lidí. V průběhu 19. století dochází k velké výstavbě. V 1864 byl postaven moderní zemědělský závod, v roce 1887 byly postavena železnice, zřízena banka, otevřena lékárna. Od roku 1890 byly vydávány první noviny. V 1906 byla otevřena odborná škola pro výuku kvalifikovaných řemeslníků. V období 1918-1940 město ztrácelo své postavení. Teprve v roce 1969 získalo opět status města.\n\n\nVe městě a okolí je rozšířeno pěstování jablek. Ve městě se ale také vyrábějí optické nástroje, průmyslové a zemědělské stroje, nábytek a také sušené mléko.\n\nNejslavnějším \"synem\" města je filmová hvězda Tony Curtis, který se sice narodil v New Yorku, ale jeho rodiče pocházejí z Mátészalky. Curtis pravidelně navštěvoval rodné město svých rodičů.\n"}
{"id": "1057479", "url": "https://cs.wikipedia.org/wiki?curid=1057479", "title": "Aitor Embela", "text": "Aitor Embela\n\nAitor Embela Gil uváděný i jako Aitor Mbela Gil (* 13. května 1985) je ve Španělsku narozený fotbalový brankář, který reprezentuje Rovníkovou Guineu. V současné době působí v mládežnickém týmu klubu Málaga CF.\n3. ledna 2015 jej argentinský trenér Esteban Becker zařadil na 23člennou soupisku Rovníkové Guineje pro Africký pohár národů 2015, který se konal právě v této zemi.\n7. ledna 2015 debutoval v A-mužstvu Rovníkové Guiney v přátelském zápase s Kapverdami (remíza 1:1).\n\n"}
{"id": "1057501", "url": "https://cs.wikipedia.org/wiki?curid=1057501", "title": "Quintorganum", "text": "Quintorganum\n\nQuintorganum je velmi raná forma vícehlasu gregoriánského zpěvu z 9. století. Nositelem hlavní melodie je zde tzv. principální hlas, k němuž se přidává táž melodie zpívaná o kvintu níže v dalším hlase (\"vox organalis\").\n\nNa rozdíl od quartorgana byl kvintový rozestup u této formy důsledně dodržován.\n\n"}
{"id": "1057504", "url": "https://cs.wikipedia.org/wiki?curid=1057504", "title": "Jean Kasusula", "text": "Jean Kasusula\n\nJean Kiritsho Kasusula (* 5. srpna 1982, Kisangani, Zaire, dnešní DR Kongo) je fotbalový obránce z Demokratické republiky Kongo, působí v klubu TP Mazembe.\n\nKasusula začínal na seniorské úrovni s fotbalem ve své vlasti v klubu TP Mazembe. S klubem vyhrál v letech 2009 a 2010 Ligu mistrů CAF, díky čemuž se mohl představit na Mistrovství světa ve fotbale klubů v obou letech.\n\nS TP Mazembe se zúčastnil Mistrovství světa ve fotbale klubů 2009 ve Spojených arabských emirátech. Hrál i na Mistrovství světa ve fotbale klubů 2010 (opět ve Spojených arabských emirátech), kde se s týmem dostal až do finále proti Interu Milán, tam přišla porážka 0:3.\n\nV A-mužstvu DR Kongo debutoval v v roce 2011.\n\nZúčastnil se Afrického poháru národů 2013 v Jihoafrické republice a Afrického poháru národů 2015 v Rovníkové Guineji. Na APN 2015 získal s týmem bronzovou medaili.\n\n"}
{"id": "1057506", "url": "https://cs.wikipedia.org/wiki?curid=1057506", "title": "Mario Scaramella", "text": "Mario Scaramella\n\nMario Scaramella (* 23. dubna 1970, Neapol, Itálie) je italský právník, bezpečnostní konzultant a akademický jaderný expert, který se stal mezinárodně známý v souvislosti s případem otravy bývalého agenta KGB Alexandra Litviněnka.\n\n"}
{"id": "1057508", "url": "https://cs.wikipedia.org/wiki?curid=1057508", "title": "Quartorganum", "text": "Quartorganum\n\nQuartorganum je velmi raná forma vícehlasu gregoriánského zpěvu z 9. století. Nositelem hlavní melodie je zde tzv. principální hlas, k němuž se přidává táž melodie zpívaná o kvartu níže v dalším hlase (\"vox organalis\"). Tento hlas byl někdy zpíván rozšířený o vysoký hlas (chlapecký hlas) v oktávové poloze.\n\nNa rozdíl od quintorgana nebyl kvartový rozestup u této formy přísně vyžadován, nýbrž povoloval také tercie a sekundy, aby se předešlo vzniku tritónu.\n\nOba hlasy začínaly nejčastěji týmž tónem. Principální hlas zpíval hlavní melodii, dokud nebylo dosaženo kvatrového intervalu mezi oběma hlasy, Poté postupovaly oba hlasy paralelně, dokud se znovu nesetkaly na výchozím tónu.\n\n\n"}
{"id": "1057511", "url": "https://cs.wikipedia.org/wiki?curid=1057511", "title": "Issama Mpeko", "text": "Issama Mpeko\n\nDjo Issama Mpeko (* 3. března 1986, Mbandaka, Zaire, dnešní DR Kongo) je fotbalový obránce z Demokratické republiky Kongo. Od ledna 2014 působí v angolském klubu Kabuscorp Sport Clube do Palanca.\nV A-mužstvu DR Kongo debutoval v v roce 2009.\n\nZúčastnil se Afrického poháru národů 2013 v Jihoafrické republice a Afrického poháru národů 2015. Na APN 2015 získal s týmem bronzovou medaili.\n\n"}
{"id": "1057515", "url": "https://cs.wikipedia.org/wiki?curid=1057515", "title": "Lewis Baker", "text": "Lewis Baker\n\nLewis Renard Baker (* 25. dubna 1995, Luton, Anglie, Spojené království) je anglický mládežnický reprezentant a odchovanec Chelsea FC.\n\nV devíti letech přestoupil z akademie Luton Town FC do akademie Chelsea FC. Postupně prošel všemi mládežnickými kluby Chelsea. Ve většině působil i jako kapitán. V sezóně 2012–13 dovedl své spoluhráče do dvou finále – FA Youth Cup a NextGen Series.\nSvoji premiéru v prvním týmu Chelsea si připsal 5. ledna 2014 v FA Cupu proti druholigovému Derby County (výhra 2:0). Na hřiště přišel v 87. minutě. \nV sezóně 2014-15 byl na soupisce prvního týmu na dva zápasy Capital One Cupu - proti Boltonu Wanderers a Shrewsbury Town. Nezasáhl ani do jednoho zápasu.\n\n8. ledna 2015 se přesunul na půlroční hostování do druholigového Sheffieldu Wednesday. Debutoval 10. ledna 2015 proti Nottinghamu Forest, když ve 45. minutě střídal Jacquese Maghomu (výhra 2:0). 10. 2. se po odchodu Schürrleho a Mohameda Salaha z Chelsea vrátil z hostování zpátky do Chelsea.\n\n25. 2. 2015 odešel na půlroční hostování do třetiligového Milton Keynes Dons FC. Debutoval 28. 2. proti Coventry City (prohra 1:2). První gól si připsal 3. 3. proti Chesterfieldu, když ve 28. minutě otevíral skóre. Přesto to na výhru nestačilo a MK Dons prohrál 1:2.\n\nV červnu 2015 zamířil na další hostování, tentokrát do nizozemského Vitesse, klubu, který udržoval s Chelsea nadstandardní vztahy. Za Vitesse odehrál v sezóně 2015/16 36 zápasů, během kterých vstřelil 6 gólů a na další 4 góly přihrál. 24. června 2016 bylo jeho hostování prodlouženo do konce sezóny 2016/17.\n\nNastupoval za anglické reprezentace U17, U19, U20 (kapitán) a U21.\n\n\n"}
{"id": "1057517", "url": "https://cs.wikipedia.org/wiki?curid=1057517", "title": "Musica enchiriadis", "text": "Musica enchiriadis\n\nMusica enchiriadis (dosl. „\"příručka k /nauce o/ hudbě\"“) je titul traktátu z 9. století, který pojednává o způsobu zpívání organa. Tato „příručka“ pochází z raného období západního vícehlasu a je psána tzv. dazijské notaci. Výraz \"organum\" v gregoriánském chorálu označoval přidání jednoho hlasu (organum duplum), později též více hlasů (organum triplum, resp. quadruplum).\n\nPojednání \"Musica enchiriadis\" bylo zřejmě zamýšleno jako praktický návod k výuce zpěvu organ v klášterní pěvecké praxi.\n\nTato notace používá množství tvarů písmen, která jsou otočená o 90°, k vyjádření různých tónových výšek. Podle pravidel raně středověkého hudební tvorby připadalo u gregoriánského chorálu v úvahu u přidaného hlasu použití jen některých intervalů i vedení hlasů. \"Musica enchiriadis\" takto popisuje výhradně quintorganum a quartorganum. Tyto formy organ jsou také známy jako \"paralelní organum\", tzn., že se oba hlasy pohybovaly převážně v paralelním pohybu stále v kvintovém nebo kvartovém rozestupu (případně doplněné o zdvojenou horní oktávu).\n\nVýjimku zde tvořily začátek a konec písně, kdy na začátku oba hlasy vycházely z téhož tónu a pohybovaly se paralelním pohybem a na konci zpěvu se hlasy opět sbíhaly do výchozího tónu (\"occursus\").\n\n\n"}
{"id": "1057518", "url": "https://cs.wikipedia.org/wiki?curid=1057518", "title": "Jack Falahee", "text": "Jack Falahee\n\nJack Falahee (* 20. února 1989 Ann Arbor, Michigan, USA) je americký herec, účinkující převážně v televizních seriálech a filmech.\n\nPo několika epizodních rolích ztvárnil v roce 2014 postavu Charlieho McBridea v mysteriózním teenagerském seriálu \"Twisted\" a zároveň homosexuálního studenta práv Connora Walshe v seriálu ABC \"Vražedná práva\" (\"How to Get Away with Murder\"). Jako ústřední postava, středoškolská baseballová hvězda Parker Pierce se téhož roku objevil v celovečerním filmovém dramatu \"Slider\". Objevil se také ve filmovém dramatu \"Escape from Polygamy\".\n\n"}
{"id": "1057520", "url": "https://cs.wikipedia.org/wiki?curid=1057520", "title": "Christian Benteke", "text": "Christian Benteke\n\nChristian Benteke Liolo (* 3. prosince 1990, Kinshasa, Zair) je belgický fotbalový útočník původem z DR Kongo, momentálně působí v klubu Crystal Palace FC.\n\nNarodil se v Kinshase (DR Kongo, tehdejší Zair), jeho otec Jean-Pierre ho vzal s rodinou natrvalo za bratrem do Belgie do Lutychu.\n\nChristian Benteke působil v mládežnických reprezentacích Belgie U17, U18, U19, U21.\n\nV belgickém reprezentačním A-mužstvu debutoval 19. 5. 2010 v přátelském utkání proti Bulharsku (výhra 2:1).\n\nTrenér Marc Wilmots jej nominoval na EURO 2016 ve Francii, kde byli Belgičané vyřazeni ve čtvrtfinále Walesem po porážce 1:3. Nastoupil ve dvou z pěti zápasů svého mužstva na šampionátu.\n\n"}
{"id": "1057523", "url": "https://cs.wikipedia.org/wiki?curid=1057523", "title": "Pinka v Altenbergu", "text": "Pinka v Altenbergu\n\nPinka v Altenbergu je poklesová propadlina, která vznikla v důsledku těžby cínu. K prvnímu propadu došlo na místě už roku 1545. Další propady následovaly v letech 1578, 1583, 1587 a 1619. I přesto pokračovala živelná těžba cínu až do celoplošného propadu vyrubaného prostoru, ke kterému došlo dle kronikového záznamu 24. ledna 1620. Vznikla tím pinka o velikosti 2 ha. \n\nPo propadu probíhala těžba i přes počáteční obtíže dál. Dobývací práce a odtěžování rubaniny byly totiž prováděny spodem, metodou tzv. mlýnkování. Od roku 1976 docházelo k dodatečné těžbě pevného vrchlíku žíly metodou tzv. mezipatrového závalu. Explozí trhaviny byly na dně pinky způsobovány mezipatrové závaly, které byly zespoda odtěžovány za pomoci trychtýřů, které se nalézaly v hloubce 230 metrů. Dobýváním závalem podetáže docházelo k přirozenému prolamování vrstev, což se projevovalo až na povrchu. Pinka se tím rok od roku zvětšovala, až na dnešních 12 ha. V současnosti je pinka 400 metrů široká a 130 metrů hluboká.\n\nK ukončení těžby v Altenbergu došlo roku 1991. Přístup k pince je možný pouze s průvodcem.\n\n\n"}
{"id": "1057528", "url": "https://cs.wikipedia.org/wiki?curid=1057528", "title": "Karla Souza", "text": "Karla Souza\n\nKarla Olivares Souza (* 11. prosince 1985, Ciudad de México, Mexiko) je mexická herečka. Nejvíce se proslavila rolí Laurel Castillo v seriálu stanice ABC \"Vražedná práva\".\n\nNarodila se v Ciudad de México v Mexiku. Do 8 let žila v Aspenu v Coloradu. Herectví studovala na Centro de Educación Artística, slavná herecká škola v Mexico City. Navštěvovala hereckou školu ve Francii a absolvovala kurz v Moskvě v Rusku. V roce 2008 získala titul na Central School of Speech and Drama v Londýně. Ve 22 letech se vrátila do Mexico City a začala hrát v televizi a ve filmech.\n\nV roce 2009 přišla její první role a to v mexické telenovele \"Verano de amor\", později si zahrála v mexických sit-comech \"Los Héroes del Norte\" a \"La Clinica.\" Mezi její filmové role patří \"Dámičky v sekáči \"(2011),\" Smetánka v bryndě \"(2013) \"a Bez návodu \"(2013).\n\nV roce 2014 se přestěhovala do Los Angeles. Byla obsazena do role studentky práva Laurel Castillo v seriálu Shondy Rhimes \"Vražedná práva\", který vysílá stanice ABC.\n\nMluví plynule španělsky, anglicky a francouzsky.\n\nV prosince 2013 se zasnoubila s Marshall Trenkmannem. Pár se vzal v květnu 2014 v Kalifornii. V roce 2018 se jim narodila dcera Gianna.\n\n"}
{"id": "1057531", "url": "https://cs.wikipedia.org/wiki?curid=1057531", "title": "Arvanité", "text": "Arvanité\n\nArvanité (, arvanitština: \"Arbëreshë\" nebo Αρbε̰ρεσ̈ε̰) jsou skupina v Řecku, kteří tradičně hovoří arvanitštinou – dialektem albánštiny. Řecko osídlili v pozdním středověku a do 19. století v některých regionech jako Peloponés a Attika tvořili významnou část obyvatelstva.\n\nArvanité se díky ortodoxnímu křesťanství, již od středověku považují za Řeky a nepatří k Albánii nebo Albáncům.<ref name=\"Trudgill/Tzavaras 1977\">Trudgill/Tzavaras (1977).</ref>\n\nV letech 1921-1923, po výměně obyvatelstva mezi Řeckem a Tureckem, do Řecka přišlo cca 2 000 000 Řeků z Anatolie. Tito Řekové osídlili hlavně Makedonii a Attiku, tedy území, na kterém řecky mluvící lidé netvořili většinu. Mnoho Arvanitů se hellenizovalo poté, co odešli do velkých měst. Sčítání z roku 1934 udává počet Arvanitů v Attice 70 000. Sčítání z roku 1976 udává počet Arvanitů v Attice a Bojótii 140 000. Dnes jich je přibližně 200 000 v celém Řecku, ale jejich menšinové postavení není uznáváno a jsou označováni za albanofonní Řeky. Předpokládá se, že přibližně 300 000 Řeků má předka Arvanitu. Díky urbanizaci a míšení je už nepomíšených Arvanitů velmi málo a jde především o starší lidi.\n\nV sedmdesátých letech provedl antropolog Theodoros Pitsios antropologickou analýzu Arvanitů, když zkoumal oblasti osídlené Arvanity v jižním Řecku a na Peloponésu. Zjistilo se, že se Arvanité a Řekové antropologicky vůbec neliší, naopak, že jsou značně odlišní od Albánců. Tato analýza vedla k hypotéze, že většina moderních Arvanitů vlastně nejsou potomci původních Arvanitů, kteří v 11. - 16. století osídlili Řecko, ale jsou to pouze původní Řekové, kteří se měli poalbánštit po příchodu Arvanitů do těchto oblastí. Ale tato teorie potvrzena není. Některé teorie říkají, že Arvanité jsou poalbánštění Řekové, kteří obývali dnešní Albánii a když osídlili Řecko, mluvili již albánsky. Jiná (albánská nacionalistiká) teorie říká, že Arvanité jsou potomci původních starověkých obyvatel Řecka, kteří zde sídlili ještě před příchodem Řeků. Jelikož se analýza jejich DNA neuskutečnila, nelze žádnou z těchto hypotéz potvrdit.\n"}
{"id": "1057533", "url": "https://cs.wikipedia.org/wiki?curid=1057533", "title": "Giovanni Battista Braccelli", "text": "Giovanni Battista Braccelli\n\nGiovanni Battista Braccelli (* 1584, Janov – 1609) byl italský malíř a mědirytec pozdního manýrismu.\n\nJeho učitelem byl pozdně renesanční italský malíř Giovanni Battista Paggi, který byl předtím krátce žákem a následovníkem Luca Cambiaso.\n\nBraccelli proslul jako autor souboru fantaskních mědirytů, ve kterých skládal figury z nejrůznějších předmětů jako nářadí, řetězů, spirál, kubických tvarů, zbroje, plamenů, hřebenů, šroubů, rámů, skříněk apod. Soubor jeho grafických listů s dedikací donu Pietro Medici vyšel roku 1624 v Livornu pod názvem \"Bizzarie di varie figure, di Giovanbatista Braccelli, pittore\". Soubor je dostupný jako digitální kopie na stránkách Bibliothéque nationale de France.\n\nPodobně zvláštní je Braccelliho akrobatická kaligrafie nahých lidských figur jako písmen v grafickém listu \"Alfabeto figurato\". V nedávné době je jako inspiraci pro logo pořadu využili tvůrci série dokumentů České televize \"Jak se žije...\"\n\nBracelli vydal také sérii grafických listů s dvojicemi postav, které hrají na různé hudební nástroje (\"Figure Con Instrumenti Musicali E Boscarecci\") a dále veduty Říma a antického umění.\n\nBracelliho práce byly inspirací pro moderní imaginativní umění a kubismus. Soubor fotokoláží s názvem Pocta Braccellimu vytvořil např. Libor Fára.\n\nPodkladem k článku byl text v anglické Wikipedii Giovanni Battista Braccelli a reference k obrazům.\n\n\n"}
{"id": "1057534", "url": "https://cs.wikipedia.org/wiki?curid=1057534", "title": "Dorian Blues", "text": "Dorian Blues\n\nDorian Blues je americký hraný film z roku 2004, který režíroval Tennyson Bardwell podle vlastního scénáře. Film popisuje osudy mladíka Doriana, který se vyrovnává se svou homosexualitou. \n\nDorian žije v malém městě. V rodině má hlavní slovo otec, který je velkým obdivovatelem Nixona. Dorian je gay a svěří se pouze svému mladšímu bratrovi Nickimu. Odhodlá se tuto skutečnost sdělit také otci, ale jeho reakce je odmítavá a Dorian raději odchází z domu. Po maturitě odchází studovat do New Yorku. Zde si najde přátele i partnera, ovšem jeho vztah k lidem v okolí je problematický. Jednoho dne za ním přijíždí bratr Nicky, který má problémy na univerzitě. Druhý den jim telefonuje matka, že jejich otec zemřel. Vracejí se proto oba domů na pohřeb.\n"}
{"id": "1057535", "url": "https://cs.wikipedia.org/wiki?curid=1057535", "title": "Lanšperk (Svitavská pahorkatina)", "text": "Lanšperk (Svitavská pahorkatina)\n\nLanšperk (457 m n. m.) je vrch v okrese Ústí nad Orlicí v Pardubickém kraji. Leží v obci Lanšperk.\n\nJe zde \"kaple Nanebevzetí Panny Marie\" (na hlavním vrcholu) a zřícenina gotického hradu Lanšperk (na vedlejším jihozápadním vrcholu) .\n\nGeomorfologicky vrch náleží do celku Svitavská pahorkatina, podcelku Českotřebovská vrchovina, okrsku Hřebečovský hřbet a podokrsku Lanšperský hřbet.\n"}
{"id": "1057536", "url": "https://cs.wikipedia.org/wiki?curid=1057536", "title": "My Słowianie", "text": "My Słowianie\n\n„My Słowianie – We Are Slavic“ je píseň hudebního producenta Witolda „Donatana” Czamary a zpěvačky Joanny „Cleo” Klepko, která byla vydána 4. listopadu 2013 roku pod hudebním vydavatelstvím Urban Rec. Píseň pochází z alba Hiper/Chimera.\n\nKompozice se nese ve stylu hip-hopu s prvky folku a R&B. Nahrávání písně proběhlo v Krakově v nahrávacím studiu Gorycki & Sznyterman. O mixing a mastering se postaral Jarosław „Jaro” Baran, který je známý svým účinkováním ve skupině Deligh. Nahrávání se zúčastnila také violistka Magdalena Brudzińska, členka kapely Sirrah a Jacek Kopiec, který hrál na akordeon.\n\nDne 9. února byla vydána anglická verze „Slavic Girls”. Dne 6. května byl uveden do prodeje singl obsahující i remixy „My Słowianie” v polském a anglickém jazyce.\n\nV listopadu 2013 byl publikován hudební videoklip k písni, který režíroval Piotr Smoleński podle scénáře Donatana. Videoklip byl natočen v Zemědělském muzeu Krzysztofa Kluka v Ciechanowcu, během kterého vystoupil Soubor písní a tanců z Varšavské univerzity „Warszawianka” a také modelky Kamila „Luxuria Astaroth” Smogulecka spolu s Aleksandrou Ciupou. V únoru měl premiéru videoklip anglické verze.\n\nOficiální videoklip k písni měl na stránkách YouTube za méně než 3 týdny ode dne vydání asi 15 milionů zhlédnutí. Kompozice dosáhla na 2. místo v polském žebříčku \"AirPlay\". Fráze „My Słowianie“ zaznamenala na stránkách Google 1. místo v wžebříčku hledanosti v kategorii \"Polská hudba na konci roku 2013\".\n\nNa konci února 2014 Telewizja Polska oficiálně potvrdila, že píseň bude reprezentovat Polsko na 59. ročníku Eurovision Song Contest. Píseň byla představena v druhém semifinále soutěže a kvalifikovala do finále z osmého místa. Během finále, které se konalo 10. května, píseň získala celkem 62 bodů a nakonec se umístila na 14. místě v konkurenci 26 interpretů. Výsledek vyvolal polemiku v zemi kvůli velkému rozdílu mezi hlasujícími diváky a národními porotami. Po sečtení diváckých hlasů se Polsko nacházelo na 5. místě (zvítězilo ve Velké Británii, Irsku, Norsku a Ukrajině). Pokud by se braly v úvahu pouze hlasy poroty, píseň byl skončila na 23. místě.\n\nBěhem vystoupení zpěvačku doprvázely tři tanečníci z folklorního souboru „Mazowsze”: Alesia Turonak, Sylwia Klan a Anna Łapińska a dvě modelky: Aleksandra Ciupa a Paulina Tumala. Jejich choreografii popsal Torbjörna Eka, novinář švédského deníku Aftonbladet, jako sexistické, což Cleo sama popřela.\n\nCD Maxi-Singl\n"}
{"id": "1057538", "url": "https://cs.wikipedia.org/wiki?curid=1057538", "title": "Důl Trojice (Lhotka)", "text": "Důl Trojice (Lhotka)\n\nDůl Trojice (\"Dreifaltigkeit Grube\") byl štolový černouhelný důl na katastru Lhotky u Hlučína v údolí Odry poblíž cesty vedoucí z Petřkovic do Lhotky. Dnes je pod odvalem bývalého Dolu Oskar/Lidice.\n\nŠtolový důl Trojice byl založen v roce 1838 v důlním poli, které neslo stejné jméno. Důl založil měšťanský podnikatel František Magerle z Hradce nad Moravicí, lesní správce statků knížete Lichnovského. Propůjčka mu byla udělena pruským Královským vrchním báňským úřadem ve Vratislavi 9. října 1838 v rozsahu 16 důlních měr a jedné zarážky nálezné jámy. Důlní pole bylo 8. ledna 1867 rozšířeno o další propůjčky. Protože F. Magerle nestačil svým kapitálem na zahájení těžby, vytvořil těžířstvo z dalších měšťanů, na kterém se třetinovými podíly zúčastnili jeho bratr Čeněk Magerle, lesník z Chuchelné, a František Strahler, úředník ze dvora Helveka. Podle tehdejších pruských zákonů vlastnili 61 kuksů (podílů). Zbývajících 61 tzv. vrchnostenský vázaných kuksů z titulu vlastnictví pozemků držel vlastník pozemků Arnošt rytíř Czaderský, majitel statku Hošťálkovice. V těžířstvu potom docházelo k častým prodejům a koupím.\n\nHlavním otvírkovým dílem dolu Trojice byla dědičná štola František, která byla pojmenována po držiteli koncese Františku Magerlem. Štola byla ražena z údolí řeky Odry poblíž cesty vedoucí z Petřkovic do Lhotky, severním směrem do svahu Ludgeřovického lesa. Její celková délka byla 279 m.\n\nVlastnictví dolu Trojice neodolalo tlaku ze strany Vítkovických železáren, takže 5. května 1846 důl odkoupil Salomon Mayer Rothschild. Toto důlní pole bylo začleněno do důlního pole dolu Bohatý slojemi.\n\nV současné době jsou díla zasypána odvalem hlušin z bývalého dolu Oskar/Lidice.\n\nDědičná štola František otevírala pět slojí spodních petřkovických vrstev ostravského souvrství počínaje slojemi Bohdan a konče slojí Novodvorský. Sloje byly dobývány po obou stranách štoly metodou směrného pilířování na zával. Pro přirozené větrání dolu sloužilo 5 větrních jam.\n\nKromě štoly František byla v důlním poli Trojice vyražena štola Údolní, která byla otevřena jako hlavní důlní dílo ve sloji Fanny po jejím směru. Délka štoly byla 60 m. Pro dobývání sloje Fanny sloužila jedna mělká jáma.\n\n"}
{"id": "1057540", "url": "https://cs.wikipedia.org/wiki?curid=1057540", "title": "Grand Prix Abú Zabí 2014", "text": "Grand Prix Abú Zabí 2014\n\nGrand Prix Abú Zabí 2014 (oficiálně 2014 Formula 1 Etihad Airways Abu Dhabi Grand Prix) se jela na okruhu Yas Marina, v emirátu Abú Zabí ve Spojených arabských emirátech dne 23. listopadu 2014. Závod byl devatenáctým a zároveň posledním v pořadí v sezóně 2014 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1057542", "url": "https://cs.wikipedia.org/wiki?curid=1057542", "title": "Čtyři roční doby (Stephen King)", "text": "Čtyři roční doby (Stephen King)\n\nČtyři roční doby (angl. orig. \"Different Seasons\") je soubor čtyř povídek od amerického spisovatele Stephena Kinga z roku 1982, česky poprvé vydaný v roce 2003. Tři ze čtyř povídek byly zfilmovány. Film Vykoupení z věznice Shawshank byl v roce 1994 nominován na Oskara za nejlepší film.\n\nVypráví příběh Andyho Dufresne, který byl odsouzen za vraždu své manželky a jejího milence. Svůj trest nastoupil do věznice Shawshank. Zde musí čelit nástrahám, které jej v této věznici potkají. Setkává se zde také se s vězněm Redem, který dokáže shánět různé věci. Jednoho dne si u něj Andy objedná plakát Rity Hayworthové, který použije jako maskování svého tajného tunelu k cestě na svobodu.\n\nÚstředním motivem příběhu je vztah mezi náctiletým Toddem Bowdenem a německým přistěhovalcem Arthurem Denkerem, ve kterém Todd pozná nacistického válečného zločince Kurta Dussandera. Todd jej začne pravidelně navštěvovat, pod záminkou předčítání. Ve skutečnosti však Denker musí pod výhrůžkami o jeho nahlášení úřadům vyprávět a popisovat, jak to v koncentračním táboře probíhalo. Avšak výhrůžkami Denker taky nešetří, a tak se s Toddem drží ve vzájemně v šachu, ze kterého není lehká cesta nazpět.\n\nPovídka se odehrává v létě roku 1960 ve fiktivním městě Castle Rocku. Čtyři přátelé ve věku okolo třinácti let se dozvědí, kde leží mrtvé tělo Raye Browera. Kluka, který je několik dnů pohřešovaný. Rozhodnou se, že nález těla nahlásí, před tím se však na něj chtějí podívat. Musí doma zalhat, že budou spát ve stanu na zahradě jednoho z nich. Poté se pouštějí do daleké cesty podél železniční trati GS&WM plné nástrah, od bájného hlídacího psa na místní skládce, přes „neškodné“ pijavice v potoce, až po starší partu výrostků, kteří si také chtějí tělo přivlastnit a mít zásluhy na jeho objevení.\n\nDavid, vypravěč příběhu, je právník na Manhattanu středního věku. Jednoho dne jej jeho vedoucí pozve do neoficiálního pánského klubu. Jeho členové se kromě čtení knih, kulečníku a šachů, také věnují vyprávění různých příběhů. Jednoho čtvrtečního dne před Vánoci vypráví starší lékař Emlyn McCarron příběh, který se odehrál na počátku jeho kariéry. V té době k němu přišla žena, která měla porodit nemanželské dítě. McCarron obdivující její statečnost a humor k ní postupem času pocítil náklonnost.\n\n"}
{"id": "1057551", "url": "https://cs.wikipedia.org/wiki?curid=1057551", "title": "Jim Elliot", "text": "Jim Elliot\n\nPhilip James \"Jim\" Elliot (8. října 1927 Portland – 8. ledna 1956) byl evangelikál, který byl jedním z pěti misionářů zabitých během Operace Acua, pokusu evangelizovat kmen Huaorani v Ekvádoru.\n\nElliot se narodil v Portlandu v Oregonu, Fredovi a Claře Elliotovým. Fred byl skotského původu, jeho prarodiče byli první z jeho rodiny, kteří se usídlili v Severní Americe. Clařini rodiče se přestěhovali na přelomu 20. století ze Švýcarska do východního Washingtonu, kde spravovali rozlehlý ranč. Potkali se v Portlandu, kde Clara studovala na chiropraktika a Fred, který byl odhodlaně zapojen do křesťanské služby, zde pracoval jako cestující kazatel se sborem \"Plymouth Brethren\". Po dvou letech dopisování se vzali. Robert, jejich první syn, se narodil v roce 1921, když žili v Seattlu. Po Robertovi se narodil Herbert, Jim a Jane. Tři poslední děti se narodily až po tom co se rodina přestěhovala do Portlandu. Elliotovi se pevně drželi křesťanské víry a i podle toho vychovali své děti. Brávali je do kostela a pravidelně probírali Bibli. Elliot (Jim) vyznal víru v Ježíše, když mu bylo šest let. U Elliotů doma byla očekávána maximální míra poslušnosti a upřímnosti. Elliotovi povzbuzovali své děti k dobrodružnosti a k tomu, aby \"žili pro Krista\".\n\nV roce 1941 Elliot nastoupil na střední školu Benson Polytechnic, studoval architektonické kreslení. Zde se podílel na mnoha aktivitách, včetně školních novin, zápasnický tým, školních hrách a veřejného diskuzního klubu. Jeho herecké schopnosti vedly některé učitele ve škole k doporučení, že by měl zvolit herectví jako svou kariéru, a jeho rétorické dovednosti byly podobně uznávány, po přípravě a přednesu projevu na počest prezidenta Franklina D. Roosevelta několik hodin po jeho smrti, byl členy fakulty příznačně oceněn.\n\nElliot používal své řečnické schopnosti pravidelně. Spolužák vzpomínal, jak Elliot citoval Bibli prezidentu studentstva jako vysvětlení jeho odmítnutí zúčastnit se školního večírku. Jindy Elliot riskoval vyloučení z diskuzního klubu tím, že odmítl přednést politický projev, věříce, že křesťané by se neměli zapojovat do politiky. Jako pacifista, odmítl myšlenku použití síly k potlačení otroctví v Africe, a byl připraven čelit povolání do druhé světové války pod speciální výjimkou jako \"\"conscientious objector\"\" (oponent podle svědomí).\n\nV roce 1945 Jim Elliot vstoupil na Wheaton College, soukromou křesťanskou školu v Illinois. Věříce v hodnoty fyzické kondice a disciplíny, se připojil k zápasnickému týmu, a to během jeho prvního roku. Následující rok odmítl pozici zaměstnance v rámci vysoké školy, která by mu zajistila rok výuky zdarma, ale také významný časový závazek práce, kterou považoval za \"\"hloupou odpovědnost\"\". Nebyl ani zcela přesvědčen o hodnotě svého studia, s ohledem na předměty, jako jsou filozofie, politika a antropologie a označil je jako rozptýlení pro člověka, který se pokouší následovat Boha. Po pololetí relativně špatných známek napsal svým rodičům, že je nezpochybnitelné, považovat studium Bible za mnohem důležitější.\n\nElliotův zájem o misii se velice zpevnil během jeho let na Wheatonu. Brzy následoval vzor jiných \"\"misí důvěry\"\" tím, že se nesnaží být financovány určitou denominací, ale jednotlivci, kteří přislíbí svou finanční podporu. Elliot se aktivně zabýval misií a zapojením Ducha Svatého při této práci. Během léta 1947, po jeho druhém ročníku na vysoké škole, se on a jeho kamarád Ron Harris zúčastnili misie v Mexiku. Zůstal tam po dobu šesti týdnů. Pomáhal a učil se od místní misijní rodiny. Na konci následujícího roku, se zúčastnil Mezinárodní Studentské Misijní Konvence (ISMC). Tam se setkal s misionáři z Brazílie, a toto setkání ho vedlo k hlubšímu přesvědčení, že jeho povolání je k práci s domorodci Jižní Americe.\n\nNa začátku Elliotova třetího roku na Wheatonu, se rozhodl věnovat hlavně řečtině, věřil, že mu to pomůže v jeho osobním studiu Bible a usnadní překládat Písmo do jazyka lidí nezasažených misionáři. I když věřil, že romantické vztahy často svádí člověka od života vedeného Boží vůli, začal se Elliot zajímat o jednu svojí spolužačku jménem Elisabeth Howard, která byla shodou okolností sestrou jeho spolu bydlícího. Využil příležitosti, aby se s ní a její rodinu lépe poznal. Shodli se na tom, že se navzájem přitahují, ale že nejsou přesvědčeni o Boží vůli, takže hned nevkročili do vztahu.\n\nMezitím se ve středisku Wycliffe Elliot učil potřebné znalosti pro psaní jazyka, nejprve spolupracoval s bývalým misionářem, který sloužil kmenu Quechua. Tento misionář mu řekl o kmenu Huaorani - nazývaná také \"\"Auca\"\", to je v jazyce Quichua slovo pro \"divocha\" - tento kmen ekvádorských domorodých lidí je považován za násilné a nebezpečné pro cizince. Elliot si stále nebyl jist, zda jít do Ekvádoru nebo Indie a to až do července. Jeho rodiče a přátelé navrhovali, aby byl místo toho efektivnější v práci s mládeží ve Spojených státech. Když však zhodnotil situaci v US jako \"\"well-fed\"\" (dobře krmený), nabyl pocitu, že mezinárodní mise by měla mít přednost.\n\nPo dokončení svých lingvistických studií, si Elliot požádal o pas a začal se svým přítelem Billem Cathersem dávat dohromady plány na odjezd do Ekvádoru. Nicméně o dva měsíce později ho Cathers informoval, že má v plánu se oženit, takže je pro něho nemožné, aby Elliota doprovázel, jak měl v plánu. Místo toho Elliot strávil zimu a na jaro roku 1951 v práci se svým přítelem Edem McCully ve městě Chester v Illinois. Dělali rozhlasové vysílání, kázání ve věznicích, evangelizační shromáždění a vyučovali v nedělní škole.\n\nMcCully se oženil později to léto a nabádal Elliota, aby se poohlédl po jiném svobodném kolegovi, který by s ním mohl začít pracovat v Ekvádoru. Tím mužem se stal Pete Fleming, absolvent University ve Washingtonu s titulem ve filozofii. Hodně si dopisoval s Elliotem a v září byl přesvědčen svém povolání do Ekvádoru. Do té doby Elliot navštívil přátele na východním pobřeží, včetně Elisabeth. Ve svém deníku vyjádřil touhu si Elizabeth vzít, ale zároveň se cítil být povolán do Ekvádoru bez ní. V listopadu se Elliot vrátil do Portlandu a začal s přípravami na opuštění země.\n\nElliot a Fleming přijeli do Ekvádoru 21. února 1952 a měli v plánu evangelizaci Ekvádorského indiánského kmene Quechua. Zprvu zůstali ve městě Quito, a pak se přesunuli do džungle. Ubytovali se na misijní stanici v Shandia. 8. října 1953, si Elliot vzal spolužačku z Wheatonu, absolventku a misijní pracovnici Elisabeth Howard. Svatba byla jednoduchá. Civilní obřad se konal ve městě Quito a Ed s Marilou McCully šli za svědky. Novomanželé odjeli na krátké líbánky do Panamy a Kostariky, pak se vrátil do Ekvádoru. Jejich jediné dítě, Valerie, se narodila 27. února 1955. Během práci s Quechua indiány, Elliot začal připravovat plán na cestu k nebezpečnému kmeni Huaorani.\n\nElliot a další čtyři misionáři - Ed McCully, Roger Youderian, Pete Fleming plus jejich pilot Nate Saint - navázali kontakt z letadla s kmenem Huaorani pomocí reproduktoru a koše plného dárků. Po několika měsících, se misionáři rozhodli vybudovat základnu kousek od indiánské vesnice, na břehu řeky Curaray. Tam byli osloveni jednou malou skupinou z kmene Huaorani a dokonce svezli letadlem jednoho zvláštního muže z kmene Huaorani, kterého nazývali \"\"George\"\" (jeho skutečné jméno bylo \"Naenkiwi\"). Povzbuzeni těmito přátelskými setkáními, začaly plány na návštěvu Huaorani, aniž by věděli, že Naenkiwi lhal ostatním o záměrech misionářů. 8. ledna 1956 byly plány misionářů překaženy příchodem větší skupiny asi 10 bojovníků kmene Huaorani, kteří zabili Elliota a jeho čtyři společníky. Elliotovo tělo bylo nalezeno kousek po proudu, spolu s těly ostatních mužů, kromě těla Eda McCully, který byl nalezen ještě dál po proudu.\n\nElliotův zápis v deníku z 28. října 1949, vyjadřuje jeho přesvědčení, že práce určená Ježíši byla důležitější než jeho život (viz Lukáš 9:24 v Bibli). \"\"Hlupák není, ten kdo dává to, co si nemůže udržet, aby získal to, co nemůže ztratit.\"\" Tento citát, je často přičítán Elliotovi, ale zřejmě to je má svůj původ u anglického kazatele Philipa Henryho (1631-1696), který řekl: \"\"Není to žádný hlupák, ten který rozděluje to co nemůže udržet, když si je jistý, že bude odměněn tím co nemůže ztratit.\"\"\n\nČasopis Life publikoval deseti stránkový článek o Elliotovu poslání a smrti jeho přátel. Elizabeth Elliotová se po smrti svého manžela s dalšími misionáři pustila do práce mezi indiány z kmene Huaorani, kde pokračovali evangelizační práci. Později publikovala dvě knihy, \"Shadow of Almighty: The Life and testament of Jim Elliot\" () a druhou knihu: Branami Krásy (\"Trough Gates of Splendor\"), které popisují život a smrt jejího manžela. V roce 1991 vznikla křesťanská škola Jima Elliota v Denveru, Colorado. V roce 1997 vznikla křesťanská střední škola Jima Elliota v Lodi, Kalifornie.\n\nV roce 2002 byl uveden dokumentární film založený na příběhu Jima Elliota s názvem \"Za branami krásy\". V roce 2003 byl uveden muzikál založený na příběhu Jima a Elisabeth Elliotových s názvem Láska především. Byl představen ve Victoria Concert Hall v Singapuru, v provedení skupiny Mount Carmel Bible-Presbyterian Church. Tento muzikál byl představen podruhé v roce 2007 na NUS Universitě. V roce 2006 byl uveden divadelní film s názvem End of the Spear (Konec oštěpu), založený na příběhu pilota jménem Nate Saint a na zpáteční cestu jeho syna pokoušejícího se dostat k domorodcům z Ekvádoru.\n"}
{"id": "1057553", "url": "https://cs.wikipedia.org/wiki?curid=1057553", "title": "Gehennah", "text": "Gehennah\n\nGehennah je švédská metalová kapela. Zformovala se v roce 1992 pod názvem Gehenna, v roce 1994 se přejmenovala na současný název. Hraje kombinaci thrash metalu a black metalu z 80. let 20. století, členové svůj styl nazývají „street metal“ a nechtějí být spojováni se severským black metalem, který nabyl výrazně na popularitě v 90. letech 20. století. Mezi témata kapely patří alkohol a pouliční rvačky.\n\nKapela vznikla v roce 1992 jako Gehenna ve složení Mr. Violence (vokály), Garm Stringburner (kytara), Ronnie ‘Ripper’ Olsson (baskytara) a Captain Cannibal (bicí). Její členové chtěli hrát black metal na způsob starých skupin a zpočátku vytvářeli především coververze legendární anglické kapely Venom, která jim byla největším vzorem. Mezi další inspirativní skupiny patřily např. němečtí Sodom a angličtí Motörhead.\n\nPrvní demo \"Kill\" vyšlo v roce 1993, druhé \"Brilliant Loud Overlords of Destruction\" v roce 1994. Díky němu zaujali hudební vydavatelství Primitive Art Records, které v roce 1995 vydalo jejich debutní studiové album s názvem \"Hardrocker\". V té době se již kapela jmenovala Gehennah (názvem Gehenna disponovalo více hudebních skupin, na popularitě nabývala norská blackmetalová skupina Gehenna založená v roce 1993). Primitive Art Records vydalo roku 1995 i vánoční EP \"No Fucking Christmas!\", na jehož obalu je Santa Claus v zaměřovači zbraně a které obsahuje dvě skladby \"Sathana Claus\" a \"Merry Shitmas!\" Tohoto EP se prodalo cca 500 kusů.\n\nDalší dlouhohrající deska \"King of the Sidewalk\" už vyšla v roce 1996 u zavedené francouzské firmy Osmose Productions.\n\n\n\n\n+ několik split nahrávek\n\n"}
{"id": "1057558", "url": "https://cs.wikipedia.org/wiki?curid=1057558", "title": "Václav Špaček", "text": "Václav Špaček\n\nVáclav Špaček, též uváděn nesprávně jako Ferdinand (1689, Praha – 8. července 1751, tamtéž) byl český barokní architekt, stavitel a pražský měšťan. Byl žákem významného architekta Františka Maxmiliana Kaňky, který mu byl také za svědka na svatbě. V jeho pracích jsou zřejmé vlivy Kiliána Ignáce Dientzenhofera, Jana Blažeje Santiniho a vídeňské architektury. V letech 1718–1741 byl dvorním stavitelem Anny Marie Toskánské.\n\nVáclav Špaček se narodil v rodině zednického mistra Martina Špačka, přesné datum není známo. Pokřtěn byl 28. srpna 1689. Vyučil se v otcově dílně a v roce 1717 se stal zednickým mistrem.\n\nŠpačkovo autorství je přímo doloženo pouze v některých případech, jindy vyplývá z historických souvislostí či je podpořeno charakteristickým provedením některých stavebních prvků:\n\n"}
{"id": "1057559", "url": "https://cs.wikipedia.org/wiki?curid=1057559", "title": "Zahrada Šójóen", "text": "Zahrada Šójóen\n\nZahrada Šójóen (逍遥園) je japonská zahrada, která leží vedle svatyně Sanbutsudó chrámu Rinnódži v Nikkó. Byla vystavěna na počátku období Edo a upravena na počátku devatenáctého století. Zahrada dostala jméno podle konfuciánského učence Issai Sato. V zahradě je rybník v němž jsou kapři. Jako dekorativní prvky jsou použity kamenné lucerny, mosty, bambusové ploty, pagody a malé čajové pavilonky.\n\nZahrada Šójóen byla navržena tak, aby vypadala jako jezero Biwa a okolní krajina v prefektuře Šiga známá jako \"Osm pohledů na Ómi\".\n\n"}
{"id": "1057560", "url": "https://cs.wikipedia.org/wiki?curid=1057560", "title": "Grand Prix Austrálie 2015", "text": "Grand Prix Austrálie 2015\n\nGrand Prix Austrálie 2015 (oficiálně 2015 Rolex Australian Grand Prix) se jela na okruhu Albert Park Circuit v Melbourne v Austrálii dne 15. března 2015. Závod byl prvním v pořadí v sezóně 2015 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1057563", "url": "https://cs.wikipedia.org/wiki?curid=1057563", "title": "Diecéze nicejská", "text": "Diecéze nicejská\n\nDiecéze nicejská (lat. \"Dioecesis Nicensis, nebo také Niciensis\", franc. \"Diocèse de Nice\") je francouzská římskokatolická diecéze, založená ve 3. století. Leží na území departementu Alpes-Maritimes. Sídlo biskupství a katedrála \"Sainte-Réparate de Nice\" se nachází v Nice. Diecéze je součástí marseillské církevní provincie.\n\nOd 6. března 2014 je nicejským diecézním biskupem Mons. André Marceau.\n\nBiskupství bylo v Nice založeno v průběhu 3. století. V důsledku konkordátu z roku 1801 byly 29. listopadu 1801 zrušeny diecéze Glandèves, Grasse a Vence, jejichž území bylo zčásti včleněno do nicejské diecéze. V dubnu 1868 bylo vyčleněno území (z nicejské diecéze) nově založeného územního opatství svatých Mikuláše a Benedikta, které bylo později povýšeno na samostatnou diecézi, resp. monackou arcidiecézi.\n\nOd 8. prosince 2002 je nicejská diecéze sufragánem marseilleské arcidiecéze; do té doby byla sufragánní diecézí arcidiecéze Aix.\n\n\n"}
{"id": "1057564", "url": "https://cs.wikipedia.org/wiki?curid=1057564", "title": "Grand Prix Malajsie 2015", "text": "Grand Prix Malajsie 2015\n\nGrand Prix Malajsie 2015 (oficiálně 2015 Formula 1 Petronas Malaysia Grand Prix) se jela na okruhu Sepang nedaleko hlavního města Kuala Lumpur v Malajsii dne 29. března 2015. Závod byl druhým v pořadí v sezóně 2015 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1057565", "url": "https://cs.wikipedia.org/wiki?curid=1057565", "title": "Chvalka (Svitavská pahorkatina)", "text": "Chvalka (Svitavská pahorkatina)\n\nChvalka (618 m n. m.) je vrch v okrese Svitavy v Pardubickém kraji. Leží asi 0,5 km vsv. od obce Želivsko, s vrcholem na katastrálním území obce Rudná, západními svahy na území Želivska a východními na území obce Březina.\n\nGeomorfologicky vrch náleží do celku Svitavská pahorkatina, podcelku Českotřebovská vrchovina, okrsku Hřebečovský hřbet a podokrsku Hynčinský hřbet, jehož je to nejvyšší bod.\n"}
{"id": "1057569", "url": "https://cs.wikipedia.org/wiki?curid=1057569", "title": "Kyberterorismus", "text": "Kyberterorismus\n\nPojem kyberterorismus může mít různě široký záběr. V širším pojetí můžeme pod kyberterorismus zahrnout téměř jakoukoli aktivitu spojenou s terorismem nebo s kyberprostorem. Tento široký záběr se ale většinou zužuje a kyberterorismus je chápán jako podmnožina terorismu. Jako kyberterorismus označujeme promyšlený, politicky motivovaný útok organizovaných skupin, jednotlivců nebo tajných agentů namířený proti informačním sítím, počítačovým programům a datům. Další užší definice formulovaná Dorothy E. Denningovou zní: „Kyberterorismus je konvergencí terorismu a kyberprostoru obecně chápaný jako nezákonný útok nebo nebezpečí útoku proti počítačům, počítačovým sítím a informacím v nich skladovaným v případě, že útok je konán za účelem zastrašit nebo donutit vládu, nebo obyvatele k podporování sociálních nebo politických cílů.“ Při útoku se používají počítače nebo elektronická zařízení přes internetové připojení. Kyberterorismus by měl mít nějaký negativní dopad na vybranou skupinu obyvatel, může se jednat o násilí, destrukci nebo narušení chodu systému. Útoky se snaží vyvolat v lidech pocit strachu a nejistoty. A pomocí těchto psychologických reakcí oběťmi manipulovat. Kyberterorismus je označován za nový druh terorismu, od kterého se odlišuje právě použitím informační a komunikační techniky. Cílem kyberterorismu může být politická změna, propaganda, finanční profit, oslabení protivníka, publicita, tedy snaha upoutat pozornost na své požadavky nebo ideály. Cíle kyberterorismu se sice nacházejí ve světě virtuálním, ale většinou mají mít dopad na reálný svět. Závislost společnosti na informačních technologiích se stupňuje a s ní i nebezpečnost kyberteroristických útoků. Útoky se mohou opakovat a útočníci se často snaží dosáhnout svých požadavků prostřednictvím výhrůžek a hrozeb dalších útoků.\n\nKyberteroristické útoky můžeme dělit podle typu útoku a také podle cíle útoku. Toto dělení ukazuje možné cíle útoku a jeho možné varianty:\n\n\n\n\n\n\nPro dělení kyberterorismu byla vypracována následující tabulka. Zde jsou různé typy počítačových zločinů a pro ně uvedené motivace jedinců, kteří je páchají, dále cíle těchto zločinů a metody, které používají.\nO nebezpečí zneužití internetu pro teroristické účely se začalo uvažovat již na začátku devadesátých let, kdy užívání internetu zaznamenalo obrovský nárůst. \"National Academy of Science\" ve Spojených státech to komentovala slovy: „Jsme v ohrožení. Amerika je stále více a více závislá na počítačích… příští teroristé budou moci napáchat daleko více škody klávesnicí než bombou.“\n\nJeden z prvních takových útoků se odehrál r. 1996 ve státě Massachusetts, kdy počítačový hacker, pravděpodobně ve spojení s bílým šovinistickým hnutím, vyřadil z provozu tamního poskytovatele internetových služeb a poškodil část jeho evidenčního systému poté, co se mu poskytovatel pokusil zabránit v rozesílání rasistických zpráv pod názvem společnosti. Je však spekulativní, zdali se skutečně jednalo o kyberterorismus v pravém slova smyslu.\n\nV roce 1998 tamilští partyzáni zaplavili srílanské ambasády osmi sty e-maily denně po dobu dvou týdnů. E-maily obsahovaly tuto zprávu: „Jsme černí tygři internetu a toto děláme, abychom narušili vaši komunikaci.“ Tento útok je považován za první známou akci teroristů vůči počítačovému systému nějakého státu.\n\nTéhož roku byl spamu vystaven i Institut pro globální komunikaci (\"Institute for Global Communications\", IGC). Útočníci španělské národnosti na IGC požadovali stažení stránek periodika podporující nezávislost Baskicka \"Euskal Herria Journal\". V tomto případě útočníci dosáhli svého cíle.\n\nO rok později, tedy 1999, během konfliktu v Kosovu byly počítače Severoatlantské aliance zasaženy e-mailovými bombami a denial-of-service (DoS) útoky „hacktivisty“, protestujícími proti bombardování Srbska. Poté, co americké letadlo omylem zasáhlo čínskou ambasádu v Bělehradě, začaly se na stránkách vlády Spojených států objevovat vzkazy od čínských „hacktivistů“ s výhrůžkou, že s útoky nepřestanou, dokud neskončí válka.\n\nNa začátku 21. století se kyber-útoky postupně začaly být víc a více zneužívány hackerskými skupinami k získávání peněz, tedy hlavně pro osobní, ne teroristické účely. Útoky se však opakovaly daleko častěji, začaly být vážnější, lépe plánované a obtížněji zaznamenatelné. Na určitý čas se o kyberterorismu v souvislosti s bezpečností kyberprostoru přestalo mluvit.\n\nPo útoku na budovy Světového obchodního centra 11. září 2001 se začalo diskutovat o dalších možných útocích, mezi nimiž byly zmíněny i akce v kyberprostoru. Prezident George W. Bush založil Úřad bezpečnosti kyberprostoru, do jejíhož čela postavil dosavadního koordinátora pro boj proti terorismu Richarda Clarka. V prosinci téhož roku výzkumník Potomackého institutu pro politická studia (\"Potomac Institute for Policy Studies\") Yonah Alexandr uvedl ve známost existenci „Iraq Net“, sítě více než stovky webových stránek zakládaných po celém světě, které měly zahájit denial-of-service útoky na americké obchodní společnosti. Své tvrzení však nepodpořil žádnými důkazy, které by existenci sítě potvrzovaly, lze se tedy domnívat, že šlo pouze o další z argumentů na podporu agrese vůči Iráku.\n\nNa nebezpečí kybernetického útoku reagovala Severoatlantická aliance na summitu v Praze roku 2002, kde byl tento bod poprvé na pořadu jednání. Od té doby NATO svou politiku ohledně kyberterorismu několikrát pozměnila. Roku 2012 dokonce integrovala obranu proti kyber-útokům do Procesu plánování obrany NATO (\"NATO Defence Planning Process\").\n\nPatrně největší dosavadní kybernetický útok byl roku 2007 namířen proti Estonsku. Během třítýdenní vlny útoků, od 27. dubna až po 18. května, byly vyřazeny z provozu webové stránky estonských ministerstev, některých politických stran a dvou velkých bank. Někteří státní představitelé z útoku okamžitě obvinili Rusko (například ministr zahraničí Urmas Paet), technickým expertům, které poslala Evropská komise a NATO, se však žádné důkazy potvrzující účast Kremlu objevit nepodařilo.\n\nKyberteroristické útoky jsou dnes daleko relevantnější, než tomu bylo dříve. Mezi lety 1996 a 2003 bylo na území Spojených států amerických zaznamenáno 217 394 případů narušení bezpečnosti počítače (čili hacknutí), z nichž ale ani jeden nebyl namířený na infrastrukturu země. James Lewis to zdůvodnil tím, že teroristé chtějí svými činy primárně vzbuzovat šok a strach z fyzického ničení a obětí, což kyber útoky nezpůsobují. V současné době závislost člověka na technologiích, a především internetu, stoupá, tudíž i strach ze zneužití a s ním potenciální nebezpečí.\n\nV současné době čelíme třem velkým hrozbám, které vznikají spojením teroristů a internetu. První spočívá ve využívání internetu ke komunikaci s novými i stávajícími členy a jejich následné radikalizaci. Za druhé je zde nebezpečí, že se teroristé spojí s hackerskými skupinami, které by pro ně získávaly peníze. Tou poslední a nejvážnější by bylo spojení fyzického útoku s útokem kybernetickým (např. po sebevražedném bombovém útoku zablokovat nouzové telefonní linky).\n\nMezi známé „hacktivistické“ skupiny patří \"Anonymous\", známí používáním masky Guye Fawkese, \"Decocidio #ϴ\", odnož radikální environmentalistické skupiny \"Earth First!\", \"Honker Union\" a další.\n\nExistuje 5 navazujících kroků, které musí každý hacker nebo každá skupina vykonat, aby úspěšně vykonala počítačový útok, zmiňuje je Clay Wilson. Tyto kroky je nutné vykonat, ať se jedná o běžný kybernetický zločin nebo špionáž, nebo o masový kybernetický teror. Jedná se o:\nMnohé země si uvědomily, že pro úspěšné stíhání pachatelů kyberterorismu je nutné sjednocení zákonů, aby bylo možné stíhání kyberterorismu ve všech státech, sdílení důležitých informací mezi státy např. ohledně počítačové bezpečnosti, vydávání stíhané osoby jinému státu a také společné vyšetřování mezinárodních zločinů. Je nutné zabezpečit, aby se kyberteroristé nevyhýbali trestnímu stíhání migrací z jednoho státu do druhého. Okamžitým cílem státu nemusí být odhalení velkého kybernetického zločinu, ale zaměření se na všechny formy hackování a počítačových útoků, počítačové podvody, dětská pornografie na webu, elektronické pirátství.\n\nSpojené státy udělaly řadu kroků ke zlepšení své infrastruktury. Prezident Clinton v roce 1996 zahájil činnost Prezidentovy komise pro ochranu kritické infrastruktury (President’s Commission on Critical Infrastructure Protection). Komise následně stanovila 8 oblastí, kde je nutná zvýšená pozornost: telekomunikace, bankovnictví a finance, elektrický proud, distribuce a uchovávání ropy a plynu, dodávky vody, doprava, záchranná služba a vládní sektor. V reakci na doporučení této komise prezident zřídil Národní centrum pro ochranu infrastruktury (NIPC), Centra pro sdílení a analýzu informací (ISACs) a Národní radu pro zabezpečení infrastruktury (NIAC). V roce 2001 vydal americký National Security Council Národní plán pro ochranu informačních systémů, která aktualizoval postupy pro zabezpečení důležité infrastruktury.\n\nV současné době jsou centra pro ochranu infrastruktury v USA jiná, ale vycházejí z těchto. Důležitým aktérem na poli kybernetické bezpečnosti v USA je \"Ministerstvo vnitřní bezpečnosti Spojených států amerických\" (\"Department of Homeland Security\"), které bylo založeno v roce 2001 jako odpověď na útoky z 11. září 2001. Toto ministerstvo manažersky řídí vnitřní bezpečnost a spolupracuje tedy s dalšími institucemi: US Northern Command (USNORTHCOM), která se specializuje na analýzu domácích útoků, a US Cyber Command (USCYBERCOM), která se specializuje na obranu a na odpověď na útoky.\n\nI česká vláda se snaží o řešení kybernetické bezpečnosti. Usnesením z 15. března 2010 v článku 205 ustavuje Ministerstvo vnitra gestorem problematiky kybernetické bezpečnosti a ukládá mu koordinovat činnost ostatních státních institucí v této problematice. Bylo také založeno vládní pracoviště CSIRT (Computer Security Incident Response Team).\n\n"}
{"id": "1057570", "url": "https://cs.wikipedia.org/wiki?curid=1057570", "title": "Vlkov (Svitavská pahorkatina)", "text": "Vlkov (Svitavská pahorkatina)\n\nVlkov (599 m n. m.) je vrch v okrese Blansko Jihomoravského kraje. Leží asi 0,5 km severně od vsi Chlum převážně na jejím katastrálních území.\n\nGeomorfologicky vrch náleží do celku Svitavská pahorkatina, podcelku Českotřebovská vrchovina, okrsku Hřebečovský hřbet a podokrsku Hynčinský hřbet.\n"}
{"id": "1057573", "url": "https://cs.wikipedia.org/wiki?curid=1057573", "title": "MAC spoofing", "text": "MAC spoofing\n\nMAC spoofing (\"podvržení MAC adresy\") je v informatice záměrná změna linkové adresy přiřazené síťovému rozhraní. Změnou MAC adresy může uživatel získat neoprávněný nebo maskovaný přístup k počítačové síti tím, že se vydává za jiný počítač.\n\nV počítačové síti slouží ke komunikaci mezi počítači síťové karty. V Ethernetové síti má každá síťová karta svoji jedinečnou MAC adresu délky 6 oktetů (tj. šest bajtů). První polovina MAC adresy slouží k identifikaci výrobce síťové karty a druhá polovina pak karty odlišuje. Pro správnou funkci by v jedné podsíti neměly být dvě síťové karty se stejnou MAC adresou, protože je pak od sebe nelze odlišit. Síťové karty totiž nerozumí jiným identifikátorům, než jsou právě MAC adresy. IP adresy jsou používány na vyšší (síťové vrstvě) a síťové karty s nimi pracovat neumí.\n\nZ praktických důvodů umožňuje výrobce MAC adresu síťové karty jednoduše změnit pomocí speciálního pokynu pomocí ovladače zařízení. V některých případech není tato vlastnost z rozhodnutí dodavatele ovladače (nebo operačního systému) dostupná, avšak vhodným zásahem ji lze zpřístupnit (výměna ovladače, změna v software operačního systému) a následně MAC adresu jednoduše změnit.\n\nZměna přidělené MAC adresy umožňuje obejít access control list na serverech nebo routerech, schovat počítač v síti nebo umožnit mu vydávat se za jiné síťové zařízení. MAC spoofing se dělá jak z legitimních důvodů, tak se špatným úmyslem.\n\nVětšinou si poskytovatel internetového připojení registruje klientovu MAC adresu kvůli službám a vyúčtování služeb. Jelikož jsou MAC adresy jedinečné a napevno nastavené na síťové kartě, když si chce klient připojit nové zařízení nebo změnit existující, ISP zjistí jinou MAC adresu a těmto zařízením nemusí povolit přístup k Internetu. Toto se dá jednoduše obejít pomocí MAC spoofingu. Klient musí pouze změnit \"spoofnout\" MAC adresu nového zařízení na MAC adresu původního zařízení, které bylo registrováno u poskytovatele. V tomto případě, klient \"spoofnul\" svoji MAC adresu, za účelem získání přístupu k Internetu na více zařízeních. I když se může zdát tento případ legitimní, \"spoofovaní\" MAC adresy u nových zařízení může být považováno za nelegální, pokud ISP uvedl v podmínkách pro uživatele poskytnutí připojení pouze pro jedno zařízení. Navíc klient není jediná osoba, která může \"spoofnout\" svoji MAC adresu, aby získala přístup k Internetu. Hackeři (správně Crackeři) mohou získat neautorizovaný přístup přístup k ISP stejným způsobem. Toto dovoluje crackerům získat přístup k neautorizovaným službám a navíc budou těžko identifikovatelní, jelikož použili identitu klienta. Tato činnost je považována za nelegitimní použití MAC spoofingu a je nezákonná. Nicméně je velmi těžké dohledat crackera využívajícího MAC spoofing.\n\nNěkterý software může být nainstalován a spuštěn pouze na systémech s předem definovanou MAC adresou, pokud tak je uvedeno v softwarové End User License Agreement, a uživatelé musí souhlasit s těmito požadavky, aby mohli software používat. Pokud musí uživatel nainstalovat jiný hardware kvůli selhání původního nebo při problémech se síťovou kartou, tak tento software nerozpozná nový hardware. Tento problém se dá vyřešit MAC spoofingem. Uživatel musí pouze spoofnout novou MAC adresu tak, aby napodobila MAC adresu, která byla u softwaru registrována. Tato činnost se dá těžko definovat jako nelegální nebo legální důvod pro MAC spoofing. Problémy mohou nastat pokud se uživatel rozhodne software používat na více zařízeních najednou. Uživatel může zároveň získat přístup k softwaru, ke kterému si nezajistil licenci. Kontaktování dodavatele softwaru je nejlepší postup, pokud nastane chyba s hardwarem zabraňující přístup k softwaru. Některý software může používat filtrování MAC adres, aby zabránil neautorizovanému přístupu k určitým sítím, které tento software využívá. V takovém případě je MAC spoofing považován za vážnou nelegální činnost a uživatel může být legálně potrestán.\n\nUživatel se může rozhodnout spoofnout svoji MAC adresu z důvodu ochrany soukromí, takové činnosti se říká maskování identity. Jedním z mnoha důvodů takové činnosti může být například připojení do Wi-Fi sítě, kde se MAC adresa nešifruje. Ani zabezpečení metodou IEEE 802.11i-2004 nezabraňuje Wi-Fi síti v rozesílání MAC adres. Proto, z důvodu zamezení sledování, se může uživatel rozhodnout, spoofnout MAC adresu svého zařízení. Nicméně, crackeři používají stejnou metodu pro skrytí své identity při pohybu v síti. Některé sítě používají filtrování MAC adres pro zamezení přístupu. Crackeři mohou použít MAC spoofing, aby získali přístup k určitým sítím a způsobili zde škodu. Díky MAC spoofingu odsouvají zodpovědnost za jakoukoliv nelegální činnost na běžné uživatele. Toto může mít za následek nezjištění pachatele.\n\nI když spoofovaní MAC adresy není nelegální, praktikování této činnosti způsobilo kontroverzi v několika případech. V roce 2012 při žalobě Aarona Swartze, který byl obviněn z nelegálního přístupu k souborům na JSTOR, žaloba tvrdila, že bylo jeho úmyslem spáchat zločin, jelikož použil MAC spoofing. V červnu roku 2014 ohlásil Apple, že budoucí verze jejich iOS platformy budou náhodně měnit MAC adresy pro všechna připojení k Wi-Fi sítím. Tím ztíží poskytovatelům internetového připojení možnost sledovat aktivitu uživatelů a zjistit jejich identitu, čímž způsobil oživení argumentů, ohledně morálních a legálních stránek MAC spoofingu na blozích a v novinách.\n\nNa rozdíl od IP spoofingu, kde odesílatel spoofuje svoji IP adresu, aby způsobil odeslání odpovědi někam jinam, u spoofování MAC adresy je odpověď přijata u odesílatele (speciální 'bezpečné' switch konfigurace mohou zabránit příchodu odpovědi nebo zabránit odeslání spoofnutého framu). Nicméně, spoofování MAC adresy je omezeno na lokální broadcastovou doménu.\n"}
{"id": "1057576", "url": "https://cs.wikipedia.org/wiki?curid=1057576", "title": "Grand Prix Číny 2015", "text": "Grand Prix Číny 2015\n\nGrand Prix Číny 2015 (oficiálně 2015 Formula 1 Chinese Grand Prix) se jela na okruhu Shanghai International Circuit v Šanghaji v Číně dne 12. dubna 2015. Závod byl třetím v pořadí v sezóně 2015 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1057578", "url": "https://cs.wikipedia.org/wiki?curid=1057578", "title": "Black Metal", "text": "Black Metal\n\nBlack Metal je druhé studiové album anglické metalové kapely Venom. Bylo vydáno 1. listopadu 1982 hudebním vydavatelstvím Neat Records během tzv. Nové vlny britského heavy metalu (NWOBHM). Vyšlo i v dalších reedicích včetně bonusových skladeb.\nI když propůjčilo svůj název celému hudebnímu stylu, v současnosti je považováno spíše za thrash metalovou nahrávku nežli za black metalovou. Website All Music Guide jej označil za proto-thrash.\n\nPozn.: první vydání z r. 1982\n\n\n"}
{"id": "1057579", "url": "https://cs.wikipedia.org/wiki?curid=1057579", "title": "Zahrada Isuien", "text": "Zahrada Isuien\n\nZahrada Isuien 依水園 je japonská zahrada nacházející se v Naře, což bylo původní hlavní město Japonska, ležící blízko metropole Kjóto. Zahrada se dochovalo v původním stavu od vzniku v období Meidži a je jedinou procházkovou zahradou (Kaijú-Šiki-Teien) v Naře. Zahrada je rozdělena do dvou částí, které původně byly dvěma oddělenými zahradami, přičemž každá z nich má pagodu.\n\nZahrady pokrývají plochu zhruba 13 500 metrů čtverečních. Uprostřed nádrží v zahradě jsou dva ostrůvky se sochami jeřába a želvy. Tyto sochy jsou zvířata, která v japonské kultuře představují dlouhověkost. Majitel pozemku najal pro rekonstrukci zahrady Horitoku, zahradního architekta ze školy Urasenke.\n\nDům v Hyoshin-tei a také západní nádrž, jsou navrženy zahradním architektem Kimura Seibei, který je rovněž autorem ze školy Urasenke. Přístup k domu je vytvořen pomocí techniky šakkei (借景, vypůjčené scenérie), která využívá výhledy na krajinu mimo zahradu, jako jsou hory nebo chrámy, jejich začleněním do pohledu, aby zahrada vypadala větší, než ve skutečnosti je. \n\nKompozice krajiny tak zahrnuje výhled přes střechy širokého jižních vchodu (Nandaimon) chrámu Tódai-dži a také přes jako tři vyšší kopce převyšující Naru: hor Wakakusa, Kasuga a Mikasa. Pohled je rámovaný stromy svatyně Himuro na jihu a chrámem Tódai-dži na severu. Ty vytváří prostor mezi zahradou a pozadím. Pozorovatel tak může vnímat zahradu jako zdánlivě neomezený prostor krajiny, bez viditelného přerušení umělými překážkami.\n\nNádrž je vytvořena ve tvaru kandži 水. Tento znak má význam \"voda\" (mizu). Ostrov, který se nachází uprostřed, je propojen s břehem řadou šlapáků. Ty vytváří cestu přes záliv. Šlapáky byly dříve použity k drcení pigmentů užívaných při barvení. Zahrada je také vyzdobena dekorativními kameny, které byly populární během období Meidži. Nádrž je napájena řekou Yosiki, která protéká okolo zahrady.\n\n\n"}
{"id": "1057580", "url": "https://cs.wikipedia.org/wiki?curid=1057580", "title": "Grand Prix Bahrajnu 2015", "text": "Grand Prix Bahrajnu 2015\n\nGrand Prix Bahrajnu 2015 (oficiálně 2015 Formula 1 Gulf Air Bahrain Grand Prix) se jela na okruhu Bahrain International Circuit nedaleko města as-Sachír v Bahrajnu dne 19. dubna 2015. Závod byl čtvrtým v pořadí v sezóně 2015 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1057581", "url": "https://cs.wikipedia.org/wiki?curid=1057581", "title": "Sky Sailing", "text": "Sky Sailing\n\nSky Sailing je americký hudební projekt založený zpěvákem, skladatelem a multiinstrumentalistou Adamem Youngem (známého z projektu Owl City) v roce 2007 v Owatonně, Minnesotě. Jedná se o první Adamův projekt, tedy vznikl dokonce dříve než samotné Owl City.\n\nJedná se převážně o akustický synthpop za použití piána, bubnů a akustické kytary. Takto se výrazně odklání od pro něj typického elektronického žánru.\n\nZatím bylo 13. července 2010 vydáno jedno album s názvem \"An Airplane Carried Me to Bed\" (a to pod záštitou Universal Republic Records). Album obsahuje nahrávky z doby před Owl City nahrané v létě 2006. Dostupné je jak na iTunes, tak i v podobně CD. Další tvorbu Adam zvažuje.\n\nNěkteré texty písní jsou dost podobné těm z „The Bird and The Worm“, ale jsou o trochu víc tlumené a zasněné. Avšak stejná lyrická fantazie a nepředvídatelné slovíčkaření, na jaké jsou fanoušci Owl City zvyklí, nechybí ani zde.\n\n29. června 2010 na svém blogu Adam píše: „\"Před třemi a půl roky jsem ve sklepě svých rodičů během nočních hodin, kdy jsme se já a spánek nedokázali střetnout, nahrál sbírku písní. Byl jsem pracovníkem s kovem, pracoval od šesti od rána do čtyř odpoledne ve skladě v jižní Minnesotě. Psal jsem, tvořil, přemýšlel, snil a vdechoval hudbu každou volnou sekundu. Hudba byla vždy mým snem, ale tehdy to bylo jen pírko ve větru. Bez ohledu na to nebyla má nálada pochmurná a já jsem tvořil hudbu tak rychle a tak divoce, jak jsem mohl. Ve svém malém pokojíku ve sklepě jsem měl starý počítač Dell, Reason 2.5, kamarádův Behringer C-1 condenser, Behringer 8 channel analogový mixer a starý Alvarez od strýce. Neměl jsem ponětí, co jsem dělal, ale byl jsem snílek a hudba byl můj způsob, jak utéct, tak jsem do toho dal vše. Nikdy jsem nečekal, že by mou hudbu poslouchal někdo jiný než rodiče nahoře skrz prkna v podlaze. Psal jsem pro sebe. Byl jsem obojím, jak umělcem, tak publikem, a dal jsem si název Sky Sailing. Dlouho jsem tyto nahrávky tajně schovával a až do teď nespatřily denní světlo. Dlouho předtím než bylo Owl City pouhou jiskrou slávy, spousta sklíčeností orámovaných pracovních dní padlo na bezmyšlenkovité snění o tom, z čeho se nakonec stala kolekce těchto písní. Z pohledu perfekcionistického hudebníka, píseň není nikdy doopravdy dokončená, ale spíše jen opuštěná a proto po spoustě inspirace a náhodného experimentování jsem se vynořil ze sklepa s 11 skladbami, které jsem s láskou nazval An Airplane Carried Me To Bed. Toto album je krokem do minulosti, zdokumentovaný účet plachého kluka z Minnesoty s více nadějemi a sny, než sám věděl rady, co si s němi počít. Když budete poslouchat toto album, můžete zaslechnout naivitu, nevinnost, nezkušenost a představy doširoka otevřených očí toužícího snílka. Je to jako světlé, tak tmavé, optimistické a melancholické. Nenaleštěné a zaprášené, je to starožitnost, a proto to obsahuje opravdu unikátní a elegantní estetiku. Ačkoliv za tou hudbou byl vždy jen jeden umělec, před Owl City bylo Sky Sailing a já považuju za velkou čest, že se konečně našla příležitost to s vámi sdílet. Doufám, že si to užijete tak, jako jsem si já užil tvorbu.“\"\n\nV jednom rozhovoru Adam řekl, že mu album akorát zabíralo místo na disku, tak ho trochu opravil a vydal. Nahrávky jsou pro něj prý sentimentální, protože jsou to první písně, které dal dohromady a první písně, pro které napsal texty, protože začínal produkováním instrumentálních, ambientních a experimentálních věcí.\n\nPři srovnání Sky Sailing versus Owl City říká, že obojí jsou dílem jednoho a toho samého člověka, ale Sky Sailing je temnější, náladovější a více organická. Na albu se neobjevuje žádné velké programování, vše se tvořilo spíš ručně. Písně a texty tíhnou k myšlence, že tam někde je vždycky něco víc, jen to čeká na prozkoumání nebo objevení.\n\nA na otázku, jestli si užil jeden projekt víc než druhý Adam odpovídá: „\"Ne nijak konkrétně. Vždycky jsem chtěl 'dělat všechno' z hlediska psaní a nahrávání a samozřejmě jsem to všechno nemohl dělat skrze jednu skupinu. Vždy mě to táhlo ke skoro všem hudebním žánrům, takže vytváření odlišných projektů mi to umožňuje dělat.“\"\n\nPro oficiální reprezentaci se Adam nafotil v letecké masce (tu použil také pro svůj další projekt Swimming With Dolphins). Také zveřejnil dvě fotky z dětství.\n\n\"An Airplane Carried Me to Bed\" (2010)\n\nFlowers of the Field (2010)\n"}
{"id": "1057585", "url": "https://cs.wikipedia.org/wiki?curid=1057585", "title": "Grand Prix Abú Zabí 2015", "text": "Grand Prix Abú Zabí 2015\n\nGrand Prix Abú Zabí 2015 (oficiálně 2015 Formula 1 Etihad Airways Abu Dhabi Grand Prix) se jela na okruhu Yas Marina, v emirátu Abú Zabí ve Spojených arabských emirátech dne 29. listopadu 2015. Závod byl devatenáctým a zároveň posledním v pořadí v sezóně 2015 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1057588", "url": "https://cs.wikipedia.org/wiki?curid=1057588", "title": "An Airplane Carried Me to Bed", "text": "An Airplane Carried Me to Bed\n\n\"An Airplane Carried Me to Bed\" je první (a zatím jediné) studiové album od americké skupiny Sky Sailing. Vyšlo 13. července 2007 a obsahuje 11 skladeb.\n\n\"An Airplane Carried Me to Bed\" je prvním dílem Sky Sailing, které Adam Young vydal pod záštitou Universal Republic. Jedná se o studiové album.\n\n„\"Zítřek je mezníkem. Stěží můžu uvěřit, že už je to tady. Je to rok od vydání Ocean Eyes a já teď sedím u kuchyňského barového pultu, neschopný popsat, jaká podivuhodná jízda těch posledních dvanáct měsíců byla. Nemám slov, abych znázornil to barevné víření vzpomínek, které mi srší před očima, ale úsměv, který mám ve tváři, asi vykresluje dost zřejmý obrázek. Od samého počátku dne nejsem schopný přestat se usmívat. Když mi bylo čtrnáct, můj strýc byl tak hodný, že mi půjčil svou kytaru - starou akustickou kytaru, kterou si koupil v roce 1969. Naučil mě spoustu základních akordů, řekl mi, jak otřít struny po tom, co dohraju. Bylo to, jako by se mi splnil sen. Myslel jsem na to celý den, ze školy běžel jako s větrem o závod, mrštil knihami, úplně zapomněl na složitý úkol do matiky a hrál, až mě bolely prsty. Vytrvale jsem brnkal stejné tři akordy, koupil si ladičku, naučil se pár písní od MxPx a nakonec začal vymýšlet své vlastní kousky. Rodiče mě skoro nemohli od té kytary odtrhnout. Nebyl jsem žádný koncertní muzikant, ale po troškách jsem se učil a nemohl jsem se nabažit toho pocitu... cokoliv to bylo... že hra na zařízení ze dřeva a drátů, mně dodávalo tolik života. Jak je to možné? Netušil jsem, ale čím víc jsem brnkal, tím víc jsem si to zamilovával. Strýc mi půjčil právě tuto kytaru, na kterou jsem hrál o čtrnáct let po tom, co byla tato fotka vyfocena. Pramálo jsem věděl, že to bude ta samá kytara, se kterou napíšu a nahraju album An Airplane Carried Me to Bed. Tak si mě hudba našla... Přestal jsem se skateboardingem, jedno léto sekal trávu, koupil si vlastní kytaru a to byla doba, kdy mi to sepnulo. Najednou jsem věděl, že chci psát, tvořit, představovat si a snít skrze hudbu... Po střední jsem dostal práci - stavit průmyslové odvlhčovače. Bylo to intenzivní. Abych si vychutnal tu trochu času, kterou jsem mezi prací měl, tak jsem napsal a nahrál dvanáct písní. Abych to zkrátil, toto je, co z toho vzniklo. Při pohledu zpět, ani to nemůžu vyjádřit slovy, jak neskutečné to je, mít konečně příležitost vytáhnout tyto zaprášené písně ze sklepa na denní světlo. Nikdy jsem si nemyslel, že by byly něco jiného něž ztracené a zapomenuté. Ale tady jsou a jsou vaše, pokud si je chcete poslechnout. Považuju za velkou poctu mít možnost s vámi sdílet způsob svého vnímání světa. Dovolte mi, abych vám z hloubi duše poděkoval za vaši ochotu naslouchat. Nemám nic než vděčnost a nekonečnou chválu Boha za požehnání, kterého se mi na této cestě dostalo. Je tam spousta písní, které čekají, aby byly zachyceny a zapsány, spousta melodií, čekajících na nahrání a vytištění ve studiu, spousta míst, směrů, žánrů, spoluprací, dokonce celých projektů, které touží po objevení a experimentu. Jak říká Tom Hanks: 'Kdo ví, co příliv přinese?' Opravdu nemám ponětí. Ale bez ohledu na to, budoucnost je slibná a nepochybně vzrušující. Jsem plný závratného očekávání jen při tom pomyšlení. Jmenuju se Adam Young. Hudba je velkou součástí toho, kdo jsem, ale nakonec je to jen to, co dělám. Jsem moonlighter.\"“\n\nPo vydání byli odměněni ti, kteří se přihlásili k odběru oficiálního e-mail newsletteru, odkazem, kde si mohli zdarma stáhnout jednu ze skladeb jménem „Tennis Elbow“. „Tennis Elbow“ je podobné lehkým, vzdušným elektronickým melodiím Owl City, ale zde je navíc zahrnuta akustická kytara.\n\nNavíc ti, kteří si předobjednali album na iTunes, dostali okamžitě studiovou verzi „Brielle“, a po vydání dostanou zdarma bonusovou skladbu „Flowers of the Field“, která vyšla jako singl. „\"Brielle je malé městečko na pobřeží New Jersey. Napsal jsem tu píseň po tom, co jsem přečetl Shadow Divers od Roberta Kursona, kde líčí objevení německé lodi z druhé světové války šedesát mil od amerického pobřeží v roce 1991. Píseň popisuje námořníka, který se chystá na dlouhou plavbu a který uvažuje, jestli vůbec kdy znovu uvidí dívku, kterou miluje\".“ Pro Brielle vznikl i oficiální videoklip nahraný 28.7.2010 na Vevo a YouTube.\n\n Na otázku, na který text písně z alba je Adam obzvláště hrdý, odpovídá: „\"To je složitá otázka. Asi na text k písni 'Sailboats', protože je to první píseň, pro kterou jsem psal text, a chtěl jsem to všechno jaksi říct najednou. Je to pro mě opravdu sentimentální, jako asi první píseň každého umělce, a říká to hodně o tom, kdo jsem byl, když jsem to psal a nahrával.\"“ \n\n „Sailboats“, byla původně nahrána pro Adamův vedlejší projekt jménem Seagull Orchestra. Pro Sky Sailing skladbu znovu nahrál a přeměnil verše. Také název pro celé album „\"An Airplane Carried Me to Bed\"“ pochází právě z této písně.\n\n Skladba vyšla jako singl, ale byla také bonusem pro ty, kteří si předobjednali \"An Airplane Carried Me to Bed\"\". Byla vydána na iTunes 27. června 2010 Adamem Youngem. Napsaná byla někdy mezi roky 2006 a 2007. \n\nAdam Young – vocals, keyboards, piano, guitars, bass, drums, programming, producers, engineer, audio mixer\n\nSteve Bursky – produkce, management\n\nGreg Calbi – mastering\n\nRob Helmstetter – art direction\n"}
{"id": "1057589", "url": "https://cs.wikipedia.org/wiki?curid=1057589", "title": "Japonské jméno", "text": "Japonské jméno\n\nJaponské jméno se v současnosti skládá z příjmení a rodného jména. Části jména se vyskytují v tomto pořadí (ovšem v západním světě se pořadí často převrací), jak je obvyklé pro jména východního kulturního okruhu, ovšem od velmi vlivného systému čínských jmen se ten japonský výrazně odlišuje. Jména se zapisují kandži (často s japonskou výslovností, ovšem jistou těžkost způsobuje užívání jiných výslovností (sinojaponské, nanori, jinak nepravidelné), které není výjimečné), ovšem vyloučené není ani užívání kany. V japonských osobních jménech (v rodných i v příjmeních) se mohou vyskytovat kandži, používané pouze pro jména. Ani výslovnost sama o sobě, ani zápis sám o sobě nezaručuje jednoznačnost: stejně vyslovovaná různá jména mohou být zapsána různě, v jiném případě totožně zapsaná různá jména mohou být různě vyslovována. Některá příjmení, řidčeji i osobní jména mohou být totožná s názvy sídel, řek či jinými pomístními názvy. Použití kany může být z různých důvodů: jednak ve funkci okurigany, jednak u jmen, která by jinak mohla být zapsána kandži, ale podle přání je zapsána pouze výslovnost, případně pokud kandži, kterými by jméno mělo být zapsáno, nejsou úředně povoleny.\n\nStruktura dvoučlenného osobního jména sestávající z dědičného příjmení a daného rodného jména byla definitivně vymezena poměrně pozdě, reformami Meidži (a např. členové japonské císařské dynastie užívají pouze daná jména). Příjmení jsou doposud v Japonsku velmi rozmanitá. Mezi nejčastější patří Sató, Suzuki, Takahaši.\n\n"}
{"id": "1057590", "url": "https://cs.wikipedia.org/wiki?curid=1057590", "title": "Odznak", "text": "Odznak\n\nOdznak je drobný symbolický předmět, který se nejčastěji nosí na šatech, na čepici nebo na klobouku a kterým se nositel určuje nebo identifikuje. Může vyjadřovat jeho odbornost, služební postavení, zásluhy, ale také příslušnost ke státu, k náboženské společnosti, k městu nebo spolku. Nositelé vyznamenání nosí příslušné odznaky nebo stužky, vojáci a policisté nosí na uniformě hodnostní odznak, někdy i odznak své zbraně nebo útvaru. Nošení některých odznaků je zákonem vyhrazeno určitým osobám, zejména pokud je s odznakem spojena nějaká pravomoc (policista, revizor atd.)\nOdznak může být z látky nebo kůže a pak se na oděv našívá (např. skautská vyznamenání a odznaky), nebo je kovový či plastikový a je opatřen jehlou či špendlíkem, aby se dal k oděvu připíchnout.\n\nNejstarší známé odznaky patřily římské armádě (\"signa\"), nosily se na šatech a vyjadřovaly vyznamenání, hodnost nebo příslušnost k oddílu. Ve středověku se užívaly odznaky světských i církevních hodností (stuhy, třapce aj.), ale zvláštní odznak nosili i poutníci do Compostely (mušle hřebenatka jakubská, \"Pecten jacobaeus\"). Velký význam dostaly odznaky se zavedením vojenských uniforem, kdy bylo třeba rozlišit hodnosti, odbornosti a podobně. Od 19. století se nosily odznaky náboženských, stavovských, sportovních a politických organizací a spolků. Koncem 20. století se rychle rozšířily tzv. placky, které mohou vyjadřovat sympatie nebo příslušnost nositele k nějakému směru či hnutí, ale mohou nést i krátkou vtipnou průpovídku nebo kresbu.\n\n\n"}
{"id": "1057592", "url": "https://cs.wikipedia.org/wiki?curid=1057592", "title": "India Pale Ale", "text": "India Pale Ale\n\nIndia Pale Ale (IPA) je chmelený styl piva v širší kategorii piv zvaných Pale Ale, tedy světlých svrchně kvašených piv.\nPoprvé byl termín „India Pale Ale“ použit v roce 1829 v reklamě vydané v Sydney Gazette a New South Wales Advertiser. Toto pivo se dříve také nazývalo \"Pale Ale vařené pro Indii, India Ale, pale India Ale nebo vývozní pale India ale.\"\nTermín \"pale ale\" dříve označoval svrchně kvašené pivo uvařené ze světlého sladu. Piva tohoto typu se na začátku 18. století pro svoji jemně chmelenou chuť znatelně lišila od pozdějších piv typu \"pale ale\". Okolo poloviny 18. století se svrchně kvašená piva vyráběla ze sladu sušeného pomocí koksového ohně, díky čemuž nebyl ječmen při sladovacím procesu tolik vystaven kouři či pražení, a ve výsledku vznikala světlejší piva. Jeden druh takového piva se nazýval October beer, tedy \"říjnové pivo\", a šlo o světlý, velmi chmelený druh oblíbený zejména mezi majetnější vrstvou, která ho vařila doma. Když se takové pivo uvařilo, nechalo se pak ještě dva roky zrát. \n\nJedním z prvních exportérů piva do Indie byl pivovar Bow Brewery, nacházející se v oblasti mezi Middlesexem a Essexem. Koncem 18. století si obchodníci z Britské Východoindické společnosti piva vařená v Bow Brewery velmi oblíbili, a to díky příhodné poloze pivovaru a štědrému úvěru na 18 měsíců, který majitel pivovaru Bow Brewery Hodgson obchodníkům poskytl. Hodgsonova piva, mimo jiné i October beer, se do Indie převážela na lodích a právě podmínky dlouhé lodní přepravy pivům neuvěřitelně svědčily, což bylo zřejmé z velkého zájmu, jaký o ně projevovali spotřebitelé v Indii.\n\nBow Brewery zdědil na začátku 19. století Hodgsonův syn, který se zákazníkům kvůli své politice podnikání odcizil. Tou samou dobou několik burtonských pivovarů hledalo pro svá piva nový vývozní trh, neboť kvůli novým celním tarifům na pivo ztratily svůj vývozní trh do Ruska.\n\nNa žádost Britské Východoindické společnosti začal pivovar Allsopp vařit velmi silně chmelené světlé svrchně kvašené pivo připomínající to, které Hodgson vyvážel do Indie. Další burtonské pivovary, včetně pivovaru Bass a Salt, se urychleně snažily najít náhradu za ztracený vývozní trh do Ruska a rozhodly se následovat pivovar Allsopp. Obchodníci i jejich zákazníci v Indii dali ihned přednost burtonskému India Pale Ale, možná i kvůli výhodným vlastnostem burtonské vody pro vaření piva. S jistotou však můžeme tvrdit, že Hodgsonovo October Beer mělo velký vliv na piva stylu India pale ale vařené v Burtonu.\n\nPrvní piva stylu IPA, ať už burtonská nebo Hodgsonova, měla jen nepatrně vyšší míru alkoholu než většina piv vařených v té době a neřadili bychom je mezi silná svrchně kvašená piva. Na rozdíl od ostatních se nechávala důkladně zkvasit větší část mladiny, takže se zachovalo jen málo zbytkového cukru, a pivo mělo silnou chmelovou chuť. Tudíž tvrzení, že původní piva stylu IPA byla mnohem silnější než jiná piva těch dob, je mylné. Navíc dohady o tom, že Hodgson vyrobil pivo IPA speciálně pro to, aby na rozdíl od jiných piv vydrželo dlouhou cestu do Indie, také nejsou pravdivé, protože se do Indie a Kalifornie vyvážely piva druhu porter a dlouhou lodní přepravu bez problému zvládly. Je ale pravdou, že v 60. letech 18. století se piva stylu IPA v Anglii již běžně vařila. Od porterů nebo mnoha jiných svrchně kvašených piv se však lišila tím, že byla mnohem slabší a více chmelená. \n\nOkolo roku 1840 v Anglii stoupla poptávka po vývozním svrchně kvašeném pivu, které se již stihlo proslavit pod názvem \"India pale ale\", a stalo se z něj velmi žádané zboží. Koncem 19. století přestaly některé pivovary používat název „India“, ale podle všeho nadále vařily svrchně kvašená piva, která si zachovala chuťové vlastnosti piv IPA. Ještě před koncem 19. století začaly americké, australské a kanadské pivovary vařit piva s názvem IPA a tato piva, jak záznamy dokazují, se velmi podobala soudobým anglickým pivům stylu IPA.\n\nVe Spojeném království se termínem IPA běžně označuje pivo s nízkoprocentní koncentrací mladiny, například Greene King IPA nebo Charles Wells Eagle IPA. Piva stylu IPA s vol. 4 % nebo nižším se v Británii vyrábí už od první světové války, kdy se daně z pivních surovin velmi zvýšily a pivovary na to reagovaly výrobou slabších piv.\n\nPiva stylu IPA mají ve Spojených státech i Kanadě bohatou historii a vaří je tam mnoho pivovarů. Současná americká piva IPA se obvykle vaří z výhradně amerického chmele, jako jsou třeba Cascade, Centennial, Citra, Columbus, Chinook, Simcoe, Amarillo, Tomahawk, Warrior nebo Nugget.\nPiva stylu IPA vařená na východním pobřeží se liší od těch ze západního pobřeží, a to tím, že je v nich více sladu, což vyvažuje intenzivní chuť chmele, kdežto u piv stylu IPA ze západního pobřeží vyniká pouze chuť chmele. Důvodem může být i relativní blízkost pivovarů na západním pobřeží a chmelnic nacházejících se na americkém severozápadu. Na rozdíl od západního pobřeží pivovary na východním pobřeží spoléhají spíše na více kořeněné evropské chmely a speciální slady.\nPivo zvané „double IPA“ (nebo také „Imperial IPA“) je silnější, velmi chmelená varianta piva IPA, které má obvykle vysoký podíl alkoholu překračující vol. 7,5 %. Tvrdí se, že „double IPA“ vznikla v roce 1994 v nyní již zaniklém pivovaru Blind Pig Brewery v kalifornském městě Temecula rukou Vinnieho Cilurza, současného majitele pivovaru Russian River Brewing Company v kalifornské Santa Rose. Mnoho menších pivovarů v okolí San Diega si osvojilo tento styl piva natolik, že se mu často říká také „San Diego Pale Ale“.\nBěhem několika posledních desetiletí získala piva stylu IPA velkou popularitu a rozšířila se do celého světa. Americký Indian Pale Ale se nyní vaří i v Belgii, kde se po roce 2000 na trhu objevila například \"Viven IPA\" z pivovaru De Proefbrouwerij a Houblon Chouffe. IPA je také k dostání v Argentině pod názvem \"Cervería Antares\". V České republice se výrobou piva IPA zabývá například soukromý pivovar Matuška a mnohé další pivovary.\n\nNěkteré pivovary vaří i „India Pale Lager“ (nebo „IPL“), tedy ležák, který je hojně chmelený jako klasické pivo stylu IPA, ale při jeho vaření se využívá kvasinek zajišťujících spodní kvašení. Proces ležení by měl zajistit lehčí, jasnější tělo piva a dát tak vyniknout nuancím chmelové chuti. \n"}
{"id": "1057594", "url": "https://cs.wikipedia.org/wiki?curid=1057594", "title": "Eska Music Awards 2014", "text": "Eska Music Awards 2014\n\nEska Music Awards 2014 byl třináctý ročník udílení cen Eska Music Awards, který se konal 22. srpna 2014 v polském Štětíně. Ceny byly vysílány živě na TVP1 a moderátorem byl Krzysztof „Jankes” Jankowski ve společnosti modelek – Pauliny Tumali a Malwiny Ciszewské.\n\n"}
{"id": "1057595", "url": "https://cs.wikipedia.org/wiki?curid=1057595", "title": "Staré hlučínské kamenouhelné doly", "text": "Staré hlučínské kamenouhelné doly\n\nStaré hlučínské kamenouhelné doly (Ältere Hultschiener Steinkohlengruben) byla skupina černouhelných dolů, které těžily štolovým způsobem uhelné sloje v návrší Landek v Petřkovicích a v návrší Ludgeřovického lesa. \n\nVzniku prvních dolů vedly nálezy výchozů uhelných slojí v roce 1780 na Landeku v Petřkovicích, které byly objeveny slezským důlním měřičem a prospektorem Schulzem z Eislebenu. Dvě nalezené sloje byly později pojmenovány Juliana a Vilemína.\n\nMajitel hlučínského panství v pruské části těšínského Slezska Johann Adam sv. p. Grutschreiber zahájil dolování na pozemcích okolo vrchu Landek roku 1782. Během krátké doby zde vybudoval prosperující podnik, který dodával uhlí do Pruska, na Opavsko a Krnovsko. Tvořily je doly s názvem Staré nebo Starší hlučínské doly. Pojmenování bylo podle názvu Hlučínského panství, na kterém se nacházely. Dělily se na skupinu východní, střední a západní. K východní patřila důlní pole Juliana, Vilemína, Nový, Poustevník, Štolní a Terezie. Ke skupině střed patřila důlní pole dolů Dovrchní – sever a Dovrchní – jih. Ke skupině západní, která ležela mimo území Landeku, v návrší Ludgeřovického lesa. \n\nJohann Adam sv. p. Grutschreiber těžil více jak 17 let pouze na původních dvou dolech Juliana a Vilemína a teprve 26. května 1799 získal další propůjčky důlních měr na sloje Poustevník a Terezie.\n\nJeho syn Josef Adam sv. p. Grutschreiber, který převzal panství v roce 1802, rozšířil důlní pole o další propůjčky na slojích Dovrchní, Nový a Štolní, které získal 20. února 1803. V té době se těžilo celkem v 10 slojích.\n\nOd roku 1803 probíhaly ve vlastnictví dolů časté změny. 25. ledna 1834 byly Grutschreiberovy doly odprodány olomouckému arcibiskupství (vlastníku Rudolfovy hutě).\n\n8. listopadu 1839 došlo k dalšímu organizačnímu sloučení s dalšími doly v Kombinované hlučínské doly.\n\nLokalizací důlních děl v terénu lze zjistit zřetelné pozůstatky, představované výraznými nálevkovitými propadlinami.\n\nUložení slojí východní skupiny bylo strmé, u slojí střední skupiny bylo šikmé a obě vycházely na povrch na jižním svahu Landeku, sloj Dovrchní i na svahu severním. V Ludgeřovickém lese se jednalo o sloje ve strmém uložení. V každém důlním poli byla ražena hlavní (denní) štola, případně další vodorovné štoly nadštolového a i podštolového patra. Od poloviny 19. století se dobývalo směrným pilířováním, do té doby se kopalo bez systému dobývání, co šlo vydobýt, to se vydobylo. Dobývaly se petřkovické vrstvy ostravského souvrství. V oblasti Starých hlučínských dolů bylo dokumentováno celkem 10 provozovaných dolů s 12 hlavními otvírkovými štolami a 25 důlních jam.\n\n\n"}
{"id": "1057596", "url": "https://cs.wikipedia.org/wiki?curid=1057596", "title": "Niko Pepaj", "text": "Niko Pepaj\n\nNiko Pepaj (* 6. dubna 1991) je americký herec a model albánského původu, pocházející z města Skadar. Vyrůstal však v americkém Detroitu, odkud se ve 14 letech přestěhoval do jižní Kalifornie. Jeho sestra je modelka Eva Pepaj Lauren.\n\nStředoškolské studium na Canyon Crest Academy v San Diegu zakončil v roce 2009. Vynikal ve sportu – za školní tým hrál baseball, lakros i basketbal. Po škole se přestěhoval do Los Angeles. Jako model se stal tváří několika reklamních kampaní jako PacSun, Super Cuts nebo Sketchers. V roce 2010 účinkoval ve videoklipu zpěvačky Seleny Gomezové „A Year Without Rain“.\n\nHrál jednu z hlavních postav v hororovém filmu televize MTV \"Moje super psycho úžasné šestnáctiny 3\" (\"My Super Psycho Sweet 16: Part 3\", 2012) jako Nico Velli. Poté následovala role kočovného Frankieho v baletním dramediálním seriálu televize ABC Family \"Bunheads\" (2013). Sestru mu zde hrála Jeanine Masonová, vítězka páté řady televizní taneční soutěže \"So You Think You Can Dance\".\n\nV roce 2014 se objevil v epizodní úloze ambiciózního asistenta Paxtona Curtise ve čtvrtém dílu kriminálního seriálu \"Vražedná práva\" (\"How to Get Away with Murder\"). Byl také přizván ke ztvárnění postavy Sergia od 4. řady komediálního seriálu MTV \"Nešika\" (\"Awkward\", 2014–). Původně se v seriálu ucházel o jinou roli, ale producenti mu posléze přidali postavu napsanou na tělo. V létě 2016 dotočil svou již třetí řadu u tohoto seriálu.\n\nV roce 2015 se objevil jako Carl v 7. dílu kriminálního seriálu \"Bosch\" či jako Jared ve 23. dílu 2. řady dramatického seriálu \"Web Atlas\".\n\nV roce 2016 točil v jedné z hlavních rolí celovečerního filmu \"The Recall\". Objevil se také jako Michael v pořadu televize Fox složeném z krátkých skečů \"Party Over Here\". V srpnu 2016 byl obsazen do role neprofesionálního, avšak ambiciózního osobního asistenta Leona v seriálu \"Daytime Divas\" televize VH1.\n\n"}
{"id": "1057599", "url": "https://cs.wikipedia.org/wiki?curid=1057599", "title": "Arkadij Rotenberg", "text": "Arkadij Rotenberg\n\nArkadij Romanovič Rotenberg (rusky: \"Аркадий Романович Ротенберг\"; * 15. prosince 1951 Leningrad, Sovětský svaz) je ruský podnikatel a oligarcha blízký ruskému prezidentovi Vladimiru Putinovi, s kterým v minulosti trénoval judo.\n\nSpolu se svým bratrem Borisem Rotenbergem je spoluvlastníkem SGM group, největší stavební firmy v Rusku pro výstavbu plynovodů a elektrického vedení.\n\nTato společnost měla největší podíl na stavbě plynovodu South Stream. Velké zisky měl také ze zakázek na stavby pro olympijské hry v Soči.\nV roce 2014 po vojenském obsazení a anexi Krymu Ruskem byl Rotenberg zařazen na černé listiny osob, na které USA a Evropská unie uvalily ekonomické sankce. V důsledku toho ztratil Rotenberg právo disponovat aktivy a nemovitostmi v Itálii. Tamní úřady mu zmrazily majetek v hodnotě 30 milionů eur, který zahrnuje luxusní vily a apartmány na Sardinii nebo čtyřhvězdičkový hotel v centru Říma.\n\nV lednu 2015 získala jeho firma velkou zakázku od ruské vlády na výstavbu mostu mezi Ruskem a anektovaným poloostrovem Krym. Dvojitý most byl otevřen v prosinci roku 2019, měří 19 kilometrů a nese čtyřproudovou dálnici a železnici přes Kerčský průliv.\n\n"}
{"id": "1057602", "url": "https://cs.wikipedia.org/wiki?curid=1057602", "title": "John Skelton", "text": "John Skelton\n\nJohn Skelton, známý i jako John Shelton (1460, pravděpodobně Diss, Norfolk – 21. června 1529, Westminster, Londýn) byl britský satirik a básník z období středověku. Živil se rovněž jako učitel, přičemž si jej oblíbil anglický král Jindřich VIII. Tudor. Jednou z jeho múz byla i Margery Wentworthová, matka Jany Seymourové, anglické královny, a Alžběty Seymourové.\n\nJohn Skelton vystudoval dvě významné britské univerzity: Oxford a Cambridge. V roce 1484 získal titul \"Master of Arts\" (M.A.).\n\nJohn Skelton byl tvůrcem nového básnického směru jménem skeltonic, charakteristického krátkými rýmovanými linkami, založenými na přirozeném rytmu řeči.\n\n"}
{"id": "1057604", "url": "https://cs.wikipedia.org/wiki?curid=1057604", "title": "Okres Zalaegerszeg", "text": "Okres Zalaegerszeg\n\nOkres Zalaegerszeg se rozkládá v župě Zala v západním Maďarsku. Od roku 2013 je město Zalaegerszeg okresním městem. Je však zároveň hlavním městem župy Zala.\n\nOkres se nachází v Zalské pahorkatině v nadmořské výšce zhruba 127 - 312 m. Rozloha okresu je 1 044,70 km². Severní částí okresu protéká řeka Zala, která směřuje do Balatonu.\n\nOkres je protkán hustou silniční sítí - hlavní silnice č.74 (E 65), v západní části také hlavní silnice č.86 a hlavní silnice č.74 a č.75.V okresu je také důležitá křižovatka železničních tratí.\n\nOd ledna 2013 jsou v okresu tři města a 81 vesnic. V lednu 2013 žilo v okresu 102 553 obyvatel. Obyvatelé pracují především v zemědělství a v živočišné výrobě, ale v okolí města Zalaegerszeg také ve službách a v průmyslu.\n\nV tabulce jsou uvedena města a obce okresu. Počet obyvatel odpovídá stavu k lednu 2013.\n"}
{"id": "1057607", "url": "https://cs.wikipedia.org/wiki?curid=1057607", "title": "John Tyndall", "text": "John Tyndall\n\nJohn Tyndall (2. srpna 1820 – 4. prosince 1893) byl anglický fyzik 19. století.\n\nJeho vědecká kariéra začala v 50. letech 19. století výzkumem diamagnetismu. Později zkoumal sálání a je autorem několika objevů procesů v atmosféře. Vydal 17 knih, které v 19. století zpopularizovaly experimentální fyziku. Od roku 1853 do 1887 byl profesorem fyziky v Royal Institution of Great Britain v Londýně.\n\nV roce 1856 navštívil Alpy, kde zkoumal ledovce. Byl průkopníkem horolezectví (prvovýstup na Weisshorn).\n"}
{"id": "1057608", "url": "https://cs.wikipedia.org/wiki?curid=1057608", "title": "Čtyři roční doby", "text": "Čtyři roční doby\n\nČtyři roční doby může znamenat: \n\n\n"}
{"id": "1057612", "url": "https://cs.wikipedia.org/wiki?curid=1057612", "title": "Pangas velký", "text": "Pangas velký\n\nPangas velký (\"Pangasianodon gigas\"), také velesumec siamský, domorodým názvem plabuk, je ryba z řádu sumci, žijící v povodí Mekongu.\n\nPatří k největším sladkovodním rybám na světě: údajně dorůstá více než třímetrové délky, největší spolehlivě změřený exemplář měřil 270 centimetrů a vážil 293 kilogramů.\nRyba má stříbrnou až šedou barvu, pětinu délky těla zaujímá hlava s neobvykle nízko posazenýma očima. Čelisti jsou bezzubé, typické sumčí vousy se vyskytují pouze u mladých jedinců. Je to bentopelagický druh, vyskytující se v hlubokém říčním korytě nebo v jezeře Tonlésap, odkud v obodobí rozmnožování migruje na horní tok řeky. Je všežravý.\n\nPro západní vědu pangase velkého objevil Pierre Chevey, který si náhodou všiml v roce 1930 jednoho kusu na rybím trhu v Phnompenhu. Ryba je vzácná a její stavy se prudce snižují: domorodci ji loví i přes přísný zákaz, protože věří v zázračné účinky jejího masa. Pokusy o umělý odchov pangase velkého zatím nebyly úspěšné.\n\n"}
{"id": "1057614", "url": "https://cs.wikipedia.org/wiki?curid=1057614", "title": "Four Seasons", "text": "Four Seasons\n\nFour Seasons (Čtyři roční období) může znamenat:\n\n\n\n"}
{"id": "1057615", "url": "https://cs.wikipedia.org/wiki?curid=1057615", "title": "Diecéze gapská", "text": "Diecéze gapská\n\nDiecéze gapská (-embrunská) (lat. \"Dioecesis Vapincensis (-Ebrodunensis)\", franc. \"Diocèse de Gap et d'Embrun\") je francouzská římskokatolická diecéze, založená v 5. století. Leží na území departementu Hautes-Alpes. Sídlo biskupství a katedrála \"Notre-Dame-et-Saint-Arnoux de Gap\" se nachází ve městě Gap. Diecéze je součástí marseillské církevní provincie.\n\nOd 18. listopadu 2003 je diecézním biskupem Mons. Jean-Michel di Falco Léandri.\n\nBiskupství bylo ve městě Gap založeno v průběhu 3. století. Podobně jako mnoho dalších francouzských diecézí byla i diecéze gapská v důsledku konkordátu z roku 1801 dne 29. listopadu 1801 zrušena a její území bylo včleněno do diecézí digneské a Grenoble. K obnovení diecéze došlo 6. října 1822 bulou papeže Pia VII.\n\nDne 8. prosince 2002 se diecéze stává sufragánem marseillské arcidiecéze; do té doby byla sufragánní diecézí arcidiecéze aixské.\n\nK 31. prosinci 2007 byl změněn název diecéze na \"Gap-Embrun\"; arcidiecéze embrunská byla starobylá arcidiecéze, založená ve 4. století, zrušená také v důsledku konkordátu z roku 1801 (její území bylo nejprve včleněno do území diecéze digneské, následně do diecéze gapské).\n\n\n"}
{"id": "1057619", "url": "https://cs.wikipedia.org/wiki?curid=1057619", "title": "Mnoho povyku pro nic (film, 2012)", "text": "Mnoho povyku pro nic (film, 2012)\n\nMnoho povyku pro nic (v anglickém originále Much Ado About Nothing) je americký romantický komediální film z roku 2012 od režiséra a scenáristy Josse Whedona, produkovaný jeho studiem Bellwether Pictures. Jedná se o černobílou adaptaci stejnojmenné hry Williama Shakespeara zasazenou do moderní doby.\n\nDo Messiny dorazí Don Pedro, aragonský kníže, který se vrací z úspěšné bitvy. Společně s jeho družinou přijede i vyznamenaný hrabě Claudio a také Benedick, voják z Padovy. Všichni se na měsíc ubytují v domě Leonata, messinského guvernéra, který je ochotně přijme. Claudio je zamilovaný do Leonatovy jediné dcery Héró a Benedick vede „humornou válku“ s Beatrice, Héróinou sestřenicí, se kterou se špičkuje a se kterou se zná již z dřívějška, kdy spolu strávili noc. Pedro však přivede i svého zadržovaného bratra Dona Johna, který se před časem vzbouřil proti jeho vládě.\n\nNa maškarním večírku získá převlečený Don Pedro Héróino srdce pro nesmělého Claudia. Don John využije situace k odplatě a řekne mladému hraběti, že jeho bratr si namluvil Héró sám pro sebe. Johnova lest se však nepodaří a Claudio se může chystat na svatbu se svou vyvolenou.\n\nMezitím si Benedick v přestrojení povídá s Beatrice. Ta mu, „záhadnému muži“, který neprozradí své jméno, poví, že Benedick je „knížecí šašek, velice hloupý“. On jí následně slibuje pomstu. Don Pedro se svými muži ale vymyslí plán, jak dát Benedicka a Beatrice dohromady. Zaranžují mezi sebou rozhovor o tom, jak Beatrice miluje Benedicka, avšak bojí se mu to říct, přičemž Padovan je „náhodně“ zaslechne. I Héró si se svou komornou Ursulou povídá o Benedickově neopětované lásce k Beatrice, která je také „náhodným“ svědkem. Pedrův nápad vyjde, neboť oba si začnou myslet, že je ten druhý zamilován, a oba se snaží se navzájem usmířit.\n\nDon John však chce nadále podvést a ztrapnit svého bratra. Proto Donu Pedrovi i Claudiovi řekne o Héróině nevěře a v noci, kdy je zavede k oknu, jim předloží údajné důkazy. Ve skutečnosti vidí oknem do Héróina pokoje s Borachiem, Johnovým pomocníkem, komornou Margaretu, což však Pedro ani Claudio nepoznají. Na svatbě, která se koná následujícího dne, poví Claudio o tom, co viděl. Šokovaná Héró následně omdlí a oddávající farář, který věří, že je nevinná, poradí Leonatovi, aby předstíral její smrt, díky čemuž může vyjít pravda na povrch. Benedick a Beatrice si navzájem vyznají lásku a dívka svého milovaného požádá, aby očistil její sestřenici. Benedick proto vyzve Claudia na souboj.\n\nBěhem noci, v níž Don John provedl svůj proradný čin, jsou zadrženi Borachio se svou přítelkyní Konrád. Místní strážní se od nich dozví o Johnově plánu a informují Leonata o Héróině nevině. Za Donem Johnem, který mezitím již z města uprchl, jsou vysláni další příslušníci. Claudio, jenž si nyní vyčítá Héróinu smrt, souhlasí s návrhem jejího otce, aby si vzal dceru jeho bratra, která má být téměř jako Héró. Na jejich svatbě vyjde najevo, že onou neznámou dívkou je přímo Héró, což Claudia rozradostní. Dohromady se dají i Benedick a Beatrice a nakonec dorazí i zpráva o zatčení Dona Johna.\n\n\nVětšina herců v hlavních i vedlejších rolích spolupracovala s Jossem Whedonem již dříve. Denisof, Fillion, Tom Lenk (Šťovíček, v originále \"Verges\") a Riki Lindhome (Konrád, v originále \"Conrade\") hráli v seriálu \"Buffy, přemožitelka upírů\", Acker, Denisof a Lenk v seriálu \"Angel\", Fillion a Maher v seriálu \"Firefly\" a filmu \"Serenity\", Acker, Denisof, Diamond, Kranz a Ashley Johnson (Margareta, v originále \"Margaret\") v seriálu \"Dům loutek\" a Gregg, Denisof, Morgese, Romy Rosemont (zapisovatelka) a Johnson ve filmu \"Avengers\".\n\nPostavu Leonata měl původně hrát Anthony Head, který však nebyl v době natáčení dostupný. Roli místo něj vzal Clark Gregg, který s Whedonem právě dokončil filmování \"Avengers\".\n\nNápad na filmovou adaptaci Shakespearovy hry dostal režisér Joss Whedon při čteních jeho her se svými přáteli několik let před natočením snímku. Ze hry \"Mnoho povyku pro nic\" téměř doslovně převzal původní text, takže postavy mluví angličtinou z doby Alžběty I. Největší změnou je však zasazení děje do moderního světa, kde Don Pedro se svými společníky patří k mafii, Dogberry s jeho kolegové jsou policejními příslušníky, apod. Dalšími odlišnostmi je např. změna pohlaví u postavy Konráda (původně společník Dona Johna, ve filmu jeho milenka), odstranění některých menších rolí a spojení dalších do postavy Leonatova pobočníka, či rozšíření Ursuliny úlohy o část scén, ve kterých původně vystupovala Margareta. Přibyly také informace o minulosti vztahu Beatrice a Benedicka, které v úvodní scéně filmu ukázaly, jak po noci strávené společně se ráno Benedick tiše vykrade z pokoje, zatímco Beatrice předstírá, že spí.\n\nNatáčení probíhalo 12 dní ve druhé polovině října 2011 (ukončeno bylo 23. října) během Whedonovy dovolené po dokončení filmování snímku \"Avengers\". Produkce byla realizována utajeně, herci ani členové štábu neměli o ní nikoho informovat; projekt byl veřejnosti odhalen až v den ukončení filmování. Celý film byl natočen v domě Josse Whedona v Santa Monice, který navrhla jeho žena, architektka Kai Cole. Manželé společně snímek také produkovali v nově založené společnosti Bellwether Pictures.\n\nK nasvícení záběrů využil Whedon s kameramanem Jayem Hunterem především přírodní světlo. Pro kompozici jednotlivých záběrů používali ve velké míře také zrcadla, skleněné plochy a okna. Tato černobílá noirová komedie byla natáčena na digitální, v ruce drženou kameru Red Epic, která se organicky pohybovala s herci. Pro odlišení některých scén filmaři využili také jiné kamery a fotoaparát Canon EOS 7D.\n\nScénickou hudbu, kterou produkovala skladatelka Deborah Lurie, složil přímo Joss Whedon (což bylo i z finančních důvodů výhodnější). Její součástí jsou také písně „Sigh No More“ a „Heavily“, které Shakespeare začlenil přímo do hry a které pro snímek nahrál Whedonův bratr Jed se svou manželkou Maurissou Tancharoen. Soundtrack s názvem \"Much Ado About Nothing: Original Score\" vyšel na internetu 6. června 2013.\n\nSvětovou premiéru si snímek odbyl 8. září 2012 na filmovém festivalu v Torontu. Distribuční práva pro Severní Ameriku následně zakoupily společnosti Lionsgate a Roadside Attractions. V dalších měsících bylo \"Mnoho povyku pro nic\" promítáno na různých festivalech v Americe a Evropě; do kin byl uveden poprvé v USA 7. června 2013. Jednalo se však o omezenou distribuci, snímek v prvním týdnu uvádělo pouze pět kin v New Yorku, Los Angeles a San Franciscu. V následujících týdnech počet kinosálů stoupal, i při maximálním počtu to ale po celých Spojených státech bylo pouze 222 kin. Značně omezena byla také celosvětová klasická kinodistribuce, neboť film byl promítán pouze v několika vybraných zemích – nejvýznamnějšími trhy bylo Spojené království, Austrálie a Nový Zéland. Na DVD a BD byl snímek vydán 8. října 2013.\n\nV Česku mělo \"Mnoho povyku pro nic\" televizní premiéru 23. března 2014 na stanici Cinemax. Snímek přitom nebyl nadabován, ale byl pouze opatřen českými titulky.\n\nTržby z promítání filmu \"Mnoho povyku pro nic\" v kinech v Severní Americe dosáhly částky 4,3 milionů dolarů, v ostatních zemích se jednalo o další 1 milion dolarů. Celosvětové tržby tak činily 5,3 milionů dolarů.\n\nSnímek se od kritiků dočkal převážně pozitivních reakcí. Server Rotten Tomatoes udělil filmu na základě 153 recenzí (z toho 129 kladných) hodnocení 84 % s komentářem: „Závratná energie a intimní kouzlo čpící z \"Mnoho povyku pro nic\" vytváří z tohoto snímku zábavnou romantickou komedii – a také Shakespearovskou adaptaci, které lze stěží odolat.“ Server Metacritic ohodnotil snímek 78 body ze 100 možných, přičemž výsledná hodnota byla vypočítána z 37 recenzí.\n\nPodle filmového kritika Loua Lumenicka (deník \"New York Post\") se jednalo o nejzábavnějšího Shakespeara, kterého viděl. Tom Clift ze serveru Moviedex ocenil režisérův smysl pro rafinovaný vizuální humor. List \"The Guardian\" udělil filmu čtyři z pěti hvězdiček a okomentoval jej slovy, že to byl „první skvělý současný Shakespeare od \"Romea a Julie\" režiséra Baze Luhrmanna“. Christopher Schobert pro server Indiewire uvedl: „Divák je zcela radostí bez sebe, protože film, který Whedon dokázal zcela přenést do současnosti, je nabitý emocemi. A to říkám jako jeden z těch, kteří nejsou oddanými členy Whedonovy armády fanoušků.“ Čtyřhvězdičkové hodnocení (z pěti možných) udělila snímku také Sheila O'Malley z deníku \"Chicago Sun-Times\", přičemž dodala, že „\"Mnoho povyku pro nic\" je jedním z nejlepších filmů roku“. Snímek ocenil i Joe Morgenstern z \"The Wall Street Journal\", který také pochválil herecký výkon Frana Kranze, jenž podle něj „ztvárnil Claudia s dojemným zanícením“.\n\n"}
{"id": "1057624", "url": "https://cs.wikipedia.org/wiki?curid=1057624", "title": "Boris Rotenberg", "text": "Boris Rotenberg\n\nBoris Romanovič Rotenberg (rusky: \"Аркадий Романович Ротенберг\"; * 3. ledna 1957, Leningrad, Sovětský svaz) je ruský podnikatel a oligarcha blízký ruskému prezidentovi Vladimiru Putinovi, který disponuje také finským občanstvím. \n\nSpolu s bratrem Arkadijem Rotenbergem je spoluvlastníkem SGM group, největší stavební firmy v Rusku pro výstavbu plynovodů a elektrického vedení. Tato společnost měla největší podíl na zatím nedokončené stavbě plynovodu South Stream a velké zisky měla i ze zakázek na stavby pro Zimní olympijské hry 2014 v Soči.\n"}
{"id": "1057628", "url": "https://cs.wikipedia.org/wiki?curid=1057628", "title": "Mnoho povyku pro nic (rozcestník)", "text": "Mnoho povyku pro nic (rozcestník)\n\nMnoho povyku pro nic (nebo v originále Much Ado About Nothing) může být:\n"}
{"id": "1057630", "url": "https://cs.wikipedia.org/wiki?curid=1057630", "title": "Svízel rakouský", "text": "Svízel rakouský\n\nSvízel rakouský (\"Galium austriacum\") je jedním z nejmenších druhů rodu svízel které rostou v České republice. Tento původní druh, patřící taxonomicky do okruhu \"Galium pumilum\" agg., se v ČR vyskytuje pouze v jediné nevelké oblasti.\n\nDruh s disjunktním areálem výskytu jenž se rozkládá od Alp v Rakousku přes Českou republiku, Slovensko, Maďarsko a Slovinsko až do Srbska. V Česku ho lze nalézt pouze na jedné lokalitě na jižní Moravě v Pavlovských vrších, na Slovensku je hojnější, roste tam ve Slovenském ráji, Strážovských vrších, Chočských vrších, Malých Karpatech, na Muráňské planině a Povážském Inovci.\n\nOsídluje osvětlené vápencovité nebo dolomitické skalnaté stráně a sutě kde si vybírá místa s jen slabě zapojeným bylinným porostem. Dává přednost vysýchavým, mělkým půdám které jsou bohaté na minerály.\n\nSvízel rakouský se vyskytuje jako diploidní 2n = 22 a tetraploidní 2n = 44. V Česku a na Slovensku rostou pouze tetraploidní jedinci.\n\nVytrvalá, jen řídce trsnatá bylina s lodyhami vysokými 15 až 25 cm které vyrůstají z tenkých větvených oddenků s propletenými kořeny. Čtyřhranné lodyhy jsou přímé nebo poléhavé, lysé nebo chlupaté, větvené a u báze někdy načervenalé; často společně s nimi rostou i sterilní přízemní prýty. Spodní internodia jsou velmi krátká, postupně se zvětšují a střední jsou 1,5 až 2,5krát delší než listy, ty bývají dlouhé 10 až 20 mm a široké 1 až 1,5 mm. Čárkovitě podlouhlé neb čárkovitě kopinaté listy, vyrůstající v pěti až osmičetných nepravých přeslenech, jsou lysé a lesklé, na okrajích podvinuté a na konci zašpičatělé s hrotem. Listy jsou slabě kožovité s výraznou střední žilku, mohou být hladké či drsné, mají barvu tmavě zelenou a po uschnutí černají.\n\nZ paždí listů vyrůstají mnohokvětá, bohatě větvená latnatá květenství nesoucí drobné oboupohlavné květy na krátkých stopkách.\nKvětenství je v obrysu široce vejčité a někdy vyrůstá již ze samotného trsu. Kalich je nezřetelný, bílá až žlutobílá kolovitá koruna je velká 2 až 3 mm a má čtyři miskovité prohnuté, tupě zašpičatělé lístky. V květu jsou čtyři tyčinky a dvoudílný semeník se dvěma čnělkami. Květy rozkvétají v červnu a červenci, opylovány jsou hmyzem.\n\nPlodem je tmavohnědá až černá dvounažka, lesklé ledvinovité merikarpy jsou 1,2 až 1,5 mm dlouhé a 1 mm široké a povrch mají pravidelně bradavičnatý. Druh se může v přírodě množit semeny (merikarpy) nebo rozrůstáním oddenků.\n\nSvízel rakouský, rostoucí v ČR jen na jediné lokalitě, je velmi zranitelným druhem, navíc kvetoucích rostlin vyrůstá stále méně a méně. Je proto v „Červeném seznamu cévnatých rostlin České republiky z roku 2012“ vyhodnocen jako druh kriticky ohrožený (C1r).\n\n\n \n"}
{"id": "1057640", "url": "https://cs.wikipedia.org/wiki?curid=1057640", "title": "Korunovační kříž", "text": "Korunovační kříž\n\nKorunovační kříž, označovaný též Zlatý ostatkový kříž, dříve také jako Zemský kříž Českého království, býval součástí korunovačních klenotů Království českého a patří mezi nejcennější předměty Svatovítského pokladu. Bývá vystavován společně s českými korunovačními klenoty, protože byl od svého vzniku na Karlštejně jejich nedílnou součástí a opět k nim byl při korunovačních mších přidružen.\n\nJde o relikviář ve tvaru latinského kříže ze dřeva pobitého zlatým plechem, o výšce 62,5 centimetrů, šířce 41,5 centimetrů a tloušťce 5 centimetrů. Je posázený drahokamy (safíry, akvamaríny, rubíny), římskými a byzantskými gemami a perlami. Jeho objednavatel, císař Karel IV. jej koncipoval jako schránku na nejvzácnější relikvie českého království, především spojené se životem a utrpením Ježíše Krista, tzv. \"Arma Christi\". Ústřední relikvií jsou dvě třísky ze Dřeva sv. Kříže (identifikované Antonínem Podlahou jako libanonský cedr), vložené pod křišťálové destičky v křížení, které z něj činí staurotéku. V dalších přihrádkách, krytých miniaturními dvířky s gemami, byly uloženy částečky z čtyřhranného hřebu Kristova kříže, z houby, jíž byl Kristus napájen, z trnové koruny Páně, z provazu užitého při Kristově bičování, z umyvadla, ve kterém Kristus myl nohy apoštolům, a další. Obsahuje také ostatky světců, a to částečku z prstu sv. Jana Křtitele, sv. Pankráce a sv. Anny. Kříž objednal český král a římský císař Karel IV.. Za husitských válek byla z kříže uloupena původní zlatá noha s patkou. Nová noha byla doplněna roku 1523 v raně renesančním stylu.\n\nKříž nebyl zhotoven ke Karlově české královské korunovaci, neboť vznikl později. Podle Josefa Cibulky to bylo kolem roku 1354., podle Karla Otavského až v 60.-70.letech 14.století, protože není vyobrazen v karlštejnských ostatkových scénách. Kříž nebyl původně součástí svatovítského pokladu -jako svatováclavský meč, ale patřil do Karlštejnského pokladu, v němž byly chovány také české korunovační klenoty, protože hrad Karlštejn byl pro ně zbudován. Do roku 1620 tam byl v kapli sv. Kříže tento kříž uložen společně se všemi klenoty, pod dozorem dvou karlštejnských purkrabí. V roce 1645 byl převezen z Karlštejna do Prahy a byl přivtělen ke Svatovítskému pokladu, jehož je dodnes součástí. Takzvaný Korunovační kříž (podle svatovítských inventářů \"Kříž zlatý větší\" nebo \"Kříž Karla IV. s relikvií sv. Kříže\" tedy nebyl vlastním korunovačním klenotem, ale byl s korunovačními klenoty společně uchováván v pokladu karlštejnském a později svatovítském a byl při korunovacích užíván ke korunovační liturgii, ačkoli pro ni nebyl přímo určen.. Naposledy byl v katedrále sv. Víta užit při korunovační mši rakouského císaře Ferdinanda I. Habsburského českým králem v roce 1836. \n\n"}
{"id": "1057643", "url": "https://cs.wikipedia.org/wiki?curid=1057643", "title": "Jan Eliasson", "text": "Jan Eliasson\n\nJan Kenneth Eliasson (* 17. září 1940, Göteborg) je švédský diplomat, od 1. července 2012 do 31. prosince 2016 náměstek generálního tajemníka OSN. V období 2005–2006 byl předsedou Valného shromáždění OSN, v roce 2006 působil jako ministr zahraničních věcí Švédského království.\n\n"}
{"id": "1057645", "url": "https://cs.wikipedia.org/wiki?curid=1057645", "title": "Lúčky (okres Ružomberok)", "text": "Lúčky (okres Ružomberok)\n\nLúčky jsou obec na Slovensku v okrese Ružomberok. V roce 2017 zde žilo 1 779 obyvatel. První písemná zmínka o obci pochází z roku 1266. Je to lázeňská obec v Chočských vrších nedaleko Ružomberka.\n\nObec leží obklopena lesy v Chočských vrších, jen z jižní strany je otevřené údolí směrem do Liptovské Teplé a nedalekých Kalamen. Nad obcí ční Veľký Choč (1608  m n. m.), dominantní vrch Dolního Liptova i Oravy. Ze severní strany leží vrch Plieška (977  m n. m.) a ze západní Smrekov (1024  m n. m.), ve kterém je i nepřístupná jeskyně s délkou 105 m.\n\nObec je přirozeně rozdělena na dvě části, samotnou obec a lázně. Uprostřed obce se nachází Lúčanské travertiny a Lúčanský vodopád, které tvoří jakousi přirozenou hranici mezi obcí a lázněmi.\n\nNa území dnešní obce Lúčky bylo osídlení v eneolitu, bylo tu nalezeno sídliště s kanelovanou keramikou a hromadný nález bronzových nádob z mladší doby bronzové. Obec se vzpomíná v roce 1287 v predikátu Dionýsa z Lúčiek jako Luchk. Pozdější varianty názvu jsou z roku 1469 jako Łuczka a z roku 1773 jako Lucky; maďarsky Lucski. Patřila hradnímu panství Likava.\n\nV roce 1948 vyhořela třetina obce.\n\n\n"}
{"id": "1057646", "url": "https://cs.wikipedia.org/wiki?curid=1057646", "title": "Slavné dny", "text": "Slavné dny\n\nSlavné dny je dokumentární pořad připravovaný autorským kolektivem Pavla Zuny, Andrey Maloveczké a Martina Krušiny pro internetovou televizi Stream.cz. Vysílán je od roku 2010 a na přelomu let 2014 a 2015 měl 178 dílů. Pavel Zuna ze seriálu vybral 52 příběhů, které zpracoval do literární podoby a vydal knižně. V tu dobu byly také spuštěny speciální webové stránky obsahující metodické podklady pro pedagogy a studentům určené pracovní listy, aby se tyto podklady mohly snadněji stát součástí školní výuky. Na přípravě webových stránek se podílela Asociace učitelů občanské výchovy a společenských věd.\n\n\n\n"}
{"id": "1057656", "url": "https://cs.wikipedia.org/wiki?curid=1057656", "title": "Seznam osobností Jihlavy", "text": "Seznam osobností Jihlavy\n\nSeznam osobností Jihlavy je seznam rodáků a obyvatel spojených s Jihlavou.\n\n\n\n\n\n"}
{"id": "1057657", "url": "https://cs.wikipedia.org/wiki?curid=1057657", "title": "Australian Open 2015 – dvouhra vozíčkářů", "text": "Australian Open 2015 – dvouhra vozíčkářů\n\nDo soutěže dvouhry vozíčkářů na Australian Open 2015 nastoupilo osm tenistů. Dvojnásobným obhájcem titulu byl pětinásobný vítěz tohoto turnaje Japonec Šingo Kunieda.\n\nPrávě nejvýše nasazený Šingo Kunieda opět zvítězil, když ve finále porazil francouzskou turnajovou dvojku Stéphana Houdeta po hladkém průběhu 6–2 a 6–2. Upevnil si tak pozici světové jedničky.\n\n"}
{"id": "1057658", "url": "https://cs.wikipedia.org/wiki?curid=1057658", "title": "Australian Open 2015 – dvouhra vozíčkářek", "text": "Australian Open 2015 – dvouhra vozíčkářek\n\nDo soutěže dvouhry vozíčkářek na Australian Open 2015 nastoupilo osm tenistek. Obhájkyní titulu byla německá hráčka Sabine Ellerbrocková, kterou v semifinále vyřadila Japonka Jui Kamidžiová.\n\nVítězkou se stala nenasazená 29letá Jiske Griffioenová z Nizozemska, která ve finále udolala turnajovou jedničku Jui Kamidžiovou po dvousetovém průběhu 6–3 a 7–5. Šampionka tak vybojovala premiérovou grandslamovou trofej z dvouhry.\n\n"}
{"id": "1057661", "url": "https://cs.wikipedia.org/wiki?curid=1057661", "title": "Zvonkové", "text": "Zvonkové\n\nZvonkové (\"Malus domestica\" 'Zvonkové') je ovocný strom, kultivar druhu jabloň domácí z čeledi růžovitých. Plody středně velké, vhodné i pro konzum , ale spíše na zpracování. Plod je oblíben pro zvláštní tvar. Ke konzumní zralosti dozrávají až v únoru následujícího roku. Není znám původ odrůdy.\nGlockenapfel, Echter Glocken, \nDle N.F.C.: Altlander Glockenapfel, Echter Weisser Glockenapfel, Pomme Cloche, Schweizer Glockenapfel, Weisser Winterglockenapfel,\n\nRůst je zpočátku velmi silný, později středně bujný. Vytvářejí úzké později rozklesávající se koruny. Řez snáší dobře, doporučuje se až v pozdějších letech. Preferuje chráněné polohy. Je uváděna malá odolnost proti mrazu.\n\nPlodí středně brzy, hojně a pravidelně. Ovšem podle některých zdrojů se brzy vyplodí. \n\nPlod typicky zvonkovitý, středně velký (130–205 g), nepravidelný. Slupka žlutá, na osluněné straně někdy s červenavým líčkem. Dužnina je zelenožlutá, křehká zpočátku kyselá, a jaře více nasládlá. \nVhodným opylovačem je pro tuto odrůdu odrůda Ontario. Zvonkové samo je dobrý opylovač.\n\nOdrůda není obvykle napadána významnými škůdci a chorobami. Nebývá poškozována padlím a strupovitostí.\n\nVhodná podnož je M 9 a další slabší podnože. Do méně vhodných půd je považována za vhodnou podnož MM 106 nebo A 2. \n\nVhodná do vyšších poloh, v teplejších oblastech jsou plody poškozeny sluncem. Ideální pro skladování, vhodná pro přípravu pokrmů, později lze použít i pro přímý konzum. Plod má zpočátku velmi kyselou chuť. \n\nHodí se pro polokmeny a vysokokmeny. Odrůda není vhodná pro velkovýrobu a je méně často pěstovaná. \n\n"}
{"id": "1057662", "url": "https://cs.wikipedia.org/wiki?curid=1057662", "title": "Australian Open 2015 – čtyřhra vozíčkářů", "text": "Australian Open 2015 – čtyřhra vozíčkářů\n\nDo soutěže čtyřhry vozíčkářů na Australian Open 2015 nastoupily čtyři páry. Obhájcem titulu byla francouzsko-japonská dvojice Stéphane Houdet a Šingo Kunieda, jejíž členové ve finále zdolali britsko-argantinský pár Gordon Reid a Gustavo Fernández po hladkém průběhu 6–2 a 6–1.\n\nPro Houdeta to byla třetí trofej z úvodního grandslamu sezóny, zatímco Kunieda si připsal již osmý melbourneský titul.\n\n"}
{"id": "1057666", "url": "https://cs.wikipedia.org/wiki?curid=1057666", "title": "Australian Open 2015 – čtyřhra vozíčkářek", "text": "Australian Open 2015 – čtyřhra vozíčkářek\n\nDo soutěže čtyřhry vozíčkářek na Australian Open 2015 nastoupily čtyři páry. Obhájcem titulu byla favorizovaná japonsko-britská dvojice Jui Kamidžová a Jordanne Whileyová, jejíž členky ve finále zdolaly nenasazený nizozemský pár Jiske Griffioenová a Aniek van Kootová\n\nPro obě šampionky trofej znamenala druhé vítězství na úvodním grandslamu sezóny. Svou deblovou dominanci potvrdily pátým vyhraným grandslamem v řadě.\n\n"}
{"id": "1057667", "url": "https://cs.wikipedia.org/wiki?curid=1057667", "title": "Lubomír Rejda", "text": "Lubomír Rejda\n\nLubomír Rejda (* 23. srpna 1954) je bývalý český fotbalový útočník.\n\nZačínal v ZVVZ Milevsko. Na vojně hrál za VTJ Tachov. V československé lize hrál za Škodu Plzeň. Nastoupil ve 108 ligových utkáních a dal 7 gólů. Dále pokračoval ve třetí nejvyšší soutěži za Baník Most.\n\n"}
{"id": "1057668", "url": "https://cs.wikipedia.org/wiki?curid=1057668", "title": "Australian Open 2015 – dvouhra kvadruplegiků", "text": "Australian Open 2015 – dvouhra kvadruplegiků\n\nDo soutěže dvouhry kvadruplegiků na Australian Open 2015 nastoupili čtyři tenisté, z nichž každý odehrál tři vzájemná utkání v základní skupině. První dva v pořadí postoupili do finále.\n\nObhájcem titulu byl nejvýše nasazený a trojnásobný vítěz David Wagner ze Spojených států, který ve finále nestačil na australskou turnajovou dvojku Dylana Alcotta po dvousetovém průběhu 2–6 a 3–6. 24letý australský šampion, a také basketbalový paralympijský vítěz, vybojoval první grandslamovoou trofej.\n\n"}
{"id": "1057675", "url": "https://cs.wikipedia.org/wiki?curid=1057675", "title": "Diecéze digneská", "text": "Diecéze digneská\n\nDiecéze digneská (-riezská-sisteronská) (lat. \"Dioecesis Diniensis (-Reiensis-Sistariensis)\", franc. \"Diocèse de Digne, Riez et Sisteron\") je francouzská římskokatolická diecéze, založená ve 4. století. Leží na území departementu Alpes-de-Haute-Provence, jehož území přesně kopíruje. Sídlo biskupství a katedrála \"Saint-Jérôme de Digne\" se nachází ve městě Digne-les-Bains. Diecéze je součástí marseillské církevní provincie.\n\nOd 7. listopadu 2014 je diecézním biskupem Mons. Jean-Philippe Nault.\n\nBiskupství bylo v Digne založeno v průběhu 4. století. Patrony diecéze jsou svatí Domnin a Vincent z Digne, biskupové z Digne.\n\nV důsledku konkordátu z roku 1801 bylo k 29. listopadu 1801 zrušeno velké množství francouzských diecézí, včetně diecézí aptské, gapské, glandèveské, riezské, senezské, sisteronské a arcidiecéze embrunské, jejichž území bylo zcela, nebo zčásti včleněno do gigneské diecéze.\n\nK 15. únoru 1916 byl změněn název diecéze na \"dignesko-riezsko-sisteronská)\".\n\nOd 8. prosince 2002 je digneská diecéze sufragánem marseillské arcidiecéze; do té doby byla sufragánní diecézí arcidiecéze aixské.\n\n\n"}
{"id": "1057676", "url": "https://cs.wikipedia.org/wiki?curid=1057676", "title": "Australian Open 2015 – čtyřhra kvadruplegiků", "text": "Australian Open 2015 – čtyřhra kvadruplegiků\n\nObhájcem titulu ve čtyřhře vozíčkářů na australském Australian Open 2015 byl pár David Wagner a Andrew Lapthorne, jenž opět triumfoval.\n\nSoutěž vyhrála nejvýše nasazená britsko-americká dvojice Andrew Lapthorne a David Wagner, jejíž členové ve finále zdolali australsko-jihoafrický pár Dylan Alcott a Lucas Sithole po třísetovém průběhu 6–0, 3–6 a 6–2.\n\n"}
{"id": "1057680", "url": "https://cs.wikipedia.org/wiki?curid=1057680", "title": "Diecéze ajaccijská", "text": "Diecéze ajaccijská\n\nDiecéze Ajaccio (lat. \"Dioecesis Adiacensis\", franc. \"Diocèse d'Ajaccio\") je francouzská římskokatolická diecéze, založená ve 3. století. Leží na ostrově Korsika (zaujímá celou jeho rozlohu). Sídlo biskupství a katedrála \"Nanebevzetí Panny Marie\" se nachází ve městě Ajaccio. Diecéze je součástí marseillské církevní provincie.\n\nOd 22. února 2012 je diecézním biskupem Mons. Olivier de Germay.\n\nBiskupství bylo v Ajjaciu založeno v průběhu 3. století.\n\nV důsledku konkordátu z roku 1801 bylo k 29. listopadu 1801 zrušeno velké množství francouzských diecézí, včetně diecézí Accia a Mariana, Aleria, Nebbio a Sagone, jejichž území bylo včleněno do diecéze Ajaccio.\n\nOd 8. prosince 2002 je diecéze Ajaccion sufragánem marseilleské arcidiecéze; do té doby byla sufragánní diecézí arcidiecéze Aix.\n\n\n"}
{"id": "1057682", "url": "https://cs.wikipedia.org/wiki?curid=1057682", "title": "Zuzana (odrůda jablek)", "text": "Zuzana (odrůda jablek)\n\nZuzana (\"Malus domestica\" 'Zuzana') je ovocný strom, kultivar druhu jabloň domácí z čeledi růžovitých. Bývá také označována HL-III-25-34. Odrůda patří mezi pozdně zimní, určené na skladování. Plody jsou středně velké až velké, vhodné pro konzum i na zpracování. Je dobře skladovatelnou zimní odrůdou, která prakticky nevyžaduje chemickou ochranu, podobně jako odrůda Zvonkové.\n\nByla vypěstována v ČR, v Holovousích, zkřížením odrůd Zvonkové a James Grieve.\n\nRůst je podobně jako u odrůdy Zvonkové zpočátku velmi silný, později středně bujný, spíše s ostrými úhly větvení. Vytváří úzké, později rozklesávající se koruny. Řez snáší dobře, ale průklest, nikoliv zkracovací řez - zahušťuje. Dobře tvoří krátký plodonosný obrost. Odrůda není vhodná pro pěstování v přísných tvarech, ovocných stěnách, neplodí. Nejlépe vyhovují volně rostoucí tvary.\n\nPlodí středně pozdně, pravidelně, spíše středně, ovšem pravidelně.\n\nPlod nepravidelný, kuželovitý, středně velký. Slupka hladká, mastná, zelenavě až sytě žlutá s větší části překrytá oranžovým krátkým žíháním až mramorováním. Dužnina je kyselá, až k jaru více nasládlá. \n\nKvete poloraně. Je vhodným opylovačem.\n\nOdrůda není obvykle napadána významnými škůdci a chorobami. Nebývá poškozována padlím a strupovitostí. Vhodná do vyšších poloh, v teplejších oblastech jsou plody poškozeny sluncem.\n\nPodobně jako u odrůdy Zvonkové je vhodná podnož je M 9 a další slabší podnože. Do méně vhodných půd je považována za vhodnou podnož MM 106 nebo A 2. \n\nVýborná pro skladování, na jaře může být použita k přímému konzumu. Hodí se pro volné tvary, polokmeny, vysokokmeny. Vhodná pro drobné pěstitele a okrasné výsadby, aleje, nevyžaduje chemickou ochranu. Vhodná do vyšších poloh.\n\n"}
{"id": "1057683", "url": "https://cs.wikipedia.org/wiki?curid=1057683", "title": "Ivan Stibor", "text": "Ivan Stibor\n\nProf. Ing. Ivan Stibor, CSc. (* 2. února 1944, Praha) je český profesor chemie, se zaměřením na chemii organickou. Tento obor studoval v letech 1961–1966 na VŠCHT v Praze. V roce 1973 mu byla udělena vědecká hodnost kandidáta věd. V letech 1977–1978 absolvoval postdoktorální pobyt u prof. J.-M. Lehna (Université Louis Pasteur, Štrasburk), pozdějšího nositele Nobelovy Ceny za chemii (1987), udělenou za objev a syntézu tzv. kryptandů. Mimo jiné, i díky této zkušenosti je Ivan Stibor jedním z uznávaných odborníků oboru supramolekulární chemie v Čechách a praktický zakladatel tohoto oboru na Vysoké škole chemické-technologické v Praze. V současné době působí na Technické univerzitě v Liberci na Ústavu pro nanomateriály, pokročilé technologie a inovace jako vědecký pracovník na oddělení nanomateriálů v přírodních vědách. V minulosti působil na Ústavu organické chemie a biochemie Československé akademie věd (po roce 1992 Akademie věd České republiky) jako vědecký pracovník, později jako vedoucí vědecký pracovník. V letech 1992–1994 byl děkanem fakulty chemické technologie VŠCHT a v letech 1994–1995 rektorem Vysoké školy chemicko-technologické v Praze.\n\nJe autorem více než 145 původních vědeckých prací a 62 patentů a autorských osvědčení. V současnosti se věnuje převážně syntézám speciálních nanomateriálů a jejich funkcionalizacemi. V roce 2012 mu byla za rozvoj vědy a šíření vzdělanosti udělena medaile Emila Votočka\n"}
{"id": "1057684", "url": "https://cs.wikipedia.org/wiki?curid=1057684", "title": "VÚKV", "text": "VÚKV\n\nVÚKV a.s. se sídlem v Praze je česká společnost, která se zabývá především vývojem a zkušebnictvím kolejových vozidel.\nZáklady dnešní společnosti VÚKV lze hledat v konstrukční kanceláři někdejších Ringhofferových závodů v Praze. Po sloučení této firmy s dalšími českými společnostmi z oboru výroby kolejových vozidel vznikl v roce 1936 koncern Ringhoffer-Tatra.V jeho rámci byla zřízena tzv. evidenční kancelář (EVIKA), která zpracovávala konstrukční řešení dle požadavků jednotlivých závodů. Tato kancelář byla po 2. světové válce několikrát reorganizována, až z ní k 1. dubnu 1958 vznikl Výzkumný ústav kolejových vozidel Praha (VÚKV), který patřil do sdružení národních podniků Československé vagónky Tatra se sídlem ve Studénce. Po zrušení tohoto sdružení byl VÚKV začleněn od roku 1965 do koncernu Závody ťažkého strojárstva v Martině. Od roku 1970 byl VÚKV součástí koncernu Československé vagónky. K 31. prosinci 1982 byl národní podnik Výzkumný ústav kolejových vozidel zrušen převedením na Československé vagónky, koncern, Poprad k 1. lednu 1983. K témuž dni byla vytvořena koncernová účelová organizace Výzkumný ústav kolejových vozidel. Tehdy VÚKV zaměstnával asi 350 pracovníků, kteří kromě sídla v Praze pracovali také na pobočkách v České Lípě, Cerhenicích, Studénce, Žilině a Popradu. V roce 1988 došlo k dalšímu formálnímu zrušení této organizace, která se k 1. červenci 1988 stala přímou součástí státního podniku Československé vagónky, koncern se sídlem v Popradě. Samostatnost podniku byla obnovena k 1. červenci 1990, kdy byla zřízena společnost s názvem VÝZKUMNÝ ÚSTAV KOLEJOVÝCH VOZIDEL PRAHA státní podnik. K 1. lednu 1992 byla část majetku převedena na Fond národního majetku (FNM), zbytkový podnik byl zrušen bez likvidace 14. června 1995. FNM pak 1. května 1992 zřídil akciovou společnost pod názvem VÚKV a.s., který je používán dodnes.\n\nPodnik byl privatizován v 90. letech v rámci tzv. kupónové privatizace a jeho vlastnictví pak bylo značně roztříštěné. K zásadní majetkoprávní změně došlo v roce 2000, kdy se vlastníkem 96 % akcií stala společnost Český TÜV s.r.o. V roce 2004 odkoupila tento podíl firma Škoda Holding, která v roce 2006 provedla odkup podílů minoritních akcionářů a stala se tak 100% vlastníkem společnosti. Od roku 2011 je jediným akcionářem společnost SKODA INDUSTRY (EUROPE) LTD. se sídlem na Kypru, v roce 2014 přejmenovaná na CEIL (CENTRAL EUROPE INDUSTRIES) LTD., která je rovněž vlastníkem společnosti Škoda Transportation.\n"}
{"id": "1057686", "url": "https://cs.wikipedia.org/wiki?curid=1057686", "title": "Polypyrrol", "text": "Polypyrrol\n\nPolypyrrol je heterocyklická polymerní sloučenina, tvořená pyrrolovými cykly spojenými navzájem v α polohách (obrázek 1). Spadá do kategorie vodivých polymerů (spolu s polyacetylenem či polyanilinem). Počet mérů ve struktuře polypyrrolu je poměrně malý (srovnej např. s polyethylenem). Struktura obsahuje zhruba pouze 40 - 60 jednotek.\n\nElektrická vodivost polypyrrolu je primárně dána způsobem uspořádání chemických vazeb (hybridizace sp2). Jeho makromolekula obsahuje konjugovaný systém dvojných vazeb. Ten se vyznačuje rezonanční strukturou. Díky této vlastnosti dochází k delokalizaci elektronů v rámci prokonjugovaného systému, což v důsledku umožňuje jejich relativně snadný pohyb. K podobnému efektu dochází i u jiných aromatických sloučenin (benzen). Stejně jako u benzenu, tak i zde nelze přesně říci, která vazba je jednoduchá a která dvojná (díky zmíněné rezonanci). Všechny vazby jsou si rovnocené, řádu 1,5. Delokalizovaný elektronový systém umožňuje po přiložení vnějšího elektrického napětí přenos elektrického náboje (a tedy vedení elektrického proudu). Sekundárně lze elektrickou vodivost ovlivňovat tzv. dopováním (viz obrázek 2). Dopantem je zde látka iontového charakteru, která interaguje s molekulou polypyrrolu a způsobuje změny v elektronových hustotách. Tyto změny mohou buď pozitivně, nebo negativně ovlivňovat elektrickou vodivost. Vhodnými dopanty jsou objemné anionty organických kyselin.\n\nZ pohledu kvantové fyziky při dopování vznikají v tzv. zakázaném pásu elektronové struktury nové lokalizované stavy (hladiny), které snižují přeskokovou energii elektronu z valenčního do vodivostního pásu. Elektron se pak může dostat z valenčního do vodivostního pásu s vložením nižší energie, s využití těchto nových hladin. Kvantový princip elektrické vodivosti je z hlediska pásové struktury jistou analogii dopování anorganických polovodičů.\n\nPolypyrrol vzniká radikálovou oxidační polymerací z monomeru pyrrolu. V první fázi dochází k odtržení elektronu z pyrrolového cyklu vlivem oxidačního prostředí (např. účinkem Feči jiných oxidovadel). K odštěpení dochází zpravidla v poloze \"α\". Tímto vzniká přechodný intermediát kationické povahy. V další fázi dochází k reakci s jiným pyrrolovým kationtem (či radikálem) a následné eliminaci vodíkových protonů, přičemž dochází ke vzniku kovalentní vazby. Stejný mechanismus, který vedl ke vzniku výše popsaného dimeru vede ke vzniku vyšších oligomerních struktur.\n\nV laboratorních podmínkách je polypyrrol zpravidla připravován oxidací pyrrolu chemickou cestou nebo elektrolyticky. V případě chemické polymerace je pyrrol rozpuštěný ve vhodném rozpouštědle oxidován oxidačním činidlem. V tomto ohledu je vhodný chlorid železitý, nebo peroxosíran amonný. Elektrolytická příprava polypyrrolu spočívá v oxidaci roztoku pyrrolu průchodem elektrického proudu. Polypyrrol připravený elektrolyticky mívá zpravidla vyšší elektrickou vodivost danou vyšší uspořádaností makromolekul a menším počtem strukturálních defektů. Tato metoda je však technicky složitější na provedení a vybavení.\n\nČistý polypyrrol je černý prášek, svým vzhledem velmi podobný sazím. Je prakticky nerozpustný organických rozpouštědlech. Nelze tedy připravit jeho polymerní roztok. Polypyrrol, zvláště pak jeho dopované formy, jsou slibným kandidátem v oboru tzv. polymerní elektroniky. Pokusně již byly vytvořeny elektrické baterie, senzory a aktuátory na bázi polypyrrolu. V dopovaném stavu vyniká dobrými elektrickými vlastnostmi (elektrická vodivost 10 - 10 S/cm závislá na způsobu přípravy, dopování a aktuálním okolním prostředí). S výhodou lze provádět jeho syntézu - polymeraci za přítomnosti substrátu a lze jím tak modifikovat původně nevodivý povrch rozličných materiálů. Kromě svých elektrických vlastností vykazuje dobrou biokompatibilitu, tudíž je vhodným kandidátem i v oblasti např. tkáňového inženýrství, bioniky, či diagnostiky.\n"}
{"id": "1057696", "url": "https://cs.wikipedia.org/wiki?curid=1057696", "title": "Walter Womacka", "text": "Walter Womacka\n\nWalter Womacka (22. prosince 1925, Horní Jiřetín, Československo – 18. září 2010, Berlín) byl německý malíř socialistického realismu.\n\nVe letech 1940 až 1943 vystudoval obor dekorativní malíř na státní keramické škole v Teplicích. V letech 1943 až 1945 sloužil v německé armádě.\n\nPo druhé světové válce žil v Německé demokratické republice. Studoval postupně na několika uměleckých školách, v letech 1946 až 1949 v Braunschweigu, v letech 1949 až 1951 ve Výmar a v letech 1951-52 v Drážďanech. Od roku 1956 působil jako pedagog. Kunsthochschule Berlin-Weißensee, kde byl následně v roce 1965 byl jmenován profesorem a kde v následujícím období působil 20 let jako rektor školy, v letech 1968 až 1988.\n\nPatřil mezi nejvýznamnější malíře socialistického realismu. Jeho mozaiky byly součástí řady významných staveb ve východní části Berlína.\n\n"}
{"id": "1057703", "url": "https://cs.wikipedia.org/wiki?curid=1057703", "title": "Bohuslav Binka", "text": "Bohuslav Binka\n\nBohuslav Binka (* 4. ledna 1973 České Budějovice) je český environmentální etik, filosof a gestalt terapeut, laureát Ceny Josefa Vavrouška v kategorii vědecko-výzkumné (disertační) práce. Od roku 2004 působí na Katedře environmentálních studií Fakulty sociálních studií a od roku 2012 do roku 2019 byl vedoucím této katedry. V současnosti působí jako proděkan pro vnitřní a vnější komunikaci Fakulty sociálních studií Masarykovy univerzity. Je odborným garantem projektu sdíleného bydlení mladých dospělých z dětských domovů a studentů brněnských vysokých škol Symbios. \n\nBohuslav Binka se narodil 4. ledna 1973 v Českých Budějovicích. Vystudoval obory filosofie a estetika na Filosofické fakultě Masarykovy univerzity v Brně. Na téže fakultě získal v roce 2002 titul Ph.D. v oboru filosofie. Za svou disertační práci s názvem \"Analýza hlubinné ekologie\" se stal laureátem Ceny Josefa Vavrouška v kategorii vědecko-výzkumné (disertační) práce udělované Fakultou sociálních věd Univerzity Karlovy v Praze a Fondem Petry a Josefa Vavrouškových.\nBěhem studií absolvoval tříměsíční stáž na The Catholic University of America ve Spojených státech a v roce 2007 měsíční vědecko-výzkumnou stáž na University of Glasgow ve Skotsku.\n\nV letech 2000 až 2001 působil na Katedře společenských věd Pedagogické fakulty Jihočeské univerzity v Českých Budějovicích. Od roku 2001 do roku 2004 byl v pozici odborného asistenta na Katedře podnikového hospodářství Ekonomicko-správní fakulty Masarykovy univerzity. V roce 2004 nastoupil na pozici odborného asistenta na Katedře environmentálních studií, kde se stal v roce 2012 vedoucím katedry. \nV roce 2014 se habilitoval spisem \"Slepé skvrny environmentální etiky\" a obdržel tak titul docenta. V roce 2015 zahájil studium psychoterapeutického výcviku v integrativním skupinovém gestalt přístupu ve společnosti INSTEP. Od roku 2018 pak působí jako odborný garant projektu Symbios - sdílené bydlení mladých dospělých z dětských domovů a studentů brněnských vysokých škol. Od roku 2019 působí také jako gestalt terapeut. \n\nVe svých pracích se Bohuslav Binka věnuje především environmentální filozofii, environmentální etice a konceptu gestalt terapie. V knize \"Environmentální etika\" se nejen vyrovnává s oponenty environmentalismu, ale také například představuje jednotlivé směry environmentální etiky.\nVedle Zelené svatozáře Erazima Koháka, je tak \"Environmentální etika\" Bohuslava Binky druhou a prozatím v českém prostředí jedinou ucelenou publikací mapující kořeny a proudy environmentální etiky.\nVe své práci se také výrazně věnuje osobě viktoriánského myslitele Johna Ruskina.\nKromě toho mu vyšla i kniha \"Zelený extrémismus\", kde zkoumá, zda je české environmentální hnutí extremistické – na základě srovnání s pravicově extremistickým hnutím, dospívá k závěru, že v českém environmentálním hnutí se extremismus nenachází.\n\n\n"}
{"id": "1057705", "url": "https://cs.wikipedia.org/wiki?curid=1057705", "title": "Čestný César", "text": "Čestný César\n\nČestný César je jedna z kategorií francouzské filmové ceny César. Kategorie existuje od vzniku ceny v roce 1976.\n\n"}
{"id": "1057706", "url": "https://cs.wikipedia.org/wiki?curid=1057706", "title": "Eric Drummond", "text": "Eric Drummond\n\nJames Eric Drummond (17. srpna 1876 – 15. prosince 1951) byl britský diplomat skotské národnosti. V letech 1920–1933 působil coby první generální tajemník Společnosti národů, v období 1933–1939 pak jako velvyslanec Spojeného království v Itálii.\n\nDo funkce generálního tajemníka SN byl vybrán zástupci velmocí na Pařížské mírové konferenci 28. dubna 1919. Přesně o dva měsíce později, 28. června 1919, bylo jeho jméno zaneseno i do Paktu Společnosti národů. Funkce se však ujal až 1. srpna 1920, kdy byl plně etablován Sekretariát Společnosti národů. \n"}
{"id": "1057709", "url": "https://cs.wikipedia.org/wiki?curid=1057709", "title": "Lukáš Haraslín", "text": "Lukáš Haraslín\n\nLukáš Haraslín (* 26. května 1996, Bratislava) je slovenský fotbalový záložník a mládežnický reprezentant, od července 2015 působí v klubu Lechia Gdańsk.\n\nNa Slovensku začal s fotbalem ve svých 4 letech v bratislavském klubu FK Lamač, kde jej trénoval mj. jeho otec (otec i jeho děda taktéž v Lamači hráli). V 10 letech odešel do Slovanu Bratislava, kde jej vedli trenéři Marko, Rovenský, Varadin, Zachariáš, Bôbik, Prokop a v dorostu Brezík a Jozef Majoroš.\n\nPo ME U17, kde se prezentoval dobrým výkonem, jej zaregistrovala řada skautů. V létě 2013 přestoupil do italského klubu Parma FC, kde hrál za juniorku (tzv. tým Primavera).\n\nV Serii A debutoval za Parmu 1. února 2015 ve věku 18 let na stadionu San Siro proti AC Milán, trenér Roberto Donadoni jej poslal na hřiště v 77. minutě. Parma utkání prohrála 1:3. Tou dobou se Parma topila v dluzích a klubu hrozila exekuce.\n\nV létě 2015 změnil působiště, přestoupil do polského klubu Lechia Gdańsk.\n\nHrál za slovenské reprezentační výběry U16, U17. Od ledna 2014 je v kádru týmu U18.\nS výběrem do 17 let se zúčastnil Mistrovství Evropy U17 2013, kde v semifinále podlehlo Slovensko Itálii. Tímto umístěním se kvalifikovalo na Mistrovství světa hráčů do 17 let 2013 ve Spojených arabských emirátech, kde slovenský tým vypadl osmifinále. V něm Haraslín kvůli nastřádaným žlutým kartám nehrál, ale v základní skupině nastoupil do všech tří zápasů (proti Brazílii, Hondurasu a Spojeným arabským emirátům).\n\nTrenér Pavel Hapal jej zařadil v červnu 2017 do 23členné nominace na Mistrovství Evropy hráčů do 21 let 2017 v Polsku.\n\n"}
{"id": "1057715", "url": "https://cs.wikipedia.org/wiki?curid=1057715", "title": "The Blow Monkeys", "text": "The Blow Monkeys\n\nThe Blow Monkeys je britská hudební skupina, která patřila k představitelům nové vlny osmdesátých let. Tvořila ve stylu sophisti-pop, který spojoval vlivy pop rocku, soulu a funku.\n\nSkupinu založil roku 1981 zpěvák a kytarista Robert Howard, známý jako Dr. Robert, dalšími členy byli baskytarista Mick Anker, saxofonista Neville Henry a bubeník Tony Kiley. Název pochází z doby, kdy Howard žil v Austrálii, kde bývají domorodí hráči na didgeridoo označováni jako „foukající opice“. Skupina byla součástí sdružení levicově orientovaných hudebníků Red Wedge. Jejich nejúspěšnějším albem bylo \"She Was Only a Grocer's Daughter\" (v roce 1987 se dostalo na 21. místo žebříčku UK Album Chart); jeho název, který v překladu znamená „Byla jenom hokynářova dcera“, je narážkou na původ tehdejší premiérky Margaret Thatcherové. Prvním singlovým hitem byla v roce 1986 píseň s tématem epidemie AIDS \"Digging Your Scene\" (dvanácté místo na žebříčku UK Singles Chart a sedmé místo na Hot Dance Club Play). Další úspěšnou skladbou byla \"It Doesn't Have to Be This Way\", která se umístila v roce 1987 na pátém místě UK Singles Chart. Skupina se rozpadla v roce 1990, kdy se její členové vydali na sólovou dráhu. V roce 2007 obnovila činnost a vydala čtyři řadová a jedno koncertní album.\n\n\n"}
{"id": "1057717", "url": "https://cs.wikipedia.org/wiki?curid=1057717", "title": "Palmknihy", "text": "Palmknihy\n\nPalmknihy jsou český internetový obchod, který prodává elektronické knihy, audioknihy a čtečky elektronických knih. Ke stažení zdarma nabízení i čtečku pro mobilní telefony s operačním systémem Android. Pro firemní klientelu nabízejí multilicence na odborné elektronické knihy. Od roku 2014 prodávají zvýhodněné balíčky e-knih. \n\nWeb v roce 1999 založili Jiří Vlček a Martin Bodlák a nejprve nabízel pouze elektronické knihy ke stažení zdarma. V roce 2006 začal eknihy prodávat. Je tak nejstarším prodejcem elektronických knih na českém trhu. Firma prosazuje tzv. sociální DRM (do každé zakoupené eknihy je implementován text s osobními údaji držitele dané kopie, čímž se má zabránit, aby tento soubor dále poskytoval zdarma). Od roku 2010 prodávají audioknihy. Do roku 2012 web vyžadoval ověření totožnosti pomocí klasického dopisu, téhož roku začaly Palmknihy nabízet i knihy s tvrdým DRM a spolupracovat s Alza.cz, o rok později uzavřely strategické partnerství s portálem iDnes.cz. \n\nV roce 2011 prodaly přes 7 000 kusů elektronických knih. Roku 2014 prodaly 300 000 kusů e-knih, tržby činily 30 milionů korun.\nV roce 2014 společně s partnery Alza a iDnes držely 35–50 % podíl na českém trhu s e-knihami. \n\n"}
{"id": "1057718", "url": "https://cs.wikipedia.org/wiki?curid=1057718", "title": "BMW R 1100 RT", "text": "BMW R 1100 RT\n\nBMW R 1100 RT je motocykl kategorie cestovní motocykl, vyvinutý firmou BMW, vyráběný v letech 1996-2001. Jeho předchůdcem byl model BMW R 100 RT, nástupcem se stal model BMW R 1150 RT. Sesterské modely jsou sportovní BMW R 1100 RS a nakedbike BMW R 1100 R. Vyráběn byl v Berlíně-Spandau.\n\nStandardně byl vyráběn s protiblokovacím systémem ABS. Konkurenci představují Honda ST 1100 Pan European, Honda Gold Wing a Triumph Trophy 1200. Oblíbený byl jako policejní motocykl.\n\n\n\n"}
{"id": "1057723", "url": "https://cs.wikipedia.org/wiki?curid=1057723", "title": "CZ LOKO", "text": "CZ LOKO\n\nCZ LOKO, a.s. se sídlem v České Třebové je česká společnost, zabývající se především opravami, modernizacemi a výrobou lokomotiv a dalších kolejových vozidel.\n\nSpolečnost byla založena pod názvem \"Českomoravská komerční společnost, a.s.\", se sídlem v Nymburce a zapsána do obchodního rejstříku 25. ledna 1995. V roce 1999 byl název změněn na \"ČMKS holding, a.s.\". 20. prosince 2006 se pak sídlo společnosti přestěhovalo do České Třebové a současně došlo ke změně názvu na současný \"CZ LOKO, a.s.\" Další výrobní prostory přibyly v bývalém lokomotivním depu Jihlava.\n\nDceřinou společností jsou Letohradské strojírny, specializované na opravy kolejových vozidel a kovovýrobu, řezací centrum včetně laserové řezačky je v Žamberku.\n\nS rozvojem servisní činnosti pro stroje dodané tuzemským dopravcům vznikly dispečinky v Lovosicích, České Třebové a Ostravě.\n\nSpolečnost je známá především modernizacemi lokomotiv, mezi jejichž nejčetnější zástupce patří přestavby lokomotiv řad 750 a 753 (tzv. \"Brejlovců,\" původně T478) na stroje s označením 750.7, 752.5, 752.6, 753.6, 753.7, které byly dodávány dopravcům v Česku a Itálii, v roce 2017–18 na Slovensko (PSŽ) a do Maďarska (CER Cargo). Vizáž zásadně odlišnou od původního vzhledu má jen \"Bizon\" z řady 753.6, který má přepracovaná čela (nabízí se pod obchodním názvem EffiLiner 1600).\n\nPro SŽDC dodává společnost motorové univerzální vozíky – dvounápravová pracovní vozidla, a to jednak rekonstrukci starší řady MUV 69 na MUV 74.1 a MUV 74.2 a novou řadu MUV 75, ze které bude z Jihlavy dodáno 50 kusů v letech 2018–2020.\n\nPro pražské metro CZ LOKO rekonstruovalo od roku 2016 pracovní vozíky dodané původně v letech 1989 a 1990 firmou KOLZAM Racibórz z Polska, které jsou nově označeny WŽB-10.1-M.\n\nLehké posunovací lokomotivy řady 797.8 se používají nejen na vlečkách různých dopravců, ale také v metru – Praha, Budapešť, Varšava. Vznikly rekonstrukcí řady 703.\n\nŘady čtyřnápravových posunovacích lokomotiv 740 a 742 rekonstruuje CZ LOKO na řady 741.7 a 742.7. Vesměs jde o zástavbu naftových motorů výrobce Caterpillar a elektrických generátorů výrobce Siemens Drásov. Dodávka 20 lokomotiv 741.7 během roku 2016 nahradí na vlečce ArcelorMittal Ostrava 28 starších strojů různých řad.\n\nPoněkud menší počty modernizací se realizovaly ve státech východní Evropy – Ukrajina, Litva, Lotyšsko, Bělorusko, kde základem byly šestinápravové těžké posunovací lokomotivy ČME3. V Lotyšsku probíhaly přestavby 14 těžkých traťových nákladních lokomotiv 2M62U, tentokrát s použitím vznětových motorů výrobce MTU.\n\nNovostavbou posunovací lokomotivy je EffiShunter 1000, řada 744.1 o výkonu 895 kW s digitáním řídícím systémem, který umožňuje vícenásobné řízení, rádiové dálkové ovládání a monitoring přes GSM a GPS.\n\nDo segmentu přestavby elektrických lokomotiv vstoupilo CZ LOKO nákupem 12 dvousystémových strojů řady 12 belgických drah SNCB a první představilo v červnu roku 2016 pod názvem EffiLiner 3000. Jde o čtyřnápravovou lokomotivu pro mezinárodní dopravu nákladních vlaků o nejvyšší rychlosti 120 km/h. Maximální výkon je udáván 2910 kW v obou soustavách (3 kV DC a 25 kV AC) (původně 160 km/h a 3130 kW). V ČR značená jako 365.001-7\n\nV roce 2019 firma představila první hybridní lokomotivu, dvounápravový plug-in hybrid 709.401 s obchodním názvem HybridShunter 400 o výkonu 444 kW, kde trakční baterie doplňuje spalovací motor CAT C44.\n\nDále společnost nabízí pronájem lokomotiv, především posunovacích, ale dva výkonnější typy jsou použitelné i pro traťovou službu; výkonnější je šestinápravový EffiShunter 1600 s motorem 1,5 MW, v ČR značený jako řada 774.7, u finského dopravce Fennia Rail jako řada Dr 18. Záměry ohledně pronájmu elektrických lokomotiv jsou v přípravě.\n\nOd prosince 2019 nese Horácký zimní stadion název CZ LOKO aréna .\n"}
{"id": "1057724", "url": "https://cs.wikipedia.org/wiki?curid=1057724", "title": "Ballomar", "text": "Ballomar\n\nBallomar \"také\" Ballomarius (140 - okolo 180) byl král germánského kmene Markomanů, který vládl v době tzv. Markomanských válek. Informace o tomto germánském vůdci jsou zmíněny ve spisech římského historika Cassiuse Dia. \n\nNěkdy před rokem 166 stanul v čele jedenácti germánských kmenů z Podunají a vedl mírové rozhovory s římským legátem v Panonii Marcem Iallio Bassem. Mezi hlavními představiteli při jednáni byli i ostatní vůdci germánských kmenů Kvádů, Hermundurů či Naristů. I když při jednání bylo dosaženo mírové dohody, brzy po jednání byla dohoda porušena, protože Germáni se Sarmaty v roce 166 na řece Dunaj překročili Limes Romanus a napadli Římské imperium. Následně v letech 167-170 porazil svaz germánských kmenů v čele s Ballomarem 20 000 Římanů, když se Římané pod vedením Marca Aurelia pokoušeli o protiofenzívu u Carnunta. Markomani a Kvádové vedeni Ballomarem poté od Carnunta vyrazili na jih. Po zdolání Alp vydrancovali město Opitergium (dnešní Oderzo). Jejich nápor vyvrcholil obležením Aquileie. Poprvé od porážky Teutonů a Kimbrů ve 2. stol. př. l. vstoupila na území Apeninského poloostrova nepřátelská síla, což otřáslo sebedůvěrou obyvatel římského impéria. Ostatní germánské kmeny po dobytí Carnunta vyplenily ostatní sídla v provincii Noricum. V roce 172 podnikli Římané pod vedením Marca Aurelia znovu výpravu na sever od Dunaje na území Germánie, kde Markomany drtivě porazili a podrobili. V dalších dvou letech si podrobili Kvády.\n\nBallomara snad znázorňuje epizoda XXV na sloupu Marca Aurelia, který stojí na náměstí Piazza Colonna v Římě, datování epizody se pohybuje okolo roku 172 našeho letopočtu. Sloup znázorňuje markomanské války s římským impériem. \n"}
{"id": "1057726", "url": "https://cs.wikipedia.org/wiki?curid=1057726", "title": "Kaple Nejsvětější Trojice (Chábory)", "text": "Kaple Nejsvětější Trojice (Chábory)\n\nKaple Nejsvětější Trojice, někdy uváděná jako filiální kostel Nejsvětější Trojice, je římskokatolická kaple v Cháborech, místní části města Dobruška. Patří pod děkanství Dobruška. Stojí po pravé straně silnice I/14 ve směru od Dobrušky na Rychnov nad Kněžnou.\n\nKaple byla postavena nákladem Josefa a Barbory Švorcových, byla vysvěcena 2. srpna 1875. Zvon byl do kaple pořízen 14. dubna 1919. Kaple není v dobrém stavu.\n\nK pravidelným bohoslužbám není kaple využívána.\n\n"}
{"id": "1057735", "url": "https://cs.wikipedia.org/wiki?curid=1057735", "title": "Troll (polární stanice)", "text": "Troll (polární stanice)\n\nNorská polární stranice Troll (norsky \"Troll forskingsstasjon\") se nachází v Antarktidě u pobřeží Moře krále Haakona VII. v oblasti Země královny Maud, kterou Norsko považuje za své závislé území. Tento norský nárok byl však uznán jen některými zeměmi, území podléhá Antarktickému smluvnímu systému.\n\nBěhem osmdesátých let dvacátého století začalo být pro vládu Norska důležité mít celoročně fungující stanici v Zemi královny Maud. Tato část Antarktidy byla zabrána jako závislé území 14. ledna 1939, kdy mělo Norsko zájem o tuto oblast zejména kvůli rybolovu. Od roku 1956 Norsko řídilo výzkumnou stanici Norway Station, ta však byla roku 1959 darována Jižní Africe. Od šedesátých do osmdesátých let devatenáctého století byly norské aktivity v oblasti výzkumných stanic pouze sporadickém a bez vytvoření jakékoli fixní základny, což ale bylo nakonec výhodou, jelikož tím zjistili, že výzkum není vázán geograficky, ale oslabilo to norský nárok na Queen Maud Land, a tak byla na tomto území vybudována norská výzkumná stanice, čímž Norsko upevnilo svůj nárok na Queen Maud Land.\n\nPoté se Norský polární institut rozhodl založit i letní stanici, která byla postavena během léta 1989 a 1990. Výsledkem je sto metrů čtverečních velký objekt, kde může pobývat až osm lidí. Oficiálně otevřen byl 17. února 1990. Stanice nese název po zubatých horách, které stanici obklopují, a které připomínají troly z norské mytologie. První přezimující zde byli v roce 2000, kdy expedice South Pole použila základnu jako svůj kemp.\n\nNásledně Norsko převzalo iniciativu a založilo Dronning Maud Land Air Network s cílem zlepšit spolupráci mezi zeměmi, které měly stanice v Zemi královny Maud, a urychlit tak transport. Díky tomu, že je na stanici Troll letiště, je umožněna rychlá přeprava k výzkumným stanicím v západní oblasti Země královny Maud, které jsou umístěny příliš daleko od dalších letišť u stanic Novolazarevskaya a Henriksenskjera. První let byl uskutečněn roku 2000 z Jižní Afriky do Henriksenskjery a poté dále na stanici Trol letadlem Twin Otter.\n\nV roce 2003 bylo rozhodnuto, že Norsko rozšíří svou činnost v Antarktidě, a byla vytvořena celoroční výzkumná stanice. Do té doby byla Norsko jediná země, která měla v Antarktidě závislé území, avšak celoroční výzkumnou stanici nikoli. Vláda Norska se proto rozhodla takovou stanici vybudovat, a tuto svou investici zdůvodnila jako motivaci ke zlepšení výzkumu klimatu.\n\nPřestavba stanice probíhala od prosince 2004 do února 2005 pod vedením Norwegian Directorate of Public Construction and Property. Nová část zahrnovala generátor, záchrannou stanici, garáže, zásobovací sklady a četné laboratoře. Zároveň Norský meteorologický institut vybudoval na základně Troll meteorologickou stanici. \n\nVe vzdálenosti 6,8 km od vědecké základny bylo vybudováno letiště. Konstrukce 3300 metrů dlouhé a 100 metrů široké přistávací dráhy vyžadovala vyplnění trhlin a odstranění kamenů. Letiště u stanice Troll bylo otevřeno 11. února 2005. V roce 2006 byl pak postaven TrollSat. Tyto mnohé konstrukce měly za následek potřebu širokopásmového připojení k základně. Během zimního období roku 2006 zde nebyli žádní přezimující, jelikož byl nedostatek financí, ale od roku 2007 je stanice opět celoročně v provozu. V roce 2008 zde pak byla vybudována větrná elektrárna, který slouží jako jeden ze zdrojů energie.\n\nNorský premiér Jens Stoltenberg navštívil stanici Troll v lednu roku 2008 při příležitosti otevírání TrollSatu.\n\nVýzkumná stanice Troll se nachází v Jutulsessenu, přibližně 235 kilometrů od břehu moře v jižní oblasti pobřeží princezny Marty v Zemi královny Maud. Je to jediná norská výzkumná stanice v Antarktidě, která je v provozu po celý rok a v létě je její činnost doplněna činností výzkumné stanice Tor, která však funguje právě pouze v letní části roku. Stanice Troll je vlastněna norskou vládou a provozována Norským polárním institutem. Na rozdíl od mnoha dalších stanic v Antarktidě, je tato zkonstruována na nezasněžené stráni ve skále, která prolamuje pevninský ledový příkrov v Jutulsessenu a nachází se 1 275 metrů nad mořskou hladinou.\n\nTroll má velmi studené a suché klima. Průměrné zimní teploty se pohybují kolem -25 °C, přičemž nejnižší teplota zde byla naměřena -50 °C a v letním období teploty dosahují zhruba 0 °C. Bouře, které se zde vyskytují během celého roku, mohou občas způsobit, že není možné provozovat venkovní aktivity. Jelikož je stanice až za jižním polárním kruhem, je zde během zimy polární noc.\n\nStanice se skládá z nové a staré části. Nová část se rozkládá na ploše 300 m a obsahuje osm ložnic, tělocvičnu, saunu, kuchyni, společenskou místnost a úřední místnosti a poté je zde několik menších budov, které se používají jako laboratoře, zásobovací sklady a garáže. Stará část je s rozlohou 100 m čtverečních menší a je z části používaná jako úschovna a z části jako letní výzkumná stanice Mimo to má stanice také nouzové zařízení pro osm lidí, které je umístěno v bezpečné vzdálenosti od hlavní budovy, pro případ, že by na základně začalo hořet, nebo se stala jiná nehoda.\n\nNa stanici Troll probíhá výzkum ovzduší a atmosféry, přesněji organického a anorganického znečištění, ozónu a ultrafialového záření, které podporuje Norský institut pro výzkum ovzduší, a společně s měřením z podobné stanice Zeppelin, má tak institut data z obou polárních regionů. Krom toho institut díky zjištěným datům vytváří každý rok analýzu trendu. Týdenní měření znečištění ovzduší na stanici Troll jsou přitom odpovídající měřením na Zeppelinu.\n\nJsou zde prováděna stratosférická měření, a to kvůli zjištění míry ozónu a stupně ultrafialového záření, respektive k dosáhnutí lepších informací o ubývání ozónu a o ozónové díře. Konsberg Satellite Services, podnik spojující Kongsberg Group a Norwegian Space Center, řídí TrollSat, satelitní stanici, která umožňuje přesun dat. Ve spojení se SvalSat, která se nachází v Longyearbyenu, TrollSat zaměřuje satelity na polární oběžné dráze. Norský meteorologický institut řídí část stanice Troll, která se zabývá počasím. Měří se zde tlak vzduchu, počasí, vlhkost a povětrnostní podmínky a výsledky měření jsou využívány pro stanici samotnou a také pro letiště.\n\n"}
{"id": "1057741", "url": "https://cs.wikipedia.org/wiki?curid=1057741", "title": "Mysofobie", "text": "Mysofobie\n\nMysofobie (též myzofobie) je nemoc (F 40.2 MNK) – chorobný strach ze špíny a nečistoty. Abnormální strach ze špíny a z nákazy se řadí do skupiny fobií (specifické fobie, viz též úzkostná porucha).\n\nJde o relativně častý stav, který může postihnout muže i ženy. Člověk trpící mysofobií má velmi těžký život, protože má panický strach dotýkat se věcí, na kterých (vcelku právem) očekává celou řadu bakterií. Takového člověka můžeme vidět, jak se dotýká předmětů denní potřeby nebo dveřních klik rukou s kapesníkem nebo ubrouskem. Kromě toho si postižený velmi často myje ruce mýdlem, případně dezinfekčními prostředky, což poškozuje a vysušuje kůži dlaní.\nPříčina vzniku této fobie není zcela jasná. Poměrně často může být mysofobie sdružena s dalšími fobiemi a celkově úzkostnou osobností.\n\nDiagnostika a léčba: Diagnózu stanovuje lékař v oboru psychiatrie, a to na základě pacientových obtíží. Zásadní je důkladný rozhovor s nemocným a přesné určení tíže a charakteru jeho potíží. Základem léčby je dlouhodobá psychoterapie (např. kognitivně-behaviorální terapie), během níž se člověk učí pochopit podstatu svého strachu a učí se s ním zacházet a překonávat ho. Psychoterapie může být podpořena i psychiatrickými léky, typicky jsou to léky proti úzkosti, případně antidepresiva při známkách deprese. Úspěšnost kombinované léčby je 70–90 %.\n\n"}
{"id": "1057742", "url": "https://cs.wikipedia.org/wiki?curid=1057742", "title": "Peppermint Winter", "text": "Peppermint Winter\n\nPeppermint Winter je vánočně zaměřená píseň americké popové skupiny Owl City. Singl byl vydán 14. prosince 2010. Produkce se ujal člen a zakladatel skupiny Adam Young.\n\nNa Last.fm Adam píseň okomentoval: \"\"Je to o mém osobním zapojení se do koulovaček a odklízení sněhu. Jezdění na sáňkách, dávání a dostávání dárků, přijímání báječné vánoční výživy (nebo jejím nedostatku), konkrétně cukroví, horké čokolády, peprmintových cukrových hůlek. Píseň je o pošilhávání po kráse, která jemně usedá kolem nás jako křehké vločky čerstvě napadaného sněhu, navíc vnuká myšlenku, že vlastně vůbec nikdo nemusí jen pošilhávat, neboť stejná nádhera je doslova všude.'\"\n\nPeppermint Winter je lehká, jakoby valčíková píseň, která spojuje syntetické takty a vokály. Rytmus je tvořen hlavně pomocí rolniček a tu a tam bubny. Také se často objevuje piáno, a to mezi dřevěnými strunovými a dechovými nástroji.\n\nZ melodie této skladby Adam vytvořil krátkou píseň \"The Joy In Your Heart\", která měla být ukázkou či návrhem právě pro píseň \"Peppermint Winter\".\n"}
{"id": "1057743", "url": "https://cs.wikipedia.org/wiki?curid=1057743", "title": "Rothera (polární stanice)", "text": "Rothera (polární stanice)\n\nRothera je britská výzkumná stanice nacházející se na Adelaidině ostrově v západní Antarktidě.\n\nRothera Station byla založena v roce 1975 jako náhrada za starší Adelaide Island Station (1961-1977), ke které ledovec zničil přístupovou cestu. Vznikl postupný stavební program, který se zavazoval k tomu, že do roku 1980 nově vybudovaná stanice poskytne ubytování, zdroj pro výrobu elektrické energie, mechanickou místnost pro údržbu vozidel, vědecké kanceláře a laboratoře nebo také místo pro skladování cestovního vybavení.\n\nAdelaide Island nebo také Isla Belgrano je velký ostrov, hustě pokrytý ledem. Je 120 kilometrů dlouhý a 32 kilometrů široký. Ostrov je rozdělen na britskou část, chilskou část a argentinskou část.\n\nOd svého založení až do roku 1992 využívala tato stanice během léta pro přístup letadla Twin Otter. Avšak přistávací dráha nebyla zpevněná a po letech se její stav prudce zhoršil. Přišlo tedy na řadu její zpevnění, díky kterému bylo umožněno přistávání i větších letadel. Do té doby museli pasažéři, cestující na Rotheru, absolvovat velmi zdlouhavou cestu. Napřed se letadlem dostali na Falklandské ostrovy a odtud se vydali lodí na Adelaide Island.\n\nDnešní podoba Rothery se vyvinula z malinké základny, ve které v prvním zimním období sídlily pouze čtyři osoby. Dnes je z Rothery velký komplex, který zahrnuje pět budov. Stejně jako na každé jiné základně se budovy často opravují a obnovují, protože drsné prostředí si vybírá svou daň. I přesto však některé z těch starších stále přežívají, a krom těch je zde mnoho nových a moderních budov.\n\nTato budova byla postavena mezi lety 1985 a 1986. Je centrem celé základny a skrývají se zde i hlavní společné prostory. Do těch lze zahrnout jídelnu, bar, knihovnu a místnosti, ve kterých se nacházejí počítače nebo televize. Také zde můžeme najít meteorologické zařízení, suché sklady potravin nebo kuchyň. Mimo to obsahuje Bransfield i několik čtyřlůžkových pokojů, které sloužily jako hlavní ubytovací jednotka až do roku 2001, než se otevřel Admirals House. Bransfield House je pojmenovaný po lodi RRS Bransfield, která byla v roce 2001 zničena v indické Bombaji.\n\nAdmirals House byl postaven v průběhu dvou sezón (1999/2000 a 2000/2001). Jedná se o prefabrikované dílo z dílny Top Living AB ze Švédska. Budova obsahuje 44 dvoulůžkových pokojů, z nichž každý je vybavený sprchou a WC zařízením. Budova je zařízena i na praní prádla a místnosti v ní jsou vytápěné.\n\nTento výzkumný modul byl poprvé stavěn mezi lety 1996 – 1997, ale díky požáru, který v důsledku elektrické poruchy budovu zapálil, byla zničena a podruhé postavena až v roce 2003. Slavnostně otevřen byl roku 2004.\n\nBonner Lab funguje jako zázemí a laboratoř pro pozemní a mořské biologické výzkumy. Potápěcí komora umožňuje bezpečné potápění po celý rok, a to díky oteplovacím ložiskům a kompresorům. Jsou zde tři „suché“ laboratoře, jedna „mokrá“ laboratoř, akvárium, knihovna, mikrobiologická laboratoř obsahující moderní mikroskopy a kuchyň. Během zimy se o tuto budovu stará pouze malé množství polárníků. Najdeme zde pozemního laboranta, dva mořské biology a muže, starajícího se o teplotu vody. V létě toto zařízení využívá více než třicet zaměstnanců a více než deset potápěčů.\n\nToto skladiště bylo postaveno mezi lety 1978 a 1979. Původně zde byly umístěny kanceláře, ale od přístavby Admirals House je používáno právě pro již zmíněné účely. Našli byste zde obrovské množství horolezeckého či tábornického vybavení. V druhé části jsou umístěny čtyři obrovské mrazáky, do kterých se ukládají zmražené potraviny, a které využívá celá stanice. Tato zásobárna je pojmenována po siru Vivianu Fuchsovi.\n\nTato stavba slouží jako záložní ubytovací jednotka a byla postavena v roce 1997. Využívá se hlavně v létě, kdy je Admirals House plný a delegace nebo jiní návštěvníci nemají místo na spaní. Je zde osm místností, z nichž každá má svou koupelnu a toaletu.\n\nLetní teploty jsou obvykle v rozmezí 0 °C až 5 °C, v zimě pak rysku na teploměru nejčastěji nalezneme mezi-5 a -20 ° C. Převládají zde větry ze severu. Vzhledem ke své pobřežní lokalizaci se zde teploty mohou každým ročním obdobím výrazně lišit. Mořský led může být přítomen od konce května do konce listopadu. Sedmdesát dní v roce se zde polárníci setkávají s vichřicí, ale sníh padá celoročně.\n\nExistují dva způsoby, jak se dostat na stanici Rothera. Většina lidí dorazí na palubě BAS Dash 7. Tento letoun přilétá buď ze Stanley na Falklandských ostrovech, v tomto případě trvá let asi pět hodin, nebo Punta Arenas v Chile, odkud se letadlo ke stanici dostane zhruba za čtyři a půl hodiny.\n\nDruhý, a nejspíše praktičtější způsob, jak se na Rotheru dostat, je za pomoci lodí, které na Rotheru jezdí nejméně dvakrát do roka a které v létě přiváží i náklad. Návštěvy lodí jsou obzvláště důležité, protože jde o jediný způsob, jak doplnit základní potřeby polárníků. Ty zahrnují potraviny, palivo, vědecké vybavení, vozidla, náhradní díly pro strojní zařízení, stavební materiály a velmi očekávané osobní věci.\n\nPolárníci se stravují společně v centrální jídelně a jedině snídani si zde každý připravuje sám. Většinou jde o jídlo z obilovin a toast. Obědy a večeře zde připravují kuchaři. V sobotu večer je večeře formálnější, lidé vymění pláště za oblek, nebo alespoň za košili a kravatu. Přesto, že kuchaři nemají přístup k čerstvým surovinám, jsou schopni připravit jídlo na vysoké úrovni a klidně i o více chodech.\n"}
{"id": "1057744", "url": "https://cs.wikipedia.org/wiki?curid=1057744", "title": "Duslo", "text": "Duslo\n\nDuslo, a.s. je slovenská chemická firma se sídlem v Šaľe, která patří do českého holdingu Agrofert. Společnost se zabývá především produkcí průmyslových hnojiv, gumárenských chemikálií, disperzí, lepidel a výrobků hořčíkové chemie. Název společnosti vznikl ze spojení slov \"DUsikáreň\" a \"SLOvensko\".\n\nS ohledem na požadavky rozvoje zemědělství rozhodlo v roce 1955 Ministerstvo chemického průmyslu v Praze o výstavbě závodu na výrobu asi jednoho milionu tun dusíkatých hnojiv ročně. Jako území vhodné pro výstavbu továrny bylo zvoleno jihozápadní Slovensko a z několika možných lokalit bylo vybráno umístění v katastru obce Sládečkovce (nyní Močenok) a železniční vlečka bude napojena do stanice Trnovec nad Váhom na trati z Bratislavy do Štúrova. V názvu podniku však zůstalo blízké město Šaľa.\n\nTovárna vznikla v rámci národního podniku Chemické závody Juraja Dimitrova, n.p. Bratislava jako závod \nDusikáreň Šaľa. Slavnostní výkop první etapy stavby proběhl 7. září 1958 a v rámci této fáze výstavby vznikly provozy výroby čpavku, dusičnanu amonného s dolomitem, kyseliny dusičné, technických plynů a chloroprenového kaučuku.\n\n"}
{"id": "1057745", "url": "https://cs.wikipedia.org/wiki?curid=1057745", "title": "Důl Vilém", "text": "Důl Vilém\n\nDůl Vilém (\"Wilhelm\") byl černouhelný hlubinný důl ve Slezské Ostravě, nacházel se západně od dolu Hermenegild. Důl patřil mezi doly Severní dráhy Ferdinandovy v Ostravě. \n\nV roce 1859 společnost SDF založila jámu Vilém, kterou pojmenovala podle barona Wilhelma von Eichlera, generálního ředitele SDF. Hloubena byla víceúčelová jáma. \n\nV létech 1912 až 1913 byl důl Hermenegild přestavěn, modernizován a přejmenován na důl Zárubek. SDF centralizovala těžbu z dolů Vilém a Jakub na nově rekonstruovaný důl. Těžní jáma Vilém se stala pomocnou jámou větrní. \n\nV roce 1961 probíhala rekonstrukce dolu Petr Bezruč a bylo připravováno sloučení dolů Zárubek a P. Bezruč. V rámci tohoto programu jáma Vilém byla vyhodnocena jako neefektivní a v roce 1961 její provoz zastaven, jáma likvidována zásypem.\n\nU jámy Vilém se nacházela Pokusná stanice. Zakladatelem byl v roce 1885 horní rada Ing. Jan Meyer, dlouhodobý ředitel SDF. Poblíž jámy Vilém, ve starém odvalu, byla vybudována první pokusná štola 20 m dlouhá, téhož roku prodloužena na 50,5 m. V pokusné štole se testovaly přístroje (plamenné, elektrické) ve výbušném prostředí metanu, který se přiváděl potrubím z dolu Vilém, později z dobývacího pole Zárubek až do vyčerpání metanu v roce 1909. Pak byl dovážen z dolu Hubert v Hrušově v tlakových nádobách. Také se zde prováděly pokusy s uhelným prachem, zkoušky důlních lamp, zkoušky výbušnin a další.\n\nJáma byla rozdělena svisle zděnou příčkou na dvě části – těžní a větrní oddělení. Příčka větrního oddělení dosahovala až k nejhlubšímu větrnímu patru. Větrní oddělení bylo spojeno větrným kanálem s ventilátorem soustavy Rittinger, který byl poháněn parním strojem. Záložním ventilátorem byl parní exhaustor typu Körting. V roce 1885 byl instalován nový ventilátor soustavy Guibal s vylepšením funkce podle Kleye. Po rekonstrukci jámy na větrní v roce 1914 byl zde nainstalován ventilátor soustavy Dinnendahl, vyrobený Akciovou společností Slaný s motorem firmy Brown-Boveri, Vídeň.\n\nV roce 1928 byl v provozu ventilátor systému Capell dodaný Vítkovickými železárnami a firmou Brown-Boveri z motorem o výkonu 125 HP a sacím výkonu 4200 m/min. Záložní ventilátor byl větrák systému Kley dodán Strojírnami hraběte Salma v Blansku, se sacím výkonem 1680 m/min. a motorem o výkonu 35 HP. \n\nTěžní oddělení jámy sloužilo z hlediska větrání jako vtažné. Jáma byla do hloubky 86,7 m vyzděna cihlami zvonivkami, dále byla vyztužena dřevěnou výztuží. Byla hluboká 283,9 m. V roce 1866 byl instalován parní těžní stroj o výkonu 150 HP. \n\nV roce 1902 instalován parní těžní stroj později hnán stlačeným vzduchem s cylindrickými lanovými bubny o průměru 1 500 mm a šířce 700 mm. Těžní věž pyramidální se dvěma lanovnicemi o průměru 1450 mm, klec pro 1 vozík nebo pro 4 osoby, rychlost jízdy 2 m/sec. \n\nVyužitím důlních děl (překopů) k propojení s dolem Hermenegild byly důlní vody odváděny na centrální vodní jámu Hermenegild vodní.\n\nNa dole Vilém byla třídírna uhlí soustavy Sauer Mayer. Třídění suchou cestou.\n\nDůl Vilém byl zbourán.\n\nUhlí bylo dobýváno z porubských a jakloveckých vrstev ostravského souvrství, metodou dobývání uhlí bylo pilířování se zakládkou nebo na zával, nebo stěnování se směrným nebo dovrchním postupem. Hloubka dolu byla 330 m. \n\nPro ubytování havířů byla vystavěna Vilémova kolonie v roce 1850 v počtu 57 domů. V důsledku poddolování kolonie začala její demolice už v roce 1928, poslední domy byly zbourány v létech 1953 – 1957.\n\n\n"}
{"id": "1057746", "url": "https://cs.wikipedia.org/wiki?curid=1057746", "title": "Hradišťský vrch", "text": "Hradišťský vrch\n\nHradišťský vrch je název více vrcholů nebo lokalit v Česku:\n\n"}
{"id": "1057747", "url": "https://cs.wikipedia.org/wiki?curid=1057747", "title": "Halley (polární stanice)", "text": "Halley (polární stanice)\n\nPolární stanice Halley je vědecká výzkumná stanice na ledovci Brunt, který pluje na Weddellském moři v Antarktidě. Stanice byla založená a je financována British Antarctic Survey (BAS). \n\nHalley byla založena v roce 1956 expedicí Royal Society. Zátoka, kde se výprava rozhodla základnu vybudovat, nesla název Halley Bay po astronomovi Edmondu Halleymu. V roce 1977 bylo však jméno změněno na Halley, jelikož původní zátoka díky pohybům pevninských šelfů zanikla. Nejnovější stanice, Halley VI, byla oficiálně otevřena v únoru 2013.\nDne 30. července 2014 stanice ztratila své elektrické a topenářské napájení po dobu 19 hodin. Během tohoto výpadku se zde vyskytly rekordně nízké teploty. Napájení se podařilo částečně obnovit díky záložním zdrojům, ale všechny vědecké aktivity, kromě meteorologického měření, které bylo zásadní pro předpověď počasí, byly pozastavené.\n\nBudova s dřevěným jádrem, která byla postavena v roce 1956. O pět let později zde byla přistavěna hlavní obývací jednotka a v roce 1964 byl dostavěn Office blok. V roce 1968 byla pro svůj špatný stav opuštěna.\n\nŘada malých dřevěných chatek byla stavěna mezi lety 1966 – 1967. Střechy byly vybaveny ocelovými oporami, které je měly vyztužit, aby unesly velkou váhu zmrzlého sněhu. I přesto musela být stanice o šest let později – v roce 1973, opuštěna.\n\nTato stanice byla postavena roku 1973 uvnitř velké ocelové trubky. O deset let později byla tato lichoběžníková stavba pohřbena pod sněhem, v hloubce mezi dvanácti až patnácti metry, což způsobilo problémy s ventilací a přístupem a vedlo k jejímu opuštění. O dalších pár let později se objekt vynořil u ledového útesu v moři.\n\nHalley IV byla postavena roku 1983. Skládala se z dvoupatrových budov umístěných ve čtyřech propojených překližkových rourách s přístupovými šachtami na povrch. Roury měly devět metrů v průměru a skládaly se z vyztužených panelů, které byly navrženy tak, aby vydržely tlak sněhu a ledu nad sebou. Nakonec však musela být opuštěna i tato stanice a to v roce 1994.\n\nTato stanice je v provozu od roku 1989. Hlavní budovy má postavené na ocelové platformě, která je zvyšována, aby udržela stanice nad úrovní sněhu.\nHlavní plošina se nazývá Lawes platform. Další významnou budovou je Simpsonova budova, která musí být vyvyšována každý rok. V té se nachází Dobsonův spektrofotometr, kterým zde byla objevena ozonová díra. Po vzniku Halley VI byla stanice Halley V roku 2012 zničena.\n\nHalley VI je v provozu od 28. února 2012. Stejně jako Halley V i Halley VI je postavena na vyvyšovaných sloupech, které stanici chrání před hromadícím se sněhem. Na spodu těchto sloupů jsou navíc umístěny lyže, díky nimž lze budovu pravidelně přemisťovat.\n\nNa výstavbu Halley VI byl vypsán konkurz, který se svým návrhem vyhráli Faber Maunsell a Hugh Broughton Architects. Halley VI byla postavena v Jižní Africe a její první část byla do Antarktidy přesunuta v prosinci 2007. Oficiálně byla otevřena 5. února 2013 a funguje dodnes.\n\nPoloha – halley bay Výzkumná stanice Halley, spravovaná British Antarctic Survey, je umístěna na Brunt Ice Shelf, který se nachází ve Weddellově moři. Zde má stanice, patřící Velké Británii, skvělé podmínky pro zkoumání a sledovaní zemské atmosféry. Výsledky měření, které byly provedeny právě zde, vedly v roce 1985 k objevu ozonové díry.\n\nTeploty v Halley zřídka stoupají nad 0 °C. Letní teplota se většinou pohybuje mezi -10 °C až -20 °C. V zimě nám pak ryska teploměru ukazuje teplotu, která se pohybuje mezi -20 °C až po extrémních – 55 °C. Větry, které zde vanou většinou pocházejí z východu.\nOblast Halley Bay je známá i tím, že v průběhu celého roku, je zde období sto pěti dní, od 21. června do 13. září, během kterých polárníci neuvidí světlo. Obyvatelé stanice jsou zcela izolování od okolí a jediní, kdo s nimi sdílejí dané území, jsou tučňáci císařští.\n\nŽivot na Antarktidě je ovlivňován především ročními dobami – krátkým létem a oproti tomu velmi dlouhou zimou. Významná data v zimě jsou 29. dubna, což je poslední den, kdy je vidět slunce, 21. června, kdy je zimní slunovrat a 13. záři, což je den, kdy je poprvé po zimě vidět slunce.\n\nPodle tradice, nejstarší člen posádky spustí 29. dubna potrhanou vlajku, která se stáhne v období zimního slunovratu, aby mohl nejmladší člen vyvěsit 13. září vlajku novou.\n\nNejvýznamnější událostí každého roku je příjezd lodi na konci prosince. Jakmile loď připluje,práce teprve začíná. Náklad se musí vyložit, odpad se musí naložit. Tyto procesy probíhají asi týden a to 24 hodin denně, protože náklad se vykládá na pobřeží, a to je od stanice Halley vzdálené asi patnáct kilometrů, pokud se však zhorší podmínky, může se trasa protáhnout až na 60 kilometrů.\n\nZásoby jsou přepravovány pomocí flotily saní Sno-Cats. V roce 2006 dorazily na stanici nová vozidla Challenger 765B a to z důvodu urychlení transportu odpadu a nákladu.\n\nBěhem zimních měsíců je v této stanici obvykle čtrnáct zaměstnanců. Při běžné zimě odjíždí poslední loď v únoru a lidé jsou v budovách izolováni až do listopadu, kdy podle plánů přilétá první letadlo. Častokrát mezi těmito lidmi není žádný vědec, a tým je složen z techniků, kteří stanici připraví pro experimenty, které vědci provádějí. Například v roce 2012 se posádka stanice skládala z doktora, šéfkuchaře, dvou manažerů, automechanika, elektrikáře, instalatéra, dvou meteorologů a dvou inženýrů. Během letní části roku, od listopadu do února, je pak na stanici umístěno kolem sedmdesáti lidí.\n"}
{"id": "1057749", "url": "https://cs.wikipedia.org/wiki?curid=1057749", "title": "Ildefons Herwegen", "text": "Ildefons Herwegen\n\nIldefons Herwegen OSB (27. listopadu 1874 Köln-Junkersdorf, jako \"Peter Herwegen\" – 2. září 1946 klášter Maria Laach) byl německý benediktinský kněz, historik a liturgik, který v letech 1913-1946 zastával funkci opata kláštera Maria Laach.\n\nZabýval se především historií řeholního života, životy svatých řeholníků a liturgikou. Česky vyšly jeho díla \"Svatý Benedikt: Obraz osobnosti\" (vydali břevnovští benediktini v roce 1940) a \"Smysl a duch Benediktovy řehole\" (vydali vyšebrodští cisterciáci v roce 2008).\n\n"}
{"id": "1057750", "url": "https://cs.wikipedia.org/wiki?curid=1057750", "title": "2014 v dopravě", "text": "2014 v dopravě\n\nTento článek obsahuje seznam událostí souvisejících s dopravou, které proběhly roku 2014.\n\n\n\n\n\n\n11. říjen\n\n\n"}
{"id": "1057758", "url": "https://cs.wikipedia.org/wiki?curid=1057758", "title": "Sorting nexin", "text": "Sorting nexin\n\nSorting nexiny (SNX) představují skupinu proteinů s tzv. phox (PX) doménou, díky níž se váží na fosfatidylinositol-3-fosfát a fosfatidylinositol-3,5-bisfosfát v membránách. Regulují vezikulární transport, signalizaci na membráně a endocytózu.\n\nJedná se o relativně početnou rodinu proteinů – u kvasinek má 10 členů, u savců dokonce 33. K významným savčím SNX patří:\n"}
{"id": "1057761", "url": "https://cs.wikipedia.org/wiki?curid=1057761", "title": "Matt McGorry", "text": "Matt McGorry\n\nMatthew „Matt“ McGorry (* 12. dubna 1986, Manhattan, New York) je americký herec. Nejvíce se proslavil rolemi Johna Bennetta v Netflixovém seriálu \"Orange Is the New Black\" a Ashera Millstona v seriálu stanice ABC \"Vražedná práva\".\n\nNarodil se na Manhattanu v New York City a začal vystupovat v devíti letech. Navštěvoval Fiorello H. LaGuardia High Sohool a poté Emerson College v Bostonu.\n\nSvůj televizní debut zažil v roce 2011 v telenovele stanice ABC \"Life to Live. \"Později se objevil v seriálech jako \"Milionový lékař, Super drbna \"a \"Lovci zločinu\". V roce 2013 získal roli v Netflixovém seriálu \"Orange Is the New Black\", kde hraje strážníka Johna Bennetta.\n\nV roce 2013 získal jednu z hlavních rolí seriálu stanice ABC \"Vražedná práva\". V seriálu hraje studenta práv Ashera Millstoneho.\n\n"}
{"id": "1057763", "url": "https://cs.wikipedia.org/wiki?curid=1057763", "title": "Honák", "text": "Honák\n\nSlovo Honák nebo honák má více významů:\n\n"}
{"id": "1057764", "url": "https://cs.wikipedia.org/wiki?curid=1057764", "title": "Moro konflikt", "text": "Moro konflikt\n\nMoro konflikt je ozbrojený konflikt mezi morskými muslimskými povstalci a centrální filipínskou vládou. Největšími povstaleckými skupinami jsou Fronta národního osvobození Morů, Fronta islámského osvobození Morů, a skupina Abú Sajjáf. Počátky současného násilí konfliktu sahají do roku 1969, i když jeho kořeny lze vystopovat k Morskému povstání proti nadvládě Spojených států v roce 1899. V roce 1969 byl konflikt znovu rozdmýchán vládní protipartyzánskou operací, při které zahynulo přes 60 muslimů.\n\nCelkově si konflikt vyžádal více jak 160 000 oběti z řad povstalců, vojáků, policistů a civilistů.\n\n"}
{"id": "1057766", "url": "https://cs.wikipedia.org/wiki?curid=1057766", "title": "Volba prezidenta České republiky 2018", "text": "Volba prezidenta České republiky 2018\n\nVolba prezidenta České republiky proběhla v lednu 2018. Z prvního kola voleb, které se uskutečnilo 12. a 13. ledna, postoupili z devíti kandidátů do druhého kola dosavadní prezident Miloš Zeman a bývalý předseda Akademie věd Jiří Drahoš. Ve druhém kole 26. a 27. ledna pak o 152 184 hlasů (2,74 procentního bodu), zvítězil Miloš Zeman. Své druhé funkční období zahájil 8. března 2018 složením prezidentského slibu. Volební účast v prvním kole byla 61,92 %, ve druhém pak 66,60 %.\n\nPřed skončením mandátu prezidenta Miloše Zemana probíhá druhá přímá volba prezidenta České republiky.<ref name=\"z275/2014\"></ref> Volbu vyhlásil předseda Senátu na 12. a 13. ledna 2018 (v pátek od 14 do 22 hodin, v sobotu 8 do 14 hodin).<ref name=\"z275/2017\"></ref> Druhé kolo volby připadá na 26. a 27. ledna 2018. Kandidátní listiny mohly být podávány nejpozději do 7. listopadu 2017, devět prezidentských kandidátů bylo poté potvrzeno Ministerstvem vnitra 24. listopadu. Prezident se v Česku volí přímo, na základě změny ústavy a příjetí zákona z října 2012.\n\nKandidátní listiny bylo třeba odevzdat Ministerstvu vnitra 66 dnů před dnem voleb, tedy do 7. 11. 2017. Součástí jsou jména podporujících poslanců či senátorů anebo petice s nejméně 50 tisíci podpisy voličů. Protože žádný z kandidátů v prvním kole nezískal více než 50 % hlasů, konalo se 2. kolo volby, do kterého postoupili Miloš Zeman a Jiří Drahoš, dva kandidáti s největším počtem hlasů z 1. kola. Do druhého kola mohlo teoreticky postoupit i více kandidátů, pokud by v prvním kole získali shodný počet hlasů. 2. kolo voleb se konalo po dvou týdnech 26. a 27. ledna. Vítěz voleb byl zjevný po necelých dvou hodinách od uzavření volebních místností. Podle předběžného prohlášení Českého statistického úřadu by sčítání ve druhém kole mělo být rychlejší a výsledky měly být pravděpodobně známé do 17.30 hodin. V 17.30 bylo skutečně zpracováno 99,99–100,00 % volebních okrsků. Konečné oficiální výsledky byly zpracovány v 19.50 hodin.\n\nI v případě prezidentských voleb bylo možné hlasovat mimo místo svého trvalého bydliště. Žádost o voličský průkaz bylo nutné zaslat do 5. ledna 2018, nebo šlo o průkaz zažádat osobně do 10. ledna 2018 do 16. hodiny. Poté došlo k uzavření stálého seznamu voličů. Datem inaugurace zvoleného prezidenta je pak 8. březen 2018.\n\nJako první zájem projevil již v červenci 2014 sociálnědemokratický senátor Zdeněk Škromach. Na to vzápětí reagoval římskokatolický kněz Tomáš Halík, který prohlásil, že „kdyby měl zemi reprezentovat pan Škromach v bazénku, tak by asi musel reagovat“. Na to zase reagoval bývalý prezident Václav Klaus, který prohlásil, že pokud bude na prezidenta kandidovat Tomáš Halík, tak bude muset i on.\n\nVzhledem k tomu, že Andrej Babiš byl v roce 2014 nejpopulárnějším politikem v České republice, spekulovalo se i o jeho kandidatuře. Babiš ji však koncem listopadu 2014 vyloučil s tím, že jej náplň tohoto úřadu nemotivuje. Prohlásil tehdy dále, že by on sám dobře vedl koaliční vládu, zatímco pro funkci prezidenta by se více hodil tehdejší premiér Bohuslav Sobotka. Ten ale o prezidentské kandidatuře neuvažoval. Kandidaturu také vyloučili např. Jana Bobošíková, Vladimír Dlouhý, Jan Fischer, Táňa Fischerová, Vladimír Franz, Tomáš Halík, Václav Klaus, Petr Kolář, Jaroslav Kubera, Petr Pavel, Petr Pithart, Petr Robejšek, Karel Schwarzenberg, Přemysl Sobotka, Pavel Telička a Milan Zelený.\nKandidaturu také nevyloučili někteří neúspěšní kandidáti z voleb v roce 2013, jmenovitě Jiří Dienstbier, Jana Bobošíková či Zuzana Roithová. Ti však zároveň tvrdili, že ji ani nevylučují, ani nepřipravují. Vladimír Franz další kandidaturu podle svých slov neřešil. Táňa Fischerová ji na 99 % vyloučila a její zvážení podmínila změnou volebního systému. Zcela pak svou kandidaturu vyloučili Karel Schwarzenberg a Přemysl Sobotka. O návratu do české politiky neuvažoval ani Jan Fischer. Podle Lidových novin byla možná opětovná kandidatura i tehdejšího šéfa Hospodářské komory Vladimíra Dlouhého. Média nicméně spekulovala i o dalších jménech, jako byli europoslanec Jiří Pospíšil, politický aktivista Šimon Pánek, předseda Svobodných Petr Mach, europoslanec Jan Keller, či prezident Nejvyššího kontrolního úřadu Miloslav Kala. Celkem bylo uváděno až 20 možných protikandidátů obhajujícího prezidenta Miloše Zemana.\n\nV prezidentských volbách 2018 se velmi často objevuje v médiích téma transparentních účtů kandidátů. Ti totiž byli povinni takový účet mít založený již počátkem září 2017. Účty většina prezidentských kandidátů skutečně založila a je na nich možné sledovat finanční aktivity spojené s prezidentskými kampaněmi. Mediální ohlas však vzbudil zejména účet prezidenta Miloše Zemana, který okamžitě zahltily „halířové příspěvky“, které jsou posílány s negativními komentáři nebo třeba se vzkazy reklamního charakteru. Na tento účet poukázalo mnoho osobností na sociálních sítích, čímž se intenzita těchto příspěvků ještě zvětšila.\n\nKandidáti jsou podle zákona do volby nominováni podáním kandidátní listiny u Ministerstva vnitra. Podmínky pro účast v prezidentské volbě splnilo devět kandidátů.\n\nZisk alespoň 50 000 podpisů pro občanskou nominaci oznámili Jiří Drahoš, Michal Horáček a Miloš Zeman. Dostatečnou podporu od senátorů (minimálně 10) má Pavel Fischer, Marek Hilšer a Mirek Topolánek, dostatek podpisů poslanců (min. 20) mají Petr Hannig, Jiří Hynek a Vratislav Kulhánek. Podporu senátorů měl mít i Jaroslav Kubera a dostatek podpisů občanů podle svého tvrzení také Vladimír Boštík, ti se však nakonec rozhodli nekandidovat.\n\nMezi uchazeči, kteří podali kandidátní listiny, ale u kterých Ministerstvo vnitra konstatovalo nesplnění zákonných podmínek, se dále objevili Petr Blaha, Daniel Felkel, Oldřich Fiala, Roman Hladík, Terezie Holovská, Libor Hrančík, David Chadim, Anna Kašná, Martin Ludačka, Karel Světnička a Josef Toman.\n\nNěkteří potvrdili zájem, oznámili kandidaturu nebo zahájili kampaň, ale nakonec se volby nezúčastnili. Média uváděla především následující zájemce: Emil Adamec, Jan Berwid-Buquoy, Vladimír Boštík, Laco Déczi, Jana Yngland Hrušková, Otto Chaloupka, Milan Kohout, Igor Sládek, Miroslav Sládek, Ivan Smetana, Petr Srnec, Zdeněk Škromach a Karel Štogl.\n\nOficiálně volební kampaň začala 28. srpna 2017, kdy došlo k vyhlášení termínu voleb. V kampani mohl ze zákona každý z kandidátů utratit nejvýše 40 milionů Kč. V případě nezvolení prezidenta v prvním kole mohli dva postupující kandidáti do následné kampaně investovat dalších 10 milionů Kč – celkově tedy až 50 milionů Kč. Dodržování pravidel má na starosti Úřad pro dohled nad hospodařením politických stran a politických hnutí. K financování kampaně mohli kandidáti využívat pouze transparentní účty, které si museli založit nejpozději do 4. září 2017. Protože termín pro registraci kandidátů byl až v listopadu 2017, toleroval tento úřad v některých případech i pozdější založení účtu.\n\nKampaň mohla podle § 38a zákona o volbě prezidenta republiky vést také registrovaná třetí osoba. Tato by se měla registrovat u Úřadu pro dohled nad hospodařením politických stran a politických hnutí, zřídit volební (transparentní) účet a oznámit adresu internetových stránek, na kterých je volební účet přístupný. Za Miloše Zemana vedl masivní kampaň spolek Přátelé Miloše Zemana, který však k 4. lednu 2018 nebyl registrován jako třetí osoba. Protože spolek prováděl kampaň se souhlasem Miloše Zemana coby osoby, v jejíž prospěch ji vedl, nemusel se registrovat jako třetí osoba ani zřizovat transparentní účet. Takto dle týdeníku \"Respekt\" obcházel povinnost zveřejnit informace o financování kampaně. Předseda Strany práv občanů a člen spolku Jan Veleba v rozhovoru pro DVTV nedokázal či nechtěl vysvětlit, odkud pochází finance, které spolek na kampaň vydal. Stejně tak vyloučil, že by jeho strana kampaň organizovala, ačkoli podle údajů přispěla do kampaně nepeněžním bezúplatným plněním v hodnotě přesahující milion Kč.\n\nV průběhu sčítání hlasů z prvního kola voleb 13. ledna nebo bezprostředně poté jednotliví kandidáti, kteří nepostoupili do 2. kola volby, vyjádřili svou podporu nebo doporučení svým voličům pro druhé kolo. Šest kandidátů podpořilo Jiřího Drahoše a Petr Hannig s Jiřím Hynkem podpořili Miloše Zemana. Michal Horáček například nabídl Drahošovi své předplacené plochy na billboardech. Zemana ve svých reakcích podpořilo hnutí SPD Tomia Okamury a předsedové ČSSD Milan Chovanec a KSČM Vojtěch Filip. Premiér bez důvěry Andrej Babiš zopakoval svou podporu vyjádřenou před prvním kolem, zároveň se však vyjádřil kriticky k Zemanovu okolí a vyzval ho k jasnému deklarování prozápadní orientace země. Z protikandidátů Miloše Zemana z voleb roku 2013 se všichni vyslovili pro volbu jeho oponenta.\n\nV prvním týdnu mezi oběma koly voleb uveřejnil spolek Přátelé Miloše Zemana v některých médiích (\"Deník\" či \"Právo\") inzerát podporující volbu Miloše Zemana a útočící na jeho protikandidáta Jiřího Drahoše. Obdobný vizuál byl připraven rovněž pro venkovní reklamní plochy. \"Deník\" inzerát doplnil redakčním kontextem vysvětlujícím dezinformační povahu některých kampaní.\n\nKrátce po vyhlášení výsledků 1. kola voleb přijal Miloš Zeman výzvu Jiřího Drahoše, aby se s ním střetl v televizní debatě. Televizních diskusí před prvním kolem voleb se Zeman odmítal zúčastnit s tvrzením, že žádnou kampaň nevede a že jeho postoje jsou občanům známy. Následně média informovala o sporu mezi oběma kandidáty ohledně počtu takovýchto diskusí. Miloš Zeman v neděli 21. ledna vystoupil na TV Nova v rozhovoru s moderátorem Reyem Korantengem, zatímco Jiří Drahoš místo účasti dal přednost koncertům s osobní podporou „spoluprotikandidátů“ Horáčka, Fischera a Hilšera v Brně a Ostravě. Zeman mluvil o české i zahraniční politice, dle webu Demagog.cz ve své promluvě uvedl nejméně 9 nepravd oproti 11 pravdivým výrokům. Pořad nazvaný „Cesta na Hrad“ sledovalo asi 1,5 milionu diváků starších 15 let, tedy 30% podíl z aktuální sledovanosti. V pondělí 22. ledna absolvoval Miloš Zeman opět bez Jiřího Drahoše rozhovor v TV Barrandov s Jaromírem Soukupem v roli moderátora. Pořad sledovalo 659 tisíc diváků starších 15 let, tj. asi 15% podíl, což téhož večera předčily čtyři konkurující televizní seriály. Drahoš místo toho završil svou kontaktní kampaň na setkání s příznivci v pražské Lucerně s telemostem do Městského divadla Zlín, kde v té době debatovala jeho žena Eva.\n\nÚčast v diskusi TV Prima v úterý 23. ledna Drahoš potvrdil. Pořadem nazvaným „Česko hledá prezidenta“ a vysílaným z Hudebního divadla Karlín provázel Karel Voříšek za účasti 800 diváků, složených napůl z příznivců obou kandidátů. Duel sledovalo v průměru 2,2 milionu diváků, tj. zhruba 48% podíl na tuzemském televizním vysílání, což představovalo největší sledovanost večera i dne a zároveň rekord v celé 25leté historii televizní skupiny Prima. Živé webové vysílání na iPrima.cz zhlédlo 92 tisíc uživatelů a stream na sociální síti Facebook dalších 314 tisíc lidí. Podle analýzy Českého rozhlasu obsadil 24 minut Miloš Zeman, necelých 16 minut Jiří Drahoš, přes 14 minut moderátor, přes 12 minut publikum a 5 minut zabraly studiové vstupy. Dle webu Demagog.cz tentokrát Zeman vyslovil 7 nepravd proti 16 pravdivým výrokům a Drahoš 2 nepravdy proti 12 pravdám.\n\nDebatu České televize v předvečer otevření volebních místností odmítl moderovat Václav Moravec, televize tak vybrala Světlanu Witowskou a jako místo konání zvolila dvoranu Rudolfina. Kandidátům bylo tentokrát umožněno přivést si jen po 30 podporovatelích a pravdivost výroků Zemana a Drahoše ihned ověřoval tým expertů, který poskytoval podporu dramaturgovi a moderátorce k bezprostřední reakci. Přímý přenos předčil ve sledovanosti všechny předchozí, dívalo se na něj 2,6 milionu diváků, což bylo i zhruba o milion víc než při finální debatě Zemana se Schwarzenbergem před 2. kolem minulé volby. Podle analýzy Demagog.cz byl pravdivostní poměr výroků podobný jako v předchozím duelu, Miloš Zeman uvedl 25 pravdivých a 14 nepravdivých výroků, Jiří Drahoš 30 pravdivých a jen 3 nepravdivé. Většina komentátorů hodnotila druhý televizní duel jako vyrovnaný, bez jasného vítěze. Podle některých však Drahoš „prohrál“ již úvod debaty kvůli své nervozitě.\n\nV listopadu 2018, deset měsíců po volbě, zveřejnila Rada pro rozhlasové a televizní vysílání hodnocení všech předvolebních debat. Ty v České televizi a na Nově byly dle jejího výroku „v podstatě v pořádku“, hůře na tom byla debata na Primě a největší výhrady měla Rada vůči TV Barrandov. V obou případech Rada zaznamenala zvýhodňování Zemana S Primou zahájila správní řízení a Barrandovu dala upozornění s tím, že v případě opakování stejný chyby by následovala až několikamilionová pokuta. Obě zmíněné debaty kritizoval rovněž Syndikát novinářů České republiky.\n\nKandidáti se do 27. listopadu (do 16 hodin) mohli obrátit na Nejvyšší správní soud České republiky.\n\nTerezie Holovská, jejíž kandidátní listina byla odmítnuta, podala k Nejvyššímu správnímu soudu stížnost na registraci Petra Hanniga, Marka Hilšera, Jiřího Hynka, Vratislava Kulhánka a Mirka Topolánka, tedy kandidátů nominovaných skupinami senátorů a poslanců. Stěžovala si na dvojí výklad pravidel týkajících se možnosti poslanců a senátorů podepsat více kandidátních listin. Zatímco v roce 2013 Ministerstvo vnitra uvedlo, že takovýto postup možný není, v roce 2017 uvedlo opačný názor, aniž by došlo ke změně příslušného ustanovení zákona. Nejvyšší správní soud její stížnost odmítl, neboť k ní nebyla oprávněna. Současně však jako \"obiter dictum\" uvedl, že jeden poslanec či senátor může vždy navrhnout jen jednoho kandidáta a odklon od dosavadního názoru a rozhodovací praxe označil za ničím neodůvodněný. Ústavní soud České republiky ústavní stížnost Holovské proti rozhodnutí Nejvyššího správního soudu odmítl jako zjevně neopodstatněnou, současně obiter dictum Nejvyššího správního soudu označil za nepřípustné. Čtyři soudci však připojili k rozhodnutí odlišné stanovisko, v němž vyjádřili mj. přesvědčení, že soudy se budou k nastolené otázce nakonec muset věcně vyslovit.\n\nJosef Toman se odvolal k Nejvyššímu správnímu soudu, protože tvrdil, že odevzdal dostatek občanských podpisů. Ministerstvo vnitra ale evidovalo jen arch s 11 podpisy. Soud Tomanovu stížnost zamítl.\n\nZpravodajské servery kromě průzkumů veřejného mínění sledují i kurzy sázkových kanceláří vypsané na vítězství kandidátů či možných uchazečů.\n\nPrvní kolo voleb bylo stanoveno na pátek 12. a sobotu 13. ledna 2018. V předchozích dnech obdrželi voliči do schránek sadu hlasovacích lístků s devíti kandidáty. Volbě prezidenta o týden předcházelo první kolo doplňovacích voleb do Senátu ČR v 39. volebním obvodu Trutnov, z něhož postoupili dva kandidáti do kola druhého. Právě to pak bylo stanoveno na termín shodný s prvním kolem prezidentské volby. V sedmi městech a obcích současně probíhala místní referenda, v nichž hlasovali občané Karlových Varů, Jablonce nad Nisou, Lhoty Rapotiny, opavské městské části Suché Lazce, Zubří, Brušperku a Všenor.\n\nPrvní volební místnosti se otevřely už ve čtvrtek 11. ledna ve 14.00 hodin místního času na ambasádě v Brasílii a konzulátu v São Paulu. V první volební den přišlo volit celkem kolem 40 % oprávněných voličů. Za oba dny nakonec dosáhla volební účast hodnoty 61,92 %, tedy o 0,61 procentního bodu více než v předchozí volbě prezidenta.\nV pátek 12. ledna narušila hlasování kandidáta Miloše Zemana přímo ve volební místnosti polonahá aktivistka ukrajinského feministického extrémistického hnutí FEMEN. Žena angolsko-ukrajinského původu Anželina Diašová se vrhla před prezidenta a odhalovala na těle nápis, který rovněž opakovaně volala: „Zeman Putin's Slut“ (Zeman je Putinova běhna). Zeman odhlasoval o několik minut později a uvedl, že je poctěn, jelikož ho napadla aktivistka téže skupiny, která nedávno napadla také papeže. Ve skutečnosti skupina papeže nenapadla, pouze se aktivistka Alisa Vinogradovová pokusila 25. prosince 2017 zmocnit sošky Ježíška z betlému na Svatopetrském náměstí, přičemž křičela „Bůh je žena“. Kandidáti Michal Horáček a Mirek Topolánek se odmítli k incidentu vyjádřit, podle Pavla Fischera šlo o „politováníhodný incident, ke kterému nemělo dojít“, Marek Hilšer označil „protestování ve volební místnosti jako krajně nevhodné“, podle Jiřího Drahoše aktivistka provedla „velkou nerozvážnost“, když riskovala svůj život vzhledem k potenciálně razantnější reakci ochranky. Obvodní soud pro Prahu 5 již v neděli 14. ledna 2018 ve zrychleném řízení udělil Anželině Diašové trest tří měsíců odnětí svobody s roční podmínkou a navíc vyhoštění ze země s ročním zákazem návratu.\n\nZ prvního kola do druhého nakonec postoupili Miloš Zeman a Jiří Drahoš. Výsledky byly následující:\n\nNa českých zastupitelských úřadech v 90 zemích odevzdalo platný hlas v prvním kole 12 463 voličů a volební účast byla 73,23 %. Na prvním místě byl Jiří Drahoš (45,22 %), dále Pavel Fischer (20,51 %), Marek Hilšer (11,3 %), Michal Horáček (9,48 %), Miloš Zeman (7,47 %), Mirek Topolánek (4,51 %), Jiří Hynek (1,04 %), Vratislav Kulhánek (0,33 %) a Petr Hannig (0,14 %). Dle České televize se volilo v 89 zemích na 109 místech a odevzdáno bylo necelých 12 000 hlasů, z toho nejvíce ve Velké Británii (1 619), Německu (1 440) a Belgii (1 044).\n\nSčítání hlasů poznamenala nesrovnalost ve třech volebních okrscích: v Litomyšli, Českých Budějovicích a v posledním zpracovaném okrsku č. 8089 v Praze-Bohnicích. Ve výsledcích bylo započteno více než 100 % odevzdaných hlasů a volební komise již nedokázala zpětně dohledat příčinu chyby. Odchylka v řádu několika kusů podle Českého statistického úřadu vznikla pravděpodobně slepením několika hlasovacích lístků, které komise při rozbalování obálek neodhalila, takže je nevyřadila jako neplatné.\n\nPro hlasování v druhém kole voleb byl stanoven termín v pátek 26. a sobotu 27. ledna 2018, opět ve stejný čas jako v kole prvním, tedy od 14 do 22 a od 8 do 14 hodin, jak vyplývá z volebního zákona. V tomto kole už voliči nedostali hlasovací lístky do poštovních schránek, ale obdrželi je přímo ve volební místnosti. Vytištěny byly opět lístky pro všechny kandidáty z prvního kola pro případ, že by se některý z finalistů nominace vzdal a místo něj by postoupil další z kandidátů.\n\nVítězem voleb se stal stávající prezident Miloš Zeman s 51,36 %, který porazil Jiřího Drahoše se 48,63 %. Pro Miloše Zemana hlasovalo o 152 184 více voličů. Podle sdělení Státní volební komise z celkových 8 362 987 oprávněných voličů odevzdalo celkem 5 567 627 úřední obálku a z toho bylo 5 554 596 platných hlasů. Volební účast byla 66,6 %, tedy o 4,68 % vyšší než v prvním kole prezidentských voleb a o celých 7,49 % vyšší než v druhém kole prezidentských voleb v roce 2013. Celkově byla účast nejvyšší od parlamentních voleb v roce 1998\n\nBěhem voleb došlo k několika nesrovnalostem. Člen Drahošova poradního týmu Jiří Grygar ještě před oznámením výsledků hlasování prohlásil: „V situaci, kdy v některých volebních místnostech voliči dostávají lístky pouze s jménem Miloše Zemana, tak začínám být skeptický, jak to dopadne.“\n\nPo volbě bylo podáno na Nejvyšší správní soud celkem 70 stížností. Většina z nich kriticky poukazovala na kampaň stávajícího prezidenta a nejasnosti jejího financování. Soud zamítl všechny stížnosti k 21. únoru, neboť žádná nesrovnalost nebo jednání v rozporu s volebním zákonem nebyly tak závažné, aby měly vliv na výsledek voleb. Poté již nic nebránilo tomu, aby Miloš Zeman složil slib. Některá zamítavá či odmítavá usnesení však byla napadena ústavními stížnostmi. Ústavní soud poslední stížnost zamítl v září 2018 a tak potvrdil výsledek prezidentských voleb.\n\n\n"}
{"id": "1057770", "url": "https://cs.wikipedia.org/wiki?curid=1057770", "title": "Josef Postránecký", "text": "Josef Postránecký\n\nJosef Postránecký (* 26. června 1961 Mladá Boleslav) je český úředník a geograf, od února 2015 náměstek ministra vnitra pro státní službu (tzv. „superúředník“), v letech 2001 až 2006 náměstek ministra vnitra ČR pro reformu veřejné správy.\n\nVystudoval gymnázium v Mnichově Hradišti a následně v letech 1980 až 1985 obor ekonomická a regionální geografie na Přírodovědecké fakultě Univerzity Karlovy v Praze (diplomová práce \"Funkční klasifikace nestřediskových sídel okresu Mladá Boleslav\", vedoucí práce Zdeněk Čermák). V roce 1987 úspěšně složil rigorózní zkoušku a získal tak titul RNDr. a později složil i III. stupeň vědeckotechnické atestace. V roce 1994 absolvoval čtyřměsíční postgraduální kurz \"Master of Public Administration\" na Economische Hogeschool Sint-Aloysius v Bruselu a získal titul MPA.\n\nV letech 1985 až 1986 byl na studijním pobytu v Ústavu prognózování ČSR při VŠE v Praze, kde následně nastoupil jako vědecko-výzkumný pracovník. Nejdříve byl zaměstnán v útvaru prostorových a ekologických prognóz, po reorganizaci v útvaru základního výzkumu. V roce 1991 se tato instituce proměnila v Ústav pro hospodářskou politiku, pracoval v něm do roku 1992.\n\nV letech 1992 až 1998 byl odborným asistentem na Katedře veřejné správy a regionálního rozvoje Národohospodářské fakulty VŠE v Praze (na katedře dosud externě pracuje). V roce 1998 působil jako poradce vicepremiéra pro hospodářskou politiku Pavla Mertlíka. Ještě v témže roce byl jmenován do funkce vrchního ředitele sekce regionální politiky a evropské integrace na Ministerstvu pro místní rozvoj ČR. O dva roky později se stal ředitelem odboru koncepce regionálního rozvoje na MMR ČR.\n\nMezi lety 2001 a 2006 působil jako náměstek ministra vnitra ČR pro reformu veřejné správy.\n\nV roce 2007 se vrátil na Ministerstvo pro místní rozvoj ČR jako ředitel odboru rozvoje a strategie regionální politiky. Na MMR ČR působil do roku 2014, kdy se stal ředitelem kanceláře náměstka ministra vnitra ČR pro ekonomiku, strategie a evropské fondy.\n\nJosef Postránecký je ženatý.\n\nNa přelomu let 2014 a 2015 se přihlásil do opakovaného výběrového řízení na post náměstka ministra vnitra pro státní službu. V lednu 2015 postoupil mezi tři finalisty společně s tajemnicí třebíčského městského úřadu Simeonou Zikmundovou a ředitelem odboru strukturálních fondů na Ministerstvu průmyslu a obchodu ČR Břetislavem Grégrem. Dne 28. ledna 2015 ho na svém jednání do funkce tzv. superúředníka schválila vláda ČR (pro bylo 15 ministrů, proti nikdo).\n\nNáměstkem ministra vnitra pro státní službu se stal od 1. února 2015. O den později složil slib do rukou premiéra ČR Bohuslava Sobotky a na šest let se ujal úřadu. Protože není možnost prodloužení jeho mandátu a Postráneckému by chybělo několik let do důchodu, tak se před ukončením svého působení přihlásil do výběrového řízení na pozici státního tajemníka na MV, byť měl ze své pozice vybírat členy komise na tento post.\n"}
{"id": "1057779", "url": "https://cs.wikipedia.org/wiki?curid=1057779", "title": "Mythbuntu", "text": "Mythbuntu\n\nMythbuntu je v informatice název linuxové distribuce pro mediální centrum, která je založena na distribuci Ubuntu a má navíc integrovaný MythTV Media center s jeho hlavními funkcemi a zároveň neinstaluje všechny programy obsažené v Ubuntu. Mythbuntu je navržen podle principů KnoppMyth a Mythdora tak, aby jeho instalace na HTPC byla co nejsnazší. Poté, co je Mythbuntu nainstalován spustí se program nastavení od MythTV kde lze nastavit zařízení jako prohlížeč media – frontend, media server – backend nebo kombinací obojího. Mythbuntu si klade za cíl, aby byl částečně spojen s Ubuntu což umožňuje velkou podporu v softwaru z Ubuntu komunity. Vzhledem k úzkému propojení s Ubuntu je snadné propojení mezi stolním počítačem a samostatných zařízení Mythbuntu. Vývojový cyklus Mythbuntu původně vyplýval z Ubuntu, kde se každých šest měsíců vydávala nová verze. Od 12.04, Mythbuntu uvolňuje nové vydání jen pro Ubuntu LTS (s dlouhodobou podporou), které vychází přibližně každé dva roky.\n\nMythbuntu standardně používá desktopové rozhraní Xfce, ale uživatelé mohou nainstalovat ubuntu-desktop, kubuntu-desktop, nebo xubuntu-desktop přes Mythbuntu Control Centre, který umožňuje uživatelům získat výchozí rozhraní z těchto odnoží Ubuntu. Pouze software, který je obsažen v této verzi je software v souvislosti s médii, jako je VLC, Amunix, and Rhythmbox.\n\nMythbuntu Control Centre poskytuje grafické uživatelské rozhraní, které lze použít pro konfiguraci systému. Uživatel si může vybrat, jaký druh systému (backend, frontend, oba) chtějí mít nainstalovaný. Uvnitř Control Centre, uživatel může provádět běžné činnosti, jako je instalace pluginů pro MythTV, konfiguraci MySQL databáze, nastavení hesel a instalaci ovladačů a kodeků. V MythTV lze aktivovat aktualizace, přechod na novější verzi nebo vývojové větve MythTV. Konfigurace dálkových ovladačů a řadou dalších utilit a malých programů se provádí v tomto programu.\n\nMythbuntu lze nainstalovat úplnou instalací MythTV na jednom zařízení (působícím jako klient a server). Frontend část je software potřebný pro vizuální prvky (nebo GUI) a je využíván pro běžného uživatele, aby si mohl hrát a manipulovat s multimediálními soubory. Backend je server, na kterém jsou mediální soubory, tunery, a databáze uloženy. Kombinovaný frontend a backend systém může mít výhodu v tom, že má mobilitu: to je samostatné zařízení, které není závislé na samostatném serveru, jako je například herní konzole.\n\nDo Mythbuntu lze nainstalovat MythTV klienta, takže je k dispozici jen frontend. To může být užitečné, pokud již uživatelé mají centrální úložiště (server) doma. Centrální úložné zařízení může fungovat jako MythTV server a klientský frontend MythTV může být instalován na zařízení s nízkou spotřebou energie. Mythbuntu lze spustit také přímo z CD-ROM (bez instalace), za předpokladu, že je síťové připojení k PC s MythTV backend.\n\nPoužití samostatného serveru z jednoho nebo více frontend zařízení nabízí možnost použití více klientům současný přístup do jednoho úložiště sdílených souborů. Používaný server by obecně měl být po hardwarové stránce lepší než frontend zařízení a může být mimo hlavní obytné místnosti nebo jinde doma. Další výhodou je možnost přesunout některé hlučný stroj z obývacího pokoje tzn. nižší hluk.\n\nMythbuntu je odnož Ubuntu, který nabízí snadnou konverzi single-click z Ubuntu do Mythbuntu. To znamená, že uživatel již není nucen používat příkazový řádek, který může být nepříjemný pro nové uživatele, nebo se muset honit za balíčky a různými správci balíků.\n\n\n"}
{"id": "1057784", "url": "https://cs.wikipedia.org/wiki?curid=1057784", "title": "Divize D 2013/14", "text": "Divize D 2013/14\n\nV soubojích 49. ročníku Moravskoslezské divize D 2013/14 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v sobotu 10. srpna 2013 úvodními šesti zápasy 1. kola a skončil v sobotu 14. června 2014 zbývajícími sedmi zápasy 30. kola.\n\n\n\nZdroj: \n\nPoznámky:\n\n"}
{"id": "1057795", "url": "https://cs.wikipedia.org/wiki?curid=1057795", "title": "Glimmer of Hope (album, The Echoing Green)", "text": "Glimmer of Hope (album, The Echoing Green)\n\nGlimmer Of Hope - Recorded Live At TOM Fest ’98 je prozatím prvním živým albem, a zároveň pátým albem celkově, které skupina The Echoing Green vydala. Vydavatelem bylo vydavatelství Flaming Fish Music\n\n\nPíseň Hide nazpíval hostující zpěvák Jyro Xhan. U skladby číslo 8 byly použity vokály hostujícího rappera Danneala.\n\n"}
{"id": "1057798", "url": "https://cs.wikipedia.org/wiki?curid=1057798", "title": "Komunistické povstání na Filipínách", "text": "Komunistické povstání na Filipínách\n\nKomunistické povstání na Filipínách je ozbrojený konflikt mezi filipínskou vládou a Novou lidovou armádou, která je ozbrojeným křídlem Komunistické strany Filipín. Nová lidová armáda, vytvořena roku 1969, se řídí maoistickými zásadami \"„lidové války“.\" Od roku 1969 si konflikt vyžádal přes 10 000 obětí. \n"}
{"id": "1057799", "url": "https://cs.wikipedia.org/wiki?curid=1057799", "title": "Eeva Kilpiová", "text": "Eeva Kilpiová\n\nEeva Karin Kilpiová (* 18. února 1928 Hiitola, Finsko) je finská prozaička a básnířka.\n\nJako jedenáctiletá musela odejít z domova v Karélii, což ovlivnilo její budoucí literární dílo. Eeva Kilpi vystudovala anglickou filologii na univerzitě v Helsinkách. Než se začala živit jako spisovatelka, byla učitelkou.\n\nV díle Eevy Kilpiové se často objevují ženské hrdinky, které jsou silné a nezávislé, ale stále hledají své místo na světě, ze svých vzpomínek čerpá pro psaní o Karélii a osudech vystěhovaných obyvatel. Později také vyjadřuje svůj ekologický pohled na svět a hlavním tématem se stává splynutí s přírodou.\n\nV 60. letech začíná se svou tvorbou především autobiograficky laděnými romány, věnuje se karelským přesídlencům ve Finsku například v trilogii \"Elämä edestakaisin\" (\"Život tam a zpátky\").\nMezinárodní úspěch jí přinesl experimentální román \"Tamara\", který otevřeně popisuje sexuální vztah ženy a handicapovaného muže a uvádí tak čtenáře do několika dosud tabuizovaných témat. Zabývá se především ženskou sexualitou z pohledu ženy, otázkami genderu či skloubením sexuality s intelektuálními schopnostmi. Příběh vypráví impotentní invalidní muž, dílo však také zachycuje ženský pohled na sexualitu.\n\nDále píše také poezii, hlavně krátké a výstižné básně plné ironie a humoru popisující všední věci každodenního života, například báseň o tom, jak žena myje nádobí. Zobrazení ženy v situaci tak všední vyjadřuje to, že každá žena chce být milována. Další básně například vyzdvihují svobodu člověka, ale také zodpovědnost, která s ní přichází. Své básně vydává například ve sbírkách \"Laulu rakkaudesta ja muita runoja\" (\"Píseň o lásce a další básně\") či \"Kiitos eilisesta\" (\"Děkuji za včerejšek\")\n\n\"Hylkkääminen\" (\"Rozchod\", česky vyšlo v knize \"Pět finských novel\", 1984) je další z krátkých novel, která popisuje mezilidské vztahy z pohledu svobodné a nezávislé ženy, která hledá lásku. Ukazuje se, že ji nenajde, dokud nezačne mít ráda sama sebe. Její vztah s Američanem je pln nejistoty a zklamání. Hrdinka přináší bolest hlavně sama sobě, když se neustále podceňuje a zavrhuje myšlenku, že by muž mohl přijet do Finska jen kvůli ní. Konverzace v angličtině ukazuje, že i když mohou lidé rozumět, po emoční stránce se nemusí nikdy pochopit. Nakonec chce tento vztah ukončit, ale nenachází odvahu, pouze si představuje, co by se všechno mohlo stát a věří jen tomu nejhoršímu. V závěru hledá štěstí v náruči jiného muže, ale pocit nejistoty stále zůstává a žena jako by nemohla být nikdy šťastná.\n\n\n\n"}
{"id": "1057804", "url": "https://cs.wikipedia.org/wiki?curid=1057804", "title": "LAN messenger", "text": "LAN messenger\n\nLAN messenger je program sloužící pro instant messaging, navržený pro použití v lokální síti (LAN).\n\nVětšina LAN messengerů nabízí základní funkce pro posílání zpráv, přenos souborů, chatroomy a grafické smajlíky. Výhodou jednoduchého LAN messengeru oproti běžným instant messengerům je fakt, že ke své funkci nepotřebuje připojení k internetu nebo k centrálnímu serveru a pouze lidé uvnitř firewallu budou mít přístup k tomuto systému.\n\nPředchůdcem LAN messengerů je program Unix talk a podobné programy na starších systémech, které umožňovali více uživatelům komunikovat mezi sebou na jednom systému.\n\nNovell NetWare obsahoval triviální chat program pro komunikaci mezi lidmi se systémem DOS, za použití sady protokolů IPX/SPX. NetWare for Windows navíc obsahoval broadcastové a cílené zprávy podobné WinPopup a Windows Messenger service.\n\nNa operačním systému Windows byla od verze Windows 3.11 utilita WinPopup. WinPopup používá protokoly SMB/NetBIOS a byl vytvořen pro přijímání a odesílání krátkých zpráv.\n\nWindows NT/2000/XP vylepšil tuto funkcionalitu pomocí Windows Messenger service, službou kompatibilní s WinPopup. Na systémech s touto službou spuštěnou, se přijaté zprávy zobrazí (vyskočí, \"pop up\") jako jednoduché okno se zprávou. Jakýkoliv software kompatibilní s WinPopup, jako konzolová aplikace NET SEND, může odesílat tyto zprávy. Nicméně, kvůli bezpečnostním problémům je tato služba standardně vypnutá na Windows XP SP2 a blokovaná firewallem.\n\nNa počítačích od firmy Apple se systémem aplikace iChat dovoluje posílání zpráv přes LAN (LAN messaging) pomocí protokolu Bonjour od roku 2005. Multiprotokolový messenger Pidgin podporuje Bonjour protokol i na systémech Windows.\n"}
{"id": "1057807", "url": "https://cs.wikipedia.org/wiki?curid=1057807", "title": "David Foster Wallace", "text": "David Foster Wallace\n\nDavid Foster Wallace (21. února 1962 Ithaca, New York – 12. září 2008 Claremont, Kalifornie) byl americký spisovatel, autor románů, povídek a esejů, profesor angličtiny a tvůrčího psaní. Wallace se proslavil zejména románem z roku 1996 \"Infinite Jest\" („\"Nekonečný žert\"“). David Ulin, literární redaktor Los Angeles Times, napsal o Wallaceovi, že byl „jedním z nejvlivnějších a průkopnických spisovatelů za posledních 20 let“. Wallaceův poslední a nedokončený román \"The Pale King\" vyšel v roce 2011 a následující rok se zařadil mezi finalisty Pulitzerovy ceny za beletrii. V září roku 2012 vyšla Wallaceova biografie. V posledních deseti letech bylo také publikováno k jeho dílu množství kritické literatury.\n\nWallace se narodil v Ithace ve státě New York, rodičům Sally Jean (za svobodna Fosterové) a Jamesi Donaldu Wallaceovi. Dětství strávil ve státě Illinois, navštěvoval školy Yankee Ridge a Urbana High School. V pubertě se věnoval tenisu. Davidův otec James D. Wallace vyučoval na University of Illinois at Urbana-Champaign. Davidova matka Sally Foster Wallaceová působila jako profesorka angličtiny na Parkland College ve městě Champaign. Sestra Amy Wallace-Havensová je právnička.\n\nWallace vystudoval angličtinu a filozofii na Amherst College, alma mater svého otce. Na univerzitě byl mimo jiné členem pěveckého sboru. V rámci filozofie se Wallace soustředil na studium modální logiky a matematiky. Jeho závěrečná práce z filozofie na téma modální logiky získala cenu Gail Kennedy Memorial Prize. Diplomová práce z angličtiny se stala základem jeho prvního románu \"The Broom of the System\" („\"Koště systému\"“). Wallace dokončil univerzitu s vyznamenáním v roce 1985.\n\nVe studiích pokračoval na University of Arizona, kde získal v roce 1987 magisterský titul z tvůrčího psaní. Mezitím byl také knižně vyšel román \"The Broom of the System\". Wallace se pak odstěhoval do Bostonu, aby pokračoval ve studiích filozofie na Harvardově univerzitě, brzy ale ze školy odešel.\nS malířkou Karen L. Greenovou se Wallace oženil 27. prosince 2004. \n\nDne 12. září 2008 spáchal Wallace ve svém domě sebevraždu, bylo mu 46 let. Wallaceův otec později v interview prohlásil, že David přes 20 let trpěl depresemi a žít mohl jen díky antidepresivům. Léky u něj vyvolávaly řadu vedlejších účinků. V červnu 2007 je na doporučení lékaře vysadil, ale deprese se opět vrátily. V léčbě pokračoval například pomocí elektrokonvulzivní terapie. Když začal léky znovu užívat, uvědomil se, že přestaly být účinné. Navzdory dohledu své ženy odešel Wallace 12. září do garáže, kde před sebevraždou sepsal dvoustránkový dopis a naaranžoval část rukopisu románu \"The Pale King\" („\"Bledý král\"“) a pak se oběsil.\n\nNa jeho počest se konalo hned několik shromáždění včetně piet na Pomona College, Amherst College, University of Arizona a Illinois State University. Dne 23. října 2008 se konalo shromáždění na New York University, kde promluvila sestra Amy Wallace-Havensová, literární agentka Bonnie Nadellová, redaktor prvních dvou knih Gerry Howard, redaktor Harper's Magazine Colin Harrison, redaktor knihy Infinite Jest a pozdějších titulů Michael Pietsch, redaktorka časopisu The New Yorker Deborah Treismanová, dále spisovatelé Don DeLillo, Zadie Smithová, George Saunders, Mark Costello (Wallace byl kmotrem jeho dcery), Donald Antrim a Jonathan Franzen. \n\nWallaceův první román \"The Broom of the System\" z roku 1987 si vydobyl mezinárodní pozornost a kritické uznání. Caryn Jamesová z The New York Times román nazvala „manickou, humánní, extravagantní záležitostí“, která „přímo čerpá z bohaté románové tradice, kterou tvoří díla jako \"Franchiser\" Stanleyho Elkina, \"V.\" Thomase Pynchona a Irvingův \"Svět podle Garpa\"“.\nV roce 1991 začal Wallace vyučovat literaturu jako asistent na Emerson College v Bostonu. O rok později získal na přímluvu svého kolegy a příznivce Stevena Moorea místo na katedře angličtiny na Illinois State University. Roku 1991 také začal pracovat na druhém románu \"Infinite Jest\". První verzi odevzdal svému redaktorovi v prosinci 1993. Úryvky z románu postupně vycházely v průběhu roku 1995. Kniha se dočkala vydání roku 1996.\n\nV roce 1997 Wallace obdržel MacArthurovo stipendium. Tentýž rok získal za povídku z knihy \"Brief Interviews with Hideous Men\" („\"Krátké rozhovory s odpornými muži\"“) knižní cenu Aga Khan Prize for Fiction udělovanou redaktory literárního magazínu The Paris Review.\n\nV roce 2002 se Wallace přestěhoval do Claremontu v Kalifornii. Na zdejší Pomona College působil jako profesor angličtiny a tvůrčího psaní. Každý semestr vedl jeden až dva kurzy a soustředil se na svou tvorbu.\n\nV roce 2005 Wallace vystoupil s proslovem k absolventům Kenyon College v Ohiu. Tato řeč vyšla v roce 2009 v knižní podobě pod názvem \"This Is Water\" (slovensky \"Toto je voda\", 2013).\n\nPo celou kariéru byla Wallaceovou literární agentkou Bonnie Nadellová. Michael Pietsch pracoval jako redaktor na knize Infinite Jest.\n\nNakladatelství Little, Brown and Company ohlásilo v březnu 2009 vydání Wallaceova nedokončeného rukopisu, románu \"The Pale King\". Pracoval na něm před svou smrtí. K vydání román připravil redaktor Michael Pietsch z hotových stránek a poznámek, které po sobě spisovatel zanechal. The Pale King vyšel 15. dubna 2011 a dostalo se mu všeobecně pozitivních ohlasů.\n\nBěhem své kariéry Wallace publikoval na stránkách různých periodik, například The New Yorker, GQ, Harper's Magazine, Playboy, The Paris Review, Mid-American Review, Esquire a dalších.\n\nWallace ve své beletristické tvorbě se často pracuje s ironií a metafikcí, typickými prvky postmoderní literatury. Jeho romány často kombinují více vyprávěcích technik a vypravěčů, slang a slovní zásobu z rozličných oborů. Texty zahrnují autorské zkratky a akronymy, rozsáhlá souvětí, vysvětlivky a poznámky pod čarou, často v rozsahu samotného textu.\nD. T. Max popisuje Wallaceovo dílo jako „jedinečnou směsici intelektu a horkokrevnosti“ často s množstvím lokací a protagonistů v jednom jediném románu. Často se zabývá fragmentací myšlení a vztahem mezi štěstím a nudou. Wallace sám se vyjadřoval, že chce tvořit, morálně vášnivá, vášnivě morální“ díla, která by čtenářům pomáhala „překonávat vnitřní samotu“. V proslovu na Kenyon College popsal lidské podmínky každodenní krize a chronické deziluze.\n\nK Wallaceovu dílu se hlásí jako k inspiraci celá řada spisovatelů, například, mimo jiné Zadie Smithová, Jonathan Franzen, Dave Eggars nebo George Saunders.\n\nWallace se jako reportér časopisu Rolling Stone zabýval prezidentskou kampaní senátora Johna McCaina v roce 2000 a teroristickými útoky z 11. září. Pro Harper‘s Magazine psal mimo jiné o výletních lodích (tak vznikla titulní esej pro jeho první nebeletristickou knihu) . Do časopisu Premiere přispěl texty o Davidu Lynchovi nebo pornografickém průmyslu, v magazínu Gurmet publikoval o humřím festivalu v Maine. Knižními recenzemi přispíval do Los Angeles Times, The Washington Post, The New York Times a The Philadelphia Inquirer.\n\nV březnu 2010 oznámila University of Texas v Austinu, že zakoupila Wallaceovy osobní dokumenty a archivy (koncepty knih, povídek, esejů, básní, také dopisy, rešerše a ručně psané poznámky k románu \"Infinite Jest\"). \nV květnu 2014 se na Illinois State University uskutečnila první konference věnovaná Davidu Fosteru Wallaceovi, další je plánována na květen 2015.\n\nHerec a režisér John Krasinski režíroval filmovou adaptaci knihy \"Brief Interviews\" z roku 2009. Snímek měl premiéru na festivalu Sundance.\nEsej „\"A Supposedly Fun Thing I'll Never Do Again\"“ („\"Údajně zábavná věc, kterou už nikdy nehodlám absolvovat\"“) inspirovala epizodu seriálu Simpsonovi z roku 2012 („\"Super věc, kterou Bart už nikdy neudělá\"“).\n\nPodle knihy novináře Davida Lipskyho vznikl film \"The End of the Tour\" s Jasonem Segelem v roli Davida Fostera Wallace.\n\nPrvním divadelním ztvárněním Wallaceova díla byla hra z roku 2000 s názvem \"Hideous Men\", kterou adaptoval a režíroval Dylan McCullough. Premiéru měla v rámci International Frindge Festivalu v New Yorku v srpnu roku 2000.\n\nNěmecké experimentální divadlo Hebbel am Ufer inscenovalo román \"Infinite Jest\". Představení se odehrávalo na několika místech po celém Berlíně a trvalo celkem více než 24 hodin.\n\n\n\n\n\n\n"}
{"id": "1057808", "url": "https://cs.wikipedia.org/wiki?curid=1057808", "title": "Mrchožrout rudoprsý", "text": "Mrchožrout rudoprsý\n\nMrchožrout rudoprsý (\"Oiceoptoma thoracicum\") je druhem brouka z čeledi mrchožroutovití (\"Silphidae\").\n\nMrchožrout rudoprsý má 11- 16 milimetrů dlouhé a ploché oválné tělo. Povrch krovek černě až šedo černě zbarvený, případně šedě skvrnitý, štít je nápadně oranžové až červené barvy a je pokryt jemným zlatým obrvením. Tímto červenooranžovým štítem jsou charakterističtí. Na krovkách jsou patrná vystupující podélná žebra, okraje jsou zakřiveny mírně nahoru. Tykadla jsou rovněž černá a na koncích kyjovitě zesílena.\n\nČasto se nacházejí na výkalech nebo mršinách, velmi často také na zralých hadovkách smrdutých.\nMrchožrout rudoprsý se živí převážně na trusu, zdechlinách a hnijící vegetaci. Hadovky smrduté profitují díky těmto broukům, jelikož rozšiřují jejich výtrusy. Larvy žijí podobným životním způsobem jako dospělí brouci a mohou se tedy současně nacházet na stejných místech jako dospělci.\n\nBrouci jsou rozšíření v palearktické oblasti, převážně ve středních a severnějších lokalitách.\n\nNení zákonem chráněný.\n\n\n"}
{"id": "1057812", "url": "https://cs.wikipedia.org/wiki?curid=1057812", "title": "Mercury Falling", "text": "Mercury Falling\n\nMercury Falling je páté studiové album anglického rockového hudebníka Stinga. Bylo vydáno 8. března 1996. Začíná a končí slovy „mercury falling“.\n\nAutorem skladeb je Sting, pokud není uvedeno jinak.\n"}
{"id": "1057830", "url": "https://cs.wikipedia.org/wiki?curid=1057830", "title": "Selská republika Dithmarsche", "text": "Selská republika Dithmarsche\n\nTakzvaná Selská republika Dithmarsche též česky zastarale Ditmarsy (německy \"Bauernrepublik Dithmarschen\", dánsky \"Bonderepublik Ditmarsken\") byla historickým, neoficiálním, de facto uznávaným polostátním útvarem, který se v období pozdního středověku a počátkem novověku rozkládal v nejsevernější oblasti Svaté říše římské, na západě území dnešní německé spolkové země Schleswig-Holstein. Jméno „Dithmarsche“ (mn. č.) je odvozené od krajů s podmáčenou půdou: marší (německy \"Marschen\"), které se v oblasti vyskytují. Vžitý a nepřesný název republika neznamená republikánské zřízení moderního nebo antického typu, ale středověkou selskou samosprávu, blížící se některým radikálnějším husitským společenstvím nebo středověkým švýcarským kantonům. Vznik selské polostátní samosprávy se většinou datuje do druhé poloviny 13. století (přesné datum není možné stanovit) a země zaujímala prakticky stejné území, jako dnešní Zemský okres Dithmarschen, tedy asi 1400 km, v prvních staletích existence ovšem zmenšené o původně nevysušené podmořské oblasti, tedy zhruba jen 900 km. „Republika“, která byla formálně vždy lénem hambursko-brémských arcibiskupů, je známá především svým zavedením jakýchsi quasi-demokratických institucí vlády a také schopností nejméně po 200 let vojensky odolávat snahám okolních feudálních pánů o její podmanění. Stát definitivně zanikl roku 1559 po úspěšném tažení dánského a norského krále Frederika II. a jeho vévodských strýců: Adolfa Gottorpského a Johanna staršího Haderslebenského.\n\nStaří Dithmarschové (zastarale česky \"Ditmarsové\") byli jedním ze tří saských kmenů, který spolu s Holsaty a Stormary (zastarale \"Sturmarové\") obýval tzv. Nordalbingii, oblast severně od dolního Labe u Hamburku, budoucí Holštýnsko. Zatímco Holsatové žili ve střední části země a Stormarové na jihu, připadla kmeni Dithmarschů nížinatá a velmi vlhká oblast na západě. Území Dithmarschí představuje chudou, nehostinnou oblast, pravidelně ničenou záplavami z dolního Labe a řeky Eidery, stejně jako přílivovými vlnami, které tu nejen dokáží zaplavit zemi mnoho kilometrů do vnitrozemí, ale jsou schopné také trvale potopit část pevniny do mělčin okolního wattového moře a dokonce přesouvat obrovské hromady písku ve formě celých ostrovů. Drsný život a náročné podmínky pro zemědělství vedly Dithmarsche k samostatnosti, izolacionismu a značnému sebevědomí. Zhruba v letech 1000–1200 nabrala na významu selská společnost tvořená jednotlivými rody, vzájemně propojenými propletencem příbuzenských svazků a především spříseženectví, čímž se do budoucna podařilo uchránit svárů a zajistit jednotu země a jejích obyvatel. Z Dithmarschí pocházel například i válečník Etheler, vojevůdce dánského krále Svena III. Celé Holštýnsko se navíc v 8.-11. století potýkalo s neustálými nájezdy zpočátku ještě pohanských Dánů a slovanských Vágrů a Obodritů. Zatímco se Holsatové a Stormarové politicky orientovali na Saské vévodství, rozkládající se na jih od Labe, udělil již v roce 1062 římský král Jindřich IV. Dithmarsche v léno hambursko-brémským arcibiskupům, resp. tehdejšímu arcibiskupovi Adalbertu z Gosecku, jehož ostatní državy byly od Dithmarschí odděleny mořem a ústím Labe. Arcibiskupové nejprve postoupili Dithmarsche hrabatům Udonům ze Stade, jejichž hrabství tak nyní leželo \"„utriusque ripae“\", tedy na obou březích Labe, ale když roku 1144 sami dithmarschenští sedláci zavraždili v Bökelnburgu hraběte Rudolfa II. Udona, který se pokusil v Dithmarschích vybrat daně, převzali arcibiskupové raději zemi zpět do své ochrany. Sepětí Dithmarschí s arcibiskupským stolcem v Brémách zpočátku nenarazilo na odpor okolních vládců. Když v roce 1111 saský vévoda Lothar ze Supplinburgu udělil v léno nově zřízené Holštýnské hrabství Adolfovi I., urozenému pánovi ze Schauenburgu, jeho lenní list zahrnoval jen Holštýnsko a kraj Stormarn, nikoli Dithmarsche. Ostatně i po vraždě hraběte Rudolfa II. ze Stade nařídil saský vévoda Jindřich Lev Dithmarschenským po trestné výpravě proti nim, aby holštýnským hrabatům za trest pouze platili tribut, ale neudělal z nich holštýnské poddané. Teprve Adolfův vnuk, hrabě Adolf III., obdržel roku 1190 od císaře Fridricha Barbarossy lenní list také na Dithmarsche. Hrabě se však již nestihl svých práv jakkoli domoci, protože roku 1201 vpadlo do země od severu dánské vojsko krále Knuta VI. a s pomocí králova synovce, hraběta Albrechta II. z Orlamünde, celou zemi včetně Dithmarschí obsadilo, zatímco Adolf musel uprchnout. Když se roku 1227 po bitvě u Bornhövedu podařilo hraběti Adolfu IV., synovi mezitím zemřelého Adolfa III., vyhnat Dány a znovu se ujmout vlády v Holštýnsku, nebyla již otázka vlády v Dithmarschích na pořadu dne a lenní list byl zapomenut. Sedláci v Dithmarschích, kteří se v době dánské okupace zdokonalili v metodách partyzánského boje, se stáhli do izolace a znovu formálně uznali lenní vládu arcibiskupů za mořem. Tato izolace ovšem neznamenala, že by se zdejší sedláci nepouštěli do neustálých potyček se sedláky z okolních hraběcích vsí nebo se nevěnovali námořnímu lupičství, a to nejen, pokud šlo o vykrádání lodí, které v Dithmarschích při ztroskotání najely na pevninu, ale i o aktivní přepady volném moři, postihující především hamburské obchodní hanzovní kogy severně od ústí Labe.\n\nV politickém životě Dithmarschí hrály od počátku christianizace klíčovou roli farnosti. Osady v Dithmarschích patří k vůbec nejstarším v celém Šlesvicko-Holštýnsku a osada Meldorf (původně \"Melthenthorp\"), první „hlavní město“ v Dithmarschích zbudovala svůj kostel již mezi lety 814–824, v souvislosti s tažením Karla Velikého proti Sasům. Meldorfská farnost se brzy stala, také díky podpoře arcibiskupů, jakousi vrchní farností v Dithmarschích. Dalšími „prafarnostmi“ (\"Urkirchspiele\"), tedy farnostmi, vzniklými do roku 1140, se staly dceřiné farnosti v Tellingstedtu, Süderhastedtu, Wellingstedtu, Lundenu, Büsumi a Brunsbüttelu. Zpočátku relativně pevné spojení arcibiskupství s Dithmarschemi zapříčinilo, že v Dithmarschích vznikla síť farní organizace dříve, než v Holštýnsku a Šlesvicku. Nejvíce se však prosadil Meldorf a sním čtyři další farnosti, o něco mladšího data založení než prvních šest meldorfských dceřiných farností. Pěti hlavním farnostem podléhaly další, postupně zakládané filiální fary, ovšem postavení těchto pěti hlavních farních městysů zůstalo neotřesené. Šlo o fary v Meldorfu, Wesselburenu, Hemmingstedtu, Marne a Albersdorfu. Po zřízení dalších, podřízených farností, však začaly být tyto „vyšší“ farnosti nazývány jen podle světových stran, kde ležely, s dodatkem \"„dofft“\", což v místním nářečí Plattdeutsch značilo farní obvod. Pouze Meldorfské doffty byly nadále nazývány podle místního jména centrální fary. Celé rozdělení na vyšší a nižší farnosti nemělo nic společného s hierarchií v katolické církvi, která rozlišuje např. mezi vikariáty a farnostmi. Ze všech „dofftů“ měl pouze ten meldorfský nadřazené postavení bývalého misijního kostela a posléze odloučeného proboštství brémské katedrální kapituly. Při dělení na nadřazené a podřízené farnosti se vycházelo z potřeby vytvořit správní a daňový systém, protože v zemi neexistovala jiná správa, než církevní, a také tu nebyly žádné šlechtické statky, které by zemi přirozeně dělily hranicemi panství (nejpozději od konce 13. století se v zemi již nevyskytovala jakákoli šlechta). Selským rodům se podařilo úplné potlačení všech pokusů o zavedení vrchnostenské úřední správy, a to do takové míry, že i arcibiskupská, zeměpanská hospodářská správa přenechalo přímo v Dithmarschích svůj výkon selské samosprávě.\n\nV rámci spojených dofftů (far) tak vznikla následující „dofftová sdružení“:\n\n\nPůvodně zajišťoval správu v Dithmarschích arcibiskupský fojt (\"advocatus\"), sídlící v Meldorfu a dosazovaný výhradně arcibiskupem. V roce 1281 se však prosadila praxe pěti fojtů, které si volili sami sedláci v rámci pěti hlavních dofftových sdružení, které jednotliví fojtové, arcibiskupy napříště již jen potvrzovaní, zastupovali. Všechny farnosti v rámci jednoho z pěti obvodů tak začaly volit světské zástupce své „skupiny dofftů“ řídících hlavní farnost a podílející se jedním z pěti hlasů na řízení celé země. Od toho byl jen krok k vytvoření, resp. spíše uznání celozemského sedláckého sněmu složeného jednak ze zástupců pěti vrchních obvodů, jednak, pokud šlo o vážnější záležitosti, složeného ze všech dospělých mužů v Dithmarschích. Ten se začal scházet přímo v interiéru meldorfského kostela Sv. Jana Apoštola. Volení zástupců nijak neovlivňovalo vlastní náboženský život farností, neboť dosazování konkrétních farářů zůstalo v rukou církevní správy, v tomto případě arcibiskupů z Brém. Svolávání sněmů všech mužů v rámci dofftů, dofftových okrsků i celých Dithmarschí vycházelo z tradice prastarých holštýnských institucí které měly kořeny snad ještě ve vikinské demokracii. Šlo o tzv. \"Go-Ting\" (též \"Goding\"), sněm všech svobodných mužů, sedláků i šlechty, který se sice naposledy sešel ještě v roce 1602, ovšem již hrabě Adolf I. před polovinou 12. století jeho vliv v Holštýnsku výrazně omezil. Stejně dopadla i druhá instituce, tzv. \"Loding\", církevní župní soud, kde musela samospráva spolu s církví rovněž ustoupit světskému zeměpánovi, v tomto případě prvním holštýnským Schauenburgům. Zatímco tedy v Holštýnsku vliv starých kmenových nástrojů vlády slábl, byl vývoj v Dithmarschích přesně opačný.\n\nPůvodní Dithmarsche zaujímaly ve 12. století pouze asi dvě třetiny nynější rozlohy. Místní sedláci vytrvale rozšiřovali své polnosti budováním poldrů v moři, nazývaných zde \"Koog\" (j. č.). V hospodářském životě Dithmarschí hrálo hlavní roli pěstování ovsa, ječmene, zelí a lnu. Významný podíl z příjmů představovalo pochopitelně také rybářství, zejména lov sleďů a následný prodej slanečků. Vysoušení moře pomocí výstavby nových \"koogů\" přinášelo v průběhu středověku i novověku ovoce a sedláci, kteří dokázali přežít období neúrody a přírodní katastrofy v podobě přílivových vln své statky dokázali výrazně zvětšit nejen směrem do moře, ale i koupěmi polí od těch statkářů, kteří byli méně úspěšní. Bohatá selská vrstva se stále více začala podílet na politickém životě dofftů, zároveň s tím se ale také zvyšoval podíl bohatých sedláků v rámci veškerého obyvatelstva, protože ti ze sedláků, kteří se v náročných podmínkách nedokázali uživit, Dithmarsche obvykle opouštěli a usazovali se v Holštýnsku, Severním Frísku či jinde. Zámožnější i méně zámožní sedláci a jejich podruzi si také významně přilepšovali pirátstvím.\n\nDithmarsche se po vyhnání Dánů staly fakticky již nezávislou zemí. Přes snahu o izolaci občas vstupovaly i do politických vztahů s okolními feudálními státy. Roku 1283 uzavřely s hrabětem Gerhardem I. z Holštýnska-Itzehoe a hrabětem Johannem I. z Holštýnska-Kielu obranný spolek namířený proti Dánsku a zpočátku také proti hanze. Ovšem již roku 1317 dithmarschenští sedláci spojenectví z neznámého důvodu porušili a ozbrojení rolníci vpadli do Holštýnska. Hrabě Gerhard III. Holštýnsko-Rendsburský se pokusil o trestnou výpravu složenou z holštýnského rytířstva, a rytířů 14 spojeneckých říšských vládců, např. meklenburského knížete Jindřicha II. či hraběte Bernarda z Gützkowa. Armáda o odhadované síle 6–10 tisíc mužů však byla Dithmarschenskými vlákána do bažin a tam 7. září 1319 krvavě rozdrcena v bitvě u Wöhrdenu. Hrabě Gerhard sice bitvu přežil, ale všech 14 spojeneckých pánů, a dvě až tři tisícovky rytířů v bitvě padly. Obě vyčerpané strany podepsaly příměří a šlesvicko-holštýnští Schauenburgové opět netrvali na uplatnění litery lenního listu z roku 1190. Byli to však znovu sami Dithmarschenští, kdo příměří v roce 1403 porušil. Gerhard VI. Holštýnsko-Rendsburský, hrabě holštýnský a vévoda šlesvický se opět vydal na trestnou výpravu, která si tentokrát vytkla za cíl definitivně Dithmarsche dobýt a připojit k Holštýnsku. Gerhard VI., kterému se krátce předtím povedlo sjednotit pod svou vládu téměř celé Holštýnsko a navrch před Dány uhájit většinu Šlesvicka, měl na získání Dithmarschí pochopitelně zájem a předchozí nájezdy místních sedláků mu byly příhodnou záminkou k útoku. V bitvě u Süderhamme, 4. srpna 1404 však bylo jeho vojsko složené z rytířů a žoldnéřů rozdrceno a vévoda sám byl v bitvě zabit. Vyhlášení otevřeného nepřátelství se Schauenburgy vedlo ke změnám v zahraniční i vnitřní politice selské republiky. Zástupci sedláků se snažili uzavřít pevné spojenectví s hanzovními městy, zejména se sílícím Hamburkem, který byl sice formálně schauenburským lénem ve Stormarech (svobodným říšským městem se de jure stal až v roce 1510), ovšem fakticky byl bohatým a vlivným hanzovním městem se silnou flotilou, která se již za války v l. 1403/04 postavila na stranu Dithmarschenských a zadržovala holštýnské čluny v přístavech. Pevnějšímu spojenectví ale bránily jižní doffty (\"Strandmannsdöffte\"), které těžily nemálo z pirátství, páchaném na hamburských lodích, a odmítaly se podřídit „centrální vládě“ v Meldorfu. Teprve v roce 1434 se přes odpor jižních dofftů podařilo všem „venkovským“ dofftům prosadit mírovou dohodu a dokonce spojenectví s Hamburkem a o rok později se k dohodě připojily i centrální meldorfské doffty. Od počátku 14. století a bojů s Holštýnskem se stále více výkonných pravomocí přesouvalo ze sněmu všech dospělých mužů na kolegium delegátů farností, jejichž počet se ustálil na 25. Hlasovalo se v počtu jeden delegát na jednu farnost, ale v praxi se scházelo jen 19 delegátů, protože jižní doffty se odmítaly účastnit, neboť by se musely vzdát pirátství. V době války přebíralo veškerou moc pět fojtů, vybíraných ze zástupců každého z pěti dofftových společenství. V době válečného ohrožení se také zapojoval i fojt z jižních dofftů, které byly jinak zcela pasivní. Byly-li Dithmarsche ve válce, nescházel se ani sněm dospělých mužů a kolegium pěti fojtů mělo takřka diktátorské pravomoci. Sněmu všech dospělých svobodných sedláků však nadále zůstávala faktická zákonodárná moc, sněm měl právo hlasovat o zrušení starých a vyhlášení nových zákonů, o válce a míru, nebyla-li válka vnucená Dithmarschím protivníkem, a také o hlavních záležitostech obchodu a dopravy. Sněm byl považován za usnášeníschopný, pokud se do meldorfského kostela dostavilo alespoň 400 mužů.\nV roce 1447 byl systém reformován když bylo vydáno Dithmarschenské zemské zřízení, které někteří historikové nadsazeně považovali za skutečné datum vzniku republiky svobodných sedláků, aniž by připouštěli její existenci i před tímto rokem. Jisté však je, že již tehdy velice slabá závislost Dithmarschí na arcibiskupech se od toho roku stala čistě formální, i když oficiálně nebyla nikdy ze strany sedláků vypovězena nebo zpochybněna. Zemské zřízení znamenalo první zavedení úřednické hospodářské správy, ačkoli „vrchností“ byli sami sedláci. Nové zřízení ukládalo pěti hlavním farním společenstvím vysílat na sněm po 12 delegátech, vybraných v rámci okrsku dle uvážení místních. Těchto 60 delegátů se napříště již nemělo scházet v Meldorfu, který zůstal vyhrazen pro celozemský sněm všech svobodných mužů se stále menším vlivem, nýbrž v Heide, rychle se rozrůstajícím trhovém městečku severně od Meldorfu. Heide bylo vybráno, ačkoli nepatřilo ani mezi pět hlavních farností, ani mezi šest „prafarností“ založených z Meldorfu. Jižní doffty se však opět odmítaly účastnit, a tak vládu v „republice“ tvořil sbor pouze 48 doživotně volených zástupců. Ona „Osmačtyřicítka“, jak se zakrátko začalo oficiálně říkat, se skládala většinou z nejbohatších sedláků a od konce 15. století v jejích řadách nechyběly ani univerzitně vzdělané osoby. K nejvýznamnějším a nejbohatším rodům, z nichž pravidelně pocházeli členové „Osmačtyřicítky“ patřili např. Vogdemannové, jejichž jméno zjevně pochází z pravidelného zastávání fojtského úřadu, nebo Swinové. Instituce pěti „válečných fojtů“ zůstala i v novém zemském zřízení zachována.\n\nV roce 1459 zemřel poslední Schauenburg z holštýnsko-rendsburské větve, hrabě a vévoda Adolf VIII. A o rok později prosadily zemské stavy v Ribe smlouvu, která ustanovila za nového zeměpána v Holštýnsku i Šlesvicku dánského, norského a švédského krále, Kristiána I. Oldenburského. Ten obdržel 26. května 1473 od císaře Fridricha III. lenní list také na Dithmarsche a o rok později, 15. února, Fridrich v Rothenburgu ob der Tauber, během své poutnické cesty do Říma, povýšil také Holštýnsko na říšské vévodství s právy říšského knížete a privilegiem hlasovat na říšském sněmu. V císařském privilegiu se ale jasně psalo, že vévodství Holštýnské se skládá z hrabství Holštýn a Stormary, z Vágrie (německy \"Wagrien\", oblast na východě země, původně osídlená slovanskými Vágry) a ze země Dithmarsche (\"districtum Ditmarsiae\"). Král Kristián se oprávněně obával, že pokud svou vládu neprosadí také na území Dithmarschí, může o svůj vévodský titul přijít z důvodu nevyužívání získaného privilegia. Císařský výnos naopak vylekal nejen dithmarschenské sedláky, ale i brémské arcibiskupy, kteří již za válek se Schauenburgy Dithmarschské proti svým nepřátelům, holštýnským hrabatům, podporovali. Arcibiskup Jindřich II. ze Schwarzburgu si nejprve právní cestou stěžoval papeži Sixtu IV., který v roce 1477 arcibiskupský nárok bez námitek uznal, postavil se ve sporu na Jindřichovu stranu a výslovně alespoň potvrdil církevní příslušnost Dithmarsche k brémské katedrální kapitule, protože o záležitostech světských říšských lén přímo rozhodovat nemohl. Tam kde neuspěli papež a arcibiskup byla nakonec roku 1487 úspěšná „Osmačtyřicítka“, které se podařilo přimět císaře, aby své oblénění Dithmarschemi vzal zpět, což ale zase odmítl akceptovat nový dánský král Jan I. V prvních desetiletích po roce 1459 byl ale spor s Dithmarschí znovu zatlačen do pozadí, neboť král Kristián I. měl konflikty s hanzou a navíc sháněl peníze na vyplacení svého bratra Gerharda a hrabat schauenbursko-pinneberských za jejich zřeknutí se dědických nároků na Holštýnsko. Po Kristiánově smrti si navíc v roce 1490 Šlesvicko-holštýnské vévodství rozdělili nový král Jan a jeho bratr, vévoda Fridrich Gottorpský. Zúčtování s Dithmarschemi tak opět odložilo vzájemné vyjasňování nároků obou zeměpánů na to, který z nich, případně v jakém vzájemném podílu, mohou v Dithmarschích vybírat daně. V roce 1499 však oba šlesvicko-holštýnští vévodové požadovali společně a po vzájemné dohodě po dithmarschských sedlácích každoroční platbu 15 000 lübeckých marek, plná uznání své svrchovanosti a také výstavbu tří pevností v Dithmarschích na náklady místních: v Brunsbüttelu, v Meldorfu a při ústí Eidery do moře. Za to byli ochotní přijmout Dithmarschenské pod svou vládu jako svobodné sedláky a zaručit jim, že nebudou v budoucnu znevolňováni. Hrdí svobodní sedláci ovšem odmítli. Oběma zeměpánům nevadilo jen toto odmítnutí, ale také skutečnost, že Dithmarschenští bez povolení lovili drahé a kvalitní sledě v okolí ostrova Helgoland, který si i s lovišti nárokovali z titulu vévody šlesvického oba vévodové, zejména pak král Jan.\n\nOba vladaři znovu povolali na tažení zemskou šlechtu, své příbuzné, oldenburská hrabata Adolfa a Ottu, rytíře a šlechtu z Dánska, Norska i Švédska, a zejména tzv. Šlesvicko-holštýnské rytířstvo (\"Ridderskaab\"), pod vedením horlivého Hanse von Ahlefeld, pána na statku Gelting v šlesvickém kraji Angeln. Svolávané vojsko však netvořila pouze zemská šlechta, dychtící po odplatě za minulé porážky, ale také elitní žoldnéřská jednotka 4000 landsknechtů, sdružených v proslulé „Černé gardě“, jejíž služby v té době často využíval římský král Maxmilián I., a které se objevovala na mnoha bojiští velké části Evropy. Garda vedená plukovníkem (\"Oberstem\") Thomasem Schleinitzem (zvaným též Slenz) tvořila nejsilnější složku ze zhruba 12 000 vojska (podle jiných zdrojů až 18 000), které se shromáždilo 28. ledna 1500 v holštýnském Neumünsteru. Vojsko mělo nad Dithmarschenskými zhruba dvojnásobnou převahu. Díky dithmarschenskému duchovnímu a kronikáři, Johannu Adolfu Kösterovi, zvanému Johannes Neocorus, jsme dobře informováni o okolnostech tažení. 11. února vojsko vyrazilo po staré obchodní stezce do Dithmarschí, minulo Hanerau, Grünenthal, Holstenau a Gieselau a obsadilo bez boje hlavní město Meldorf, kde zanechalo nového místodržícího a vyvěsilo na hlavním kostele Danebrog. Dithmarschenští se pod vedením Wulfa Isebranda, místního sedláka původem snad z Nizozemí, stáhli k severu na pahorek u Hemmingstedtu, kde se 17. ledna opevnili a odkud chtěli v případě porážky stáhnout k silně opevněnému městečku Büsum na severozápadě. Ironií osudu stál tento pahorek pouhé čtyři kilometry jihovýchodně od historického bojiště Wöhrdenu. Mnozí ze sedláků mohli využít svých zkušeností z předchozí žoldnéřské služby v Černé gardě a tedy své znalosti nepřítele. Přestože královští opanovali většinu země, podařilo se Dithmarschenským znovu, tak jako v l. 1319 a 1404, vylákat nepřítele z výše položených geestových, písečnatých oblastí do zavodněných marší na západě země, do oblasti získané z moře vysoušením a stavbou koogů. Oblasti, kterou členilo množství umělých kanálů i přirozených příkopů s četnými jezy. Zhruba 6000 ozbrojených sedláků na Isebrandův rozkaz rozestavilo sev. od Meldorfu zábrany, kde rozmístilo svou nepočetnou artilerii a následně otevřelo jez u Ketelsbüttelu, čímž zaplavilo celou okolní krajinu včetně nepřátelské armády postupující k severu. V lednových mrazech začala voda kolem dánské armády rychle zamrzat a tvořit náledí. Sedláci na hemmingstedském pahorku, ozbrojeni většinou jen napřímenými kosami a dlouhými noži, odložili přilby a nepočetné kyrysy a zaútočili na znehybněné, těžce oděné královské vojsko. Bitva se z pohledu královských změnila spíše na masakr, při kterém padly nejméně dvě až tři tisícovky rytířů, mezi nimi obě oldenburská hrabata, Hans von Ahlefeld a mnoho rytířů z Ridderskaab a také nejméně 800 landsknechtů z Černé gardy včetně samotného Thomase Slenze. Dithmarschským se podařilo dánské vojsko nejen porazit, ale tím, že ukořistili Danebrog královské také krutě ponížili. Pro Černou gardu znamenala bitva u Hemmingstedtu nezahojitelný šrám na pověsti, ze kterého se již nikdy nevzpamatovala a po bitvě až do konečného zániku gardy v roce 1528 následoval její pomalý úpadek. Utrpěla ale i reputace krále Jana a Ridderskaab. Přestože král a zemská šlechta byli připraveni k odvetnému útoku, umírněný vévoda Fridrich, budoucí dánský král, přesvědčil Jana, aby nepřátelství ukončil. Když se pak Fridrich stal roku 1523 králem jako Frederik I., uzavřel dokonce se selskou republikou jakousi „smlouvu o neútočení“.\n\nV následujících letech a desetiletích opět ve Šlesvicku-Holštýnsku převládly jiné problémy, jako nástup reformace, který postihl i Dithmarsche a také tzv. Hraběcí svár, boj o dánský trůn, z nějž vyšel vítězně šlesvicko-holštýnský vévoda Christian Oldenburský, a který napravil pošramocenou válečnickou pověst zemské \"Ridderskaab\". Selská republika, řízená „Osmačtyřicítkou“ podporovala spolu s některými hanzovními městy králova protivníka, hraběte Christopha Oldenbursko-Skånského. Když Christian nastoupil jako Kristián III. na dánský a norský trůn, byl v souladu s tradicí obléněn říšským lénem: Holštýnským vévodstvím. Lenní list císaře Karla V. z roku 1548 znovu výslovně uváděl Dithmarsche jako součást Holštýnska a vládu v Dithmarschích jako součást říšského léna. Nebyl to první lenní list vydaný Karlem V. a zahrnující Dithmarsche. Stejný obsah měl i list z roku 1521, který Karel V. vydal, ještě jako římský král, dánskému králi Kristiánovi II., který byl ale pouhé dva roky po vydání listu dánskou šlechtou sesazen. List z roku 1548 se ovšem nevztahoval jen na krále Kristiána III., ale byl císařem udělen hned třem vládcům najednou. V roce 1544 totiž Kristián III. rozdělil Šlesvicko a Holštýnsko rovným dílem mezi sebe a své dva nevlastní bratry: Adolfa Gottorpského a Johanna Haderslebenského, načež titul vévody šlesvického a holštýnského spolu s vládou v těchto zemích připadl třem vládcům najednou. Na tři díly se tak rozdělil i teoretický nárok na vládu v Dithmarschích. Dithmarschenští využili půl století oddychu po bitvě u Hemmingstedtu k prohlubování spojenectví s hanzou, zejména s městy Hamburkem a Lübeckem, se kterými mělo Dánsko nevyjasněné a spíše nepřátelské vztahy. Zajímavé je, že příchod reformace nijak výrazně neovlivnil dobré a opatrovnické vztahy arcibiskupů k republice. Arcibiskupství totiž nadále, tak jako dříve, využívalo Dithmarschí ke své protidánské politice a sedláci se na druhou stranu nepokusili vyvázat ze světské závislosti na katolických duchovních knížatech, ale pouze vyměnili svou liturgii za protestantskou. Navíc se arcibiskupství dostávalo počátkem novověku do vážných potíží, způsobených jak reformací, tak velkými finančními potížemi, které vedly k tomu, že místní zemské stavy si vynutily převzetí vlády v Brémském knížecím arcibiskupství fakticky do svých rukou. Arcibiskup Georg Brunšvicko-Wolfenbüttelský změny ve své zemi toleroval a jeho podíl na moci a vládě dále slábl.\nKdyž počátkem roku 1559 nastoupil na trůn nový dánský král, Frederik II., změnila se politika země vůči Dithmarschím prakticky přes noc. Frederik na rozdíl od otce, Kristiána III., vyslyšel opakované žádosti strýce Adolfa Gottorpského o konečnou pomstu na Dithmarschenských zahájil tažení, které se v historiografii označuje jako „Poslední svár“ (\"Letzte Fehde\"). 29. dubna podepsali král a vévoda Adolf v holštýnském Nortorfu tzv. „Ujednocení nad válkou proti Dithmarschím“ kde se výslovně psalo o „potrestání rebelujících poddaných“. Ke smlouvě záhy přistoupil i vévoda Johann Haderslebenský a 18. května bylo v holštýnském Hohenwestedtu blízko dithmarschenských hranic oficiálně předáno písemné vyhlášení války zástupcům „Osmačtyřicítky“. Sedlákům tentokrát nepřišel na pomoc ani jejich lenní pán a ochránce: kníže-arcibiskup brémský, Georg Brunšvický, ale ani spojenci z řad hanzovních měst. 22. května se vojsko tří vévodů o síle zhruba 17 000 mužů vydalo na pochod. Žádný ze tří zeměpánů se tentokrát tažení neúčastnil osobně. Vojsko, složené hlavně z \"Ridderskaab\" a rytířských ozbrojených družiníků vedl místní šlechtic Johann Rantzau, vererán z doby Hraběcího sváru a jeho nejbližší přímí podřízení: příbuzný Daniel Rantzau a Hans von Ahlefeld, pán na šlesvickém Seegaardu, pravnuk rytíře stejného jména, který padl u Hemmingstedtu. Vojsko zamířilo přímo do nitra země, přes Albersdorf na západ, a podařilo se mu porazit zhruba 12 000 ozbrojených sedláků. Následně byl obsazen Meldorf a pak i „nové hlavní město“ Heide, sídlo sněmů „Osmačtyřicítky“.\nExistence selské republiky tím byla definitivně ukončená. Vévodové si Dithmarsche rozdělili rovným dílem, tak jako předtím zbytek Šlesvicka-Holštýnska. Králi připadl jih země s centrem v Meldorfu, vévodovi Johannovi střed se střediskem v Heide a Adolf Gottorpský získal sever se střediskem v Lundenu, hraničící se Severním Frískem. Roku 1581, po smrti Johanna Haderslebenského, si pak Frederik a Adolf rozdělili ještě střed země rovným dílem a vévoda Adolf tím mj. jiné získal Heide, kam přesunul správní středisko svého údělu. Osmačtyřicítka byla rozpuštěna a správa země podřízena třem, později dvěma fojtům (pro každý vévodský úděl jeden). Zatímco v královském údělu bývalé republiky byli rolníkům vydána jen relativně malá privilegia a došlo i k jistému mírnějšímu znevolňování a budování šlechtických statků (např. Kleinhastedt či Friedrichshof u Dingenu), pak v části gottorpské nedošlo k bezprostřednímu omezování selských svobod, rolníci nebyli znevolňováni, do severních Dithmarschí nepřicházela šlechta. Dokonce ani na královském údělu, kde panoval přísnější režim, nebyla ukončena existence meldorfského sněmu všech zbývajících dospělých svobodných mužů. Jeden z nejvýznačnějších členů „Osmačtyřicítky“, Markus Swin, se stal fojtem v části země, která připadla Adolfovi Gottorpskému. Gottorpská část Dithmarschí obdržela status tzv. „\"Landschaft\"“ (doslova krajina), kterýmžto pojmem se v severním Německu označovaly stavovsko-samosprávné celky. Dithmarsche si tak spolu s např. ostrovem Fehmarn či severním Frískem udržely něco ze svých svobod a nebyl v nich zaveden plný feudální systém. Jistou poslední ozvěnou starého povědomí o svobodách bylo selské povstání v dubnu 1628. Nebylo však namířené proti Dánsku, ale naopak na jeho podporu. V té době okupovala Holštýnsko armáda Albrechta z Valdštejna a vlastní příčinou povstání se stal výpad dánského vojska do Dithmarschí z obležené dánské pevnosti Glückstadtu. Povstání bylo brzy Valdštejnovou armádou rozdrceno.\n\nPodobné selské republiky nebyly ve vrcholném středověku výjimečným jevem. Vyskytovaly se vždy na odlehlých, obtížně dostupných místech, kde se moc místního vládce projevovala jen slabě. Místem vzniku obdobných selských samospráv byly například odlehlá, vysoko položená alpská údolí ve Švýcarsku, švédský ostrov Gotland nebo tzv. „Fríské svobody“ (frísky \"Fryske frijheiden\", německy \"Friesische Freiheiten\"), selská samosprávná území, posléze, ke konci svého „demokratického“ období, řízená volenými a posléze dědičnými náčelníky (frísky \"haadlinge\", německy \"Häuptlinge\"), z nichž se nakonec stali místní feudálové. Právě ony „svobody“ v Západním a Východním Frísku, vzniklé na podobných přímořských mokřinách, byly nejspíše inspirací pro vznik Dithmarschí. Je zajímavé, že na jádrovém území hambursko-brémských arcibiskupů se nacházela ještě jedna taková selská samospráva, tzv. Wurstenská země (\"Land Wursten\"), vůči které však její zeměpáni byli mnohem méně shovívaví a rychle tuto selskou republiku potlačili. Žádná z oněch středověkých selských samospráv ale nebyla zcela nezávislá a alespoň formálně měla vždy nějakého vládce, který obvykle sídlil v civilizovanějších a od „republiky“ vzdálených krajích. Právě chybějící státní svrchovanost je hlavním argumentem, který zpochybňuje vžité a nepřesné označení „republika“.\n\nZatímco v období osvícenství byly v souvislosti s Dithmarschemi až nekriticky vyzdvihovány místní republikánské instituce, v období nacionální socialismu dostal prostor výklad sociální doplněný romantickým akcentem, kdy byla v souvislosti s bitvou u Hemmingstedtu zdůrazněna role „prostého německého sedláka, který zvítězil nad feudálním útlakem“ v duchu transformované ideologie „Blut und Boden“ (krev a půda), v rámci které byl pěstován kult Wulfa Isebranda jako lidového hrdiny. V moderní době byly tyto koncepty revidovány. Podle historika Waltera Lammerse byly quasi-demokratické instituty v Dithmarschích ještě vikinského původu, Sasy jen převzaté. Lammers navíc upozorňuje na fakt, že republika držela pohromadě především díky permanentnímu vnějšímu ohrožení a že ona „demokratičnost“ byla s postupem vývoje pomalu omezována a jen brzký příchod „Posledního sváru“ tyto tendence přerušil. Upozorňuje mj. i na fakt, že lenní páni, arcibiskupové, by těžko ponechali zemi její svobody, pokud by Dithmarsche nezapadaly do jejich koncepce zahraniční politiky, jak ukazuje příklad mnohem méně strategicky položené Wurstenské země. Zdůrazňuje rovněž, že „Osmačtyřicítka“ si jako jedno ze svých prvních rozhodnutí prosadila vlastní doživotní neodvolatelnost a upozorňuje na vesměs úspěšné snahy mocnějších selských rodin udržet si úřad v rodě po více generací. Již v posledních desetiletích republiky se o Osmačtyřicítce mluvilo v okolních zemích pohrdlivě jako o „selské aristokracii“, Lammers se ovšem domnívá, že vývoj v Dithmarschích ke vzniku skutečné šlechty opravdu směřoval. Ostatně přepychový měšťanský dům v Heide, který si nechal pro sebe pořídit jeden z bývalých rychtářů-regentů Osmačtyřicítky, Markus Swin, bezprostředně po té, co stal fojtem vévody gottorpského, jasně ukazuje, že Swin se se svým postavením bohatého panského úředníka dokázal sžít neobyčejně rychle a jeho pojítka se starou „selskou demokracií“ byla snadno zpřetrhána.\n\n\n"}
{"id": "1057835", "url": "https://cs.wikipedia.org/wiki?curid=1057835", "title": "Dekalk", "text": "Dekalk\n\nDekalk (z francouzského \"décalque\") je obecný termín označující ve výtvarném umění metodu, která užívá obtisku nebo otisku.\n\nJe používán v malbě, grafice, monotypii i keramické tvorbě. Dekalky používali surrealisté při vytváření stranově symetrických abstraktních otisků barevných skvrn z přeloženého papíru. Důležitou roli hraje prvek náhody a následná interpretace obrazců. Principiálně shodnou metodou je i tzv. Rorschachův test inkoustových skvrn, užívaný jako prostředek psychologické diagnostiky.\n\nRorschachův test inspiroval např. Vladimíra Boudníka nebo Oscara Domínqueze, v ilustracích používali dekalk Jiří Trnka a Daisy Mrázková, v malbě Josef Istler. Za propagátora dekalku je považován Max Ernst (20. léta 20. stol.)\n\nJako dekalk je označována také technika odkrývání již nanesené části svrchní vrstvy, která zviditelní barvu či strukturu spodních vrstev. V malbě používal dekalku např. Rudolf Němec, který do barevného podkladu otiskoval přes bavlněné plátno různé šablony a rastry.\n\n\n"}
{"id": "1057846", "url": "https://cs.wikipedia.org/wiki?curid=1057846", "title": "The Last Ship (album)", "text": "The Last Ship (album)\n\nThe Last Ship je jedenácté studiové album anglického rockového hudebníka Stinga.\n\nAutorem skladeb je Sting, pokud není uvedeno jinak.\n"}
{"id": "1057847", "url": "https://cs.wikipedia.org/wiki?curid=1057847", "title": "Šampion (odrůda jablek)", "text": "Šampion (odrůda jablek)\n\nŠampion (\"Malus domestica\" 'Šampion') je ovocný strom, kultivar druhu jabloň domácí z čeledi růžovitých. Plody jsou zpočátku velké, později středně velké sladké, aromatické, vhodné pro konzum i na zpracování. Odrůda byla vypěstována v ČR zkřížením odrůd 'Golden Delicious' x 'Coxova reneta'. Je vhodná spíše pro pěstování v teplých oblastech ČR.\n\nRůst střední. Větve velmi dobře obrůstají plodonosným obrostem. Řez snáší dobře. Plodí brzy a hojně. Preferuje teplé nebo středně teplé chráněné polohy a vlhké, hluboké, propustné, živné půdy. V chudých a suchých půdách jsou plody menší.\n\nPlodí brzy, pravidelně, a mnoho. Mají sklon k vysoké násadě plůdků a tedy drobným plodům.\n\nKvete poloraně, odrůda je cizosprašná, diploidní. Dobrý opylovač je Idared, James Grieve, Pilot.\n\nPlod je kulatý velký až střední. Slupka je spíše tužší na osluněné straně téměř červená, na odvrácené straně zelenožlutá. Chuť je sladká až velmi sladká, dužnina je šťavnatá.\nOdrůda je obvykle silně napadána strupovitostí, ale vůči padlí je dosti odolná. Odrůda je náchylná k virózám, jako je gumovitost.\n\nVhodné jsou podnože slabě a středně bujně rostoucí.\n\nV minulosti běžně komerčně pěstovaná odrůda, na počátku 21. století překonaná i pro drobné pěstitele.\n\n"}
{"id": "1057877", "url": "https://cs.wikipedia.org/wiki?curid=1057877", "title": "Minilab", "text": "Minilab\n\nMinilab, digitální minilab případně fotolab je kompaktní automatické zařízení, které umí vyvolat film nebo digitální data a vyrobit papírové fotografie. Je to zmenšená varianta velkých centralizovaných laboratoří, kterou lze umístit i do malého obchodu a služby zákazníkům poskytovat na místě. \n\nVelké rozšíření digitální fotografie po roce 2000 způsobilo, že zájem o vyvolávání filmů prudce poklesl a velké laboratoře, schopné denně zpracovat desetitisíce filmů, posílaných do nich ze sítě sběren, už nejsou zapotřebí. Místo toho stále více obchodníků instaluje do svých prostor \"minilaby\" nebo \"digitální minilaby\". Všechna uvedená zařízení pracují s barevnými fotografiemi.\n\nKlasický minilab má dvě základní části integrované do jednoho stroje: modul na zpracování filmů a modul produkující papírové fotografie. U některých minilabů je ještě připojen kiosek na objednávání fotografií. \n\nDo \"modulu na zpracování filmu\" se založí kazeta exponovaná ve fotoaparátu, stroj zachytí začátek filmu a filmový pás pak uvnitř bez přístupu světla postupně ve smyčkách prochází soustavou kladek a tanků s chemickými lázněmi. Automat udržuje stálou teplotu lázní, promíchává je, a dohlíží na to, aby byly včas vyměňovány. Přesná doba působení každé lázně je dána rychlostí posuvu a délkou ponořených smyček. Nakonec se vyvolaný film suší. V minilabech Kodak a Agfa se filmy vyvolávají pomocí chemikálií C41b a film je kompletně zpracován během 20 minut. Na vyvolaném filmu jsou jednotlivé obrázky v podobě barevných negativů.\n\nVyvolaný film se potom zavede do \"modulu na výrobu fotografií\". Okraje filmu vedle perforace jsou už z výroby označeny číselnými a čárovými kódy (tzv. DX kódy), podle nichž automat nastaví optimální postup zpracování. Fotografický papír v zásobníku minilabu má obvykle podobu pásu navinutého v roli. Šíře papírového pásu určuje kratší rozměr fotografie, například z pásu 10 cm širokého se dělají fotografie 10x15 cm. V minilabu je vždy několik různě širokých rolí, takže zákazník si může vybírat z několika rozměrů. Role jsou ve světlotěsném obalu, aby je obsluha mohla vyměňovat na světle. Z každého políčka filmu promítnutého na fotografický papír se exponuje jedna fotografie, pás papíru se automaticky posunuje a opět prochází chemickým zpracováním ve vývojce a ustalovači, oplachuje se vodou a nakonec se suší a řeže na jednotlivé hotové fotografie. Většina minilabů používá při výrobě papírových fotografií chemikálie z procesu RA-4 od Kodaku. Rozřezán je také filmový pás na proužky po čtyřech snímcích, které jsou pak přiloženy do obálky s fotografiemi.\n\nDigitální minilab využívá k výrobě papírových fotografií tentýž tradiční chemický postup, ale fotografie nevytváří z filmového negativu, nýbrž ze souboru s digitální fotografií. Jako vstupní zařízení se zde používá zabudovaný filmový skener, který snímky načítá z políček negativního nebo i pozitivního filmu (pozitivní filmy se používají pro diapozitivy), případně plochý skener (na papírové předlohy), ale nejčastěji nějaká forma kiosku, který umí číst digitální média: optické disky, paměťové karty z digitálních fotoaparátů, USB disky, nebo soubory z webových stránek, na které zákazník své fotografie předtím přes Internet nahrál.\n\nObsluha digitálního minilabu může nahrané fotografie ještě dodatečně trochu upravovat, tzn. měnit jejich barevné podání, jas, kontrast, saturaci, ostrost a provádět ořezy. Osvitové zařízení minilabu obsahuje řádkový laser, pomocí něhož se pixely fotografie exponují na klasický fotografický papír podobně, jako když se snímek exponuje z filmu. I další zpracování je stejné a jelikož probíhá ve výše popisovaných lázních, označuje se též jako „mokrá cesta“. \n\nVýsledné fotografie vzniklé mokrou cestou jsou na stejném fotopapíru a mají stejnou kvalitu a trvanlivost jako tradiční fotografie zhotovené stejným procesem z filmů. Technicky překonávají možnosti běžných domácích inkoustových tiskáren a navíc vycházejí levněji.\n\nCena takového „mokrého“ digitálního minilabu je ovšem značná, pohybuje se od čtvrt milionu Kč za použitý minilab Noritsu z přiloženého obrázku až do jednotek milionů Kč. Někteří obchodníci si je přesto kupují nebo pronajímají, aby mohli nabízet jejich služby. V Česku lze asi nejčastěji narazit na mokré minilaby značek Fuji a Noritsu.\n\n„Suchý minilab“, často označovaný jako \"foto kiosek\", je založen na novějších technologiích a fotografie v něm vznikají nechemickou „suchou cestou“. Nepracuje s vývojkou a ustalovačem a nepoužívá fotografické papíry s fotocitlivou vrstvou. Papíry se v něm nenamáčejí a nemusí se sušit, fotografie se na papír tisknou. \n\nPřestože některé suché fotolaby dříve využívaly k tisku známou inkoustovou tiskárnu, daleko běžnější pro tento účel dnes je tzv. \"termosublimační tisk\". Při tomto tisku se zahřívají barvy nanesené na polyesterovém pásu, tzv. ribbonu, uzavřeném v kazetě. Označení „sublimační“ vychází z původní představy, že barva přechází z pevného skupenství přímo do plynného, bez kapalného mezistupně. To se ale nepotvrdilo a nyní se tento proces spíše označuje jako difuze (tj. pohyb částic vyvolaný teplotním gradientem). \nNa ribbonu se za sebou střídají panely ve třech nebo čtyřech základních barvách. Většinou ne podle schématu CMYK (azurová, purpurová, žlutá, černá) známého z inkoustových tiskáren, nýbrž CMYO, v němž se místo černé používá speciální ochranný povlak (overcoating). Každý panel je právě tak velký jako fotografie, která se tiskne; například na vytištění fotografie 10x15 cm se spotřebují čtyři panely 10x15 cm. Během tiskového cyklu se papír a barevný panel posouvají pod termální tiskovou hlavou, která je stejně široká jako kratší rozměr fotografie. Miniaturní topná tělíska hlavy mění prudce svou teplotu a podle toho zahřívají různá množství barvy. Část barvy se difuzí přenáší na speciální papír, dodávaný spolu s ribbonem. \n\nKdyž je dokončen tisk jedné barvy, ribbon se posune na další panel a papír se částečně vysune ven z tiskárny, aby mohla proběhnout příprava dalšího cyklu. To se pro každou fotografii opakuje čtyřikrát (nebo pětkrát, je-li použita i černá barva). Poslední laminační vrstva chrání barvy před vlhkostí a nepříznivým působením UV záření. Vlivem mechanismu tisku zůstává na použitých panelech ribbonu dokonalý barevně separovaný negativ fotografie, která se z těchto panelů vytiskla (viz obrázek). A značné množství barvy na ribbonu přichází nazmar.\n\nPro tisk fotografií má termosublimační technologie tu přednost, že každý pixel obrázku se vytváří postupným nanášením základních barev, takže jeho výsledná barva může být zcela libovolná. Tím se hodně podobá chemické fotografii. Naproti tomu mikrokapky z inkoustové tiskárny směřují do různých míst a mají různé velikosti, takže výsledný obraz se skládá z izolovaných bodů v základních barvách, které jsou pod mikroskopem zřetelně patrné, a pouhým okem se obraz může jevit zrnitý. Inkoustová fotografie také potřebuje čas na úplné zaschnutí inkoustu, zatímco se sublimační se dá manipulovat hned jak opustí tiskárnu.\n\nMokré minilaby jsou větší a dražší, a proto jsou méně rozšířené. Vyžadují odbornou obsluhu, samoobslužně nefungují. Najdou se proto hlavně v odborných provozovnách, ne v prodejních centrech. Fotografie z nich nebývají na počkání, ale obvykle do druhého dne. Mokrou cestu výroby fotografií také využívá ve své výrobní hale největší producent digitálních fotografií v Česku, pražská pobočka německé firmy CeWe Color. Objednávky přijímá pomocí svých sběren nebo přes Internet a fotografie podle nich vyrobené rozesílá poštou.\n\nSuché minilaby jsou levnější a menší než mokré, takže bývají instalovány jako kiosky v obchodních centrech, drogeriích apod. Obvykle fungují formou samoobsluhy, na počkání. Stačí zasunout USB disk nebo paměťovou kartu z fotoaparátu, na obrazovce si vybrat, které snímky a v jakém rozměru se mají vytisknout, případně je ještě trochu upravit a po zaplacení už jen počkat, až do výstupního zásobníku začnou padat hotové fotografie. Nejčastěji nabízené rozměry jsou 10x15, 13x18, 15x20 a 20x30cm. Rychlost tisku je omezena tím, že topná tělíska tiskové hlavy musí stále měnit svou teplotu. Zahřátí je snadné, ale ochlazení při změně ze sytější na světlejší barvu je těžší. Doby tisku se u různých modelů minilabů liší; u levných se fotografie 10x15 cm tiskne 45 – 90 sekund, u těch drahých to může být i méně než 6 sekund. \n\nJe dobré vědět, že samoobslužné minilaby fotografie před vytištěním vždy automaticky upravují, aby byly pro zákazníky líbivější. Často jsou tyto úpravy ku prospěchu, ale někdy vyjdou barvy kýčovitě syté. Zkušený fotograf, který si své snímky upravuje sám, se proto raději obrátí na mokrý fotolab, kde může na objednávce vyznačit, že si žádné automatické úpravy nepřeje. Snímky nemá na počkání, ale jejich cena zase bývá o trochu nižší. \n\nFotograf, který chce mít celý proces pod kontrolou, se také vyhýbá tomu, aby minilab musel jeho fotografii převzorkovat (přepočítat její pixely na jiné rozlišení), a raději to udělá sám podle známé hodnoty DPI dané tiskárny. Kvalita se tím zvýší zejména při práci s formátem raw, v němž je obsaženo podstatně více informací než v JPG, který má k dispozici minilab, a kde už je pro každou barvu vyhrazeno jen 8 bitů. U mokrých minilabů se nejčastěji využívá 300 dpi, ověřit to lze dotazem, stejné číslo uvádí i zásilková služba Fotolab.cz (CeWe). Minilaby s termosublimačním tiskem hodnotu DPI málokdy zveřejňují, aby běžné zákazníky zbytečně nemátly, ale bývá to rovněž 300 dpi. Má-li se tedy fotografie vytisknout na papír 8x12 palců, což je přibližně 20x30 cm, musí mít rozlišení 8 . 300 x 12 . 300 = 2400 x 3600 pixelů. Pozn.: Inkoustová tiskárna kvůli jinému principu tisku pro podobnou kvalitu potřebuje 1200 dpi.\n\nPokud jde o dlouhodobou stálost barev, u mokrého i suchého procesu by podle odborné literatury měla být stejná.\nVždy ovšem záleží na skladování, delší vystavování světlu škodí oběma technologiím. Fotografie nejvíc trpí na slunci a nejlépe se jim daří potmě.\n\n"}
{"id": "1057878", "url": "https://cs.wikipedia.org/wiki?curid=1057878", "title": "Edgaras Jankauskas", "text": "Edgaras Jankauskas\n\nEdgaras Jankauskas (* 12. březen 1975, Vilnius) je bývalý litevský fotbalista. Nastupoval povětšinou na postu útočníka.\n\nZa litevskou reprezentaci hrál v letech 1991–2008 a odehrál 56 utkání, v nichž vstřelil 10 branek.\n\nNejvětších úspěchů však dosáhl na klubové úrovni. S portugalským klubem FC Porto vyhrál Ligu mistrů 2003/04 a Pohár UEFA 2002/03.\n\nS Portem se stal dvakrát mistrem Portugalska (2002/03, 2003/04), s Bruggami mistrem Belgie (1997/98). Má také jeden portugalský pohár (2002/03) a s Heart of Midlothian vyhrál i pohár skotský (2005/06). V roce 2008 přestoupil do lotyšského Skonto Riga, kde v 10 zápasech dokázal dvakrát skórovat. Poté se nakrátko vrátil zpět do Litvy do REO LT Vilnius, kde za pouhé 4 zápasy vstřelil hned 8 gólů. V roce 2009 se vydal za oceán do klub , strávil sezonu s bilancí 10 zápasů (2 góly). Svoji kariéru zakončil ve druhé nejvyšší ruské lize v týmu FC Fakel Voronezh. Po skončení hráčské kariéry se stal fotbalovým trenérem.V roce 2011 se dostal jako asitent manažera zpět do skotského Heart of Midlothian. V následujícím roce se na stejné pozici přesunul do ruského Lokomotivu Moskva. V říjnu 2015 se stal manažerem Litevské reprezentace.\n\nDočkal se i individuálních ocenění, pětkrát byl vyhlášen v Litvě fotbalistou roku (1997, 1998, 2000, 2001, 2004). V sezóně 1995–96 byl nejlepším střelcem litevské ligy.\n"}
{"id": "1057884", "url": "https://cs.wikipedia.org/wiki?curid=1057884", "title": "Lilli Promet", "text": "Lilli Promet\n\nLilli Promet (16. února 1922 Petseri – 16. února 2007 Tallinn) byla estonská básnířka, prozaička, ale také redaktorka a reportérka. \n\nNarodila se v Petseru, byla dcerou malíře Alexandra Prometa. Na počátku války byla evakuována do Tatarské autonomní republiky, později žila v Petrohradu. Spolupracovala také s listem Hlas lidu (estonsky \"Rahva Hääl\") v Petrohradu a Tallinnu. Roku 1958 se stala členkou Svazu estonských spisovatelů. Byla ženou básníka, dramatika a dětského spisovatele Ralfa Parveho. \n\nNa počátku své tvorby se věnovala poezii, ale později se zaměřila spíše na krátkou prózu. První kniha, která obsahovala krátké novely a miniatury, vyšla pod názvem \"Ainult puhast armastusest\" (\"Jenom z čisté lásky\") a po ní hned následovala kniha stejného žánru \"Roosa kübar\" (\"Růžový klobouček\"). \nV češtině vyšly překlady jejích děl v knize \"Akvarely jednoho léta\". Tato sbírka obsahuje krátké novely a povídku z období okupace. Příběhy jsou stručné a vtipně shrnují život v tehdejším Estonsku. \n\nNovela \"Kes levitab anekdoote?\" (\"Jak se šíří anekdoty?\") obsahuje vtipný příběh, kde každá kapitola má svého vypravěče a ukazuje předválečný svět estonských obyvatel. Jednotlivým vypravěčům se dostane do rukou vtip o Hitlerovi a každý zvolí jiný způsob, jak s ním naložit. Lidé žijí v nejistotě, sami nevědí, co si mohou a nemohou dovolit, ale zároveň se snaží žít svůj běžný život. Estoncům již chybí naděje a budoucnost je nejistá. Postupem času se situace zhoršuje, atmosféra houstne a lidé jsou zavíráni za nesmyslné věci. Kolující vtip ukazuje, jak je doba až směšná, lidé již nikomu nevěří a policie přestává fungovat. To nasvědčuje i poslední scéna, kde lidé musejí utíkat před tzv. špicly.\nKniha obsahuje také povídku \"Náhrobek od Elvíry\", novely \"Dívka v černém\" a \"Akvarely jednoho léta\". \n\nRomán \"Primavera\" vypráví o bezútěšném životě a tragické lásce válečného pokolení na pozadí jarní Itálie. Psala také cestopisné knihy či pohádkovou tvorbu pro děti.\n\n\n\n"}
{"id": "1057896", "url": "https://cs.wikipedia.org/wiki?curid=1057896", "title": "Dmitrij Aleničev", "text": "Dmitrij Aleničev\n\nDmitrij Anatoljevič Aleničev, rusky Дмитрий Анатольевич Аленичев (* 20. říjen 1972, Melioratorov) je bývalý ruský fotbalista. Nastupoval povětšinou na postu ofenzivního záložníka. V současnosti je trenérem v klubu Arsenal Tula.\n\nZa ruskou reprezentaci hrál v letech 1996–2005 a odehrál 55 utkání, v nichž vstřelil 6 branek. Hrál na mistrovství světa 2002 a mistrovství Evropy roku 2004.\n\nNejvětších úspěchů však dosáhl na klubové úrovni. S portugalským klubem FC Porto vyhrál Ligu mistrů 2003/04 a Pohár UEFA 2002/03 (dal gól ve finálovém zápase). Celkem odehrál v evropských pohárech 77 utkání a dal 15 gólů.\n\nS Portem se stal dvakrát mistrem Portugalska (2002/03, 2003/04) a dvakrát získal portugalský pohár (2000/01, 2002/03). Se Spartakem Moskva má čtyři ruské tituly (1994, 1996, 1997, 1998) a dva ruské poháry (1993/94, 1997/98).\n\nDočkal se i individuálních ocenění, roku 1997 byl vyhlášen fotbalistou roku Ruska (v obou hlavních anketách, časopisu \"Futbol\" i \"Sport-Expressu\").\n\nPo skončení hráčské kariéry se stal fotbalovým trenérem.\n"}
{"id": "1057899", "url": "https://cs.wikipedia.org/wiki?curid=1057899", "title": "Priehyba (Západní Tatry)", "text": "Priehyba (Západní Tatry)\n\nPriehyba ( , 1650 m n. m.) je sedlo v Západních Tatrách na Slovensku. Nachází se v jižní rozsoše Sivého vrchu mezi samotným Sivým vrchem (1805 m n. m.) na severu a Malou Ostrou (1703 m n. m.) na jihu. Západní svahy klesají do horních partií Suché doliny, východní do Bobrovecké doliny. Okolí sedla je tvořeno vápenci a postupně zarůstá kosodřevinou.\n\n"}
{"id": "1057902", "url": "https://cs.wikipedia.org/wiki?curid=1057902", "title": "Peter Nobile", "text": "Peter Nobile\n\nPetr Nobile, též Pietro di Nobile (11. října 1774 Campestro, Švýcarsko – 7. listopadu 1854, Vídeň) byl rakouský architekt, stavitel a pedagog.\n\nByl jedním z vůdčích rakouských architektů pozdního klasicismu a neogotiky v Rakouské monarchii. Vzdělání získal mj. v Římě a v Terstu u Antonia Canovy. Roku 1819 byl jmenován ředitelem oddělení architektury na Vídeňské Akademii. Tam vznikly také jeho hlavní architektonické realizace.\n\nJeho čestný hrob je na Wiener Zentralfriedhof,skupina 14 A, č. 46 A; byl přenesen ze hřbitova Skt. Marxe.\n\n\n"}
{"id": "1057903", "url": "https://cs.wikipedia.org/wiki?curid=1057903", "title": "Aja Naomi King", "text": "Aja Naomi King\n\nAja Naomi King (* 11. ledna 1985, Los Angeles, Kalifornie, Spojené státy americké) je americká herečka. Nejvíce se proslavila rolí Michaely Pratt v seriálu stanice ABC \"Vražedná práva,\" za kterou získala nominace na cenu NAACP Image Award. Dále se objevila v nezávislých filmech \"Four\" (2012) a \"Reversion\" (2015). Kladnou kritiku získal film \"Zrození národa\" (2016).\n\nNarodila se v Los Angeles v Kalifornii. Vystudovala Kalifornskou univerzitu v Santa Barbaře a v roce 2010 promovala na Yaleově univerzitě.\n\nNa začátku kariéry se objevila v několika krátkých filmech. Televizní debut přišel přišel v roce 2010 s rolí v seriálu stanice CBS \"Spravedlnost v krvi \"a později v seriálech \"Lovci zločinců, Černá listina\" a ve filmu \"Slečny v nesnázích\". Průlom v kariéře nastal v roce 2012 s rolí Cassandry Kopelson v seriálu stanice The CW \"Doktorka Emily\". Seriál byl zrušený v roce 2013.\n\nV roce 2013 si zahrála ve dvou nezávislých filmech. Roli Abigayle si zahrála v dramatickém filmu \"Four\", který měl premiéru 13. září 2013. S Laverne Cox, Britne Oldford a Franky G si zahrála ve filmu \"36 Saints\". Vedlejší roli po boku Hugha Granta si zahrála ve filmu \"The Rewrite.\"\n\nV roce 2014 získala vedlejší roli Ali Hanslee v ABC dramatickém seriálu \"Black Box\". Seriál byl zrušen po první sérii. V únoru 2014 byla obsazena do hlavní role seriálu Shondy Rhimes \"Vražedná práva\", který vysílá stanice ABC. Za roli získala nominaci na NAACP Image Award. V roce 2015 získala jednu z hlavních rolí ve sci-fi thrilerovém filmu \"Reversion\". Ve stejném roce také získala roli ve filmu \"Zrození národa\" , o otrokovi Natu Turnerovi. Film měl premiéru na Filmovém festivalu Sundance v roce 2016. V roce 2017 si zahrála po boku Kevina Harta, Bryana Cranstona a Nicole Kidman ve filmu \"Nedotknutelní\"\".\" Ten samý rok byla obsazena do role somálské aktivistky Ifrah Ahmed ve filmu \"A Girl from Mogadishu.\"\n"}
{"id": "1057907", "url": "https://cs.wikipedia.org/wiki?curid=1057907", "title": "Státní soud na ochranu státu", "text": "Státní soud na ochranu státu\n\nStátní soud na ochranu státu (srbochorvatsky Državni sud za zaštitu države/Државни суд за заштиту државе, slovinsky Državno sodišče za zaščito države) byl oddělením Kasačního soudu Království Jugoslávie. Sídlil v Bělehradě. Byl zřízen v roce 1929 Zákonem o státním soudu na ochranu státu. Cílem bylo ochraňovat veřejný pořádek a bezpečnost. Soud byl zřízen nedlouho poté, co se v Jugoslávii odehrál v lednu 1929 královský převrat a král se chopil téměř veškeré moci v zemi. \n\nSoud byl formálně nejvyšším v zemi a proti jeho rozhodnutí nebylo možné odvolání. Soud pracoval v podobě kolektivního rozhodnutí sedmi soudců. Jednotlivé soudce jmenoval jugoslávský král podle návrhu ministra spravedlnosti.\n\nDíky tomuto i dalším zákonům, které byly nedlouho poté vyhlášeny, získala tehdejší vládnoucí skupina okolo krále široké pravomoci. Před tribunálem na ochranu státu stanula řada nepřátel tehdejšího režimu, především členové ilegální komunistické strany. Souzeni byli většinou za urážku krále, královské rodiny nebo narušování veřejného pořádku a státního zřízení.\n\nV letech 1929 až 1941 tento soud odsoudil k trestům odnětí svobody či jiným následující jugoslávské osobnosti: Bane Andreev, Josip Broz Tito, Mirko Bukovec, Petar Grubor, Grga Jankes, Josip Kraš, Salomon Levi, Miloš Matijević, Milan Mijalković, Ivan Milutinović, Marko Orešković, Milorad Petrović, Mile Počuča, Đuro Pucar, Aleksandar Ranković, Mihalj Servo, Trajko Stamenković, Jovan Trajković, Andrija Hebrang, Stevan Čolović, Otokar Keršovani, Marijan Stilinović, Ognjen Prica, Jovan Veselinov, Oskar Davičo, Ivan Marković Irac, Žarko Zrenjanin, Paško Romac, Petko Miletić, Vlatko Maček, Dragoljub Jovanović a další.\n"}
{"id": "1057915", "url": "https://cs.wikipedia.org/wiki?curid=1057915", "title": "Janko Konstantinov", "text": "Janko Konstantinov\n\nJanko Konstantinov (v makedonské cyrilici Јанко Константинов; 18. ledna 1926, Bitola, Jugoslávie – 2010) byl severomakedonský architekt. Navrhl řadu staveb, které se dnes nacházejí v severomakedonské metropoli Skopje. Brutalistické stavby z betonu byly vybudovány v 70. a 80. letech namísto původního města, které zničilo v roce 1963 zemětřesení. \nKonstantinov studoval Fakultu architektury na Bělehradské univerzitě. Svá studia dokončil v roce 1952 a již o dva roky později vycestoval do zahraničí; od roku 1954 působil na Královské dánské akademii umění a architektury v Kodani. Konstantinov spolupracoval na řadě projektů ve Finsku, kde spolupracoval s architektem Alvarem Aaltem. Svojí úspěšnou zahraniční kariéru musel Konstantinov přerušit po roce 1963, kdy přicestoval do makedonské metropole Skopje a rozhodl se pomoci s přestavbou města. Mezi stavby, které pomohl realizovat právě Konstantinov, patří např. tamější budova pošty nebo budova telekomu, která se nachází nedaleko. V zahraničí navrhl několik dalších objektů, mezi které patřily: Muzeum města Aalborg v Dánsku nebo Science Center Southern California v USA.\n\nV pozdějším věku se věnoval malířství ve své rodné Bitole.\n"}
{"id": "1057916", "url": "https://cs.wikipedia.org/wiki?curid=1057916", "title": "Rapa Iti", "text": "Rapa Iti\n\nRapa také Rapa Iti ( Malý Rapa) kvůli odlišení od Rapa Nui (Velký Rapa), což je domorodý název Velikonočního ostrova. Rapa Iti je největší a jediný osídlený ostrov Bassových ostrovů, součásti Jižního souostroví Francouzské Polynésie. Dříve se pro ostrov užíval název Oparo. Rozloha ostrova je 40 km a populace činí téměř 500 obyvatel. Maximální nadmořská výška ostrova, hora Mont Perau, ční do výšky 650 m n. m. Hlavním městem je Ahuréi.\n\nRapa Iti leží na souřadnicích 27°35′00″S 144°20′00″W. Má podobu přibližně řeckého písmene sigma (ς), s velmi dobře chráněnou zátokou, obklopenou prstencem relativně vysokých hor. Ostrov je pozůstatkem potopené sopky, zátoka pak její kalderou. Hlavní město Ahuréi (nebo Ha'uréi), se nachází na jižním pobřeží zátoky, která se nazývá Baie d'Ahuréi. Menší osada, jež nese jméno Area, se nachází v severní části zátoky. Obyvatelstvo ostrova jsou Polynésané. Ačkoli se ostrov přiřazuje k Jižnímu souostroví, jeho geologická, lingvistická a kulturní historie je od něj rozdílná.\n\nRapa Iti byl pravděpodobně nejprve osídlen ve 13. století osídlen Polynésany, mluvícími nářečím Rapa. Předpokládá se, že vyčerpání přírodních zdrojů vyústilo v klanovou válku, při níž se jednotlivé skupiny obyvatelstva uchýlily do 14 opevněných osad (nazývaných „pa, případně „pare“), nacházejících se na vrcholcích hor. Za nejstarší z nich je považována Morongo Uta, postavená v období let 1450–1500 n. l.\n\nPrvním Evropanem, jenž spatřil Rapa Iti, byl 22. prosince roku 1791 George Vancouver. Vancouver dal ostrovu jméno Oparo.\n\nKontakt s Evropany vedl bohužel k rozšíření nemocí a alkoholismu. Další ránu ostrovu přinesli peruánští otrokáři a neštovice, zavlečené navrátilci, kterým se podařilo z otroctví uprchnout. Následky byly katastrofální. V roce 1826 se na ostrově žilo 2000 obyvatel, o čtyřicet let později již jen 120.\nV roce 1867 se ostrovní království stalo francouzským protektorátem. Následně založili na ostrově Britové uhelnou osadu, což vedlo Francouze 6. března 1881 k anexi ostrova. V roce 1887 byla zrušena původní monarchie.\n\nOsada Morongo Uta byla zkoumána Thorem Heyerdahlem, který hledal společné rysy s Velikonočním ostrovem.\n\nNa ostrově žije endemická holubice (Rapa Fruit Dove, Ptilinopus huttoni), jež je řazena mezi 50 nejvzácnějších ptáků světa. Jiným vzácným druhem je buřňák Murphyův (Pterodroma ultima) a koliha aljašská (Numenius tahitiensis), kteří na ostrov zalétají kvůli rozmnožování. Z tohoto důvodu byl ostrov zařazen organizací BirdLife International do Významných ptačích území (IBA – Important Bird Areas).\n\nKomuna ostrova se skládá ze správy samotného Rapa Iti a čtyř neosídlených skal Marotiri.\n"}
{"id": "1057917", "url": "https://cs.wikipedia.org/wiki?curid=1057917", "title": "Malá Ostrá", "text": "Malá Ostrá\n\nMalá Ostrá ( , 1703 m n. m.) je hora v Západních Tatrách na Slovensku. Nachází se v jižní rozsoše Sivého vrchu (1805 m), od kterého je oddělena sedlem Priehyba (1650 m). Na jihu sousedí s vrcholem Ostrá (1764 m), který je oddělen sedlem Prislop (1680 m). Západní svahy Malé Ostré klesají do horní části Suché doliny, východní do Bobrovecké doliny.\n\nJedná se o nevýrazný vrchol porostlý nízkou kosodřevinou. Na jižní straně se nacházejí skalnaté partie. Oblast je budována usazenými horninami, hlavně vápenci a dolomity. Z vrcholu je dobrý výhled na masív Salatína.\n\n\n"}
{"id": "1057918", "url": "https://cs.wikipedia.org/wiki?curid=1057918", "title": "Radim Babinec", "text": "Radim Babinec\n\nRadim Babinec (* 22. února 1974 Nový Jičín) je český právník a politik. Po komunálních volbách v roce 2014 působí jako náměstek primátora Statutárního města Ostravy.\n\nV roce 1992 absolvoval Gymnázium Mikuláše Koperníka v Bílovci. Pokračoval studiem práv na Právnické fakultě Masarykovy univerzity, kde roku 1999 získal titul magistr. Dále studoval angličtinu na International Language School při St. Joseph's University of Philadelphia.\n\nJe ženatý, má jedno dítě. Žije v městském obvodě Slezská Ostrava, místní části Muglinov.\n\nV roce 1999 nastoupil jako podnikový právník do firmy Tatra, a. s. V roce 2003 se stal poradcem ředitele pro právní službu v KARBON INVEST, později v OKD. Od roku 2007 pak v OKD, a. s. působil jako ředitel pro právní službu a člen senior managementu. Po odchodu ze společnosti v roce 2014 se stal podnikovým právníkem společnosti Bonatrans Group\n\nPůsobil v řadě orgánů obchodních společností - mj. jako předseda rozhodčího orgánu a člen správní rady Revírní bratrské pokladny - zdravotní pojišťovny, člen dozorčí rady Nadace OKD, místopředseda dozorčí rady NWR Energy, člen představenstva ČM kapitálová, místopředseda dozorčí rady EKO - KARBO\n\nOd počátku roku 2014 je členem politického hnutí ANO 2011. Působí v něm jako předseda místní organizace ve Slezské Ostravě.\n\nV komunálních volbách 2014 kandidoval jako lídr kandidátky hnutí ve Slezské Ostravě a také jako kandidát do zastupitelstva Statutárního města Ostravy. Do obou zastupitelstev byl zvolen. Ustavující zastupitelstvo Statutárního města Ostravy jej dne 6. listopadu 2014 zvolilo náměstkem primátora, Na starosti má veřejné zakázky, externí financování, kapitálové účasti a sdružené nákupy.\n\nVe volbách do Senátu PČR v roce 2016 kandidoval za hnutí ANO 2011 v obvodu č. 70 – Ostrava-město. Se ziskem 14,39 % hlasů skončil na 3. místě a do druhého kola nepostoupil.\n"}
{"id": "1057919", "url": "https://cs.wikipedia.org/wiki?curid=1057919", "title": "El sexo de los ángeles", "text": "El sexo de los ángeles\n\nEl sexo de los ángeles (tj. \"Pohlaví andělů\") je španělský hraný film z roku 2012, který režíroval Xavier Villaverde. Film zachycuje milostný trojúhelník mladých lidí v Barceloně. Snímek měl světovou premiéru na Mezinárodním filmovém festivalu v Miami 3. března 2012.\n\nBruno studuje na univerzitě a žije s přítelkyní Carlou, která pracuje jako fotografka v nezávislém časopise. Bruno jednoho dne sleduje na pláži představení street dance, při kterém ho chce okrást pouliční zloděj, je při tom zraněn a jeden z tanečníků Rai mu pomůže. Skamarádí se a Rai vůči Brunovi projevuje náklonnost, kterou Bruno opětuje. Když na jejich vztah Carla náhodou přijde, je zdrcená. Bruno se na čas přestěhuje k Raiovi, ale opět se vrátí. Carla se nesnadno vyrovnává s tím, že Bruno udržuje současně vztah s Raiem. Sama proto Raie svede, ale zamiluje se do něj. Rai se rozhodne odejet z města. Bruno zjistí, že Carla má také poměr s Raiem, což je pro něho nepřijatelné. Nakonec všichni tři žijí ve společné domácnosti.\n"}
{"id": "1057921", "url": "https://cs.wikipedia.org/wiki?curid=1057921", "title": "Hudební divadlo", "text": "Hudební divadlo\n\nHudební divadlo je soubor divadelních produktů, to znamená děl nebo představení, v nichž hraje hudba buď dominantní, nebo alespoň významně spoluurčující úlohu v oblasti syntakticko-sémantické a komunikační. Jde tedy o divadlo, v němž má hudba z hlediska struktury díla nebo představení podstatnou funkci, i když stejně důležitou funkci mohou mít i jiné prvky divadla (řeč, pohyb, obraz…).\n\nMezi žánry hudebního divadla patří zejména opera, balet, opereta, muzikál a řada dalších žánrů. Vedle toho mnoho děl, zejména ve 20. a 21. století, překračuje žánrové hranice. K hudebnímu divadlu lze zařadit i starověké, středověké, lidové i mimoevropské (například východoasijské) divadelní formy vázané na hudbu.\n\nV užším významu se pojem „hudební divadlo“ používá pro divadlo spojující mluvené slovo, tanec a zpěv s využitím soudobé populární hudby, nebo naopak pro moderní divadelní kompozice experimentující se vztahem divadla a hudby.\n\nHudební divadlo se vymezuje od dvou dalších základních typů divadla: divadla mluveného (činohry) a divadla pohybového (pantomimy, němohry). V obou žánrech přitom může být hudba přítomna jako méně podstatná, přidaná složka.\n\nV případě činohry se hovoří o „činohře s hudbou“ nebo – tradičním označením – o hře se zpěvy. Hudební složka činohry se označuje jako scénická hudba a může mít i značný rozsah a uměleckou úroveň (například hudba Felixe Mendelssohna-Bartholdyho k Shakespearovu \"Snu noci svatojánské\" nebo hudba Josefa Suka k Zeyerovu \"Radúzovi a Mahuleně\"). Specifickou formou spojení činohry s baletem je comédie-ballet, jehož zakladateli jsou Molière a Jean-Baptiste Lully.\n\nV pantomimě je přítomnost hudební složky ještě častější, hudba pantomimický příběh uvádí či uzavírá, často jej však i celý provází a podporuje. V kombinaci čisté pantomimy s tancem vzniká baletní pantomima, kterou již lze řadit k hudebnímu divadlu, neboť hudební složka je její podstatnou součástí.\n\nModerní hudební divadlo evropského původu má řadu typů. Jeho charakteristickými představiteli jsou zpívané divadlo – opera – nebo tančené divadlo – balet. Vedle toho existuje řada typů divadla kombinujícího mluvené divadlo se zpívaným, případně tančeným: mezi historické typy patří opéra comique, singspiel, modernější typy zastupují zejména opereta, muzikál a jiné typy „divadla, které mluví, zpívá a tančí“ (pojem Iva Osolsobě), které jsou v české muzikologické a teatrologické literatuře označovány jako hudebně zábavné divadlo.\nHudba hrála značnou úlohu ve starověkém i středověkém divadle; jejich zařazení do hudebního divadla však není jisté. Významný podíl a funkci má hudba i v mnohých formách lidového divadla (např. commedia dell'arte, vertěp, duchovní divadlo – mystéria, morality, mirákly, pašijové hry) i pololidového divadla (např. školské hry). Z nich některé typy lze řadit k hudebnímu divadlu – v českém prostředí například takzvané hanácké opery. Rovněž v mimoevropských kulturách vznikly svébytné formy hudebního divadla, například japonské divadlo nó nebo pekingská opera.\n\nZ typů hudebního divadla je \"opera\" v moderní době vesměs autorská, to znamená, že hudba je komponována přímo a výlučně pro dané dílo. V barokní době a výjimečně i později se však vyskytovaly opery složené z již existujících árií – pasticcia. Autorská původnost je pravidlem i pro \"operetu\" a \"muzikál\", i když existují výjimky, kdy je pro ně použita již existující hudba. V oblasti operety je to například \"Vídeňská krev\", jejíž hudbu Johann Strauss mladší vybral (spolu s Adolfem Müllerem) ze svých starších skladeb, nebo opereta \"Dům u tří děvčátek\", kterou z melodií Franze Schuberta roku 1916 zkompiloval Heinrich Berté. Častější je tento přístup v muzikálu – hovoří se o tzv. jukebox musicalu nebo hit-muzikálu – kdy je hudební složka sestavena z písní jednoho interpreta či autora (například muzikál \"Mamma Mia!\" s písněmi skupiny ABBA, \"American Idiot\" s písněmi skupiny Green Day nebo \"Děti ráje\" s hudbou Michala Davida) nebo i z většího záběru písní různých autorů a interpretů (například filmové muzikály \"Moulin Rouge!\" nebo \"Rebelové\").\n\nV \"baletu\" se vedle autorských baletů skladatelů jako Léo Delibes, Ludwig Minkus, Petr Iljič Čajkovskij, Oskar Nedbal nebo Sergej Prokofjev často tančí na hudbu původně jiného určení: například v pražském Národním divadle mělo v sezónách 2004/2005 až 2013/2014 premiéru 35 baletů, z toho 16 autorských a 19 neautorských.\n\nNepůvodní čili neautorská hudba je naopak základem žánru vaudeville, tj. divadelní hry, v níž jsou využity známé melodie. Rovněž v jiných hudebně-zábavných útvarech (varieté, music hall, šantán, kabaret, revue…) je hudba buď nepůvodní (převzatá), nebo sice původní, ale jen volně vázaná na konkrétní pořad a vytvořená spíše s výhledem samostatné existence.\n\nVedle obecného pojetí se pojem hudební divadlo používá i úžeji ve dvou různých významech, v návaznosti na význam tohoto pojmu v jiných jazycích:\n"}
{"id": "1057926", "url": "https://cs.wikipedia.org/wiki?curid=1057926", "title": "Enej", "text": "Enej\n\nEnej je polská folk rocková hudební skupina, která byla založena v roce 2002 v Olsztyně bratry Piotrem a Pawłem Sołoduchówými a jejich přítelem Łukaszem Kojrysem, jež působí jak manažer skupiny. Jméno kapely je odvozeno ze jména hlavní postavy Eneidy Iwana Kotlarewského, Eneji – veselého kozáka putujícího po celém světě. Skupina je kombinací rozmanité kultury, která má svůj zdroj v původu členů kapely. Bratři Sołoduchové mají ukrajinské kořeny, Mirosław Ortyński se narodil ve Lvově a zbývající členové skupiny jsou Poláci.\n\nDiskografie kapely Enej se skládá ze čtyř studiových alb a jedné koncertní desky. Jejich debutové album „Ulice“ bylo vydáno v roce 2008. V roce 2010 bylo uvedeno do prodeje album „Folkorabel“, které získalo statut zlaté desky. V roce 2011 vyšlo koncertní DVD, které zachycuje výkon skupiny na festivalu Przystanek Woodstock. V roce 2012 bylo vydáno album „Folkhorod“, které obdrželo dvojitou platinovou desku. Nejnovějším albem skupiny je „Paparanoja“, které vyšlo v únoru 2015.\n\nPrůlomovým momentem v historii skupiny se stal rok 2011, kdy skupina vyhrála v pořadu \"Must Be the Music. Tylko Muzyka\" na televizi Polsat. Vítězství otevřelo cestu skupině k širšímu publiku. Rozhlasové stanice již den po velkém finále pořadu začala dobývat skladba „Radio Hello“, která se stal hitem léta 2011.\n\nSkupina má na svém kontě sedm singlů, které trhají rekordy popularity na internetu a kralují v žebříčcích všech hlavních rozhlasových stanic v Polsku. Jedná se o hity „Radio Hello“, „Skrzydlate ręce“, „Tak smakuje życie“, „Lili“, „Symetryczno-liryczna“, „Zbudujemy dom“ a „Nie chcę spać“. Enej koncertuje v Polsku, ale i v zahraničí (USA, Velká Británie, Litva, Ukrajina, Itálie, Belgie, Česká republika).\n\nSkupina Enej byla založena v roce 2002 v polském Olsztyně. Zpočátku skupina připomínala ukrajinskou kulturou, což bylo způsobeno tím, že někteří členové mají ukrajinské kořeny. Vlastní činnost skupina začala v roce 2005 a od té doby začala intenzivní práce na stylu, kdy začala hledat nové nástroje a nové zvuky.\n\nPrvní tři roky své existence se skupina snažila nalézt svůj vlastní styl, který měl být pro ně charakteristický. Skupina začíná být populární v roce 2006, když se zúčastnila festivalu „Union of Rock Węgorzewo 2006“. Výstup olsztynských hudebníků se líbilo novinářům a byl odměněn. Ve stejném roce formace dvojnásobně oceněna na festivalech Przystanek Olecko v Olecku a na festivalu „Kierunek Olsztyn“.\n\nDne 20. října 2008 vydala singl „Ulice” ze stejnojmenného debutového alba. Dne 17. listopadu 2008 vydala své debutové album s názvem „Ulice”, jehož vydavatelem je „Polskie Radio Olsztyn“ a „Lou & Rocked Boys“. Dne 10. března 2009 vydala druhy singl „Komu”.\n\nV roce 2010 se dostala do semifinále festivalu „Przystanek Woodstock“. Dne 12. listopadu téhož roku bylo vydáno druhé studiové album skupiny pod názvem „Folkorabel“, které si získalo zlatou desku. V roce 2011 účinkovala skupina v pořadu \"Must Be the Music. Tylko muzyka\" a dostal do finále, kde obsadila první místo a porazila Conradu Yanezu a Tomasze Dolského. Píseň „Radio Hello“ si získala popularitu jak u polských, tak i ukrajinských rozhlasových stanic. Následně dne 30. června vystoupila na Heineken Open’er Music Festival.\n\nV březnu 2012 skupina vydala další singl „Skrzydlate ręce”, který se podmanil několik hudebních žebříčků. Díky této písni získala skupina řadu prestižních ocenění na festivalech a hudebních galavečerech, např. „SuperPremiery” či Eska Music Awards 2012 v kategorii „Píseň roku“, kompozice si navíc odnesla cenu „Hit roku“ rádia ZET. Dne 18. října se uskutečnila premiéra singlu „Tak smakuje życie” (Tak chutná život), který se ukázal jako velký hit. Dne 16. listopadu 2012 bylo vydáno hudebním vydavatelstvím \"Lou Rocked Boys\" třetí studiové album s názvem Folkhorod, které obdrželo platinovou desku.\n\nDne 3. února 2013 se uskutečnila ve vysílání rozhlasové stanice RMF FM premiéra singlu „Lili” z třetího singlu. V létě téhož roku skupina vystoupila na mnoha festivalech. Na TOPtrendy 2013 skupina vyhrála soutěž „Największe Przeboje Roku 2012” (Největší hity roku 2012) s písní „Tak smakuje życie” a tak porazila mimo jiné Ewelinou Lisowskou, Julou a Rafała Brzozowského. Dne 15. června skupina vystoupila na 50. Národního festivalu polské písně v Opole v soutěži Superjedynki, kde získala cenu za „SuperPrzebój” s písní „Skrzydlate ręce” a navíc obsadila druhé místo v kategorii „SuperZespół”, kde prohrála se skupinou Pectus.\n\nDne 1. srpna byl zahájen festival Przystanek Woodstock, na kterém skupina zahrála potřetí ve své kariéře. Dne 3. srpna se konalo slavnostní předávání cen Eska Music Awards 2013, kde kapala získala sošku v kategorii „Najlepszy zespół” a navíc byla také nominována v kategorii „Najlepsza piosenka” za kompozici „Tak smakuje życie” a „Najlepsza płyta” za desku Folkhorod. Dne 24. srpna 2013 v sopotské Lesní opeře v průběhu soutěže „Konkurs Sopot Festival 2013“ skupina zahájila koncert „5 lat z Muzodajnią. Największe Przeboje Lata“, kde zahrála svůj minirecital. Během koncertu \"Lato Zet i Dwójki 2013\" 25. srpna v Uniejówě skupina vystoupila s písněmi „Symetryczno-liryczna” a „Skrzydlate ręce”, díky kterému si odnesla cenu za Nejlepší výkon. Dne 29. listopadu 2013 Grzegorz Łapiński na Facebooku oznámil ukončení své spolupráce se skupinou. Byl nahrazen Damianem Pińkowským.\n\nDne 22. ledna 2014 vydavatelství Lou&Rocked Boys zveřejnilo na Youtube píseň „Brat za brata”, která je plodem spolupráce skupiny Enej s kapelami Kozak System a Maleo Reggae Rockers. Byla vytvořena s cílem ukázat „solidaritu v boji za svobodu a demokracii ukrajinské společnosti“ shromážděné na náměstí nezávislosti v Kyjevě. Polská verze byla vytvořena v roce 2012 na základě písně od Kozak System a autory nového textu jsou Enej a Maleo Reggae Rockers.\n\nV červenci kapela nahrála společně s Donatanem a Cleo píseň „Brać”, která byla vybrána jako promo singl k debutovému studiovému albu s názvem duo Hiper/Chimera. Dne 9. listopadu 2014 se v pořadu \"Must Be the Music. Tylko muzyka\" uskutečnila premiéra nového singlu „Zbudujemy dom”, který předpověděl nové album skupiny. Deska Paparanoja vyšla v únoru 2015. Promo singlem byla kompozice \"Nie chcę spać\", která byla přijata s velkým nadšením. Dne 1. června byl vydán další singl skupiny, který byl určen promu alba pod názvem „Kamień z napisem Love”. Dne 27. října, po přesáhnutí tří milionů zhlédnutí videoklipu k písni, skupina vydala nový singl „Dzisiaj będę ja”.\n"}
{"id": "1057928", "url": "https://cs.wikipedia.org/wiki?curid=1057928", "title": "Žentourová jáma", "text": "Žentourová jáma\n\nŽentourová jáma (Göpel Schacht) byl prvním žentourovým černouhelným dolem v severní části návrší Landek v Petřkovicích.\n\nErnst Wilhelm sv. p. Reibnitz byl zakladatelem a majitelem tzv. nových hlučínských kamenouhelných dolů, hloubených od roku 1812 v Petřkovicích. Štolové doly byly položeny na pozemcích náležejících k hlučínskému panství, jejich vlastnictví od něj ale bylo odděleno. Od roku 1810 pozemky vlastnila Antonie Mikettová.\n\nPrvní známý hlubinný důl v OKR byl založen Ernstem Wilhelmem sv. p. Reibnitz na návrší Landek mezi léty 1810 - 1820. Založení hlubinného dolu si vynutily místní geologické poměry, které se vyznačovaly uložením slojí v synklinálním ohybu ze strmého do ležmého uložení a přitom ležící pod pokryvným útvarem s větší mocností. Sloje tedy nebyly dosažitelné pro štolové dolování důlními díly o potřebné kapacitě. Pokus otevřít tuto skupinu dědičnou slojí Reuter ze severního svahu Landeku se nezdařil. Využití štol z otvírky jižního úbočí Landeku znemožňovala velká vzdálenost k jejich ústím.\n\nNejvýznamnější součástí dolu byla Žentourová jáma / Ihme, která měla nejdříve hloubku 75,5 m, zvětšenou vrtem do hloubky 120,9 m. Tím byla vyřešena hornická otvírka severního křídla skupiny slojí Juliana až Poustevník, které byly zpřístupněny pomocí mezislojového překopu. Jáma Ihme byla prvním důlním dílem, nad kterým byl v hlučínských dolech od roku 1823 používán žentour s koňským pohonem. Jáma sloužila k těžbě uhlí a také jako jáma větrní.\n\nPro chůzi lidí do dolu sloužila štola Růžena (Rosalie), která byla vyražena z úbočí Landeku v délce 183 m z údolí poblíž jámy Ihme směrem jižním až do sloje Nový.\n\nPovrchové zařízení dolu a objekty pro nářadí a cechovnou se nacházelo ve vzdálenosti 180 m. Později byl areál dolu využíván pro bytové účely.\n\nV roce 1829 důlní pole včetně nových hlučínských dolů získalo olomoucké arcibiskupství. V roce 1835 jižně byl založen důl Anselm, který převzal těžbu z tohoto dobývacího pole. Žentourová jáma / Ihme postupně ztrácela na významu a zanikla.\n\nDobývaly se sloje petřkovických vrstev ostravského souvrství. Důl měl dvě patra, jedno podpatro, jednu jámu a jednu štolu. První v hloubce štolového patra v hloubce 43,8 m, druhé v hloubce 74,2 m.\n\n\n"}
{"id": "1057930", "url": "https://cs.wikipedia.org/wiki?curid=1057930", "title": "Důl Žentourový", "text": "Důl Žentourový\n\nDůl Žentourový (německy \"Göppel Schacht\") byl nejvýznamnějším mělkým černouhelným dolem ve Slezské Ostravě. Nacházel se ve východním úbočí údolí Obora (dnes Zwierzinovo údolí).\n\nTěžbu kamenného uhlí ve vlastní režii zahájil Franz Jozeph, hrabě Wilczek, na slezskoostravském panství, které náleželo k rozsáhlému rodovému fideikomisu, rozkládající se na Opavsku a Těšínsku. K výraznému rozvoji aktivit v oblasti uhelného podnikání došlo po roce 1802, kdy bylo odděleno od zbývajících hospodářských aktivit velkostatku. Založena byla postupně řada důlních děl, z nichž se mnohé staly základem technicky moderně vybavených a prosperujících podniků.\n\nNejvýznamnějším mělkým dolem v první polovině 19. století byl důl nazývaný Žentourový (Göppel Schacht). Jeho jáma stejného jména byla víceúčelovou jámou. Sloužila k těžbě uhlí i jako větrní. Na jámu byly 2. prosince 1811 uděleny propůjčky jednoduché důlní míry Göppel I a dvojité důlní míry Göppel II.\n\nDůlní pole přešlo později do hlubinného pole dolu Johann Michaeli (Michálka). Dnes nám připomíná tento důl místní název \"Na Geplu\" v blízkosti ulice Na Najmanské ve Slezské Ostravě.\n\nDobývaly se sloje jakloveckých vrstev ostravského souvrství. Dobývána byla sloj Josef a ze tří tzv. Slabých slojí. V roce 1808 byla jáma vybavena žentourem, který byl poháněn zvířecí silou. Žentourový důl byl natolik významný, že byla v 30. létech 19. století k jeho jámě směrována nově ražená Jaklovecká dědičná štola. Jáma byla prohloubena na 71 m a štola do ní probita. Jáma byla ve výdřevě.\n\nU žentourového vrátku se spirálovým lanovým bubnem byla už v roce 1845 vyměněna konopná lana za drátěná.\n\n"}
{"id": "1057931", "url": "https://cs.wikipedia.org/wiki?curid=1057931", "title": "Josef Kavale", "text": "Josef Kavale\n\nJosef Kavale (16. prosince 1919, České Budějovice – 21. srpna 2011, České Budějovice) byl český římskokatolický kněz, probošt katedrální kapituly u sv. Mikuláše v Českých Budějovicích a čestný apoštolský protonotář.\n\nNarodil se 16. prosince 1919 v Českých Budějovicích. Po základní škole vstoupil ve svém rodném městě na Gymnázium Jana Valeriána Jirsíka, kde úspěšně odmaturoval. Poté vstoupil do semináře, který byl uzavřen z důvodu nastoupení nacistické moci a proto do konce druhé světové války působil jako účetní. Po válce mohl dokončit svá studia a na kněze byl vysvěcen 29. června 1947. Po vysvěcení působil jako kaplan v Písku, kde zůstal do roku 1950, kdy se stal administrátorem farnosti v Mirovicích.\n\nOd 1. května 1952 působil jako sekretář vikariátu Písek. V srpnu 1959 byl ustanoven administrátorem farnosti-proboštství v Jindřichově Hradci a administrátorem excurrendo farností v Lodhéřov a Horní Pěna. Poté se stal okrskovým vikářem vikariátu Jindřichův Hradec. Dále působil jako administrátor farnosti svatého Jana Nepomuckého v Českých Budějovicích.\n\nDne 2. srpna 1973 byl instalován jako sídelní kanovník katedrální kapituly u sv. Mikuláše v Českých Budějovicích a o rok později se stal kapitulním vikářem. 2. července 1990 jej papež Jan Pavel II. jmenoval čestným apoštolským protonotářem. Dne 15. května 2000 byl zvolen proboštem kapituly, zvolení bylo potvrzeno o čtyři dny později biskupem Antonínem Liškou.\n\nPo dlouhé nemoci zemřel 21. srpna 2011 v nemocnici v Českých Budějovicích.\n\n\n"}
{"id": "1057933", "url": "https://cs.wikipedia.org/wiki?curid=1057933", "title": "Leena Landerová", "text": "Leena Landerová\n\nLeena Landerová (* 25. října 1955 Turku, Finsko) je finská spisovatelka, autorka románů, povídek, divadelních a rozhlasových her. Její knihy byly přeloženy až do dvaceti jazyků.\n\nLeena Landerová se narodila a žije v Turku. K tomuto městu a jeho okolí má velmi blízko, což se zobrazuje i v jejím dílu, které zasazuje především do okolí Baltského moře a ostrovů kolem Turku, což znásobí ještě více dramatičnost a úzkost, která z těchto příběhů pramení. V Turku vystudovala finský jazyk, literaturu a kulturu. Napsala celkem dvanáct knih a píše také rozhlasové a divadelní hry. Je vdaná za spisovatele Hannu Raittilu.\n\nLeena Lander se proslavila v zahraničí především díky své schopnosti poutavě popisovat události z finské historie. Příběhy jsou velmi napínavé s prvky psychologického thrilleru.\n\nK nejpřekládanějším dílům patří \"Tummien perhosten koti\" (\"Domov šedých motýlů\"), které je o tajemstvích skrývajících se v dětských domovech v 50. letech. Dalším oblíbeným titulem je \"Käsky\" (\"Rozkaz\") odehrávající se v období finské občanské války. Obě knihy se dočkaly také úspěšných filmových adaptací.\n\nV románu \"Käsky\" se proplétá mnoho rovin a čtenáři se postupně odhalují okolnosti nalezení polního myslivce Aara Harjuly a zajatkyně Miiny. Hrdinka nejdříve mlčí, což vzbuzuje zvědavost soudce, který tento případ vyšetřuje. V románu se střídají různé časové roviny a to vše je propleteno krátkými útržky pojednávajícími o vlcích. Román zobrazuje, jak se lidé cítili v závěru občanské války, co prožívali a jaké byly pocity ohledně bílých a rudých. Na konci války jsou rozebírány právě etické otázky, lidská svoboda a morálka. Kniha je plná zvratů, nečekaných událostí a tajemných momentů. Jednotlivé fragmenty do sebe postupně zapadají, ačkoliv v závěru nejsou všechny otázky zcela zodpovězeny.\n\nNejnovějším románem je \"Liekin lapset, \"který se také vrací k finské občanské válce.\n\n\n"}
{"id": "1057935", "url": "https://cs.wikipedia.org/wiki?curid=1057935", "title": "Eska Music Awards 2013", "text": "Eska Music Awards 2013\n\nEska Music Awards 2013 byl třináctý ročník udílení cen Eska Music Awards, který se konal 3. srpna 2013 v polském Štětíně. Ceny byly vysílány živě na TVP1 a moderátory byly Ada Fijał a Krzysztof „Jankes” Jankowski.\n\n"}
{"id": "1057937", "url": "https://cs.wikipedia.org/wiki?curid=1057937", "title": "Eban and Charley", "text": "Eban and Charley\n\nEban and Charley je americký hraný film z roku 2001, který režíroval James Bolton podle vlastního scénáře. Film popisuje setkání nezletilého chlapce a dospělého muže.\n\nEban je 29letý bývalý učitel, který na Vánoce přijíždí ze Seattlu k rodičům do svého rodného města Seaside v Oregonu. Zde se potkává s 15letým Charleym, který ztratil nedávno matku a žije s přísným otcem. Oba mají mnoho společného: oba ovládají znakový jazyk (Charleyova matka byla neslyšící), umějí hrát na kytaru a oba jsou gayové. Během procházek po pláži se mezi nimi postupně rozvíjí zamilovaný vztah navzdory hrozbě Charleyho otce, který se o jejich vztahu dozví. Eban v Saettlu přišel o práci kvůli obdobnému vztahu a musí se rozhodnout, zdali bude kvůli Charleymu riskovat zatčení a uvěznění.\n"}
{"id": "1057938", "url": "https://cs.wikipedia.org/wiki?curid=1057938", "title": "Svízel trojrohý", "text": "Svízel trojrohý\n\nSvízel trojrohý (\"Galium tricornutum\") je teplomilná, jednoletá, poléhavá až vystoupavá bylina, druh rodu svízel. Rostlina byla ještě v polovině 20. století považována v České republice za nepříjemný plevel a v současnosti je zde ohrožená vyhynutím.\n\nDruh pochází pravděpodobně ze Středomoří a postupně se rozšířil do západní, střední a jižní Evropy. Východním směrem se postupně dostal do jihozápadního Ruska, do Malé, Přední a Střední Asie, na Arabský poloostrov, do Íránu, Iráku i do podhůří Tibetu. V oblasti Středozemního moře roste na Kypru i Krétě, na Madeiře, Kanárských ostrovech i v severní Africe. Mimo to byl zavlečen do Severní i Jižní Ameriky a také do Austrálie. Do všech těchto oblastí se rozšířil hlavně jako příměs osiva obilovin.\n\nV České republice byl svízel trojrohý hojnou rostlinou, vyskytoval se v teplých nižších polohách jako plevel na polích, rostl na mezích, úhorech a na různých neobhospodařovaných místech. V současnosti se díky zlepšené péči o osivo i půdu a používání herbicidů stal vzácným. Vyskytuje se jen ojediněle a je považován za rostlinu mizející z české přírody.\n\nSnáší dobře sucho a roste převážně na půdách vápnitých, slínitých nebo jílovitých, vyrůstá i v půdách kamenitých. Jako plevel se vyskytoval nejvíce v obilninách a na vinicích, skromněji v okopaninách. Nyní se objevuje na rumištích, skládkách , kompostech, suchých nízkých trávnicích a podél cest. Svými osténky se přichytává o stébla obilí nebo lodyhy okolních rostlin a jeho poléhavé lodyhy se zvedají za světlem. V pícninách neroste, po prvním posečení se nezregeneruje a zahyne.\n\nJednoletá, drsně chlupatá bylina s 10 až 40 cm dlouhou lodyhou která je poléhavá nebo vystoupavá, čtyřhranná a na hranách má hodně nazpět zahnutých osténků. Lodyha je hustě porostlá šesti až osmičetnými přesleny čárkovitě obkopinatých listů a stejných palistů 10 až 40 mm dlouhých a 2,5 až 8 mm širokých. Listy jsou jednožilné, na koncích zahrocené a po okrajích a na spodní straně po střední žilce porostlé osténky.\n\nKvěty vytvářejí většinou tříkvětá vrcholičnatá květenstvích vyrůstající z paždí listů, střední květ je oboupohlavný, krajní bývají neplodné samčí. Květy rostou na až 10 mm dlouhých stopkách které se po odkvětu svěšují. Čtyřčetná kolovitá koruna s trojúhelníkovitými neb vejčitými, na konci zašpičatělými bílými lístky má v průměru 1,5 až 2,5 mm; kalich je zakrslý. Květy rozkvétající od května do počátku července bývají opylovány hmyzem nebo se mohou samoopylit. Plodem je dvounažka s dvěma zakulacenými, černými nebo hnědými merikarpy, velkými asi 3,3 mm a vážícími okolo 8,5 mg, které jsou bradavičnatě osténkaté.\n\nTento druh se rozmnožuje výhradně semeny (merikarpy). Jedna rostlina (přestože se z trojčetného květenství obvykle vytvoří jen jeden plod) jich vyprodukuje až 200. Z polí bývá většina semen sklízena s obilím a jen menší část vypadá na půdu. Část vytroušených semen vyklíčí ještě na podzim a zbytek časně z jara. Při špatném čištění osiva bývají sklizená semena znovu vysévána, mimo to jsou šířena zvířaty nebo lidmi, přichycují k srsti či k šatům.\n\nProtože dnes bývá osivo řádně vyčištěno a neobsahuje semena plevelů, nemůže se svízel trojrohý přirozeně šířit. Navíc je citlivý na herbicidy kterých se používá k hubení jiných nežádoucích rostlin. Tento v minulosti místy hojný plevel je v celé Evropě na ústupu a místy již dokonce vymizel (Belgie, Lucembursko, Nizozemsko).\n\nV České republice je svízel trojrohý v „Červeném seznamu cévnatých rostlin České republiky: třetí vydání“ z roku 2012 zařazen mezi kriticky ohrožené druhy.\n\n\n \n"}
{"id": "1057941", "url": "https://cs.wikipedia.org/wiki?curid=1057941", "title": "Baťova škola umění", "text": "Baťova škola umění\n\nBaťova Škola umění (18. září 1939 – 1949) byla uměleckoprůmyslová škola Baťových závodů ve Zlíně, která měla vychovat průmyslové výtvarníky. Byla zřízena po vzoru Bauhausu a s koncepcí převzatou z amerického školství.\nTomáš Baťa založil ve Zlíně roku 1928 podle amerického vzoru Masarykovu pokusnou diferencovanou měšťanskou školu, která byla zaměřena na praktické studium. Po tragické smrti Tomáše Bati v roce 1932 převzal vedení firmy Jan Antonín Baťa, který se zasloužil zejména o kulturní rozkvět Zlína. Postavil městské divadlo, filmové ateliéry, Velké kino, knihovnu, reformoval školy a roku 1936 založil tradici Zlínských salonů. Pro Galerii výtvarného umění ve Zlíně byl postaven Studijní ústav II. Díla, která Baťa nakoupil na prvním Salonu se stala základem sbírky galerie.\n\nFilmové ateliéry na Kudlově byly postaveny roku 1936 a jejich vedením byl pověřen Elmar Klos. Na počátku byly zaměřeny na reklamu a propagaci a působili zde také A. Hackenschmied, L. Kolda a J. Lukas. Díky existenci Velkého kina a filmových ateliérů vznikly Filmové žně jako přehlídka soudobých filmů. Filmové žně proběhly celkem dvakrát, v roce 1940 a 1941.\n\nV roce 1937 se konala v Paříži Světová výstava, zaměřená na Umění a techniku v moderním životě, kde Československo za svůj pavilon získalo Grand Prix. Firma Baťa, která se výstavy zúčastnila, neuspěla se svými grafickými plakáty a Jan Antonín Baťa se rozhodl založit vlastní uměleckou školu. Jako sídlo školy byla zvolena funkcionalistická budova Studijního ústavu II na náměstí T. G. Masaryka.\n\nSpoluautorem koncepce školy a jejím prvním ředitelem byl architekt František Kadlec. Škola měla dvě učiliště - čtyřleté studium některého ze čtyř uměleckoprůmyslových oborů zakončené výučním listem řemesla a speciální školy sochařství a restaurování.\n\nK přijímacímu řízení se dostavilo 200-300 zájemců. Do prvního ročníku bylo přijato 34 studentů.\nBěhem okupace, kdy ostatní vysoké školy byly zavřeny, byla škola evidována jako střední, ale formou výuky vyhovovala kritériím na vysokou školu. Za protektorátu tak škola umožnila studium talentovaným výtvarníkům a uchránila je od totálního nasazení. Sešla se zde řada zkušených pedagogů.\n\nPo válce v roce 1945 někteří pedagogové i absolventi odešli jinam a původní záměry už nebylo možné uskutečnit. Škola byla nejprve roku 1949 znárodněna a přejmenována na Střední uměleckoprůmyslovou školu Zdeňka Nejedlého a roku 1952 přesunuta do Uherského Hradiště, když její prostory ve Zlíně zabrala SNB.\n\n\nCelkem se na škole vyučovalo ve 28 oborech (Kreslení, užitková grafika (typografie), reklama, propagace knihy, časopisy, inserce, knihařství, modelování, řezbářství, štukatérství, odlévačství, keramika, drobná plastika, hračky, medailérství, návrhy obuvi, komposice, anatomie, architektura, stavba měst, vnitřní zařízení, výstavnictví, truhlářství, malířské techniky, mosaika, malba na skle, módní návrhy, textil, dekorační malba, umělecká historie, literatura, estetika, fotografie, film, aranžérství a zbožíznalství.)\nV některých oborech byly zavedeny večerní kursy pro veřejnost. .\n\nStudenti prvních dvou ročníků měli povinnou praxi v dílnách a každý si musel vybrat jeden z praktických oborů aby získal výuční list jako stolař, řezbář, štukatér, odlévač, keramik či kameník. Studenti měli k dispozici odborné umělecké časopisy a mohli navštěvovat kino. Ve městě se každoročně konaly výstavy Zlínský salon. V roce 1941 Škola umění založila stálou výstavní síň s prodejnou na náměstí.\n\nŠkola byla ekonomicky soběstačná. Studenti pracovali v továrně od 7 do 12 hodin a výuka probíhala odpoledne a v sobotu. V neděli studenti obvykle malovali v plenéru. Nejlepší studentské práce vyrobené v keramické a kamenické dílně byly prodejné a a staly se zdrojem příjmů školy.\n\nVe škole během války působila ilegální organizace KSČ, která byla roku 1944 prozrazena. Gestapo řadu lidí pozatýkalo. Byl mezi nimi i student Václav Chad, který se pokusil uprchnout a byl na útěku zastřelen.\n\nVe Zlíně působí Katedra designu Vysoké uměleckoprůmyslové školy v Praze. Zahrnuje celkem tři ateliéry designu, z toho dva ve Zlíně a jeden v Praze. Založil ji roku 1959 jeden z prvních absolventů Školy umění Zdeněk Kovář.\n\n\n"}
{"id": "1057945", "url": "https://cs.wikipedia.org/wiki?curid=1057945", "title": "Rohles", "text": "Rohles\n\nRohles (540 m n. m.) je vrch v okrese Svitavy v Pardubickém kraji. Leží asi 1 km severozápadně od obce Rozhraní, vrcholem na katastrálním území obce Chrastavec, jižními svahy na území části Bradlné. Je to nejvyšší vrchol Ústecké brázdy.\n\nGeomorfologicky vrch náleží do celku Svitavská pahorkatina, podcelku Českotřebovská vrchovina, okrsku Ústecká brázda a podokrsku Březovská brázda.\n"}
{"id": "1057946", "url": "https://cs.wikipedia.org/wiki?curid=1057946", "title": "Brać", "text": "Brać\n\nBrać je píseň ze studiového alba \"Hiper/Chimera\" hudebního producenta Witolda „Donatana” Czamary a zpěvačky Joanny „Cleo” Klepko. K písni byl natočen i videoklip, který režíroval Piotr Smoleński. Píseň měla premiéru 22. září 2014 na rozhlasové stanici RMF FM. V písni vystoupila hudební skupina Enej.\n\n"}
{"id": "1057947", "url": "https://cs.wikipedia.org/wiki?curid=1057947", "title": "Karel Malina", "text": "Karel Malina\n\nPhDr. Karel Malina (21. února 1931 Praha – 2. února 2015 Praha) byl český rozhlasový sportovní reportér.\n\nNarodil se v Praze, sám o sobě říkal, že pochází ze Žižkova. Jako chlapec se věnoval sportu, zejména fotbalu, volejbalu nebo stolnímu tenisu. Absolvoval obchodní školu a hned po maturitě nastoupil do zaměstnání v Československém rozhlase, kde pracoval nejprve jako stenotypista. Později začal vytvářet reportáže ze sportovních akcí a pracoval tak vedle reportérů Josefa Laufera nebo Otakara Procházky. U sportu v rozhlase zůstal i po vzniku sportovní redakce.\n\nPo rozhlasových vlnách zprostředkovával posluchačům v Československu největší úspěchy sportovců v 60. letech, včetně účasti fotbalistů v semifinále mistrovství světa 1962 v Chile (společně s Oskarem Manou) nebo zlatých olympijských medailí gymnastky Věry Čáslavské. Její sestavu na bradlech na olympijských hrách 1968 v Mexiku komentoval těmito emotivními slovy: \"„Věrka se dostává na horní žerď, kmih, nespadla, Ježíši Maria, přátelé. To bylo nádherné a stůj, stůj, výborně, zlato patří Československu.“\"\n\nVynikal sametovou barvou svého barytonu, pohotovostí i vysokou jazykovou úrovní, ke které ho dovedl v začátcích jeho zkušenější kolega Otakar Poláček. Ze svých zážitků napsal se spoluautory několik knih, zejména soubor rozhlasových reportáží \"Letadlo do Pisy obsazeno\". Napsal také biografickou publikaci o Josefu Lauferovi.\n\nPůsobil rovněž např. v Radě expertů, poradním orgánu ředitele Antidopingového výboru ČR.\n\nByl ženatý, měl dva syny – Karla, který byl sportovním redaktorem ČTK, a Jana, který hrál volejbal a je volejbalovým trenérem.\n\nV 70. letech začal Karel Malina v pondělním pořadu Československého rozhlasu \"Studio mladých\" vysílat rubriku \"Zlatá za neděli – fair play\". Ten se stal základem pro budoucí Ceny fair play a kvůli němu se Malina stal i jedním ze spoluzakladatelů Československého klubu fair play (nyní Český klub fair play při Českém olympijském výboru). Ten existoval od roku 1975, formálně pak byl začleněn do struktury olympijského výboru o tři roky později. V roce 1998 byl Malina zvolen místopředsedou klubu. Členem klubu zůstal až do své smrti v roce 2015.\n\nV roce 2004 obdržel od Mezinárodního olympijského výboru cenu Sport and Media. V roce 2010 byl za propagaci olympijských myšlenek oceněn Cenou Oty Pavla, kterou uděluje Český olympijský výbor. O rok později ho Českomoravský fotbalový svaz vyznamenal Cenou Václava Jíry. Za rozvoj českého hnutí fair play se stal laureátem ceny Mezinárodního klubu fair play při UNESCO.\n\n"}
{"id": "1057948", "url": "https://cs.wikipedia.org/wiki?curid=1057948", "title": "LGBT práva v Tunisku", "text": "LGBT práva v Tunisku\n\nLesby, gayové, bisexuálové a transexuálové v Tunisku čelí právním komplikacím a diskriminaci ze strany většinové společnosti. S odkazem na zprávu od Mezinárodní asociace leseb a gayů z května 2012 jsou oba homosexuální pohlavní styky, mužský i ženský, v Tunisku ilegální.\n\n"}
{"id": "1057950", "url": "https://cs.wikipedia.org/wiki?curid=1057950", "title": "Divize D 2010/11", "text": "Divize D 2010/11\n\nV soubojích 46. ročníku Moravskoslezské divize D 2010/11 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v sobotu 7. srpna 2010 úvodními pěti zápasy 1. kola a skončil v neděli 19. června 2011 zbývajícím zápasem 30. kola a celého ročníku (Vyškov – Sparta Brno 1:0).\n\n\n\nZdroj: \n\nPoznámky:\n\n"}
{"id": "1057951", "url": "https://cs.wikipedia.org/wiki?curid=1057951", "title": "Divize D 2009/10", "text": "Divize D 2009/10\n\nV soubojích 45. ročníku Moravskoslezské divize D 2009/10 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník odstartoval v sobotu 8. srpna 2009 úvodními čtyřmi zápasy 1. kola a skončil v neděli 13. června 2010 zbývajícími třemi zápasy 30. kola.\n\nPřed startem jarní části odstoupil ze soutěže kvůli finančním problémům klub TJ Sokol Protivanov a stal se tak prvním sestupujícím. Soutěž byla dohrána s 15 účastníky, výsledky Protivanova v jeho dosud odehraných utkáních byly anulovány. Vítězné mužstvo FK Šardice se postupu zřeklo ve prospěch 1. FC Slovácko „B“.\n\n\n\nZdroj: \n\nPoznámky:\n\n"}
{"id": "1057952", "url": "https://cs.wikipedia.org/wiki?curid=1057952", "title": "Charlie Weber", "text": "Charlie Weber\n\nCharlie Weber (* 20. září 1978, Jefferson City, Missouri, Spojené státy americké) je americký herec a bývalý model. Nejvíce se proslavil rolí Franka Delfina v seriálu stanice ABC \"Vražedná práva.\"\n\nNarodil se v Jefferson City v Missouri. Na střední škole se začal zajímat o herectví. Po maturitě studoval jeden rok na univerzitě, ale rozhodl se, že to není nic pro něj, chtěl totiž vidět svět. V 19 letech se přestěhoval do New Yorku.\n\nSvůj filmový debut si odbyl s filmem z roku 2000\" Klub zlomených srdcí\". Později v tom samém roce získal vedlejší roli Bena v seriálu \"Buffy, přemožitelka upírů\". Později se objevil v seriálech jako \"Veronica Mars, Sběratelé kostí, Everwood, Kriminálka Miami, Kancelářská krysa\" nebo\" Dr. House.\"\n\nV roce 2004 hrál ve filmu \"Velmi nebezpečné známosti 3\". V roce 2010 získal roli ve filmu \"Tupíři\". V roce 2012 získal vedlejší roli v páté sérii seriálu \".\"\n\nV roce 2014 získal hlavní roli v seriálu stanice ABC \"Vražedná práva\". Seriál spadá pod produkci Shondy Rhimes.\n\n"}
{"id": "1057955", "url": "https://cs.wikipedia.org/wiki?curid=1057955", "title": "Mistrovství světa v alpském lyžování 2015", "text": "Mistrovství světa v alpském lyžování 2015\n\nMistrovství světa v alpském lyžování 2015, oficiálně FIS Alpine World Ski Championships 2015, byl v pořadí 43. ročník šampionátu, který probíhal v amerických zimních střediscích Vail a Beaver Creek, ležících v hornatém Coloradu. Konal se od 2. do 15. února 2015.\n\nNa šampionátu startovalo přibližně 700 lyžařů ze 68 národních výprav. Úvodní závod se uskutečnil v úterý 3. února a poslední se jel v neděli 15. února. Harmonogram zahrnoval pět mužských, pět ženských individuálních závodů a týmovou soutěž reprezentačních družstev v paralelním obřím slalomu, která se uskutečnila ve Vailu. Zbylých deset disciplín bylo pořádáno v Beaver Creeku, se závodními tratěmi na sjezdovce Birds of Prey. Na stejném svahu došlo v sousedství mužské trasy k vybudování nové sjezdové trati Raptor pro ženy. Všechny disciplíny byly živě vysílány televizí.\n\nStřediska Vail a Beaver Creek hostila mistrovství světa v alpském lyžování potřetí v historii. Poprvé se tak stalo v roce 1989 a podruhé o deset let později roku 1999. V prvním případě byly všechny soutěže odjety ve Vailu a ve druhém pak sedm ve Vailu a tři v Beaver Creeku. Colorado pořádalo také druhý šampionát po druhé světové válce v Aspenu v roce 1950. Jednalo se o vůbec první mistrovství mimo evropský kontinent, a první na němž se jel obří slalom.\n\nNejvíce medailí získaly Rakušanka Anna Fenningerová a Slovinka Tina Mazeová, každá z nich po dvou zlatých a jedné stříbrné. Pořadí národů vyhrálo Rakousko s devíti medailovými kovy, pěti zlatými, třemi stříbrnými a jednou bronzovou.\n\nVšichni tři fináloví kandidáti na pořádání šampionátu 2015 se ucházeli již o konání předchozího MS 2013, které připadlo v roce 2008 Rakousku. Vítěz byl zvolen 3. června 2010 na kongresu Mezinárodní lyžařské federace v turecké Antalyi. Vail a Beaver Creek obdržely osm hlasů. Cortina skončila na druhém místě se čtyřmi hlasy a Svatý Mořic získal tři hlasy.\n\nNa Mistrovství světa 2015 startovalo přibližně 700 závodníků ze 68 členských výprav Mezinárodní lyžařské federace, kteří závodili o 48 medailí.\n\n"}
{"id": "1057959", "url": "https://cs.wikipedia.org/wiki?curid=1057959", "title": "Zvoša", "text": "Zvoša\n\nZvoša (\"Malus domestica\" 'Zvoša') je ovocný strom, kultivar druhu jabloň domácí z čeledi růžovitých. Odrůda je vhodná do vyšších poloh. Plody jsou střední, méně aromatické, kyselé, nasládlé, vhodné pro skladování. Zraje v říjnu. Plodí brzy, pravidelně a mnoho. Je méně náročná na chemickou ochranu než tržní odrůdy.\n\nByla vypěstována v ČR v VŠÚO Holovousy s.r.o. zkřížením odrůd 'Zvonkové' x 'Šampion'.\n\nRůst střední. Vytváří nepravidelné řidší koruny. Větve méně (ve srovnání s odrůdou Šampion) obrůstají plodonosným obrostem. Řez snáší dobře, je vhodný letní řez. Plodonosný obrost je i na letorostech.\n\nPlod spíše kulatý, nepravidelný, střední (130 - 189 g). Slupka tenká, hladká, základní barva je zelenožlutá, z větší části překrytá červenou barvou. Dužnina bílá, svěže kyselá, nasládlá, jen slabě aromatická.\n\nOdrůda je dobrý opylovač. Kvete poloraně a je cizosprašná.\n\nOdrůda je obvykle středně napadána strupovitostí, není napadána padlím. Někdy se vyskytuje fyziologická hořká skvrnitost. Je citlivá na chorobu kruhová hnědá hniloba, kterou bývá často napadána při skladování.\n\nVhodná podnož je M9, vhodnější jsou ale i vzrůstnější podnože a použití odrůdy pro vyšší pěstební tvary.\n\nVhodná do vyšších poloh. Nehodí se pro kordóny a zákrsky. Vhodná pro volné tvary, polokmeny, vysokokmeny. Doporučuje se sklízet probírkou až 3x. Není vhodná pro velkovýrobu. \n\n"}
{"id": "1057960", "url": "https://cs.wikipedia.org/wiki?curid=1057960", "title": "Erik Best", "text": "Erik Best\n\nErik Stallings Best (* 11. října 1962, Severní Karolína, USA) je český novinář a vydavatel amerického původu. V českém prostředí je známý jako komentátor. Vydává vlastní bulletiny \"Fleet Sheet\" a \"Final Word\" v angličtině, druhý jmenovaný i v české mutaci.\n\nErik Best se narodil 11. října 1962 v Severní Karolíně na východě Spojených států amerických. Prakticky celé dětství však prožil v Montaně, na severozápadě USA, kam se jeho rodiče přestěhovali krátce po jeho narození.\n\nV roce 1985 absolvoval s bakalářským titulem z východoevropských studií na Georgetown University School of Foreign Service. Během tohoto studia se zaměřoval na ruský jazyk, v čemž pokračoval i na Middlebury College ve Vermontu, kde získal magisterský titul. V rámci vzdělávání na této univerzitě dvakrát studijně pobýval letech 1983 a 1984 v Moskvě.\n\nV dalších letech studoval ekonomii na University of North Carolina. Titul MBA zde získal v roce 1987.\n\nErik Best se v Česku oženil. Jeho manželka Dita je českého původu. Společně vychovávají čtyři děti. \n\nV Praze podle vlastních slov žije od února roku 1991. Přesně rok poté zde začal pro místní anglicky hovořící komunitu vydávat denní zpravodaj \"Fleet Sheet\", stručný přehled vybraných zpráv z českého tisku. Původně předpokládal, že většina cizinců Prahu ještě před rokem 2000 opustí, takže jeho vydavatelské vize neměly horizont delší než šest let. K žádnému velkému odchodu cizinců z České republiky však nedošlo a \"Fleet Sheet\" navíc postupně přilákal i české předplatitele. Náklad bulletinu se proto zvětšil a vychází doposud.\n\nSvé počáteční tuzemské podnikatelské aktivity zahájil Erik Best na jaře 1992 jako živnostník. Na podzim 1994 založil společnost The Bohemia Daily Standard, jejímž je jednatelem a spolumajitelem. V roce 2000 založil se svojí manželkou Ditou Bestovou nakladatelství E. S. Best, které je oficiálním vydavatelem obou zpravodajů.\n\nS rozvojem internetu Erik Best začátkem nového tisíciletí rozšířil své publikační aktivity a od roku 2001 vydává ještě elektronický \"Final Word\". Od roku 2010 existuje i jeho česká mutace. \"Final Word\" je krátký a originální denní komentář připravený týmem Erika Besta, věnovaný významným ekonomickým a politickým tématům posledních dnů.\n\nPrávě díky svému elektronickému bulletinu \"Final Word\" vstoupil Erik Best do širšího povědomí české veřejnosti a začal být zván do českých rozhlasových a televizních pořadů. V letech 2011–2013 publikoval své postřehy také na blogu Aktuálně.cz. Zasedl ve správní radě české pobočky společnosti Transparency International.\n\nPočátkem roku 2013 dostal Best během prvního kola prezidentské kampaně za úkol od FTV Prima, jež přenášela duel s kandidáty, vyzkoušet během přímého přenosu kandidáty Miloše Zemana a Jana Fischera ze znalostí angličtiny a ruštiny.\n\nDne 28. října 2018 udělil prezident České republiky Miloš Zeman Eriku Bestovi za zásluhy o stát Medaili Za zásluhy I. stupně.\n\nV souvislosti s vyznamenáním od prezidenta Zemana spekulovala internetová média, že důvodem k ocenění mohly být Bestovy kritické komentáře ke kauze společnosti OKD, k prodeji 45 000 původně podnikových bytů a vůči osobě miliardáře Zdeňka Bakaly, v souladu s postojem prezidentovým. Nejpozději od roku 2013 vystupoval rovněž velmi kriticky vůči České televizi. Bestovu nezaujatost a profesní schopnosti se poté pokusila zpochybnit hlavní editorka serveru \"Forum 24\". Zdeněk Šarapatka, taktéž spolupracovník internetového \"Fora 24\" a člen Rady České televize, mu vytkl „zjevnou zálibu v Kremlu a systematický mediální lynč Zemanových nepřátel“. Již v červnu 2016 vyslovili podivení nad účastí Erika Besta v médiích \"Vědomí\" a \"AC24\" autoři analytického textu z týdeníku \"Respekt\", jehož majitelem je Zdeněk Bakala. Spolupráci s \"AC24\" Bestovi již v říjnu 2015 vyčetl i publicista Daniel Dočekal. Best později uvedl, že web \"AC24\" jeho texty v minulosti přebíral bez jeho vědomí.\n\n"}
{"id": "1057965", "url": "https://cs.wikipedia.org/wiki?curid=1057965", "title": "2015 v dopravě", "text": "2015 v dopravě\n\nTento článek obsahuje seznam událostí souvisejících s dopravou, které proběhly roku 2015.\n\n\n\n\n"}
{"id": "1057970", "url": "https://cs.wikipedia.org/wiki?curid=1057970", "title": "John Whetton", "text": "John Whetton\n\nJohn Whetton (* 6. září 1941, Mansfield) je bývalý britský atlet, mistr Evropy v běhu na 1500 metrů z roku 1969.\n\nSpecializoval se na střední tratě. Řadu úspěchů získal na halových závodech – zvítězil v běhu na 1500 metrů na prvních Evropských halových hrách v roce 1966 a poté i v letech 1967 a 1968. Na olympiádě v Mexiku skončil ve finále této disciplíny pátý. Jeho největším úspěchem se stal titul mistra Evropy v běhu na 1500 metrů v roce 1969 v Athénách. Osobní rekord na této trati – 3:39,45 – pochází právě z tohoto evropského šampionátu.\n\n"}
{"id": "1057974", "url": "https://cs.wikipedia.org/wiki?curid=1057974", "title": "Brian Hewson", "text": "Brian Hewson\n\nBrian Hewson (* 4. dubna 1933, Croydon) je bývalý britský atlet, mistr Evropy v běhu na 1500 metrů z roku 1958.\n\nNa mistrovství Evropy v roce 1954 startoval v běhu na 800 metrů, kde vypadl v semifinále. V roce 1955 se stal pátým atletem na světě, kterému se v běhu na 1 míli podařilo prolomit čtyřminutovou hranici. Na olympiádě v Melbourne v roce 1956 skončil pátý ve finále běhu na 1500 metrů. Největším úspěchem se pro něj stalo vítězství v běhu na 1500 metrů na evropském šampionátu ve Stockholmu v roce 1958 v osobním rekordu 3:41,1.\n\n"}
{"id": "1057976", "url": "https://cs.wikipedia.org/wiki?curid=1057976", "title": "Willem Slijkhuis", "text": "Willem Slijkhuis\n\nWillem Slijkhuis (13. ledna 1923, Leiden – 28. června 2003 Badhoevedorp) byl nizozemský atlet, mistr Evropy v běhu na 1500 metrů z roku 1950.\n\nSvoji sportovní kariéru zahájil krátce po druhé světové válce. Na mistrovství Evropy v Oslu v roce 1946 vybojoval stříbrnou medaili v běhu na 5000 metrů. Z olympiády v Londýně v roce 1948 si dovezl dvě bronzové medaile – první získal v běhu na 5000 metrů, druhou ve finále na 1500 metrů. Na mistrovství Evropy v Bruselu v roce 1950 startoval pouze v běhu na 1500 metrů, ve kterém zvítězil časem 3:47,2. Jeho osobní rekord na této trati 3:43,8 pochází z roku 1951. Během své sportovní kariéry se stal celkem osmnáctkrát mistrem Nizozemska.\n\n"}
{"id": "1057977", "url": "https://cs.wikipedia.org/wiki?curid=1057977", "title": "Karel Šilhavý", "text": "Karel Šilhavý\n\nKarel Šilhavý (* 18. března 1956 Plzeň) je bývalý český fotbalista. Po skončení aktivní kariéry působí jako trenér na regionální úrovni. Jeho mladším bratrem je bývalý fotbalista a trenér Jaroslav Šilhavý.\n\nV československé lize hrál za Škodu Plzeň. Nastoupil v 62 ligových utkáních a dal 4 ligové góly.\n\nPůsobil také v TJ Přeštice.\n\n"}
{"id": "1057979", "url": "https://cs.wikipedia.org/wiki?curid=1057979", "title": "Lennart Strand", "text": "Lennart Strand\n\nLennart Strand (13. června 1921 Malmö – 23. ledna 2004 tamtéž) byl švédský atlet, mistr Evropy v běhu na 1500 metrů z roku 1946.\n\nNa mistrovství Evropy v Oslo v roce 1946 zvítězil v běhu na 1500 metrů. O rok později vyrovnal světový rekord na této trati časem 3:43,0. Na olympiádě v Londýně v roce 1948 získal v běhu na 1500 metrů stříbrnou medaili. V letech 1946 až 1948 byl v čele světových tabulek výkonů na této trati. Po skončení běžecké kariéry pracoval jako sportovní novinář.\n\n"}
{"id": "1057994", "url": "https://cs.wikipedia.org/wiki?curid=1057994", "title": "Sydney Wooderson", "text": "Sydney Wooderson\n\nSydney Charles Wooderson (30. ledna 1914, Camberwell – 21. prosince 2006 Wareham) byl britský atlet, mistr Evropy v běhu na 1500 a 5000 metrů.\n\nV roce 1936 startoval na olympiádě v Berlíně v běhu na 1500 metrů, kde kvůli zranění nedokončil rozběh. O rok později vytvořil světový rekord v běhu na jednu míli časem 4:06,4. V roce 1938 zlepšil světový rekord v běhu na 800 metrů časem 1:48,4. Na evropském šampionátu v Paříži v roce 1938 zvítězil v běhu na 1500 metrů.\n\nPo druhé světové válce se zaměřil na delší tratě. Na mistrovství Evropy v Oslo v roce 1946 zvítězil v běhu na 5000 metrů časem 14:08,6.\n\nPo ukončení běžecké kariéry pracoval jako právník. V roce 2000 byl vyznamenán Řádem britského impéria.\n"}
{"id": "1058002", "url": "https://cs.wikipedia.org/wiki?curid=1058002", "title": "Dobropis", "text": "Dobropis\n\nDobropis je písemný doklad, kterým věřitel snižuje svoji už dříve vyúčtovanou, ale ještě neuhrazenou pohledávku vůči dlužníkovi. Na základě dobropisu je pak výše pohledávky účetně snížena, případně zcela zrušena. Jde svým způsobem o „zápornou“ fakturu. Důvodem pro vystavení dobropisu může být např. reklamace odebraného zboží ze strany dlužníka.\n\nV českém právu není pojem „dobropis“ výslovně upraven. Až do roku 2011 existoval \"daňový dobropis\", který byl (obdobně jako daňový vrubopis) daňovým dokladem, jímž plátce, který uskutečnil původní zdanitelné plnění, opravoval základ a výši daně z přidané hodnoty. Obsahoval stejné údaje, jako původní daňový doklad, navíc ale jeho evidenční číslo, rozdíl mezi opraveným a původním základem daně za zdanitelné plnění a tomu odpovídající daň. Poté jej nahradil obecný \"opravný daňový doklad\".\n"}
{"id": "1058007", "url": "https://cs.wikipedia.org/wiki?curid=1058007", "title": "Luc Millecamps", "text": "Luc Millecamps\n\nLuc Millecamps (* 10. září 1951, Waregem, Belgie) je bývalý belgický fotbalový obránce a reprezentant s přezdívkou \"Baardige Luc\". Hrál na pozici libera.\nÚčastník EURA 1980 a Mistrovství světa 1982 (společně se svým bratrem Marcem Millecampsem).\n\nLuc Millecamps strávil celou svou fotbalovou kariéru v belgickém klubu KSV Waregem, kde hrál se svým bratrem.\n\n\nV belgickém reprezentačním A-mužstvu debutoval 12. 9. 1979 v kvalifikačním utkání v Oslu proti domácímu týmu Norska (výhra 2:1).\n\nS reprezentací se zúčastnil Mistrovství světa 1982 ve Španělsku. Největšího reprezentačního úspěchu dosáhl na Mistrovství Evropy v roce 1980 v Itálii, kde Belgie obsadila po prohře 1:2 se Západním Německem druhé místo.\n\nCelkem odehrál v letech 1979–1983 za belgický národní tým 35 zápasů, branku nevstřelil.\n\n"}
{"id": "1058011", "url": "https://cs.wikipedia.org/wiki?curid=1058011", "title": "Šajch Hasína Vadžídová", "text": "Šajch Hasína Vadžídová\n\nŠajch Hasína Vadžídová (* 28. září 1947, Tungipara, Dominium Pákistán) je od ledna 2009 premiérkou Bangladéše. Tento úřad zastává již potřetí; poprvé v letech 1996–2001, podruhé v letech 2009–14 a potřetí od roku 2014.\n\nV červenci 2007 byla Vadžídová zatčena kvůli obvinění z vydírání. V únoru 2008 však soud obvinění vůči ní zrušil.\n\nPřes podezření z korupce dokázala v prosinci téhož roku zvítězit v parlamentních volbách. Porazila tak svou největší soupeřku, taktéž někdejší premiérku, Bégam Chálidu Zijáovou (v čele vlády stála v letech 1991–1996 a 2001–2006) z Bangladéšské národní strany. Vláda obou žen byla poznamenána rozsáhlou korupcí a špatným hospodařením. Zemi také destabilizovaly časté protesty.\n\nCentristická \"Lidová liga\" vedená Vadžídovou jasně vyhrála i ve volbách v lednu 2014, které však poznamenalo násilí: minimálně 18 lidí bylo zabito, více než sto volebních místností bylo zapáleno.\n"}
{"id": "1058016", "url": "https://cs.wikipedia.org/wiki?curid=1058016", "title": "BMW R 1150 RT", "text": "BMW R 1150 RT\n\nBMW R 1150 RT je motocykl kategorie cestovní motocykl, vyvinutý firmou BMW, vyráběný v letech 2001–2004. Jeho předchůdcem byl model BMW R 1100 RT, nástupcem se stal model BMW R 1200 RT. Sesterské modely jsou sportovní BMW R 1150 RS a nakedbike BMW R 1150 R. Vyráběn byl v Berlíně-Spandau.\n\nSedlo i řídítka jsou nastavitelná. Dostatečně přehledná a čitelná palubní deska se skládá ze dvou analogových budíků a několika informačních diod. Nádrž pojme 25 litrů paliva, což stačí na dojezd okolo 410 km. Zadní kolo je uloženo letmo.\n\n\n\n"}
{"id": "1058019", "url": "https://cs.wikipedia.org/wiki?curid=1058019", "title": "Lenka Kocierzová", "text": "Lenka Kocierzová\n\nLenka Kocierzová (* 23. srpna 1950 Ostrava-Vítkovice) je malířka, grafička, ilustrátorka, designérka, učitelka výtvarné výchovy a estetiky, kronikářka obce, podnikatelka v reklamě. Specializuje se především na svou rodnou čtvrť, kterou hojně propaguje. Jako malířka působí od roku 1995. Mezi její nejznámější obrazy patří „Evy“, tzn. portréty s vyobrazením města nebo jeho části na klobouku.\n\nLenka Kocierzová se narodila 23. srpna 1950 v Ostravě-Vítkovicích. Malířkou se chtěla stát již od dětství. Navštěvovala lidovou školu umění v Kounicově ulici v Moravské Ostravě. Po absolvování Střední všeobecně vzdělávací školy v Ostravě-Zábřehu nastoupila studium na ostravské Pedagogické fakultě, studium ale z rodinných důvodů nedokončila. Později vystudovala večerně obor propagační výtvarnictví na Střední průmyslové škole stavební v Ostravě. V současné době působí jako grafička, výtvarnice, designérka, ilustrátorka, kronikářka a průvodkyně Vítkovicemi. Svá díla vystavovala v České republice a v Polsku, na Slovensku, má za sebou již na 40 výstav. Ilustruje učebnice a dětské knihy. V letech 2003–2010 pracovala jako učitelka výtvarné výchovy a estetiky na AHOL SOŠ s.r.o. v Ostravě-Vítkovicích. Byla též kronikářkou obce Vítkovice (v letech 1997–2013), druhé období je členkou kulturní komise Moravské Ostravy-Přívozu.\n\nLenka Kocierzová je autorkou mnoha obrazů. Jedněmi z nejznámějších jsou například Carmen nebo Večernice. Kreslí četné motivy Vítkovic i jiných měst, jako Luhačovice či Kadlín, které si také zamilovala. Je autorkou projektu Propagace Vítkovic, v jehož rámci vytvořila Vítkovické pexeso, Vítkovické omalovánky, Průvodce Vítkovicemi a další produkty. Je spoluautorkou 7 kadlínských zastavení na Mělnicku, kde je realizována Naučná stezka rostlin, ptáků, hmyzu, zvěře s jejími ilustracemi a další propagační materiály. Je autorkou a spolutvůrkyní projektu Domu u šraněk ve Vítkovicích. Na Mělnicku spolupracuje s kovářem Jaromírem Hoškem a malířkou skla Monikou Šimkovou.\n\nVrcholem její tvůrčí činnost je od roku 2006 spolupráce se světoznámou sklárnou Moser.\n\nNejznámějšími jejími obrazy jsou ale již zmíněné Evy, ženy s městy na klobouku. První byla Eva Malostranská, po ní Staroměstská a Evy ostravských čtvrtí, po nich také mělnické, Karlovarská i Salzburská. U některých měst ústřední ženskou tvář pojmenovala jinak, jako Bratislavská Mária nebo polská Vládkyně Packowa.\n\nSe sklárnou Moser spolupracuje Lenka Kocierzová od roku 2006. Na sklo se dostaly kromě dvou Ev také Carmen, či obraz Z jednoho kořene. Vytvořila ale také několik designérských unikátů. Mezi něž patří svícen Olymp a mísa Věštírna.\n\nPropagace Vítkovic začala, když se Lenka Kocierzová vrátila do rodných Vítkovic. Po začátku své kronikářské práce si vyjevila své dětství a začala kreslit své vzpomínky. Vznikly četné obrazy tehdejšího života s kulisami Vítkovic. Dostala se tak od dětských her přes trhy a obchody až po svou svatbu.\n\nProjekt začal roku 2012. Vedle domu U Šraněk byl kdysi přejezd se závorami neboli šraňkami. Toto „muzeum“ ukazovalo jak historii Vítkovic a je samé, tak nostalgii starých časů. Zároveň bylo ideálním místem pro výstavy. Konaly se zde také schůzky dětí i seniorů. Malé posezení připomíná dnes již neexistující kavárnu Industrial.\n\n"}
{"id": "1058020", "url": "https://cs.wikipedia.org/wiki?curid=1058020", "title": "Světový pohár v cyklokrosu 2014/2015", "text": "Světový pohár v cyklokrosu 2014/2015\n\nSvětový pohár v cyklokrosu 2014/2015 začal závodem v nizozemském Valkenburgu 19. října 2014 a skončil 25. ledna 2015 v nizozemském Hoogerheide. Vítězství z předchozí sezony neúspěšně obhajovali v elitních kategoriích Lars van der Haar a Katherine Compton.\n\nOproti předchozí sezóně měl pohár pouze šest závodů. Ze seriálu vypadly závody v Římě, Nommany a v Táboře, kde se konal světový šampionát. Nově byl poprvé v historii světových pohárů přidán závod na Britských ostrovech v Milton Keynes a vrátil se závod v Hoogerheide, kde se konalo předchozí mistrovství světa.\n\n"}
{"id": "1058023", "url": "https://cs.wikipedia.org/wiki?curid=1058023", "title": "Mistrovství světa v alpském lyžování 2015 – Super-G žen", "text": "Mistrovství světa v alpském lyžování 2015 – Super-G žen\n\nSuper-G žen na Mistrovství světa v alpském lyžování 2015 se konalo v úterý 3. února jako úvodní závod šampionátu. Start naplánovaný na 11.00 hodinu místního času byl pro silný vítr odložen o třicet minut na 11:30 hodin. Došlo také ke snížení startovní brány o několik desítek metrů z 3 320 na 3 246 m n. m. Soutěže se zúčastnilo 46 závodnic z 21 států. \n\nObhájkyní vítězství byla slovinská lyžařka Tina Mazeová a úřadující olympijskou vítězkou v této disciplíně ze sočských her pak Rakušanka Anna Fenningerová.\n\nMistryní světa se stala 25letá Fenningerová, která v předešlé kariéře zvítězila, vyjma olympiády, pouze v jediném obřím slalomu světového poháru, když vyhrála závod v Ga-Pa 2011. V probíhající sezóně 2014/2015 však dojela třikrát na stříbrné pozici. K titulu uvedla: „\"Toužila jsem po zlaté medaili, ale že to nakonec dopadne, to bych si nepomyslela. Sama to doteď ještě moc nechápu\".“ Ze světových šampionátů si tak připsala čtvrtou medaili, z toho druhou zlatou. \n\nS minimální ztrátou tří setin sekundy dojela na druhém místě Tina Mazeová, průběžná vedoucí závodnice světového poháru, čímž doplnila medailovou sbírku na dvě zlaté a šest stříbrných. Vítězka nejvíce závodů v historii ženského alpského lyžování Lindsey Vonnová si odvezla z domácího mistrovství bronz, když za šampionkou zaostala o patnáct setin sekundy. V probíhající sezóně v Super-G zaznamenala dva tituly ve Svatém Mořici a Cortině. Ke dvěma zlatým a třem stříbrným kovům ze světového mistrovství přidala první bronz.\n\nStart závodu naplánovaný na 11:00 hodin byl posunut o třicet minut.\n"}
{"id": "1058035", "url": "https://cs.wikipedia.org/wiki?curid=1058035", "title": "Řecký salát", "text": "Řecký salát\n\nŘecký salát (řecky: χωριάτικη σαλάτα – „venkovský salát“ – nebo θερινή σαλάτα – „letní salát“) je populární součást řecké kuchyně. Tento salát se připravuje z hrubě nasekaných kusů rajčat, nakrájené okurky, cibule, sýru feta a oliv, běžně se pak dochucuje solí a oreganem a zalévá olivovým olejem. Někdy se do salátu přidávají také kapary.\n"}
{"id": "1058037", "url": "https://cs.wikipedia.org/wiki?curid=1058037", "title": "Marc Millecamps", "text": "Marc Millecamps\n\nMarc Millecamps (* 9. října 1950, Waregem, Belgie) je bývalý belgický fotbalový záložník a reprezentant. Po skončení kariéry se stal trenérem.\n\nÚčastník EURA 1980 a Mistrovství světa 1982 (společně se svým bratrem Lucem Millecampsem).\n\nMarc Millecamps strávil celou svou fotbalovou kariéru v belgickém klubu KSV Waregem, kde hrál se svým bratrem.\n\n\nV belgickém reprezentačním A-mužstvu debutoval 27. 2. 1980 v přátelském utkání v Bruselu proti týmu Lucemburska (výhra 5:0).\n\nS reprezentací se zúčastnil Mistrovství světa 1982 ve Španělsku. Zúčastnil se i Mistrovství Evropy v roce 1980 v Itálii, kde Belgie obsadila po prohře 1:2 se Západním Německem druhé místo. Na šampionátu nenastoupil ani k jednomu ze čtyř zápasů Belgie.\n\nCelkem odehrál v letech 1980–1982 za belgický národní tým 6 zápasů, branku nevstřelil.\n\n"}
{"id": "1058038", "url": "https://cs.wikipedia.org/wiki?curid=1058038", "title": "Mari Jungstedtová", "text": "Mari Jungstedtová\n\nMari Jungstedtová (nepřechýleně \"Jungstedt\", * 31. října 1962 Stockholm) je švédská novinářka a spisovatelka detektivních románů.\n\nVystudovala žurnalistiku ve Stockholmu. Pracovala jako reportérka pro švédské veřejnoprávní rádio a televizi a příležitostně moderovala denní talk show Förkväll na TV4. Jungstedtová žije ve Stockholmu. Je vdaná a má dvě děti. Její manžel pochází z města Visby na ostrově Gotland, kde rodina tráví letní dovolenou.\n\nJejí romány se odehrávají na ostrově Gotland a jako hlavní postavy v nich vystupují kriminální komisař Andres Knutas a novinář Johan Berg. Dva z jejích románů byly zfilmovány pro švédskou televizi.\n\n\n"}
{"id": "1058039", "url": "https://cs.wikipedia.org/wiki?curid=1058039", "title": "Scholia enchiriadis", "text": "Scholia enchiriadis\n\nScolica nebo též Scholia enchiriadis je anonymní hudebně-teoretický traktát z 9. století zamýšlený jako doplňující výklad k pojednání \"Musica enchiriadis\". Oba tyto traktáty byly kdysi připisovány Hucbaldovi, tato teorie však již není přijímána.\n\n\"Scolica enchiriadis\" je psaná formou trialogu, a přestože se jedná o komentář k \"Musice enchiriadis\", je téměř třikrát obsáhlejší. Mnoho z teorií, o nichž traktát pojednává jsou spojené s augustinským pojetím hudby, zejména tvrzení o významu matematiky v hudbě, coby příbuzných disciplín \"quadrivia\". Pozdější stati vycházejí z hudební teorie Boëthia a Cassiodora, dvou raně středověkých autorů, jejichž spisy o hudbě byly velmi rozšířené ještě stovky let po jejich smrti. Traktát používá monochordu k vysvětlení intervalových vztahů a rovněž se zabývá popisem pěveckých technik, ornamentace cantu planu a polyfonie organového typu.\n\nStupnice použité v díle, které je založené na systému tetrachordů, byly zřejmě vytvořené pouze pro účely spisu samotného, než že by vycházely z hudební praxe. V traktátu se také vyskytuje neobvyklý typ notace, známý jako dasijská notace.\n\nV roce 1981 byla zveřejněna kritická edice traktátů.\n\n\n"}
{"id": "1058040", "url": "https://cs.wikipedia.org/wiki?curid=1058040", "title": "Kaple Božského srdce Páně (Solnice)", "text": "Kaple Božského srdce Páně (Solnice)\n\nHřbitovní kaple Božského srdce Páně, někdy uváděná jako kostel Božského srdce Páně je římskokatolická kaple v Solnici, patřící do farnosti Solnice.\n\nVarhany z roku 1906 jsou dílem varhanáře Josefa Hubičky.\n\nBohoslužby se konají - poutní a 2.11.\n\n"}
{"id": "1058043", "url": "https://cs.wikipedia.org/wiki?curid=1058043", "title": "The Last Ship", "text": "The Last Ship\n\nThe Last Ship je název více kulturních děl:\n\n"}
{"id": "1058046", "url": "https://cs.wikipedia.org/wiki?curid=1058046", "title": "Fu Chaj-feng", "text": "Fu Chaj-feng\n\nFu Chaj-feng (; * 23. srpna 1983, Ťie-jang, Čína) je čínský badmintonista. Na Letních olympijských hrách v Londýně získal s Cchaj Jünem zlatou medaili ve čtyřhře. O čtyři roky dříve na olympiádě v Pekingu spolu získali stříbro. Je též čtyřnásobný mistr světa ve čtyřhře.\n\n"}
{"id": "1058047", "url": "https://cs.wikipedia.org/wiki?curid=1058047", "title": "Alligator Sky", "text": "Alligator Sky\n\nAlligator Sky je vedoucí singl amerického synthpopového projektu Owl City ze třetího studiového alba \"All Things Bright and Beautiful\". Singl byl na iTunes vydán 12. dubna 2011 a obsahuje tři verze písně – verzi z alba, no rap verzi a remix od Long Lost Sun. \n\nPíseň byla původně nazpívána Adamem Youngem za přispění kalifornského rapera Shawna Chrystophera. Na albu \"All Things Bright and Beautiful\" se jako bonus objevila i pozměněná no rapová verze. Obě tyto varianty písně se nacházeji i na singlu Alligator Sky a navíc je zde remix od Long Lost Sun. Píseň byla natolik úspěšná, že vznikly i mnohé další remixy, např. s atlantským raperem B.o.Bem či atlantským Big Boi z hip hopového dua OutKast.\n\nV interview Adam řekl, že na albu \"All Things Bright and Beautiful\" experimentoval s různými zvuky. „\"Alligator Sky byla skladba, kde jsem chtěl vytáhnout tento druh hip hopové vibrace. Jsem velkým fanouškem způsobu, jakým se dává hip hopová hudba dohromady, a všeho, co do toho vstupuje - být beat-heavy a jen se zaměřit na rytmus, někdy více než na melodii.. Chtěl jsem tyto dvě myšlenky skloubit dohromady a jen se soustředit na rytmus a nechat rapera tvořit verše s novým náhledem.\"“\n\nSpousta lidem vrtalo hlavou, co to je „aligátoří obloha“, co to má znamenat. Adam vysvětluje: „\"'Aligátor' a 'obloha' jsou dvě slova, která nejdou opravdu dohromady, ale navozují ideu písně. Je to o tom, že se na vás dennodenně valí tolik zvláštních věcí. Proč se k nim nepostavit čelem, převzít velení, i když nikde není řečeno, co se může přihodit? Ty a ti kolem tebe jste to, na čem nejvíc záleží.\"“\n\nAdam uvedl, že inspirací mu byl film \"VALL-I\". „\"Sledoval jsem ten film a říkal jsem si: 'Úžasné!' Každý píše knížky a natáčí filmy a zpívá písně o konci světa a o tom, jak se to blíží a jak je to depresivní. Co kdyby opustit Zemi bylo vzrušující? Co by si každý myslel, kdyby byl nadšený, až Zemi opustí, protože tam kdesi jinde bylo něco jasnějšího a nádhernějšího? Píseň je nepředvídatelná, nedává úplně smysl. Abych tak řekl, je milión super, strašidelných, vzrušujících, děsivých věcí, které ti přicházejí do cesty, a místo, abychom se ukrývali, za čímkoliv se ukrýváme, místo abychom se snažili předejít všemu, co se na nás hrne, je lepší, podle mě, ráno vstát a čelit čemukoliv, co směřuje přímo na tebe, s jakýmsi optimismem a jasným pohledem. Cítím, že, když se na to budeš takto dívat, může to rozzářit celý svět.\"“\n\nAdam také říká, že poté, co se rozhodli, že vydají „Alligator Sky“ jako první singl, tak že by se slušelo vytvořit také verzi bez rapu pro rádia a místa, kde se nehraje rap. Avšak obě skladby mají podle Adama svou vlastní jiskru.\n\nO spolupráci s Shawnem Adam říká: \"„Jeho jméno se jaksi vynořilo. Myslím, že byl něco jako kamarád od kamaráda od kamaráda vydavatele. Myslím, že jeden kluk z publikování z L. A. ho znal nebo o něm věděl a tak jeho jméno vyvstalo a Shawn byl tak laskavý, že pro nás udělal demo... Přes internet jsme si jen poslali soubory sem a tam a bylo to. Bylo to snadné!“\"\n\n6. května byl vydán videoklip vytvořený Endeavor Media. Byly také zveřejněny záběry „The Making Of“, a to 2. května ještě před videoklipem, kde byl vysvětlen koncept videa. Dva muži (Adam a Shawn) opouštějí Zemi, ale na rozdíl od podně zaměřených videí to není post-apokalyptická Země, ale je to oslava opuštění značně znečištěné Země. Ve videu je planeta ukázána jako místo s hroznými životními podmínkami. Důvodem oslavy je to, že jdou do vesmíru hledat lepší planetu. Muži si s sebou berou vzorky země. Ve skafandru, ve kterém zde Adam vystupuje, se také objeví na konci videoklipu k „Deer in the Headlights“, kde je téměř sražen po tom, co se s autem DeLorean přenese do roku 2015.\n"}
{"id": "1058048", "url": "https://cs.wikipedia.org/wiki?curid=1058048", "title": "Isa Munajev", "text": "Isa Munajev\n\nIsa Munajev († leden 2015 Debalceve, Ukrajina) byl čečenský povstalec a válečník. Zahynul při bojích na východě Ukrajiny, kde bojoval na ukrajinské straně proti místním separatistům.\n\nZa druhé čečenské války velel na přelomu let 1999 a 2000 obraně Grozného, hlavního města Čečenska, před ruskými jednotkami. Po jeho pádu přešel na guerillový způsob boje. Rusko ohlásilo jeho smrt v říjnu 2000, kdy měl být zabit ruskými vojáky. Za války na východní Ukrajině velel praporu čečenských dobrovolníků, bojujících na ukrajinské straně. Prapor nesl jméno po Džocharu Dudajevovi, prvnímu prezidentovi Republiky čečenské Ičkerie. Zahynul v boji o město Debalceve, kdy měl dle velitele praporu Donbas Semena Semenčenka se svým praporem zabránit obklíčení ukrajinských jednotek ve městě. V čele praporu ho nahradil Adam Osmajev.\n"}
{"id": "1058051", "url": "https://cs.wikipedia.org/wiki?curid=1058051", "title": "MediEvil", "text": "MediEvil\n\nMediEvil je série her pro konzole PlayStation. Vytvořilo je SCE Cambridge Studio. Vydavatelem je Sony Computer Entertainment. Hry jsou o zbabělém nemrtvém rytíři Siru Danielu Fortesque.\n\nPrvní hra byla vydána v říjnu 1998. Hra obdržela několik ocenění a celosvětově se do listopadu 1999 prodalo 800 000 kusů. Jednalo se o jednu z prvních her podporujících ovladač Dualshock.\n\nLegenda má za to, ře roce 1286 se středověké království Gallowmere ocitlo v nebezpečí. Zlý čaroděj Zarok pozvedl svou armádu démonů, aby dobyl království. Král Peregrin proto vyslal svého šampiona, Sira Daniela Fortesque, aby Zaroka zastavil. Po těžké bitvě nakonec Fortesque porazil armádu démonů a nakonec zabil i samotného čaroděje. Následně podlehl svým zraněním. Ve skutečností byl Fortesque zbabělec, který zahynul na začátku bitvy zásahem šípu do oka. Jeho armáda však Zarokovo vojsko porazila. O 100 let později se Zarok vrací, aby se znovu pokusil dobýt Gallowmere, a tak oživí armádu nemrtvých. Přitom ovšem oživí i samotného Fortesqua, který tak dostává druhou šanci, aby se stal skutečným hrdinou.\n\nDruhý díl vyšel v dubnu 2000. I tento díl byl přijat kladně kritikou a dočkal se ocenění BAFTA za nejlepší konzolovou hru. Medievil 2 obsahuje řadu vylepšení jako například propracovanější umělou inteligenci, větší a detailnější úrovně či více zbraní a možností.\n\nDěj se odehrává v Anglii, 500 let po prvním díle. Lord Palethorn nalezne několik stran Zarokovi knihy a rozhodne se jich využít k ovládnutí světa. Potřebuje však najít zbytek stránek. Na Londýn sešle kouzlo věčné temnoty, přitom ovšem oživí i Sira Daniela Fortesque. Ten s pomocí vědce Hamiltona Kifta a nemrtvé mumie princezny Kiyi Palethorna zastavit.\n\nV roce 2005 vyšel remake původní hry pro PlayStation Portable. Děj je z většiny shodný s původní hrou, ale některé věci byly změněny. Takéž došlo ke změně některých úrovní. Resurrection nebylo přijato tak kladně jako předchozí díly, i přesto se prodalo přes milion kusů.\n\nNa Medievil bylo odkázáno v několika mimo sérii hrách. Tyto hry většinou vytvořilo SCE Cambridge.\n\n"}
{"id": "1058059", "url": "https://cs.wikipedia.org/wiki?curid=1058059", "title": "LGBT práva v Asii", "text": "LGBT práva v Asii\n\nPráva leseb, gayů, bisexuálů a transsexuálů (LGBT) v Asii jsou v porovnání se světem omezená. Stejnopohlavní sexuální styk je trestným činem v minimálně dvaceti asijských zemích. Devět států v Asii umožňuje LGBT osobám otevřeně sloužit v armádě, nicméně pouze Izrael má rozsáhlou legislativu týkající se LGBT práv, vč. stejnopohlavního soužití.\n\nV islámských zemích jako je Afghánistán, Brunej, Írán, Saúdská Arábie a Jemen je stejnopohlavní styk trestán smrtí.<ref name=\"http://muslimvillage.com/author/mv-media/ MV Media\"></ref> Tresty za sodomii se v jednotlivých výkladech práva liší: někde je trestána smrtí a jinde odnětím svobody. V sekulárních zemích s islámskou většinou jako je Indonésie , Jordánsko a Turecko je homosexuální styk legální.\n\nModel rovnosti heterosexuality s homosexualitou v západních zemích je na tomto kontinentu vesměs ojedinělý. Stejnopohlavní styk je trestán smrtí v několika muslimských státech: Afghánistán, Saúdská Arábie, Brunej, Írán a Jemen.\n"}
{"id": "1058065", "url": "https://cs.wikipedia.org/wiki?curid=1058065", "title": "Sasko-wittenberské vévodství", "text": "Sasko-wittenberské vévodství\n\nSasko-wittenberské vévodství (německy \"Herzogtum Sachsen-Wittenberg\") bylo vévodství Svaté říše římské, které vzniklo rozpadem kmenového Saského vévodství po porážce Welfů císařem Fridrichem I. Barbarossou roku 1180. Vévodství zabíralo jen malou část původního Saska, rozkládalo se zhruba v oblasti středního Labe v okolí později (roku 1260) založeného vévodského sídelního města Wittenbergu. Jako dědicům saského vévodského titulu se později wittenberským vévodům podařilo prosadit své nároky na volitelský hlas při volbě římského krále, což bylo roku 1356 nakonec stvrzeno i Zlatou bulou císaře Karla IV., a vévodství bylo povýšeno na kurfiřství.\n\nRod Askánců usiloval o saské vévodství už roku 1106, kdy na tento titul vznesl své nároky hrabě Ota Ballenstedtský jakožto zeť posledního saského vévody z rodu Billungů Magnuse. Římský král Jindřich V. však vévodství udělil hraběti Lotharovi Supplinburskému, což vedlo k mnohaletým sporům o tento titul mezi Otou, Lotharem a Jindřichem trvajícím až do zvolení Lothara římským králem roku 1125 (Ota zemřel o dva roky dříve).\n\nO vévodství usiloval i Otův syn Albrecht I. Medvěd, to však bylo uděleno Lotharovu zeti bavorskému vévodovi Jindřichu Pyšnému z rodu Welfů. Albrecht se tedy spojil s rodem Hohenštaufů, a po zvolení Konráda Štaufského římským králem roku 1137 bylo vévodství Jindřichu Pyšnému odebráno a uděleno Albrechtovi. Albrechtova vláda však byla odmítnuta saskou šlechtou a roku 1142 se Albrecht titulu musel vzdát ve prospěch Jindřichova syna Jindřicha Lva.\n\nRoku 1180 byl titul saského vévody Jindřichu Lvovi odebrán císařem Fridrichem I. Barbarossou a staré vévodství bylo rozděleno. Vévodský titul a malá část držav původního vévodství byly poté uděleny Albrechtovu synovi Bernhardovi.\n\nPo Bernhardově smrti roku 1212 byly jeho državy rozděleny mezi dva jeho syny. Starší Jindřich zdědil askánské rodové državy kolem Ballenstedtu a mladší Albrecht převzal vévodský titul a državy kolem Wittenbergu a Lauenburgu. Albrechtovy državy poté společně spravovali jeho synové Jan a Albrecht II. Roku 1273 podpořil Albrecht II. jako volitel kandidaturu Rudolfa I. Habsburského na říšský trůn. Na oplátku dal Rudolf Albrechtovi II. za ženu svou dceru Anežku, a podporoval jej v územních sporech s okolními rody, zejména s Wettiny.\n\nRoku 1296 bylo vévodství definitivně rozděleno. Severní državy, z nichž bylo vytvořeno Sasko-Lauenburské vévodství, připadly synům Jana, oblast kolem Wittenbergu připadla Albertovi a později přešla na jeho syna Rudolfa.\n\nPo rozdělení vznikly mezi oběma rodovými liniemi spory o právo volby římského krále. Kurfiřtský hlas byl nakonec definitivně Zlatou bulou císaře Karla IV. přiřknut Rudolfovi a jeho wittenberské větvi jako odměna za podporu Karlovy kandidatury při volbě proti Ludvíku IV. Bavorovi.\n\nPo vymření wittenberské větve Askánců v osobě Albrechta III. (pravnuka Albrechta II.) roku 1422 císař Zikmund odmítl nároky lauenburské větvě Askánců a udělil Wittenberské vévodství včetně kurfiřtského titulu markraběti Fridrichovi IV. Míšenskému z rodu Wettinů. Tímto spojením byl dán základ novověkého saského státu. Sasko-Wittenberské vévodství tvořilo od r. 1527 v rámci tohoto státního útvaru tzv. Kurfiřtský kraj.\n\nAskánským vévodům se postupně podařilo zvětšit původní malé vévodství (s exklávou Baruth) o tři nová území. Již Johannu I. Sasko-Lauenburskému se r. 1269 podařilo dědičně získat úřad a pozemky magdeburského purkrabího. Po Johannově smrti r. 1285 přešlo Magdeburské purkrabství na jeho bratra Albrechta II. Sasko-Wittenberského, který jej držel nejprve v personální unii se svým vévodstvím, ale r. 1296 jej plně přivtělil ke svým doménám a úřad říšského purkrabího s jeho smrtí r. 1298 také formálně zanikl. Od r. 1527 tvořilo bývalé purkrabství v rámci Saského kurfiřtství a tzv. Kurfiřtského kraje okres (německy \"Amt\") Gommern. Za Albrechtova života se podařilo získat také rozlehlé Hrabství Brehna za jižní hranicí. 31. srpna 1290 toto odumřelé říšské léno udělil římský král Rudolf I. svému vnukovi a Albrechtovu synovi, tehdy ještě nezletilému Rudolfovi. Od r. 1527 tvořilo bývalé hrabství Brehna v rámci Saského kurfiřtství a tzv. Kurfiřtského kraje okresy Bitterfeld, Schweinitz, Schlieben a Liebenwerda.\n\nTřetím získaným územím s poněkud zvláštními státoprávními poměry bylo malé svobodné panství Barby (od roku 1497 Hrabství Barby), které bylo lénem abatyší z Quedlinburgu, ale jinak v něm jako leníci vládla hrabata z Arnsteinu-Barby. Roku 1356 se podařilo askánským kurfiřtům získat nad panstvím Barby lenní svrchovanost, sami se tím ovšem stali leníky quedlinburských kněžen-abatyší, kterým r. 1359 také formálně složili lenní hold. Poslední askánský kurfiřt, Albrecht III. si před smrtí přál, aby ona \"lenní práva v mezistupni\" přešla po vymření rodu na jeho anhaltské příbuzné. Císař Zikmund ale r. 1423 uzavřené dohody nerespektoval a před anhaltským knížetem upřednostnil Wettiny a ponechal tak vazbu na Sasko-Wittenbersko. V roce 1493 navíc byla Barbyjskému hrabství garantována říšská bezprostřednost, čímž byly všechny dosavadní lenní vazby zrušeny. Zůstávala pouze dědická dohoda, kterou stanovil r. 1435 kurfiřt Fridrich II., a podle které měla anhaltská knížata Barby zdědit v případě vymření hrabat z Arnsteinu-Barby. Pouhých osm let před jejich vymřením (v r. 1659) však kurfiřt Jan Jiří I. r. 1652 tato dědická práva Askánců omezil jen na odštěpený okres Walternienburg, zatímco většina hrabství připadla Saskému kurfiřtství, případně vedlejší wettinsko-albertinské linii vévodů sasko-weißenfelských.\n\nNaopak neúspěšným pokusem o zvětšeni svého vévodství, resp. o získání ztracených saských území, byla tzv. Lüneburská nástupnická válka, kterou v l. 1369-1373 svedli vévodové Albrecht a Vilém, mladší synové kurfiřta Rudolfa I., o uprázdněný stolec knížectví Lünebursko-cellského, největšího z dílčích knížectví Brunšvicko-lüneburského vévodství, patřícího Welfům. Když jeho panovník, vévoda Vilém zemřel, domáhali se brati svého nástupnického nároku na základě příbuzenství v ženské linii a zakládací listiny Brunšvického vévodství z r. 1235, jež umožňovala dcerám dědit. Proti Askáncům stál Magnus Torquatus, syn brunšvicko-wolffenbüttelského vládnoucího knížete, vévody Magnuse I., domáhající se nástupnictví v posloupnosti mužské, i když vzdálenější. Přestože oba Askánce podpořil v jejich nároku i císař Karel IV., museli tito po čtyřech letech neúspěšných bojů podepsat r. 1373 v Hannoveru příměří, aniž něčeho dosáhli. Definitivně se Askánci všech dědických nároků vůči Welfům vzdali v r. 1389.\n\n"}
{"id": "1058070", "url": "https://cs.wikipedia.org/wiki?curid=1058070", "title": "Zlaťák (odrůda jablek)", "text": "Zlaťák (odrůda jablek)\n\nZlaťák (\"Malus domestica\" 'Zlaťák') je ovocný strom, kultivar druhu jabloň domácí z čeledi růžovitých. Plody středně velké až velké, vhodné i pro konzum. Zraje od poloviny srpna do září, plody nejsou vhodné pro skladování.\n\nOdrůda byla zaregistrována v roce 2009. Odrůda je původem z ČR, vznikla zkřížením odrůd 'Red Melba' a 'James Grieve'. \n\nRůst střední až silný. Plodí na krátkých větévkách. Vytváří oválné koruny. Průklest žádoucí, koruna samovolně zahušťuje, letní řez vhodný.\n\nPlodí středně pozdně, pravidelně, probírka plodů pro nezbytná, jinak jsou plody menší a plodnost střídavá.\n\nPlod kuželovitý středně velký až velký. Slupka tlustá, hladká, slabě ojíněná. Základní barva žlutozelená, krycí červená. Dužnina je bělavá, chutná nakysle. \n\nOdrůda je strupovitostí napadána středně, je poškozována padlím.\n\nVhodná k přímému konzumu. Hodí se pro čtvrtkmeny, polokmeny, vysokokmeny. Sklízí se probírkou. Není vhodná pro velkovýrobu.\n"}
{"id": "1058082", "url": "https://cs.wikipedia.org/wiki?curid=1058082", "title": "Real Madrid Castilla", "text": "Real Madrid Castilla\n\nReal Madrid Castilla (celým názvem: Real Madrid Castilla Club de Fútbol) je rezervním týmem španělského fotbalového klubu Real Madrid. Tým sídlí ve městě Valdebebas (nedaleko Madridu) v Madridském autonomním společenství. Od sezóny 2014/15 působí v Segunda División B, třetí nejvyšší fotbalové soutěži ve Španělsku. Klubové barvy jsou bílá a modrá.\n\nTým byl založen v roce 1930 pod názvem AD Plus Ultra. Rezervou Realu Madrid se stal teprve až v roce 1948. V roce 1972 byla rezerva na hraně zániku, situace byla vyřešena změnou názvu na Castilla Club de Fútbol. Pod tímto názvem začala pro tým zlatá éra. V sezóně 1979/80 se rezerva dostala až do finále národního poháru, kde podlehla A-týmu poměrem 1:6. A-tým jako vítěz ligy měl zaručenou účast v PMEZ, čímž rezervu druhá příčka katapultovala do evropských poháru. V Poháru vítězů poháru ročníku 1980/81 rezerva skončila hned v prvním kole a to po vyřazení anglickým West Hamem United. I když byl zákaz hraní rezervních týmů v národním poháru uzákoněn teprve pro sezónu 1990/91, Castilla už podobný výsledek nikdy nezopakovala. Současný název rezerva obdržela v roce 2004.\n\nSvé domácí zápasy odehrává na Estadiu Alfredo Di Stéfano s kapacitou 6 000 diváků.\n\n\n\nZdroj: \n\n\n\nZdroj: \n\nZdroj: \n\n\n"}
{"id": "1058100", "url": "https://cs.wikipedia.org/wiki?curid=1058100", "title": "Brand New Day (album, Sting)", "text": "Brand New Day (album, Sting)\n\nBrand New Day je šesté sólové album anglického rockového hudebníka Stinga.\n\nAutorem skladeb je Sting, pokud není uvedeno jinak.\n"}
{"id": "1058104", "url": "https://cs.wikipedia.org/wiki?curid=1058104", "title": "Zlatava", "text": "Zlatava\n\nZlatava (\"Malus domestica\" 'Zlatava') je ovocný strom, kultivar druhu jabloň domácí z čeledi růžovitých. Plody středně velké, vhodné pro konzum. Dozrává v září, není vhodná pro skladování. Plodí středně brzy, plodnost je průměrná. \n\nByla vypěstována na Slovensku v ŠVS Klčov, zkřížením více odrůd – 'Parména zlatá', 'Sudetská reneta' a 'Stark Jongrimes'. Držitelem ochranných práv k odrůdě je Herbaton s.r.o., Slovensko.\n\nOdrůda pod stejným názvem byla vyšlechtěna v Čechách ve Střížovicích jako kříženec odrůd 'Lord Lambourne' × 'Bláhovo oranžové' v roce 1978. Tato odrůda (velmi podobná matce – 'Lord Lambourne') nebyla registrována a rozšířila se pouze omezeně mezi zahrádkáři. Její fotografie se ale dostala do archivu National Fruit Collection, což může být zdrojem eventuálních omylů.\nOdrůda je vhodná do vyšších a středních poloh. Preferuje polopropustné půdy, dostatečně zásobené živinami, přiměřeně vlhké. Odrůda méně náročná na řez.\n\nRůst střední až slabý. Vytvářejí kulovité rozložité koruny. Plodí na středně dlouhém obrostu. Plodonosný obrost je na středně dlouhých letorostech.\n\nPlodí středně, středně brzy, probírka nutná.\n\nOdrůda je cizosprašná. Za dobré opylovače jsou považovány odrůdy 'Idared', 'Julia', 'Daria', 'Priora', 'Šampion', 'Jarka', 'Diadém'. \n\nPlod je kulovitý, středně velký. Slupka zelenožlutá s červenooranžovým žíháním. Dužnina je nažloutlá, aromatická, nasládlá. \n\nOdrůda je středně napadána padlím a strupovitostí.\n\nVhodná podnož je J-TE-E, J-TE-H, M 9, M 26, MM 106\n\nDoporučován pěstební tvar vřetenovitý zákrsek. Vhodná do vyšších a středních poloh. Plody spíše pro přímý konzum. Sklizeň probírkou, probírka plůdků při dozrávání nutná. Odrůda není vhodná pro velkovýrobu. \n"}
{"id": "1058105", "url": "https://cs.wikipedia.org/wiki?curid=1058105", "title": "Světový pohár v biatlonu 2014/2015 – Holmenkollen", "text": "Světový pohár v biatlonu 2014/2015 – Holmenkollen\n\n8. podnik Světového poháru v biatlonu v sezóně 2014/15 probíhal od 11. do 15. února 2015 v norském Oslu v areálu v Holmenkollenu. Na programu podniku byly mužské a ženské štafety, závody ve sprintech a vytrvalostní závody.\n\nProgram podle oficiálních stránek.\n\nV prvním závodu dosáhla Veronika Vítková opět na medailové pozice. Vytrvalostní závod ovládla Finka Kaisa Mäkäräinenová, která k čisté střelbě přidala výborný běh a s více než minutovým náskokem zvítězila. Vítková také střílela bezchybně, ale o něco pomaleji běžela. Ještě po poslední střelbě jí patřila průběžná druhá pozice, ale v cíli ji o necelé tři sekundy předstihla Běloruska Darja Domračevová, která v průběhu závodu zmenšovala ztrátu způsobenou jedním netrefeným terčem při první střelbě. Závod se nepovedl dosud celkově třetí Ukrajince Valj Semerenkové, která nezasáhla 6 terčů a po čtvrté střelbě vzdala. Vítková ji tím předstihla v celkovém pořadí světového poháru, díky čemuž se poprvé dostala mezi první tři závodnice.\n\nV mužské části se nejlépe dařilo lídrovy světového poháru Francouzi Martinu Fourcadovi, který z celkových 20 výstřelů ani jednou nechyboval a ačkoliv nepředvedl nejrychlejší běh, tak o necelých 14 sekund porazil druhého Jevgenije Garaničeva z Ruska. Třetí skončil Ukrajinec Serhij Semenov, který se v celkové klasifikaci disciplíny dostal na první místo. Z českých závodníků obsadil nejlepší pozici Michal Šlesingr, který i s jednou trestnou minutu obsadil konečné 8. místo.\n\nV sobotním sprintu se Vítkové nedařilo: i když běžela nejrychleji ze všech závodnic, se třemi špatnými zásahy skončila na 21. místě. Závod se naopak povedl Gabriele Soukalové, která dojela s jedním netrefeným terčem pátá. Vyhrála Darja Domračevová, které tak v celkovém pořadí světového poháru předstihla Kaisu Mäkäräinenovou.\n\nVe sprintu mužů skončil propad Ondřeje Moravce, který se v předcházejících třech závodech nedostal ani jednou do první třicítky. V Holmenkollenu bezchybně střílel a skončil jako nejlepší z českých reprezentantů sedmý. Dlouho se zdálo, že závod vyhraje už posedmé v této sezóně Martin Fourcade. S vysokým startovním číslem 70 jej však nakonec předstihl Němec Arnd Peiffer.\n\nVe štafetě žen opět dokázaly české závodnice, že jim v této disciplíně právem patří první průběžné místo. Od začátku Eva Puskarčíková a Gabriela Soukalová rychle běžely a dobrou střelbou (každá jen s jednou opravou) se udržovaly mezi prvními. V třetím úseku přidala k dobrému běhu Jitka Landová i pro ni nečekanou čistou střelbu a předávala Veronice Vítkové s náskokem téměř 20 sekund před německou štafetou. Vítková sice musela celkem třikrát dobíjet, ale velmi dobrým během (např. na prvním mezičasu – tedy na vzdálenosti 700 m – získala oproti předávce 10 sekund) si stále udržovala odstup před ostatními štafetami a s náskokem zvítězila, potřetí z pěti dosavadních závodů v této sezoně. Štafeta se nepovedla v předcházejících závodech velmi dobře střílející Němce Lauře Dahlmeierové, která s šesti chybami na střelnici nakonec klesla až za druhé Italky a třetí Francouzky.\n\nVe stejném závodě mužů dosáhli čeští reprezentanti nejlepšího výsledku v tomto ročníku světového poháru, když skončili čtvrtí. Přitom na prvních úsecích Michal Krčmář a Jaroslav Soukup bezchybnou střelbou udržovali české kvarteto v boji o medailová místa. Na třetím úseku však unavený Michal Šlesingr udělal na střelnici celkem 7 chyb, musel na dvě trestná kola a propadl se na osmé místo. Ondřej Moravec sice dobrým výkonem posunul naši štafetu na čtvrté místo, ale náskok na třetí Rakušany už byl příliš velký. O vítězi se rozhodovalo až v posledních metrech, kdy Anton Šipulin dokázal lépe finišovat než Simon Schempp a získal tak pro ruský tým třetí zlatou medaili v sezoně.\n\n"}
{"id": "1058113", "url": "https://cs.wikipedia.org/wiki?curid=1058113", "title": "Zita (odrůda jablek)", "text": "Zita (odrůda jablek)\n\nZita (\"Malus domestica\" 'Zita ') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy letních jablek, dozrává v červenci až srpnu.\n\nByla vypěstována v ČR, zaregistrována v roce 2004. Vznikla zkřížením odrůd \" 'Mio' \" a \" 'Jerseymac' \".\n\nRůst bujný až střední. Vytvářejí vzpřímeně rostoucí letorosty s ostrými úhly větvení, koruny se později rozkládají. Větve obrůstají krátkým plodonosným obrostem. Řez snáší dobře. Koruna se během vegetace zahušťuje letorosty, které je nutné během léta odstranit. \n\nPlodí brzy, pravidelně, je-li včas prováděna probírka plodů, a mnoho. Není-li provedena probírka plodí nepravidelně, plody jsou drobné. \n\nPlod kulatý, středně velký. Slupka středně silná, žlutá, krycí barva červená, rozmytá. Dužnina je bílá, nasládlá. \n\nOdrůda není obvykle napadána strupovitostí jabloní. Odrůda je středně napadána padlím.\n"}
{"id": "1058117", "url": "https://cs.wikipedia.org/wiki?curid=1058117", "title": "Ústecká brázda", "text": "Ústecká brázda\n\nÚstecká brázda je geomorfologický okrsek ve střední části Českotřebovské vrchoviny, ležící v okrese Rychnov nad Kněžnou v Královéhradeckém kraji, v okresech Ústí nad Orlicí a Svitavy v Pardubickém kraji a v okrese Blansko v Jihomoravském kraji.\n\nÚzký pás okrsku se táhne ze severu na jih zhruba mezi sídly Potštejn (na severu) a Letovice (na jihu). Uvnitř okrsku leží okresní města (titulní) Ústí nad Orlicí a Svitavy, dále město Česká Třebová a větší obce Hradec nad Svitavou, částečně obce Březová nad Svitavou a Brněnec.\n\nOkrsek Ústecká brázda (dle značení Jaromíra Demka VIC–3A–2) geomorfologicky náleží do celku Svitavská pahorkatina a podcelku Českotřebovská vrchovina.\n\nPodle alternativního členění Balatky a Kalvody se Hřebečovský hřbet dále člení na podokrsky (směrem ze severu na jih): Libchavská brázda, Českotřebovská brázda, Svitavská brázda a Březovská brázda\n\nBrázda sousedí s dalšími okrsky Svitavské pahorkatiny (Kozlovský hřbet na západě, Hřebečovský hřbet na východě). Dále sousedí s celky Orlická tabule a Podorlická pahorkatina na severu, Boskovická brázda a Hornosvratecká vrchovina na jihu.\n\nNejvyšším bodem Ústecké brázdy je \"Rohles\" (540 m n. m.).\n\n"}
{"id": "1058119", "url": "https://cs.wikipedia.org/wiki?curid=1058119", "title": "Sacred Love", "text": "Sacred Love\n\nSacred Love je sedmé studiové album anglického rockového hudebníka Stinga.\n\nAutorem všech skladeb je Sting.\n"}
{"id": "1058121", "url": "https://cs.wikipedia.org/wiki?curid=1058121", "title": "Tesařík ozbrojený", "text": "Tesařík ozbrojený\n\nTesařík ozbrojený (\"Leptura maculata\") je brouk z početné čeledi tesaříkovitých (\"Cerambycidae\").\n\nTělo je protáhlé a poměrně štíhlé, dozadu se zužující s délkou 14-20 mm. Štít je černý, částečně obrvený a zadní rohy štítu jsou protažené do špičky. Štítek je vždy leskle černý. Základní barva těla je černá, pouze krovky jsou žluté a mají vpředu oddělené černé skvrny pokračující více či méně v souvislých černých příčných pruzích směrem ke konečkům. Druhý pruh je většinou uprostřed mezi krovkami přerušený a první bývá rozpadlý do 3-5 skvrn. Tato kresba se může lišit od jedince k jedinci a na ostatní druhy má klamavě působit vzezřením s podobností vose. Takže jde v podstatě o mimikry. Je jediným zástupcem tesaříků, jehož dlouhá tykadla a nohy jsou střídavě žlutě a černě barevné. Společně s příbuznými druhy rodu Stenurella byl donedávna uváděn v početném rodu Strangalia, označovaném českým jménem úzkoštítník. Larvy žijí v trouchnivějícím dřevě listnatých, vzácně i jehličnatých stromů. Nepůsobí škody, napadají pouze rozkládající se dřevo.\n\nObývají různá lesní a přílesní stanoviště, včetně otevřených pozic listnatých lesů, houštin i luk. Brouky najdeme v létě na lesních světlinách, v bylinném patru při okrajích lesů a na lesních loukách, kde nacházíme brouky hojně na květech hvězdicovitých rostlin. Můžete je často vidět v denní době na rostlinách miříkovitých. Živí se nektarem a navíc i pylem, tyčinkami a dalšími částmi květů. Třením zadních nohu o krovky jsou schopni vyluzovat cvrlikavé zvuky. Larvy se zavrtávají hluboko do dřeva starých a odumřelých stromů a keřů (např, buk, bříza, dub nebo hloh, vzácně jehličnatých), a mohou v nich prokousávat dlouhé chodbičky. Po několika svlékáních se larva zakuklí v jedné z chodbiček, takže nově vylíhnutí brouci si nejprve musí najít cestu ven. S dospělými brouky se lze na jejich stanovištích setkat od června do srpna.\n\nBrouci jsou velmi rozšířeni ve střední a jižní Evropě. Objevují se také v Malé Asii.\n\nNení zákonem chráněný.\n\n\n\n"}
{"id": "1058126", "url": "https://cs.wikipedia.org/wiki?curid=1058126", "title": "A Beard of Stars", "text": "A Beard of Stars\n\nA Beard of Stars je čtvrté studiové album rockové skupiny Tyrannosaurus Rex. Jedná se o první album s Bolanovým novým spoluhráčem Mickeym Finnem, který nahradil Stevea Peregrina Tooka.\n\n"}
{"id": "1058131", "url": "https://cs.wikipedia.org/wiki?curid=1058131", "title": "Pavel Filin", "text": "Pavel Filin\n\nPavel Filin (* 14. července 1964 Zelenodolsk, Rusko) je malíř. Věnuje se kresbě a olejomalbě.\n\nVystudoval Malířskou akademii v Rusku, v roce 2005 se přestěhoval do Teplic. Ve své tvorbě se zaměřuje na olejomalbu pomocí špachtle. Tvoří zejména portréty, ale maluje i krajiny, města, zátiší atp. \n\nPavel Filin užívá techniku malby špachtlí ale také experimentuje a kombinuje ji i s jinými technikami. Jeho doménou jsou zejména portréty, ve kterých dokáže s mrazivou dokonalostí zachytit lidské emoce. Sám o sobě napsal:\n\n\"Při práci na portrétní a figurální malbě jsem začal studovat anatomii člověka. Obraz nepotřebuje žádný „literární“ výklad či komentář, protože je sám o sobě nositelem veškerých informací. Je to výtvarné umění a to působí jen a pouze vizuálně. Lidé se mě často ptají, kde čerpám náměty. Nic nečerpám, jen vnímám tisíce podnětů ze života a snů kolem nás. Malíř musí malovat a ne se schovávat za slova. Pokud lidé jeho dílu nerozumějí, tak žádná slova nepomůžou.\"\n\nJeho výstavy se u odborníků setkaly s pozitivními reakcemi.\n\n\n"}
{"id": "1058135", "url": "https://cs.wikipedia.org/wiki?curid=1058135", "title": "Halové mistrovství světa v pozemním hokeji 2015", "text": "Halové mistrovství světa v pozemním hokeji 2015\n\n4. Halové mistrovství světa v pozemním hokeji se uskuteční ve dnech 4. až 8. února 2015 ve víceúčelové hale v Lipsku a zahrnuje turnaj mužů i turnaj žen.\nObou turnajů se zúčastní 12 týmů, které jsou rozděleny do 2 šestičlenných skupin ve kterých se hraje způsobem jeden zápas každý s každým a poté týmy na 1. až 4. místě ve skupinách postoupí do čtvrtfinále, jehož vítězové postupují do semifinále. Týmy na 5. a 6. místě hrají pavouka o 9. až 12. místo a poražené čtvrtfinalisty čeká pavouk o 5. až 8. místo.\nÚčastníci se na turnaj kvalifikovali podle následujícího klíče:\n\n\n\n\n6. února se odehrají oba zápasy o 9. až 12. místo, 7. února se odehrají všechny 4 čtvrtfinále, zápas o 11. místo, zápas o 9. místo, oba zápasy o 5. až 8. místo a obě semifinále, 8. února se odehraje zápas o 5. místo, zápas o 7. místo, zápas o 3. místo a finále.\n\n\nÚčastníci se na turnaj kvalifikovali podle následujícího klíče:\n\n\n6. února se hrají oba zápasy o 9. až 12. místo a všechny 4 čtvrtfinále, 7. února se odehrají oba zápasy o 5. až 8. místo, zápas o 11. místo, zápas o 9. místo a obě semifinále, 8. února se odehraje zápas o 3. místo, zápas o 7. místo, zápas o 5. místo a finále.\n\n\n"}
{"id": "1058139", "url": "https://cs.wikipedia.org/wiki?curid=1058139", "title": "Min (jazyk)", "text": "Min (jazyk)\n\nMin () je čínský jazyk, nebo spíše skupina jazyků, kterou mluví přibližně 70 milionů lidí v provincii Fu-ťien v jihovýchodní Číně, dále na severovýchodě provincie Kuang-tung, na jihu provincie Če-ťiang, na části ostrova Chaj-nan a na Tchaj-wanu. Název pochází od řeky Min-ťiang, která protéká provincií Fu-ťien.\n\nMin je obvykle charakterizován jako jeden ze sedmi až deseti čínských jazyků, také nazývaných jako dialekty (viz článek čínština), ale v jejich rámci dosahuje největšího stupně rozrůzněnosti, což je způsobeno neprostupným a hornatým terénem Fu-ťienu a okolních oblastí. Obsahuje také velké množství archaismů starších než střední čínština, které se v ostatních dialektech nedochovaly. Jednotlivá „nářečí“ (útvary) min používaná v jednotlivých okresech si často nejsou vzájemně srozumitelná. V horách západního Fu-ťienu si často nejsou vzájemně srozumitelná ani nářečí sousedních vesnic.\n\nRozdělení na podskupiny se liší v závislosti na přístupu lingvistů. Někteří považují za nejvýznamnější dělení na severní a jižní min, zatímco jiní preferují jako hlavní dělení na pobřežní a vnitrozemský min. Pan (1963) dělí min na pobřežní a vnitrozemský na základě odlišného vývoje znělých a neznělých laterálních souhlásek.\n\nPobřežní min:\n\n\nVnitrozemský min:\n\n\nDialekty Min nelze dobře zapsat čínskými znaky, protože mají odlišnou gramatiku i slovní zásobu od standardní čínštiny. Tento problém by se dal vyřešit jedině vytvořením nových speciálních čínských znaků, ale ačkoli byly některé vytvořeny, proces standardizace nezašel nijak daleko. Proto zápis standardními čínskými znaky nereprezentuje věrně skutečnou řeč, ale je to směs dialektu a standardních čínských tvarů. To kontrastuje s jiným dialektem, kantonštinou, která se dočkala podstatně většího literárního rozvoje.\n\nProto se pro zápis jazyků min používá latinka, respektive abecedy vyvinuté křesťanskými misionáři v 19. století. Jednou z nich je tzv. církevní romanizace (, ). Mluvčí jižního minu používají Pe̍h-ōe-jī (POJ) a mluvčí východního minu používají Bàng-uâ-cê (BUC). Existují také dvě jazykové verze Wikipedie v dialektech min: a . Jihominská (minnanská) Wikipedie používá tchajwanský hokkien a je psána v Pe̍h-ōe-jī. Východominská (mintungská) Wikipedie používá fučouský dialekt a je psána v Bàng-uâ-cê.\n"}
{"id": "1058140", "url": "https://cs.wikipedia.org/wiki?curid=1058140", "title": "Jehličnatka", "text": "Jehličnatka\n\nJehličnatka je zemina používaná v zahradnictví. Vzniká rozkladem borového jehličí a zbytku rostlin z podrostu. Je vysoce nakypřující, kyselá zemina, chudá na živiny.\n\nKyselost zeminy se pohybuje v rozmezí pH (3,5-5,5). Po delším skladováním se zemina rozkládá a ztrácí původní nakypřovací vlastnosti. Jehličnatka má malou poutací schopnost pro živiny. Smrková hrabanka je pro použití v zahradnictví nevhodná, je hutná a rychle se rozkládá. \n\nZeminu lze částečně nahradit rašelinou, která má ale menší nakypřující schopnost.\n"}
{"id": "1058142", "url": "https://cs.wikipedia.org/wiki?curid=1058142", "title": "Vřesovka", "text": "Vřesovka\n\nVřesovka je název pro zahradnickou zeminu, kterou tvoří hrubý, surový humus vznikající rozkladem zbytků vřesovištních rostlin. Zemina má hrubou strukturu a proto vysokou nakypřovací schopnost. S ohledem na původ je vřesovka kyselá až silně kyselá zemina s pouze malým obsahem rostlinných živin. \n\nVřesovka je vhodná pro pěstování vřesovištních rostlin, například pěnišníků, avšak je v ČR zeminou málo dostupnou. Je nahrazována rašelinou nebo jinými humusovými zeminami.\n"}
{"id": "1058145", "url": "https://cs.wikipedia.org/wiki?curid=1058145", "title": "Jana Ryšlinková", "text": "Jana Ryšlinková\n\nJana Ryšlinková (10. května 1951, Praha) je česká matematička, vysokoškolská učitelka, politička a veřejně činná osoba.\n\nV 60. a a 70. letech studovala matematiku v Čechách i v zahraničí, studium zakončila doktorskými tituly:\nNež se změnil politický režim v ČR, věnovala se plně vědě. a působila na těchto institucích:\n\nV listopadu 1989 se zapojila do práce Občanského fóra. V únoru 1990 se stala jednou z prvních tiskových mluvčí tohoto hnutí. Měla na starosti zahraniční vztahy. Po listopadové revoluci nevstoupila do žádné politické strany, ale v politice se pohybovala. V letech 1990-91 pracovala pro ministra školství Petra Vopěnku jako poradce. Také zastávala místo poslankyně České Národní Rady v rozpočtovém výboru. V roce 2009 kandidovala do Evropského parlamentu za EDS. Při volbách do Evropského parlamentu v roce 2009 řekla:\n„Já sama bych se ráda starala o vědu (alespoň některé velké vědecké projekty by naší zemi velmi slušely) a o kulturu (můžeme se stát evropským centrem kultury). A v nemenší míře bych chtěla pečovat o komunikaci mezi Prahou a Bruselem.“\n\nV roce 2009 působila jako zastupitelka na pražském magistrátu Pavla Béma. Podala trestní oznámení ve věci zpronevěřených veřejných prostředků v tzv. Kartě Pražana Opencard: „22.12.2009 v 15:25 jsem podala trestní oznámení na neznámého pachatele z důvodného podezření na 7 trestných činů spáchaných při realizaci projektu Opencard. Podání bylo předáno specializovanému útvaru Policie ČR a zasláno na Vrchní státní zastupitelství v Praze.“\n\nV 90. letech stála u zrodu ICN (Centrum neziskových organizací – dnes Neziskovky.cz). Do roku 1999 zde byla výkonnou ředitelkou.\n\nJana Ryšlinková se vedle matematiky a politiky od 90. let věnuje paralelně také byznysu. Je členkou Britské obchodní komory v ČR, Americké obchodní komory v ČR, klubu Rotary International a dalších. Od roku 1999 do 2013 byla děkankou US Business School Praha, pobočky University of Pittsburgh, která zve špičkové profesory z celého světa a zajišťuje kvalitní ekonomické vzdělání pro jednotlivce i firmy v oblasti managementu.\n\nOd roku 2010 se spolu s Milanem Ganikem angažuje ve společnostech Nupharo Park, a.s., Nupharo Holding, a.s., Nupharo Services, s.r.o. a Nadační fond Nupharo. Cílem projektu byla výstavba a provozování technologického parku v severočeské obci Libouchec. Projekt dostal dotaci ve výši 300 mil. Kč z Operačního programu Podnikání a inovace. V srpnu 2016 na sebe společnost Nupharo Park, a.s. podala insolvenční návrh, když ke dni návrh má společnost splatné závazky ve výši 431 mil. Kč a generuje provozní ztrátu. Samotný technologický park není zcela dokončen a je obsazen z cca 40%.\n\nS Milanem Gánikem také podniká ve společnosti CPP Development,a.s. (dříve Central Park Praha Development, s.r.o.), známé svým nepříliš úspěšným projektem Central Park Praha.\n\n"}
{"id": "1058147", "url": "https://cs.wikipedia.org/wiki?curid=1058147", "title": "Listovka", "text": "Listovka\n\nListovka je zemina používaná v zahradnictví. Listovka vzniká rozkladem listí listnatých stromů na hromadě bez dalších příměsí. \n\nZemina je lehká a nakypřující. Fyzikální a chemické vlastnosti listovky mohou být různé podle stáří a druhu dřevin z nichž byly použité listy. Jednoleté listovky jsou však obvykle kyselejší než starší listovky. Jsou obvykle dost lehké a velkou část tvoří organické zbytky. Zemina má značnou nasáklivost pro vodu, starší listovky mají avšak vodní kapacitu značně menší. Ovšem reakce zeminy je spíše neutrální, je udáváno pH 6.7. Listovky mají malý obsah živin, jsou mnohdy považovány za vhodné k přípravě výsevních směsí a pěstování mladých rostlin. \n\nZvláštní význam má listovka z buku, která se rozkládá velmi pomalu a slouží i jako tepelně izolační vrstva ale i k provzdušnění ve směsi některých substrátů. \n\nNěkteré listovky mohou mít špatný vliv na na vývoj klíčních rostlin, obsahují látky zabraňující nebo zpomalující klíčení a jiné alelopatické látky. \n\nListovka je považována za drahou zeminu s ohledem na její pracnou a zdlouhavou přípravu. Je vhodná do směsí pro begónie, bramboříky, kapradiny nebo druhy čeledi broméliovitých. Ve velkovýrobních podnicích se nahrazuje jinými humusovými zeminami, obvykle rašelinou.\n"}
{"id": "1058159", "url": "https://cs.wikipedia.org/wiki?curid=1058159", "title": "Johann Philipp Krieger", "text": "Johann Philipp Krieger\n\nJohann Philipp Krieger, také \"Kriger, Krüger, Krugl\" nebo \"John Philip Kriegher\" či \"Giovanni Filippo Kriegher\" (25. února 1649 Norimberk – 7. února 1725 Weißenfels) byl německý barokní hudební skladatel a varhaník. Byl starším bratrem Johanna Kriegera.\n\nBratři Kriegerové pocházeli z norimberské rodiny výrobců koberců. Johann Philipp se začal učit na cembalo ve věku 8 let u Johanna Drechsela, žáka skladatele Johanna Jakoba Frobergera. Na dechové a smyčcové nástroje ho později učil virtuóz na violu da gamba Gabriel Schütz (1633-1710). \n\nBrzy opustil Norimberk a dále studoval hru na varhany v Kodani u královského varhaníka Johannese Schrödera a skladbu u Kaspara Förstera. Po dobu pobytu v Kodani působil jako varhaník v kostele sv. Petra (Sankt Petri Kirke). Kolem roku 1667 dostal nabídku stát se varhaníkem v Christianii (nyní Oslo, Norsko), ale na přání rodičů ji odmítl.\n\nPo návratu do Německa, vstoupil do služeb markraběte Christiana Ernsta von Brandenburg-Bayreuth v Bayreuthu, kde později zastával pozici kapelníka. Po vypuknutí Francouzsko-nizozemské války a z toho vyplývajícího omezení hudebních aktivit dvora, požádal o propuštění a odejel na studijní cetu do Itálie.\n\nNejprve se zastavil v Benátkách, kde studoval kompozici u Johanna Rosenmüllera a hru na cembalo u Giovanni Battisty Volpeho. Kromě toho se seznámil s řadou předních italských skladatelů jako byli Francesco Cavalli, Giovanni Legrenzi a Pietro Andrea Ziani. Poté putoval do Říma, kde byli jeho učiteli Antonio Maria Abbatini a Bernardo Pasquini. V roce 1675 přicestoval do Vídně a stal se oblíbencem císaře Leopolda I., který jej, a všechny jeho sourozence, povýšil do šlechtického stavu.\n\nPo krátkém pobytu v Bayreuthu, Frankfurtu a Kasselu se 2. listopadu 1677 stal dvorním varhaníkem sasko-weißenfelského vévody Augusta (1614–1680) v Halle. Po smrti Augusta se stal vévodou jeho bratr Johann Adolf I., který přesunul rodové sídlo do Weißenfelsu. Spolu s jeho dvorem se stěhoval i Johann Philipp jako dvorní kapelník. Tuto funkci pak zastával 45 let, až do své smrti v roce 1725. Poté v této funkci působil až do roku 1736 jeho syn, Johann Gotthilf.\n\nJohann Philipp byl velice plodný skladatel, který zásoboval weißenfelský dvůr bezpočtem chrámových i světských skladeb včetně přibližně 2 000 kantát, nejméně 18 oper, mnoha triových sonát atd. Kromě toho na dvorských koncertech uváděl skladby mnoha jiných skladatelů. Vedl si přesné záznamy o tom kdy a které skladby byly provedeny. Naneštěstí většina jeho skladeb byla ztracena. Např. z oněch 2000 kantát se dochovalo pouze 76.\n\n\n\n\n"}
{"id": "1058160", "url": "https://cs.wikipedia.org/wiki?curid=1058160", "title": "Cyamopsis", "text": "Cyamopsis\n\nCyamopsis (\"Cyamopsis\") je nevelký rod rostlin z čeledi bobovité (\"Fabaceae\"). Zahrnuje 5 druhů jednoletých bylin, rozšířených v Africe a jižní Asii. Z druhu \"Cyamopsis tetragonoloba\" je získávána guarová guma a lusky slouží jako potravina. Pěstuje se zejména v Indii.\n\nZástupci rodu cyamopsis jsou jednoleté byliny. Odění rostlin se skládá z přitisklých trichomů ve tvaru T. Listy jsou nejčastěji trojčetné, řidčeji jednolisté nebo lichozpeřené, na okraji většinou pilovité. Palisty jsou šídlovité až čárkovité. Květy jsou motýlovité, uspořádané v úžlabních hroznech. Kalich je pětizubý. Koruna je nažloutlá, žlutá nebo růžová. Tyčinek je 10, jsou jednobratré, s nitkami spojenými v trubičku. Semeník je přisedlý. Lusky jsou zploštělé, hranaté, na konci protažené v zoban.\n\nRod cyamopsis obsahuje celkem 5 druhů. Je rozšířen v Africe a v jižní Asii. Většina druhů roste v jihozápadní části Afriky, jeden druh (\"Cyamopsis senegalensis\") přesahuje do oblasti Somálska a Arábie. Druh \"Cyamopsis tetragonoloba\" není znám z divoké přírody, za oblast původu je považována Indie.\n\nZástupci tohoto rodu rostou nejčastěji v suché tropické keřové vegetaci, savanách, podél řek a na otevřených písčitých či skalnatých stanovištích.\n\n\nZe semen \"Cyamopsis tetragonoloba\" je získávána tzv. guarová guma, používaná jako zahušťovadlo v potravinářství, dále jako lepidlo v papírenském a textilním průmyslu a využití má i v kosmetice. Druh je pěstován v různých tropických zemích, zejména v Indii. Lusky jsou používány jako potravina. Některé druhy cyamopsis slouží jako píce či na seno, zejména \"Cyamopsis tetragonoloba\" a \"Cyamopsis senegalensis\".\n\n"}
{"id": "1058162", "url": "https://cs.wikipedia.org/wiki?curid=1058162", "title": "Jindřich Kokrment", "text": "Jindřich Kokrment\n\nJindřich Kokrment (* 20. prosince 1957 Most) je bývalý československý hokejový útočník. V roce 1983 byl draftován klubem Quebec Nordiques ve 12. kole jako 239. hráč v celkovém pořadí.\n\nUž jako junior se prosadil do reprezentace, v roce 1976 se zúčastnil Mistrovství Evropy juniorů v ledním hokeji 1976, kde tým skončil na 4. místě. Na prvním světovém šampionátu juniorů v roce 1977, který se hrál v Československu, domácí tým obsadil 3. místo.\n\nLitvínovský odchovanec, už v sezóně 1974/1975 jako sedmnáctiletý naskočil do jednoho zápasu. Kromě povinné základní vojenské služby, kterou strávil v Dukle Jihlava, hrál zejména za litvínovský tým, kde v 80. letech se sešla silná hráčská generace (Vladimír Růžička, Arnold Kadlec, Eduard Uvíra, Petr Rosol). V Litvínově odehrál 12 sezón. Díky dosažení věku 30 let a reprezentační kariéře se mu podařilo dostat do zahraničí před rokem 1989. Byl jedním z průkopníků v britské lize, kde strávil jednu sezónu. Kariéru zakončil v malých klubech v Evropě. Největším klubovým úspěchem jsou tři druhá místa, dvakrát za Litvínov a jedenkrát za jihlavskou Duklu.\n\nJako reprezentant se zúčastnil dvou šampionátů, na MS 1981 ve Švédsku získal bronzovou a na MS 1982 ve Finsku stříbrnou medaili. Byl také účastníkem Kanadského poháru v roce 1981, kdy se mužstvo dostalo do semifinále.\nV reprezentačním dresu odehrál celkem 76 zápasů a vstřelil 22 gólů.\n\nPo skončení kariéry začal podnikat, díky svému působení v německém Trieru začal vyrábět matrace pro americkou armádu. Po ukončení amerických základen v Německu firma přišla o zakázky a ukončila činnost. Na konci roku 2010 pracoval jako správce sportovního areálu v Meziboří.\n\n"}
{"id": "1058163", "url": "https://cs.wikipedia.org/wiki?curid=1058163", "title": "Baldský vrch", "text": "Baldský vrch\n\nBaldský vrch (692 m n. m.) je vrch v okrese Svitavy v Pardubickém kraji. Leží asi 1,6 km západně od obce Stašov na jejím katastrálním území. Je to nejvyšší bod Svitavské pahorkatiny.\n\nGeomorfologicky vrch náleží do celku Svitavská pahorkatina, podcelku Českotřebovská vrchovina, okrsku Kozlovský hřbet a podokrsku Stašovský hřbet.\n"}
{"id": "1058164", "url": "https://cs.wikipedia.org/wiki?curid=1058164", "title": "Prislop (Západní Tatry)", "text": "Prislop (Západní Tatry)\n\nPrislop ( , 1680 m n. m.) je sedlo v Západních Tatrách na Slovensku. Nachází se v jižní rozsoše Sivého vrchu (1805 m n. m.) mezi vrcholy Malá Ostrá (1703 m n. m.) na severovýchodě a Ostrá (1764 m n. m.) na jihozápadě. Západní svahy spadají do horní části Suché doliny, východní do Bobrovecké doliny. Okolí sedla je tvořeno vápenci a postupně zarůstá nízkou klečí.\n\n"}
{"id": "1058166", "url": "https://cs.wikipedia.org/wiki?curid=1058166", "title": "Dalvik", "text": "Dalvik\n\nDalvik může označovat:\n\n"}
{"id": "1058168", "url": "https://cs.wikipedia.org/wiki?curid=1058168", "title": "Galaxies", "text": "Galaxies\n\nGalaxies je druhý singl amerického synthpopového projektu Owl City ze třetího studiového alba \"All Things Bright and Beautiful\". Singl byl na iTunes vydán 19. dubna 2011.\n\nPo vydání se skladba hrála v rádiu, a to převážně na křesťanských radiových stanicích. Na žebříčku Billboard Christian Songs chart se umístila na 39. pozici.\n\nGalaxies je nábožensky orientovaná píseň. \"„Asi pět minut jsem přemýšlel, jestli mám být tak smělý a dát ji na album. Ale pak jsem si řekl : 'Prr, já si nemám co ani na něco takového pomyslet!' Bylo to, jako bych si dal pohlavek. Nakonec jsem se jen chtěl ujistit, že toto nové album, a obzvláště tato píseň doopravdy říkali, že mám na mysli především Boha a že to šlo přímo od srdce. Cítím, že kdybych se snažil zastřít fakt, že On je pro mě tak důležitý, byl by to zločin, za který by mě měli zavřít. Takže jsem se chtěl ujistit, že to bylo upřímné, a modlit se, aby mi Pán dal takové písně, které bych mohl zazpívat pro Něj. Zatím jsem neslyšel jedinou negativní věc a myslím, že by mi to ani nevadilo. Nikdo neřekl: 'Album se mi líbí až na tu píseň o Ježíši.' Ne, nic takového jsem neslyšel. Mým cílem není chodit a kázat, ale také jím není cokoliv skrývat. Snažím se jen ujistit, že věci jsou naprosto organické a ctí Pána, že je to vše od srdce.\"Píseň, jako celá koncepce, byla napsaná z osobního pohledu na velitele letu raketoplánu Challenger, který tragicky explodoval v roce 1986. Napsal jsem tuto píseň, aby odrážela to, jak bych se cítil a jak bych zodpovídal za svůj život, když bych vešel během jednoho okamžiku na věčnost podobně jako ty oběti. Píseň je celá o tom, co bych za sebe řekl, když bych z ničeho nic stál před Bohem tváří v tvář a musel ze zodpovídat za své skutky v životě. Je to odvážné prohlášení a s tím obrazem v mysli, Bůh je má jediná Severka, kterou bych následoval nehledě na to, co se stane. Existuje zvukový záznam, kde Reagan vzdává poctu jejich statečnosti a tomu, jak 'se dotkli Boží tváře'... Verš \"Dear God, I was terribly lost\" je paralelou mé životní cesty předtím, než jsem vešel do zachraňujícího vztahu s Pánem. Pro mě to bylo, jako kdyby celá galaxie ležela přede mnou a pak jsem našel Boha jako své světlo. To je to, kde mě myšlenka, že jsem na raketoplánu před jeho výbuchem a nemám Spasitele, tak vyděsila. To je, odkud mé odhodlání přišlo a jak je tato píseň odvážným prohlášením, že Bůh je jediná zachraňující milost galaxie. V písni zmiňuju Herkulese jako příklad něčeho, co soupeří o mou pozornost a mou víru. Herkules mi ve srovnání s Ježíšem Kristem nemá co nabídnout. To je celé poselství písně.\"\"\n\nO skladbě Adam Young také říká: \"„Píseň, jako celá koncepce, byla napsaná z osobního pohledu na velitele letu raketoplánu Challenger, který tragicky explodoval v roce 1986. Napsal jsem tuto píseň, aby odrážela to, jak bych se cítil a jak bych zodpovídal za svůj život, když bych vešel během jednoho okamžiku na věčnost podobně jako ty oběti. Píseň je celá o tom, co bych za sebe řekl, když bych z ničeho nic stál před Bohem tváří v tvář a musel ze zodpovídat za své skutky v životě. Je to odvážné prohlášení a s tím obrazem v mysli, Bůh je má jediná Severka, kterou bych následoval nehledě na to, co se stane. Existuje zvukový záznam, kde Reagan vzdává poctu jejich statečnosti a tomu, jak 'se dotkli Boží tváře'... Verš 'Dear God, I was terribly lost' je paralelou mé životní cesty předtím, než jsem vešel do zachraňujícího vztahu s Pánem. Pro mě to bylo, jako kdyby celá galaxie ležela přede mnou a pak jsem našel Boha jako své světlo. To je to, kde mě myšlenka, že jsem na raketoplánu před jeho výbuchem a nemám Spasitele, tak vyděsila. To je, odkud mé odhodlání přišlo a jak je tato píseň odvážným prohlášením, že Bůh je jediná zachraňující milost galaxie. V písni zmiňuju Herkulese jako příklad něčeho, co soupeří o mou pozornost a mou víru. Herkules mi ve srovnání s Ježíšem Kristem nemá co nabídnout. To je celé poselství písně.“\"\n\nPrávě kvůli svému náboženskému zaměření byla skladba přijímána s odlišnými názory.\n\nNa albu \"All Things Bright and Beautiful\" je před ní umístěna krátká skladba \"„\"January 28, 1986\"“\", která má za úkol uvést tu správnou náladu právě pro \"„\"Galaxies\"“\".\n\n26. července bylo na YouTube vydáno oficiální lyric video.\n"}
{"id": "1058170", "url": "https://cs.wikipedia.org/wiki?curid=1058170", "title": "Dalvik (software)", "text": "Dalvik (software)\n\nDalvik je v informatice název virtuálního stroje od firmy Google, který v systému Android vytváří běhové prostředí pro aplikace napsané v programovacím jazyce Java. V systému Android 4.4 „KitKat“ byl v roce 2013 uveden jako ukázka nástupce Dalviku Android Runtime (ART) a ve verzi Android 5.0 „Lollipop“ v roce 2014 již ART úplně nahradil původní virtuální stroj Dalvik.\n\nProgramy pro Android jsou převážně psané v programovacím jazyce Java. Jsou kompilovány do bajtkódu pro Java Virtual Machine. Ten je posléze přeložen do bajtkódu Dalviku a uložen v souborech .dex (Dalvik EXecutable) a .odex (Optimized Dalvik EXecutable). Pojmy \"odex\" a \"de-odex\" se používají ve spojení s konverzí bajtkódu. Kompaktní formát \"Dalvik Executable\" je navržen pro systémy, které jsou omezeny paměťovou nebo výkonovou kapacitou.\n\nJava Virtual Machines jsou zásobníkové počítače, naproti tomu \"Dalvik Virtual Machines\" používají architekturu založenou na \"registrech\". Ta vyžaduje méně složitých instrukcí virtuálního stroje. Programy pro Dalvik jsou napsané v Javě s využitím \"Android API\". Napsané aplikace jsou dále zkompilovány do bajtkódu Javy a podle potřeby převedeny na instrukce Dalviku.\n\nNástroj zvaný dx se používá k převodu souborů .class Javy do formátu .dex. Větší množství tříd je zahrnuto v jediném souboru .dex. Duplicitní řetězce a konstanty používané ve více třídách jsou ve výstupním souboru .dex obsaženy pouze jednou (pro úsporu místa). Bajtkód Javy je pak převeden do instrukční sady používané Dalvik Virtual Machines. Nekomprimované soubory .dex jsou typicky o pár procent menší než komprimované soubory .jar (Java ARchive) (při použití stejných souborů .class).\n\nSpustitelné soubory Dalvik (Dalvik Executable) mohou být při instalaci do mobilního zařízení znovu upravené a to s cílem dalších optimalizací.\n\nPřínosy zásobníkových počítačů oproti registrovým počítačům jsou předmětem pokračující debaty.\n\nZásobníkové počítače obecně musejí použít instrukce k načtení dat do zásobníku a s těmi daty dále manipulují. Při implementaci vysokoúrovňového kódu to vyžaduje více instrukcí oproti použití registrových počítačů. Instrukce v registrových strojích bývají ovšem delší, protože musí kódovat zdrojové a cílové registry. Tento rozdíl je nejvíce důležitý kvůli interpretům Virtual Machines, pro které je vystavení operačního kódu velice drahou záležitostí. Podobně tomu je i u jiných faktorů, jako je just-in-time kompilace.\n\nTesty provedené na zařízeních ARM v roce 2010 firmou Oracle (majitelem technologií Java) ukazují, že \"Java SE embedded\" (při použití standardních bezgrafických benchmarků) je dvakrát až třikrát rychlejší než Android 2.2 (v něm byl poprvé použit kompilátor JIT).\n\nV roce 2012, bylo akademicky prokázáno, že Dalvik je téměř 3× pomalejší než HotSpot, mimo jiné se ukázalo, že kód generovaný Dalvikem byl delší než kód generovaný HotSpotem.\n\nKromě toho testy provedené na stejných Androidích zařízeních (březen 2014) ukazují, že nativní aplikace v C mohou být až 30× rychlejší než aplikace spuštěné na Dalvik Virtual Machines. Aplikace spuštěné interpretem z roku 2009 vykazují při použití jak Java Native Interface, tak nativního kódu zvýšení rychlosti.\n\nDalvik je zveřejněn pod licencí Apache Licence 2.0. Podle Googlu je Dalvik implementován jako \"clean-room\", což by znamenalo, že nedědí licenci (její omezení), pod kterou je Java Runtime (standardní ani opensourceová edice). Tento fakt je zdrojem pří, jež vyvolává hlavně Oracle.\n"}
{"id": "1058171", "url": "https://cs.wikipedia.org/wiki?curid=1058171", "title": "Android Runtime", "text": "Android Runtime\n\nAndroid Runtime (zkratka \"ART\") je v informatice název nového virtuálního stroje od firmy Google, který v systému Android vytváří běhové prostředí pro aplikace napsané v programovacím jazyce Java. \"Android Runtime\" byl poprvé uveden v roce 2013 v systému Android 4.4 „KitKat“ a v roce 2014 ve verzi Android 5.0 „Lollipop“ již úplně nahradil původní virtuální stroj Dalvik.\n"}
{"id": "1058172", "url": "https://cs.wikipedia.org/wiki?curid=1058172", "title": "Jaromír Kverka", "text": "Jaromír Kverka\n\nJaromír Kverka (* 11. listopadu 1971, Praha, Československo) je bývalý hokejový útočník a současný trenér a funkcionář.\n\nJaromír Kverka pocházel z hokejové rodiny. Jeho dědeček byl brankářem LTC Praha, také jeho otec hrál hokej, i když na nižší úrovni. Sám Kverka začal svou hokejovou kariéru v týmu HC Konstruktiva Praha.\n\nDo elitní soutěže se dostal v barvách HC Sparta Praha, kde odehrál celkem sedm sezón. Dvakrát, v letech 1990 a 1993, se stal mistrem ligy. Poprvé to bylo hned v jeho premiérové sezóně, kde dostal v play off příležitost v jedné útočné trojici mezi veterány Tlačilem a Musilem, podruhé už byl navzdory zdravotním problémům v základní části, oporou svého týmu a v play off pravidelně bodoval.\n\nZ angažmá ve Spartě absolvoval dvě odbočky, na osm měsíců do Japonska a do Dukly Jihlava, kde dal ve 40 zápasech 13 gólů a řekl si o pozvánku do reprezentace. Z jihlavského působení si přinesl mnoho zkušeností od Libora Dolany a Petra Vlka.\n\nSe Spartou se rozloučil po skvělém play off 1998, kde si připsal v jedenácti zápasech jedenáct bodů a získal extraligový bronz.\n\nV sezóně 1997/98 přestoupil Kverka ze Sparty do týmu HC Becherovka Karlovy Vary, kde strávil šest sezón. V Karlových Varech tvořil legendární formaci Janků – Kverka – Rousek, která v sezóně 1998/99 získala 105 kanadských bodů. Za celou dobu jeho působení se přesto Kverkovi nepodařilo s Karlovými Vary postoupit do play off.\n\nV sezóně 2003/04 měl původně hostovat z Karlových Varů ve Znojmě, ale nakonec zamířil znovu do zahraničí. Tam strávil poslední dvě sezóny aktivní kariéry. Odehrál je v týmech Blue Lions Leipzig v německé čtvrté lize, Basingstoke Bison v anglické lize a v týmu Asplöven, kde ve švédské divizi 1 (třetí nejvyšší soutěž) ukončil v roce 2004 aktivní kariéru.\n\nJaromír Kverka se zúčastnil mistrovství Evropy juniorů 1989, kde po boku Jaromíra Jágra nebo Roberta Reichela vybojoval stříbrnou medaili. V rámci turnaje odehrál šest zápasů, ve kterých nasbíral devět kanadských bodů. Na Mistrovství světa juniorů v ledním hokeji v roce 1991 získal bronzovou medaili.\n\nZa reprezentaci České republiky odehrál pod trenérem Luďkem Bukačem celkem tři zápasy, všechny proti Německu, kterému vstřelil tři góly.\n\nHned po skončení kariéry začal pro Karlovy Vary vyhledávat talenty a také se začal věnovat trenérské profesi. Už v roce 2010 byl asistentem trenéra juniorky Karla Mlejnka.\n\nK A-týmu HC Energie Karlovy Vary se dostal poprvé v říjnu 2009, kdy byl odvolán trenér Josef Paleček a Kverka byl součástí dočasného trenérského týmu, který vedl mužstvo do jmenování nového kouče.\n\nV listopadu 2012 odvolala Energie tehdejší trenéry Vladimíra Kýhose a Martina Pešouta kvůli špatným výsledkům, dočasně byli nahrazeni Karlem Mlejnkem a Jaromírem Kverkou. Během několika dnů pak byl hlavním trenérem jmenován Richard Žemlička a Kverka zůstal jeho asistentem.\n\nJaromír Kverka byl pro příští sezónu v roli asistenta nahrazen Mlejnkem, sám převzal juniorský tým HC Energie Karlovy Vary, který hrál svou druhou sezónu v mezinárodní MHL.\n\nV září 2013 byl ale Žemlička od A-týmu odvolán, Mlejnek se stal hlavním trenérem a Kverka se vrátil jako jako jeho asistent. Tuto funkci plní i v sezóně 2014/15.\n\nPo skončení extraligové sezony 2014/2015 se stal sportovním manažerem HC Energie.\n\nJe ženatý, má dva syny, z nichž starší Jaromír se znovu věnuje hokeji. Ve volném čase relaxuje u golfu.\n"}
{"id": "1058174", "url": "https://cs.wikipedia.org/wiki?curid=1058174", "title": "Království Granada", "text": "Království Granada\n\nKrálovství Granada (španělsky \"Reino de Granada\") bylo územní korporací Kastilské koruny v dnešním Španělsku. Království vysílalo své zástupce do kastilských kortesů (\"Cortes\" – zemský sněm). Království získalo vlastní soudní dvůr a zřízením Granadského arcibiskupství také samostatnou církevní provincii.\n\nKrálovství bylo založeno roku 1492, když Katolická Veličenstva kastilská a aragonská dobyla 2. února město Granadu a tím padl poslední muslimský emirát na Iberském poloostrově. Bývalý emirát se stal křesťanským královstvím, spojeným s Kastilskou korunou. Granadské království bylo spolu s královstvím Córdoba (1236), Jaén (1246) a Sevilla (1248) jedním ze Čtyř andaluských království (\"cuatro reinos de Andalucía\") Kastilské koruny.\n\nBěhem územní reformy ministra Francisca Javiera de Burgos (1833) bylo království rozděleno na provincie Granada, Almería a Málaga, které spolu s provinciemi Cádiz, Huelva, Jaén, Córdoba a Sevilla tvoří historický region Andalusie, jenž je od roku 1982 jedním ze 17 autonomních společenství Španělska (\"Comunidad Autónoma\").\n\nZnak Granadského království představuje granátové jablko ve stříbrném poli, a je dodnes součástí španělského státního znaku.\n"}
{"id": "1058176", "url": "https://cs.wikipedia.org/wiki?curid=1058176", "title": "Poklad ze Slezské Středy", "text": "Poklad ze Slezské Středy\n\nPoklad ze Slezské Středy je název souboru středověkých klenotů a mincí nalezených v letech 1985 a 1988 během stavebních prací ve sklepě domu v historickém centru polského města Slezské Středy (polsky \"Środa Śląska\", německy \"Neumarkt\"). Vysoká úroveň zpracování uměleckých artefaktů naznačuje, že poklad původně patřil jednomu z předních evropských aristokratických rodů, nejspíše Lucemburkům. Známá část pokladu obsahuje (po vyloučení pozdějších přimísených artefaktů) soubor zlatých a stříbrných mincí a 11 středověkých zlatnických předmětů: ženskou segmentovou korunu z počátku 14. století, sponu s kamejí ze 13. století, dva páry záušnic, jeden náramek, tři prsteny a zlatý ozdobný pás.\n\nPoklad byl nalezen při rekonstrukci domů v letech 1985 a 1988, na území bývalé středečské židovské čtvrti, je proto pravděpodobné, že poklad byl v majetku nějakého člena či členů zdejší židovské komunity. Podle nalezených mincí lze uschování pokladu datovat do poloviny 14. století. Poklad byl zřejmě ukryt kvůli obavám z pogromů, které doprovázely tehdejší morovou epidemii (v roce 1349 proběhl pogrom v nedaleké Vratislavi a samotná židovská obec ve Slezské Středě byla vyvražděna a rozptýlena v roce 1362). V nejisté době pogromů v letech 1348–1350 bylo schováno mnoho židovských cenností po celé střední Evropě. Je možné, že poklad u Židů ve Slezské Středě zastavil římský a český král Karel IV. Je doloženo, že si Karel IV. v roce 1348 prostřednictvím svého kancléře Jana ze Středy půjčil vysoké sumy peněz u místního Žida Mošeho. Není vyloučeno, že to byl právě Moše, u něhož Karel IV. poklad zastavil a který ji ukryl před hrozícím rabováním. \n\nNejvýznamnější součástí pokladu je zlatá ženská (panovnická) koruna, sestavená ze 13 lamel s figurkami orlic ve vrcholu, zdobená drahokamy, perlami a smaltovanými trojlístky . Určit, které královně původně patřila, je problematické. Chybí totiž jejich portréty. Nejčastěji se jako její původní majitelky uvádejí české královny Blanka z Valois, Eliška Přemyslovna nebo Eliška Rejčka.. Dále do pokladu patří kruhová dámská spona s drahokamy a chalcedonovou kamejí v podobě orla, zlatý náramek s tepanými orly, dva páry zlatých lunetových záušnic (jeden je zdobený emailem a druhý filigránem a drahokamy) a tři prsteny. Fragment zlatého pásku s tepanými rozvilinami může pocházet z dámského opasku nebo z čelenky.\n\n"}
{"id": "1058177", "url": "https://cs.wikipedia.org/wiki?curid=1058177", "title": "Silnice III. třídy", "text": "Silnice III. třídy\n\nSilnice III. třídy existují v České republice a na Slovensku v návaznosti na československý systém klasifikace silnic, zavedený na základě silničního zákona č. 135/1961 Sb. V Česku jsou podle zákona o pozemních komunikacích (č. 13/1997 Sb., § 5) určeny k vzájemnému spojení obcí nebo jejich napojení na ostatní pozemní komunikace. Jde o nejnižší kategorii silnic (obecní komunikace od roku 1961 již nespadají do pojmu silnice). Silnice III. třídy (z historických důvodů tradičně nazývané okresní silnice), stejně jako silnice II. třídy, musí v České republice na základě zákona o pozemních komunikacích vlastnit kraj, na jehož území se silnice nachází. Podobný systém kategorizace a právní úprava platí i na Slovensku. \n\nSilnice III. třídy svým významem zhruba odpovídají okresním silnicím v českých zemích a vicinálním silnicím na Slovensku v době Rakouska-Uherska. Správa okresních silnic byla legislativně upravena v roce 1864 v Čechách, v roce 1877 na Moravě a v roce 1887 ve Slezsku. Na Moravě a ve Slezsku neexistovaly zemské silnice, ale okresní silnice měly dvě třídy, první a drohou. Za první republiky bylo na základě tzv. inkameračního programu mnoho okresních silnic převedeno do sítě státních silnic, čímž byla vyrovnána hustota státních silnic v jednotlivých regionech. Zákonem 147/1949 Sb. byly dosavadní zemské, okresní a vicinální silnice (a některé další veřejné silnice a cesty stanovené ministerstvem techniky) zestátněny bez náhrady. Tentýž zákon v § 3 stanovil, že se státní silnice dělí na tři třídy podle důležitosti, kterou mají pro dopravu, a zmocnil ministerstvo techniky, aby zařadilo státní silnice do jednotlivých tříd vyhláškou v Úředním listě, a to v dohodě s ministerstvy národní obrany a dopravy a po slyšení příslušných krajských a okresních národních výborů. V roce 1950 byla vydána vyhláška, která silnice roztřídila do tří tříd a očíslovala, přičemž za základ vzala číslování silnic I. třídy z roku 1946. \n\nV Česku zákonem č. 132/2000 Sb., jímž byl novelizován zákon č. 13/1997 Sb., o pozemních komunikacích, v souvislosti se zřízením samosprávných krajů přešly silnice II. a III. třídy ke dni 1. října 2001 z vlastnictví státu do vlastnictví krajů. Rovněž na Slovensku přešly silnice 2. a 3. třídy do vlastnictví samosprávných krajů.\n\nV původním československém číslování se označují čtyřmístným až pětimístným číslem, které je odvozeno z čísla nejbližší silnice I. nebo II. třídy. Číslo silnice může být doplněno indexem malým písmenem. Ve správních dokumentech a jiných textech se obvykle před číslo silnice přidává ještě římské číslo III oddělené lomítkem. Na Slovensku byla původní čtyřmístná a pětimístná označení doplněna na šestimístná, od 1. května 2015 byly kompletně přečíslované na čtyřmístná čísla, příčemž jednotlivým okresům je přiřazen číselný interval. V Česku zůstalo zachováno původní československé číslování. \n\nV původním československém číslování první tři číslice značí, od které silnice vyšší třídy je číslo silnice III. třídy odvozeno, tj. je-li silnice III. třídy přiřazena k některé ze silnic I. třídy, pak její číslo začíná jednou či dvěma nulami, například číslo silnice III/00312 je odvozeno od silnice I/3 nebo číslo silnice III/03514 je odvozeno od silnice I/35. Čtvrtá, případně čtvrtá a pátá číslice označuje pořadové číslo v rámci silnic III. třídy přiřazených ke stejné silnici vyšší třídy, tj. například po silnici III/2409 následuje silnice III/24010 a obě jsou přiřazeny k silnici II/240.\n\nZatímco čísla dálnic a silnic I. a II. třídy se vždy uvádějí i na dopravních značkách, čísla silnic III. třídy se na dopravním značení v Česku (oproti Slovensku) obvykle neuvádějí. Používají se spíše jen v evidenci, dále například v některých mapách, ve správních rozhodnutích týkajících se dotyčných silnic a podobně. Vyhláškou č. 294/2015 Sb. byly dosavadní dopravní značky pro silnici I. třídy a silnici II. třídy nahrazeny značkou IS16b Číslo silnice, která má shodné provedení, avšak je u ní poznámka, že označení silnic třetí třídy se na značce zpravidla nepoužívá. Na některých místech v Česku se modrá tabulka s neobvykle dlouhou číslicí objevovala už v 90. letech, hlavně v okrese Frýdek-Místek. Číslo silnice je též součástí identifikačních čísel, jimiž jsou označeny některé objekty na komunikaci (mosty, tunely, železniční přejezdy ap.).\n\nOpenStreetMap zapracoval trasy všech silnic v České republice do února 2009. Zatímco silnice I. a II. třídy importoval odjinud, silnice III. třídy zpracoval úsilím vlastních uživatelů. Slovensko od roku 2016 zahájilo přeznačení silnic III. tříd, jejichž čísla měla do té doby shodný systém jako Česko. Veškerá čísla III. tříd byla zrušena a nahrazena novým číslováním výhradně se čtyřmi číslicemi a vlastní dopravní značkou.\n\nK 1. lednu 2013 bylo v České republice evidováno 34 172,3 km silnic III. třídy (k 1. lednu 2005 to bylo 34 128 km).\n\nDélka silnic III. třídy k 1. lednu 2013 podle krajů:\nHustota silnic v České republice je 0,7 km silnic na 1 km² plochy území.\n\nNa silnicích III. třídy se k 1. lednu 2013 nacházelo 8075 mostů, 886 podjezdů a 1665 železničních přejezdů.\n\nSilniční ochranné pásmo k ochraně silnice III. třídy a provozu na ní mimo souvisle zastavěné území obcí tvoří prostor ohraničený svislými plochami vedenými do výšky 50 m ve vzdálenosti 15 m od osy vozovky nebo od osy přilehlého jízdního pásu – což je shodné vymezení jako u silnic II. třídy a místních komunikací II. třídy.\n\nPůsobnost silničních správních úřadů je pro silnice III. třídy stanovena shodně jako pro silnice II. třídy. Krajský úřad rozhoduje o zařazení silnice do třídy, se souhlasem ministerstev dopravy a obrany rozhoduje o zrušení silnice II. nebo III. třídy, rozhoduje o zvláštním užívání těchto silnic nadměrnými vozidly apod. v rámci kraje a uplatňuje své stanovisko v územně plánovací dokumentaci a v územním řízení ohledně těchto silnic. Obecní úřad obce s rozšířenou působností vykonává působnost speciálního stavebního úřadu ve věcech silnic II. a III. třídy a projednává správní delikty ve věcech silnic.\n\nBěžná prohlídka, kterou se zjišťuje především správná funkce dopravního značení, bezpečnostního zařízení a závady ve sjízdnosti (schůdnosti), se na silnicích III. třídy má provádět jednou měsíčně (na silnicích II. třídy dvakrát měsíčně). Pro účely zimní údržby jsou dopravně významné silnice III. třídy zařazeny do II. pořadí (ošetření do 6 hodin od výjezdu sypačů) a ostatní silnice III. třídy do III. pořadí (ošetření do 12 hodin). Jarní čištění musí na silnicích II. a III. třídy proběhnout nejpozději do 31. května, podzimní čištění (zaměřené na průchodnost odvodnění vzhledem ke spadanému listí) do 30. listopadu.\n\n\n"}
{"id": "1058179", "url": "https://cs.wikipedia.org/wiki?curid=1058179", "title": "Abubakar Shekau", "text": "Abubakar Shekau\n\nAbubakar Shekau, též zvaný « Darul Tawhid », « Abacha Abdullahi Geidam » nebo « Damasack », narozený mezi lety 1965 a 1975 v Nigeru nebo severní Nigérii, je šéfem džihádistického uskupení Boko Haram, hlásící se k Al-Káidě. \n\nAbubakar Shekau se podle některých zpráv narodil v Nigeru, podle jiných ve vesnici Shekau na severovýchodě Nigérie, ve federálním státě Jobe. Přesné datum jeho narození není známé, ví se jen, že to bylo mezi lety 1965 a 1975. Vyrůstal v chudinské čtvrti v Maiduguri na severovýchodě Nigérie. Pochází ze kmene Kanuri, mluví rodnou hauštinou, arabsky a anglicky. Krátce po útocích na WTC se setkal s kazatelem Mohamedem Yusufem, který roku 2002 založil islámské hnutí Boko Haram. Shekau se k jeho skupině připojil, začal vést ozbrojený boj, organizuje teroristické akce, a tak si postupně vydobude popularitu a uznání.\n\nPoté, co je během rozsáhlého vládního útoku zabit zakladatel hnutí Yusuf, objeví se Shekau v červenci 2010 ve videozáznamu, v němž se prohlašuje za nového vůdce Boko Haram a slibuje, že bude pokračovat v bojích proti vládě. Boko Haram se pod jeho vedením mění na profesionální teroristickou organizaci. \n\nOd dubna 2011 znásobuje počet svých útoků proti křesťanským kostelům, vlakovým nádražím, hotelům, restauracím, kde se prodávají alkoholické nápoje (islám vyžaduje prohibici), veřejným a vládním budovám. Cílem je sesadit křesťanského prezidenta Nigérie Goodluck Jonathana.\nV červnu 2012 vypisují Spojené státy na hlavu Abubakara Shekau odměnu ve výši 7 milionů amerických dolarů. Menší odměnu vypíše i nigerijská armáda.\nAvšak Abubakar Shekau se dodnes úspěšně vyhýbá všem pokusům o atentát. Nigerijská armáda ho dvakrát prohlásila za mrtvého (20.8.2013 a 19.9.2014), avšak Shekau tyto informace vždy vyvrátil novou videonahrávkou. \nBoko Haram se pod jeho vedením stala nejsmrtonosnější teroristickou organizací na světě, ročně má na svědomí přes 3 000 mrtvých. Využívá chaosu a korupce v nigerijské společnosti. Zbraně získává přepadáváním kasáren, útočí na věznice, ve kterých jsou drženi jejich sympatizanti, vypaluje celá města (lze rozpoznat i na satelitních snímcích), útočí na pracovníky WHO, kteří chtějí tamější populaci proočkovat proti dětské obrně. Kvůli bojům v severní Nigérii již muselo uprchnout na jeden a půl milionu lidí, zbytek žije ve strachu, chaosu a stále se prohlubující chudobě. Protože brání ženám ve vzdělání, vytváří se začarovaný kruh chudoby i do budoucna.\n"}
{"id": "1058183", "url": "https://cs.wikipedia.org/wiki?curid=1058183", "title": "Jiří Hanzl", "text": "Jiří Hanzl\n\nJiří Hanzl (13. července 1922 – konec října 2011) byl československý hokejový brankář.\n\nRodák z Prahy, který začínal první krůčky na zamrzlé Vltavě spolu se svým starším bratrem Janem, od samého začátku preferoval pozici brankáře, jeho bratr byl útočník. Organizovaně začali v SK Smíchov, ligu začali hrát za Stadion Podolí. Po krátkém zastavení se na Zbraslavi přišel přestup do pražské Sparty, kde také skončil kariéru hráče.\n\nV sezóně 1957/1958 byl s dalšími sportovci z různých sportů zapleten do smluvených výsledků zařazených na tiket Stazky, podvod byl cca po třech letech odhalen a potrestán, Jiří Hanzl dostal ze všech sparťanů nejtvrdší trest, tři roky. Z trestu si odseděl nebo odpracoval třicet měsíců na stavbách.\n\nV roce 1968 emigroval. Následně se v Německu věnoval trenérské práci, mezi kluby, které trénoval, byly Duisburg, Straubing, Kolín nad Rýnem. V městečku Bergisch Gladbach, ve věku 89 let v říjnu 2011 Jiří Hanzl skonal. Svého bratra Jana přežil o sedm a půl roku.\n\nV reprezentaci odehrál 21 zápasů.\n\n"}
{"id": "1058187", "url": "https://cs.wikipedia.org/wiki?curid=1058187", "title": "LGBT práva v Bosně a Hercegovině", "text": "LGBT práva v Bosně a Hercegovině\n\nLesby, gayové, bisexuálové a transsexuálové (LGBT) se v Bosně a Hercegovině mohou setkat s obtížemi neznámými pro zbytek populace. Stejnopohlavní styk je na tomto území sice legální od r. 1996, ale páry stejného pohlaví žijící ve společné domácnosti nemají rovný přístup ke všem právům a povinnostem, který mají heterosexuální páry.\n\nBosna a Hercegovina je ovládána dvěma politickými entitami - Federací Bosny a Hercegoviny a Republikou srbskou. Homosexuální styk byl dekriminalizován nejprve na území Federace Bosny a Hercegoviny r. 1996 a posléze v Republice srbské r. 1998, nýbrž obě entity mají vlastní trestní zákony. Legální věk způsobilosti k pohlavnímu styku je stanoven na 14 let bez ohledu na sexuální orientaci (soulož s osobou mladší 14 let je v trestních věcech posuzována jako trestný čin znásilnění)\n\nV Bosně a Hercegovině neexistuje žádný právní status pro stejnopohlavní páry. Ústava Bosny a Hercegoviny stále není otázce genderově-neutrálních manželství příliš nakloněná a obě entity Federace Bosny a Hercegoviny a Republika srbská umožňují uzavírat manželství pouze různopohlavním dvojicím s odvoláním se na jejich zákony o rodině.\n\nZákon o rovnosti pohlaví, přijatý počátkem r. 2003 a novelizovaný r. 2009, zakazuje diskriminaci založenou na pohlaví a sexuální orientaci (§ 2). Verze z r. 2003 zakazovala pouze diskriminaci na základě pohlaví, sexuální orientace v ní nebyla přímo zmíněná, jelikož zákon řešil pouze rovnost mužů a žen. Teprve až z novelou zákona došlo k jasnému vymezení rozdílu mezi pohlavím a rovností mužů a žen, ale sexuální orientace stále nebyla zmíněná. Tento zákon je momentálně platný na celostátní úrovni. Zákaz diskriminace na základě sexuální orientace je zakázán Ústavou Distriktu Brčko, Zákoníkem práce Distriktu Brčko, Trestním zákoníkem Bosny a Hercegoviny (§ 145), Trestním zákoníkem Federace Bosny a Hercegoviny a Trestním zákoníkem Republiky srbské.\n\nSamotný zákon proti diskriminace byl přijat r. 2009 a zakazuje veškerou diskriminace založenou na pohlaví, sexuálním vyjádření a sexuální orientaci (§ 2). Zákon se však nezmiňuje o genderové identitě, což by měl. Navíc není jasné, co si pod pojmem \"sexuální vyjádření\" lze představit. Ačkoli tento zákon zakazuje veškerou podporu nenávisti proti národům, rase nebo náboženskému smýšlení, nezakazuje zločiny z nenávisti proti jiným sexuálním orientacím nebo genderové identitě (§ 4).\n\nNavíc sexuální orientace byla ze všech dalších navržených anti-diskriminačních zákonů vždy vyškrtnutá , což bylo zejména dílem bojkotu místních politiků v poslední dekádě. Toto také má za následek problémy s přijetím Bosny a Hercegoviny do Evropské unie, do níž měla koncem r. 2010 vstoupit. Členství v EU požaduje, aby všechny její státy přijaly alespoň částečnou legislativu proti anti-gay diskriminaci.\n\n2. The Invisible Q? Human Rights Issues and Concerns of LGBTIQ persons in Bosnia and Herzegovina\n\n3. The Status of Lesbian, Gay, Bisexual and Transgender Rights in Bosnia and Herzegovina: A Shadow Report\n\n4. Queer Sarajevo Festival 2008 documentary film\n\n5. Queer Sarajevo Festival 2008 digital stories\n\n6. Covered by John Greyson\n\n7. Special Rapporteur on the situation of human rights defenders: References to human rights concerns based on Sexual Orientation and Gender Identity\n\n8. Study on Homophobia, Transphobia and Discrimination on Grounds of Sexual Orientation and Gender Identity - Sociological Report: Bosnia-Herzegovina\n\n9. Study on Homophobia, Transphobia and Discrimination on Grounds of Sexual Orientation and Gender Identity - Legal Report: Bosnia and Herzegovina\n\n"}
{"id": "1058188", "url": "https://cs.wikipedia.org/wiki?curid=1058188", "title": "Amorpheae", "text": "Amorpheae\n\nAmorpheae je tribus (seskupení rodů) čeledi bobovité dvouděložných rostlin. Zahrnuje celkem 8 rodů a asi 250 druhů. Je rozšířen pouze v Americe od Kanady po Argentinu a zahrnuje byliny i dřeviny. V České republice je běžněji pěstován jediný zástupce - netvařec křovitý.\n\nZástupci tribu (shluku) \"Amorpheae\" jsou malé stromy, keře nebo byliny. Listy jsou nejčastěji lichozpeřené nebo sudozpeřené, řidčeji trojlisté nebo jednolisté. Květy jsou uspořádány ve vrcholových hroznech, klasech nebo hlávkách. Kalich je vytrvalý. Koruna je motýlovitá, u některých zástupců je nedokonalá nebo zcela chybí. Tyčinek je obvykle 9 nebo 10, jsou téměř volné až silně srostlé, obvykle jednobratré. V semeníku jsou pouze 1 nebo 2 vajíčka, zřídka více. Plodem je nepukavý jednosemenný lusk, opadávající spolu s vytrvalým kalichem.\n\nTribus \"Amorpheae\" se oproti podobnému tribu \"Psoraleeae\" vyznačuje zejména vrcholovými květenstvími, primárně zpeřenými listy a jiným počtem chromozómů. Podle výsledků molekulárních studií není s tímto tribem bezprostředně příbuzný a tvoří bazální větev tzv. dalbergiové větve. Molekulární studie potvrdily monofyletismus této skupiny, v níž se objevují 2 vývojové větve: jednu tvoří rody \"Dalea\", \"Marina\" a \"Psorothamnus\" (tzv. \"Daleoids\"), druhou tvoří zbývajících 5 rodů (tzv. Amorphoids\").\n\nZ hlediska morfologie květu je tribus poměrně různorodý, různorodost se týká zejména zejména stavby koruny a tyčinek. Pokud je koruna kompletní, složená z 5 lístků, může být motýlovitá (rozlišená na pavézu, křídla a člunek) anebo málo diferciovaná (složená z tvarově podobných lístků). U některých zástupců je však tvořená jediným lístkem nebo zcela chybí. Podobně tyčinky mohou být téměř volné až silně srostlé. U některých zástupců se objevuje unikátní struktura - korunní lístky jsou připojeny ke sloupku tyčinek.\n\nTribus \"Amorpheae\" zahrnuje 8 rodů a asi 250 druhů. Je rozšířen výhradně v Americe, a to od mírného pásu po tropy. Největší rody jsou \"Dalea\" (165 druhů), \"Marina\" (38 druhů), netvařec (\"Amorpha\") a \"Eysenhardtia\" (obojí 15 druhů). Největší druhové zastoupení je v jižních oblastech USA, Mexiku a Střední Americe. Do Kanady zasahují rody netvařec a \"Dalea\", do Jižní Ameriky (převážně v oblasti And) rody \"Dalea\", \"Apoplanesia\" a \"Errazurizia\". Největší areál rozšíření má rod \"Dalea\", vyskytující se od Kanady až po Argentinu.\n\n\nNetvařec křovitý (\"Amorpha fruticosa\") je v České republice pěstován jako okrasná dřevina.\n\n\"Amorpha\", \"Apoplanesia\", \"Dalea\", \"Errazurizia\", \"Eysenhardtia\", \"Marina\", \"Parryella\", \"Psorothamnus\"\n"}
{"id": "1058189", "url": "https://cs.wikipedia.org/wiki?curid=1058189", "title": "Luca Cambiaso", "text": "Luca Cambiaso\n\nLuca Cambiaso, někdy též Cambiasi nebo Cangiagio (18. listopadu 1527 Moneglia – 6. září 1585 San Lorenzo de El Escorial) byl italský malíř pozdního manýrismu. Je znám také jako Lucchetto da Genova.\nLuca Cambiaso byl synem malíře Giovanni Cambiasa, u kterého se vyučil. Měl možnost studovat a kopírovat fresky mistrů italské renesance (Perin del Vaga - žák Rafaela, Domenico Beccafumi, Il Pordenone). Již v patnácti letech maloval spolu se svým otcem fasádní obraz v Janově (Palazzo Saluzzo, 1543-4) a v sedmnácti ho vévoda Grimaldi pověřil zhotovením fresky v Palazzo Doria v Janově (nyní Prefektura). V letech 1557-1559 maloval fresky v kostele San Matteo v Janově ve spolupráci s Giovanni Battista Castello (Il Bergamasco).\n\nMalíř zažíval osobní krizi, když jeho žena zemřela a papež mu nedovolil oženit se s její sestrou, která mu vedla domácnost a starala se o jeho děti. Roku 1583 ho pozval španělský král Filip II. aby dokončil cyklus fresek v Escorialu, které začal malovat Castello (Il Bergamasco). Cambiaso pozvání přijal s nadějí, že král pomůže vyřešit jeho problém přímluvou ve Vatikánu, ale zemřel dva roky po příchodu do Madridu.\n\nJeho syn Orazio Cambiasi byl barokní malíř. Luca Cambiaso měl řadu následovníků a je považován za zakladatele janovské malířské školy v 16. století. (Giovanni Andrea Ansaldo, Simone Barabino, Giulio Benso, Battista a Bernardo Castello, Giovanni Battista Paggi, Francesco Spezzini, Lazzaro Tavarone).\n\nLuca Cambiaso měl bohatou fantazii a zručnost a brzy překonal umění svého otce. V Římě se seznámil s malbou Michelangela a přejal zprvu jeho robustní plastický styl, ale kolem roku 1550, kdy opustil definitivně rodinnou dílnu, se přiklonil k lehčí a elegantnější manýristické malbě, jakou reprezentoval např. Parmigianino a Correggio. Byl známý svou rychlostí a uvádí se, že byl schopen malovat oběma rukama současně. Za svou nástropní fresku Ráj v San Lorenzo (Escorial) obdržel odměnu 2 000 dukátů, zřejmě nejvyšší sumu jaká byla do té doby zaplacena za jediné dílo umělce.\n\nCambiaso vytvořil množství kreseb. Jeho zájem o teoretické otázky malby a stanovení proporcí lidské postavy ho vedl v náčrtcích kompozic k schematickému zjednodušení.\nKolem roku 1565 začal kreslit některé figury v geometrickém stylu, složené z kubických tvarů (la maniera cubica). Cambiasa mohly inspirovat podobné kresby Dürera a dalších německých malířů, ale mohl tak reagovat také na přísná omezení Tridentského koncilu.\nCambiaso žil v době, kdy kardinál G.F. Carafa a pozdější papež Pavel IV. obnovil inkvizici (1542) a zavedl přísná pravidla, která omezovala malíře ve výběru témat i způsobu malby.\nRoku 1563 Tridentský koncil zakázal zobrazování nahého lidského těla.\n\nCambiaso je uváděn jako zakladatel tzv. luminismu. Jako první použil nasvícení noční scény v centru obrazu užitím umělého světla svíčky nebo lampy a teplých tónů barev (Klanění pastýřů, 1570, Madona se svíčkou, 1575) Byl předchůdcem Caravaggia a Georgese de la Tour.\n\n\n"}
{"id": "1058191", "url": "https://cs.wikipedia.org/wiki?curid=1058191", "title": "Obsahem adresovatelná paměť", "text": "Obsahem adresovatelná paměť\n\nObsahem adresovatelná paměť (, zkratka \"CAM\") je v informatice označení speciálního typu elektronické paměti, která je používána pro velmi rychlé vyhledávání požadované informace. Proto je označována též jako asociativní paměť (), někdy též asociativní pole (), avšak toto označení se spíše používá v programování pro datové struktury. Obsahem adresovatelná paměť porovnává vstupní data (index, značka) s tabulkou uložených dat a vrací adresu uložených dat (v případě asociativní paměti však přímo požadovaná data).\n\nPříkladem použití asociativní paměti je dražší switch v počítačové síti, ve kterém je udržována tabulka MAC adres a portů (CAM paměť mají všechny switche Cisco Catalyst). Po příchodu rámce je na základě cílové MAC adresy nutno v tabulce zjistit, kterým portem má být přijatý rámec odeslán do cíle. Při použití klasických datových struktur (pole, lineární seznam, binární strom) bude pro nalezení příslušné hodnoty potřeba mnoho strojových instrukcí (a tím i mnoho taktů). Avšak při použití asociativní paměti je příslušná hodnota vrácena po jednom cyklu (taktu). Výhodou použití CAM paměti je vysoká rychlost reakce, čímž se výrazně sníží latence v síťové komunikaci. Nevýhodou je vysoká pořizovací cena CAM pamětí a jejich vysoký příkon.\n\nPaměť CAM je možné použít i pro směrování IP datagramů v síti Internet. Pro vyhledání správného záznamu v tabulce je používána speciální varianta – TCAM paměť (). Většina dražších switchů má několik TCAM pamětí, takže lze provádět všechna hledání v tabulkách současně (příchozí a odchozí pravidla firewallu, pravidla pro QoS a směrování na L2 nebo L3). Paměť TCAM je rozšířením principu CAM paměti na ternární (třístavové) rozhodování (0, 1 a X), kde prvky 0 a 1 vyjadřují exaktní hodnotu a na stavu prvku X nezáleží. Díky třístavovosti je možné aplikovat v prohledávání CAM tabulky funkci masky sítě.\n\n"}
{"id": "1058193", "url": "https://cs.wikipedia.org/wiki?curid=1058193", "title": "Připojení Hlučínska k Československu", "text": "Připojení Hlučínska k Československu\n\nK připojení Hlučínska k Československu došlo 4. února 1920 na základě Versailleské mírové smlouvy, která vstoupila v platnost 10. ledna 1920. Jižní část okresu Ratiboř v opolském vládním obvodu hornoslezské provincie poraženého Pruska, která následně vstoupila ve známost jako \"Hlučínsko\", se tak v rámci redefinice státních hranic poraženého Německa stala součástí mladé Československé republiky. Byla začleněna do země Slezské jako nový politický a současně soudní okres Hlučín. Na rozdíl od jiných, Německem odstupovaných území pruského Slezska, byla v tomto případě změna hranic provedena bez plebiscitu, pouze na základě historické příslušnosti Ratibořska k českým zemím (k nim patřilo až do ztráty Slezska v první slezské válce roku 1742) a „moravského“ jazyka většinového obyvatelstva. S výjimkou období druhé světové války (1938–1945), kdy bylo obsazeno nacistickým Německem, náleží Hlučínsko od roku 1920 Československu, resp. od roku 1993 České republice, až dodnes, ačkoliv jeho hranice se obzvláště v prvních letech po připojení ještě mírně měnily a území okresu Hlučín bylo později přerozděleno mezi okresy Opava a Ostrava (Moravskoslezský kraj).\n\nUzavřením Berlínského míru 28. července 1742 ztratila rakouská arcivévodkyně Marie Terezie v prohrané slezské válce většinu Slezska ve prospěch pruského krále Fridricha II. Součástí odstoupeného území byla i část Opavska severně od řeky Opavy, východní část Krnovska (Hlubčicko) a Ratibořsko a též moravská enkláva Ketř. Na těchto územích žijící Moravci začali být státem vedeni k němčině, avšak povědomí o jejich jazykovém spojení s Moravou (svou řeč nazývali „moravština“) jim pomáhali držet česky mluvící katoličtí kněží, protože církevně toto území nadále náleželo do působnosti olomouckého arcibiskupství.\n\nGermanizační tlaky na slovanské obyvatelstvo pruského pohraničí zesilovaly v posledních letech před první světovou válkou. V té době začaly v oblasti vznikat první spolky, iniciované většinou Spolkem na podporu němectví, jejichž počet před válkou dosáhl na Hlučínsku šedesáti. Významnou roli v posilování německého ducha sehráli učitelé a nová generace kněží, kteří sice používali moravštinu, ale mimo otázku jazykovou se chovali jako dobří němečtí vlastenci. Navzdory politickému tíhnutí k Německu však ve sčítání lidu v roce 1905 uvedlo 87,3 % obyvatel Hlučínska jako svou mateřskou řeč moravštinu. Tu však ve své zemi používali obvykle pouze doma a v kostele, ačkoliv kontakty s mluvčími češtiny začali navazovat i díky novým pracovním příležitostem v průmyslové Ostravě. Celkový počet obyvatel s mateřskou řečí moravštinou v okresech hlubčickém a ratibořském v roce 1900 činil 64 382 osob. Na území, později odstoupeném Československu, se hlásilo k moravštině 37 607 obyvatel a německy mluvící byli v těchto obcích významně zastoupeni pouze v Třebomi (97 %), Sudicích (86 %) a Hlučíně (28 %).\n\nBojů první světové války se Hlučíňané zúčastnili na straně Německa, které bylo spojencem Rakouska-Uherska, a 1743 mužů z hlučínských obcí (mimo Hať a Píšť) v této válce zahynulo. V rámci společenské diskuze o poválečném uspořádání Evropy se hlučínští kněží ve svých Katolických novinách v prohlášení z 8. února 1919 dovolávali uzákonění dvojjazyčnosti na úřadech, u soudů, notářů a na školách. Skupina Moravců sešlých se okolo Vánoc 1915 na faře v Bořutíně okolo faráře Josefa Hlubka však věřila v poválečné obnovení samostatného českého státu. Své přání „opětného spojení pruské větve s českým národním kmenem“ komunikovala v memorandu Československé národní radě ustanovené roku 1916 v Paříži. Následoval požadavek na připojení „moravské“ části Hlubčicka a Ratibořska k nově vzniklému Československu zaslaný pařížské mírové konferenci a tábor lidu na Ostré hůrce u Háje ve Slezsku (na rakouské straně německo-rakouské hranice) v září 1918, na kterém byl požadavek na připojení území obývaných Moravci k Československu poprvé vyhlašován veřejně. Kněží na Hlučínsku však tyto nálady nesli s nelibostí a 30. listopadu 1918 otiskli v novinách Hultschiner Zeitung prohlášení, ve kterém demonstrovali věrnost svou a svých farníků ke katolické církvi, moravskému jazyku, ale i německé otčině.\n\nNa rakouské straně hranice a v českém odbojovém hnutí i v zahraničí panoval do roku 1915 zájem především o získání Těšínska (o nějž později Československo svedlo spor s Polskem). Teprve když v březnu 1915 v Ženevě zakresloval T. G. Masaryk do mapy svou představu o rozloze budoucího československého státu, vyznačil na ní i požadavek na území zahrnující města Hlubčice, Ratiboř a Hlučín. Na okraji této mapy je poznamenáno, že „Ratibořsko by se reklamovalo i z historických důvodů.“ Československá vláda pak v dalších spisech jako důvod pro připojení území na Ratibořsku uváděla vedle hospodářských a strategických důvodů i jazykovou a genetickou spřízněnost tamního obyvatelstva s českým národem. I na základě těchto důvodů nakonec mírová konference rozhodla o připojení území převážně obývaných Moravci k Československu bez konání plebiscitu, který nařídila v mnoha jiných národnostně smíšených oblastech Horního Slezska.\n\nPodle Versailleské mírové smlouvy, která vstoupila v platnost 10. ledna 1920, byla nakonec Československu přiřknuta pouze jižní část hornoslezského okresu Ratiboř, která následně vešla ve známost jako \"Hlučínsko\". Versailleská smlouva hranice tohoto území popsala pouze přibližně a jejich přesné stanovení přenechala zvláštní komisi:\n\nHraniční komise, která pracovala od ledna 1920, vytýčila podle tohoto popisu nejprve území o rozloze 285,22 km² s téměř 50 000 obyvateli v 36 obcích, jež v následujících letech až do roku 1923 ještě poněkud revidovala tak, že Československu připadly obce Hať a Píšť (k převzetí došlo 16. března), zatímco Ovsiště a osada Rakovec s částí katastru Šilheřovic připadly Německu. Celková rozloha území získaného Československem se tak ustálila na přibližně 316 km².\n\nVojenský zábor Hlučínska prováděl 3. moravský pluk v Opavě 4. února 1920. Tři vojenské kolony s hudbou v čele vstoupily v ranních hodinách na nové území současně v Kravařích (ve směru od Opavy), v Dolním Benešově (ve směru od Háje u Opavy) a v Hlučíně (ve směru od Děhylova). Na náměstí ve městě Hlučíně vpochodovala hudba a přiklusali na koních vojenští jezdci v 11 hodin dopoledne. Členy delegace, která za nimi do města přijela v osmi automobilech, byli mj. nově jmenovaný hlučínský okresní hejtman František Sichra, slezský zemský prezident a současně nově jmenovaný \"zplnomocněný vládní komisař pro Ratibořsko\" Josef Šrámek a francouzští zástupci Dohody plukovník Émile Henri Charles Marty s kapitánem Varennem.\n\n"}
{"id": "1058197", "url": "https://cs.wikipedia.org/wiki?curid=1058197", "title": "Joseph Avenol", "text": "Joseph Avenol\n\nJoseph Louis Anne Avenol (9. června 1879 – 2. září 1952) byl francouzský diplomat. \n\nV letech 1933–1940 sloužil coby v pořadí druhý generální tajemník Společnosti národů. Neměl však dostatečný vliv k tomu, aby zabránil poklesu počtu členských zemí organizace a agresím Japonska, Itálie, Německa a Sovětského svazu, případně občanské válce ve Španělsku. V roce 1940 vyjádřil loajalitu francouzskému maršálu Pétainovi, čímž se jeho setrvání v čele Společnosti národů stalo dále neúnosným.\n"}
{"id": "1058199", "url": "https://cs.wikipedia.org/wiki?curid=1058199", "title": "Předseda Rady svobodného Československa", "text": "Předseda Rady svobodného Československa\n\nPředseda Rady svobodného Československa byl nejvyšší výkonnou a reprezentativní funkcí Rady svobodného Československa, vrcholné politické organizace zahraničního třetího odboje. \n\n\nV určitých obdobích existovaly vzhledem k trvalým neshodám uvnitř Rady i konkurenční exilové organizace (1951–1952 Národní výbor svobodného Československa – předseda Petr Zenkl; 1961–1972 Výbor pro svobodné Československo – předsedové 1961–1969 Jozef Lettrich a 1969–1972 Václav Majer), případně opoziční orgán, který se prohlašoval za legitimní vedení Rady (1953–1954 Řídicí výbor Rady svobodného Československa – předseda Josef Černý). \n\nČasto však dosahovali v řadách československého exilu postavení nejváženějších autorit osobnosti pohybující se mimo čelní pozice politicky institucionalizovaných forem odboje, zejména pak dvojice intelektuálů Ferdinand Peroutka a Pavel Tigrid. Jejich jména byla také oproti drtivé většině exulantů známa v průběhu komunistické totality i přímo ve vlasti. Peroutka byl považován za případného Benešova prezidentského nástupce, Radu spoluzakládal a v letech 1949–1956 v ní působil. V exilu jako osobnost jasně převyšoval ostatní. Po jeho smrti vyčníval především Tigrid. \n\nRoku 1993 se Rada svobodného Československa v souvislosti s rozpadem ČSFR přeměnila na novou krajanskou organizaci Radu vzájemnosti Čechů a Slováků, v období 1993–2011 byl jejím předsedou Mojmír Povolný.\n"}
{"id": "1058201", "url": "https://cs.wikipedia.org/wiki?curid=1058201", "title": "Pavel Medek", "text": "Pavel Medek\n\nIng. Pavel Medek (3. ledna 1952 – 2. února 2015) byl český ekonom a překladatel z anglického jazyka. Proslavil se především překladem části sedmidílné ságy Joanne Rowlingové o Harrym Potterovi.\n\nMedek byl původním vzděláním ekonom; vystudoval VŠE v Praze a pracoval v zahraničním obchodu. Angličtinu se učil jako samouk, pomohla mu příležitost žít několik měsíců v Anglii. Překládat začal počátkem 80. let. Jeho prvním překladem byla detektivka Rosse Macdonalda \"Modré kladivo\", kterou přeložil při svém pobytu v Etiopii. Na svém kontě má více než stovku knih. Do češtiny přeložil například román Roberta A. Heinleina \"Dveře do léta\", ale také knihy Poula Andersona, Henryho Kuttnera, Roberta Blocha, A. E. van Vogta, Lloyda Alexandera a dalších. Překladem povídek Raymonda Chandlera \"Vyděrači nestřílejí\" uzavřel kompletní vydání díla tohoto autora v češtině. Známý je ale především spolupřekladem sedmidílné ságy Joanne Rowlingové o Harrym Potterovi. Na překladu spolupracoval se svým bratrem Vladimírem, který přeložil 1., 2. a 4. díl ságy. Překlad bratří Medků je mistrovský; při práci nejen zohlednili cílovou skupinu čtenářů z prvního stupně základních škol a věnovali velkou péči například i překladu vlastních jmen a neologismů, ale dokázali také postihnout proměnu vypravěčského stylu od dětské knihy až po thriller pro dospělé, řešící závažné existenciální otázky.\n\nKromě překladů knih spolupracoval i na překladu zahraničních filmů a televizních seriálů. Podílel se například na překladu seriálů Červený trpaslík či Kojak.\n\nV roce 2011 získal (spolu s Vladimírem Žďánským) v 17. ročníku udílení Cen Františka Filipovského cenu Jednoty tlumočníků a překladatelů za mimořádnou kvalitu překladu a úpravy dabovaného audiovizuálního díla za \"Vojenský soud se vzbouřenci z lodi Caine\" amerického režiséra Roberta Altmana.\n\nPoslední Medkovou prací je výbor z povídek z legendárního časopisu Black Mask, který by měl vyjít na podzim roku 2015. Zemřel nečekaně 2. února v ranních hodinách ve věku 63 let.\n"}
{"id": "1058205", "url": "https://cs.wikipedia.org/wiki?curid=1058205", "title": "Miloš Jonis", "text": "Miloš Jonis\n\nMiloš Jonis (* 13. dubna 1963) je bývalý slovenský fotbalista, obránce.\n\nV československé lize hrál za Inter Bratislava a Spartak Trnava. Nastoupil v 92 ligových utkáních. V nižších soutěžích hrál za TTS Trenčín a Slovan Duslo Šaľa. V Poháru UEFA nastoupil ve 4 utkáních.\n\n\n"}
{"id": "1058206", "url": "https://cs.wikipedia.org/wiki?curid=1058206", "title": "Aveiro (Portugalsko)", "text": "Aveiro (Portugalsko)\n\nAveiro je město na západním pobřeží Portugalska. Podle sčítání lidu z roku 2011 má 78 450 obyvatel. Je druhým největším městem kraje Centro (po Coimbře). S blízkým městem Ílhavo však vytváří souměstí se 120 000 obyvateli. Město je rozděleno na 10 obvodů (\"freguesias\"). Pro systém kanálů, jimiž je protkáno, se mu někdy říká \"portugalské Benátky\". Aveiro je významným přístavem, díky čemuž je ve městě rozvinut obchod a průmysl. Nezaměstnanost patří dlouhodobě k nejnižším v Portugalsku. Ve městě sídlí univerzita, jež se svou úrovní nacházela roku 2013 podle \"Times Higher Education\" v třetí stovce žebříčku světových univerzit. Město je proslulé také tradiční místní cukrovinkou \"Ovos Moles de Aveiro\". Ve městě sídlí též populární fotbalový klub SC Beira-Mar, který hraje své zápasy na Estádio Municipal de Aveiro, na němž se hrála dvě utkání mistrovství Evropy roku 2004.\n\n"}
{"id": "1058209", "url": "https://cs.wikipedia.org/wiki?curid=1058209", "title": "Daniel Twardzik", "text": "Daniel Twardzik\n\nDaniel „Dan“ Twardzik (* 13. dubna 1991, Třinec) je česko-německý fotbalový brankář, který je od konce února 2017 bez angažmá. Má německé občanství a na svém kontě starty za německou reprezentaci do 18 let.\n\nPochází z fotbalové rodiny, jeho otec René byl také brankářem, jeho mladší bratři Filip a Patrik jsou fotbaloví záložníci.\n\nDaniel Twardzik se narodil v Československu v Třinci, ale dětství strávil v Německu, kde jeho otec hrál fotbal. Začal s fotbalem v německém celku FC Sachsen Leipzig, následoval FC Rot-Weiß Erfurt, odkud si jej vybral bavorský velkoklub FC Bayern Mnichov. Zde trénoval i s Oliverem Kahnem.\n\nOdsud odešel nejprve do Karlsruher SC, aby se vrhl do dospělého fotbalu. Zde se neprosadil a následovalo angažmá v třetiligovém italském klubu Como Calcio. Ani tady mu pšenka nekvetla a tak zamířil do Skotska. Po krátké anabázi v Aberdeen FC (kde byl pod dohledem trenéra brankářů Jima Leightona) si jej vybral druholigový Dundee FC, kde dělal brankářskou dvojku. Poté se v prosinci 2013 ozval prvoligový Motherwell FC, který kvůli zraněním svých brankářů sháněl náhradu (šlo o měsíční hostování). Trenér Stuart McCall ho nasadil hned do ostrého zápasu proti Ross County FC, kde vychytal výhru 2:1. Nakonec se představil v 5 utkáních, všechny byly vítězné a navíc vychytal třikrát čisté konto. Poté se v lednu 2014 vrátil do Dundee FC, kde dostal také příležitost.\n\nV květnu 2014 podepsal dvouletou smlouvu s Motherwellem. Představil se v Evropské lize UEFA 2014/15, kde Motherwell vypadl ve 2. předkole s islandským klubem Stjarnan (první zápas 2:2). Twardzik chyboval v odvetě v prodloužení, kdy se islandský tým ujal vedení 3:2 a už jej nepustil. Trenér Stuart McCall mu však důvěřoval a nasazoval ho ve skotské lize. Na konci roku 2015 v Motherwellu skončil.\n\nV lednu 2016 se stal posilou českého třetiligového klubu FK Viktoria Žižkov.\n\nDaniel Twardzik odehrál dva zápasy za německou reprezentaci do 18 let.\n\n"}
{"id": "1058211", "url": "https://cs.wikipedia.org/wiki?curid=1058211", "title": "Joël Matip", "text": "Joël Matip\n\nJoël André Matip Job (* 8. srpna 1991) je kamerunsko-německý fotbalový obránce, momentálně hrající za anglický prvoligový klub Liverpool FC. S kamerunskou reprezentací se zúčastnil mistrovství světa ve fotbale 2014.\n\nJeho bratrem je fotbalista Marvin Matip (FC Ingolstadt 04) a bratranci Thomas Job (FC Vado Ligure) a bývalý fotbalista Joseph-Désiré Job (např. Middlesbrough FC).\n\n"}
{"id": "1058212", "url": "https://cs.wikipedia.org/wiki?curid=1058212", "title": "Stadler Rail", "text": "Stadler Rail\n\nStadler Rail AG je švýcarská společnost se sídlem v Bussnangu, která se zabývá především výrobou kolejových vozidel.\n\nKořeny společnosti sahají do roku 1942, kdy Ernst Stadler založil v Curychu inženýrskou kancelář Stadler, která se v roce 1945 začala zabývat výrobou akumulátorových a motorových posunovacích lokomotiv. V roce 1962 pak firma postavila montážní halu v Bussnangu, kde je její dnešní sídlo. V roce 1976 firma změnila název na Stadler Fahrzeuge AG a v roce 1984 se začala zabývat výrobou kolejových vozidel pro osobní dopravu. V roce 1989 podnik převzal Peter Spuhler, resp. jím vlastněná společnost PCS Holding AG založená téhož roku. V roce 1994 pak společnost PCS Holding AG mění název na současný Stadler Rail AG. Dceřiná společnost Stadler Fahrzeuge AG se pak v roce 1997 přejmenovává na nynější název Stadler Bussnang AG.\n\n\n\n"}
{"id": "1058215", "url": "https://cs.wikipedia.org/wiki?curid=1058215", "title": "Helena Wolińska-Brus", "text": "Helena Wolińska-Brus\n\nHelena Wolińska-Brus, narozena jako Felicja (Fajga) Mindla Danielak (27. února 1919, Varšava, Polsko – 26. listopadu 2008, Oxford, Spojené království) byla polská komunistická prokurátorka židovského původu. Účastnila se monstrprocesů 50. let, které skončily uvězněním nebo smrtí mnoha lidí nepohodlných tehdejšímu režimu, včetně klíčových postav Zemské armády. O místo prokurátorky přišla v období reforem v roce 1956. V roce 1968 se odstěhovala do Velké Británie.\n\nV letech 1999–2008 polský Institut národní paměti třikrát žádal Velkou Británii o její vydání, ale marně. Polská strana uváděla, že Wolińská je zodpovědná za vykonstruování důkazů, na jejichž základě byl popraven hrdina polského protinacistického odboje August Emil Fieldorf či uvězněno dalších 24 představitelů odboje. Britská strana však protiargumentovala jejím pokročilým věkem a délkou doby, která uběhla od spáchání údajných zločinů.\n\nV lednu 2006 jí byla nicméně zastavena penze prokurátorky a téhož roku jí tehdejší prezident Lech Kaczyński odebral vysoký polský Řád Polonia Restituta, který získala od komunistických úřadů v roce 1954. Když v listopadu 2008 ve věku 89 let zemřela, byla pohřbena při soukromém obřadu dva dny před avizovaným datem pohřbu.\n\nJejím manželem se stal ekonom a reformistický marxista Włodzimierz Brus (narozen jako Beniamin Zylberberg, 1921–2007). Za války skončila ve varšavském ghettu, odkud se jí podařilo uprchnout. V roce 1942, když se domnívala, že její manžel zemřel, se provdala za Franciszka Jóźwiaka. O dva roky později se však s Brusem – který stejně jako ona přišel za války o celou rodinu – znovu setkali. V roce 1956 se znovu vzali. Po roce 1968 Polsko opustili a zbytek života strávili ve Velké Británii, kde se Brus stal profesorem ekonomie na univerzitě v Oxfordu.\n\nŽivot Heleny Wolińské se stal volnou předlohou postavy tety Wandy ve filmu Ida polského režiséra Pawła Pawlikowského. Ztvárnila ji polská herečka Agata Kulesza.\n\nPawlikowski se s Helenou Wolińskou v Oxfordu v 80. letech osobně seznámil, aniž tušil něco o její minulosti. Působila na něj jako „srdečná a velkorysá žena“. Asi o deset let později slyšel ve zprávách, že polská vláda žádá o její vydání na základě obvinění ze zločinů proti lidskosti. \"„Byl to pro mě šok, nešlo mi to na rozum – tahle ironická žena, kterou jsem znal, že byla bezskrupulózní fanatickou stalinistickou popravčí? Tento paradox mě pak po léta pronásledoval,\"\" uvedl Pawlikowski.\n"}
{"id": "1058220", "url": "https://cs.wikipedia.org/wiki?curid=1058220", "title": "Andrés Guardado", "text": "Andrés Guardado\n\nJosé Andrés Guardado Hernández (* 28. září 1986) je mexický fotbalový záložník, momentálně hrající za španělský klub Real Betis Balompié.\n\nNa svém kontě má více než 110 zápasů za mexickou fotbalovou reprezentaci.\n\nS mexickou reprezentací se zúčastnil MS 2014, Gold Cupu 2011, Copa América 2007 a Konfederačního poháru FIFA 2013.\n\n"}
{"id": "1058221", "url": "https://cs.wikipedia.org/wiki?curid=1058221", "title": "Raymond Mommens", "text": "Raymond Mommens\n\nRaymond Mommens (* 27. prosince 1958, Lebbeke, Belgie) je bývalý belgický fotbalový záložník a reprezentant.\nÚčastník EURA 1980 a 1984 a Mistrovství světa 1982 a 1986.\n\n\nV belgickém reprezentačním A-mužstvu debutoval 16. 11. 1977 v kvalifikačním utkání v Belfastu proti domácímu týmu Severního Irska (prohra 0:3).\n\nS reprezentací se zúčastnil Mistrovství Evropy v roce 1980 v Itálii, kde Belgie obsadila po prohře 1:2 se Západním Německem druhé místo. Na dalším evropském šampionátu 1984 ve Francii neodehrál ani jeden zápas.\n\nByl i na Mistrovství světa 1982 ve Španělsku a Mistrovství světa 1986 v Mexiku.\n\nCelkem odehrál v letech 1977–1988 za belgický národní tým 18 zápasů, branku nevstřelil.\n\n"}
{"id": "1058223", "url": "https://cs.wikipedia.org/wiki?curid=1058223", "title": "Kalopogonium", "text": "Kalopogonium\n\nKalopogonium (\"Calopogonium\") je rod rostlin z čeledi bobovité (\"Fabaceae\"), pocházejících z tropické a subtropické Ameriky. Zahrnuje několik druhů popínavých bylin s trojčetnými listy a modrými nebo purpurovými květy. Druh \"Calopogonium mucunoides\" je v tropech používán jako píce pro dobytek a zdomácněl i v jiných částech světa.\n\nZástupci rodu kalopogonium jsou popínavé nebo plazivé byliny se stonkem na bázi více či méně dřevnatějícím. Listy jsou zpeřeně trojlisté, složené většinou z celokrajných vejčitých lístků, s palisty a s palístky na bázi jednotlivých lístků. Květenství je úžlabní hrozen, který může být vzpřímený nebo svazečkovitě stažený. Květy jsou drobné až poměrně velké, nahloučené v uzlinách květenství, velmi krátce stopkaté, podepřené drobnými opadavými listeny. Kalich je zvonkovitý až trubkovitý, zakončený 5 zuby, z nichž horní dva jsou více či méně srostlé. Koruna je modrá nebo purpurová. Pavéza je obvejčitá a na bázi má 2 zahnutá ouška. křídla jsou úzká, rovněž ouškatá, srostlá s tupým a lehce zahnutým, krátkým kýlem. Tyčinky jsou dvoubratré, tyčinka naproti pavéze je volná, ostatní srostlé. Semeník je přisedlý a obsahuje mnoho vajíček. Čnělka je nitkovitá, obvykle prohnutá, zakončená drobnou hlavatou bliznou. Lusky jsou podlouhlé až čárkovité, pukavé, poněkud zploštělé nebo na obou stranách vypouklé, mezi semeny zaškrcované. Obsahují několik až mnoho semen. Semena jsou okrouhlá nebo ledvinovitá, lehce zploštělá.\n\nRod kalopogonium obsahuje 5 až 9 druhů. Je rozšířen v tropické a subtropické Americe od Mexika po Paraguay a Argentinu a na Karibských ostrovech. Druh \"Calopogonium mucunoides\" se rozšířil i do tropů Starého světa, kde široce zdomácněl.\n\nKalopogonia rostou nejčastěji v tropických a subtropických lesích či křovinách v oblastech se sezónním obdobím sucha, často na březích řek či bažin.\n\n\"Calopogonium mucunoides\" je mohutná popínavá bylina, pocházející z tropické Ameriky. V tropických krajích se používá zejména jako píce pro dobytek a rozšířila se i do tropů Afriky, Asie a Austrálie.\n\n"}
{"id": "1058225", "url": "https://cs.wikipedia.org/wiki?curid=1058225", "title": "Jorge Valdivia", "text": "Jorge Valdivia\n\nJorge Luis Valdivia Toro (* 19. října 1983, Maracay, Aragua, Venezuela) je chilsko-venezuelský fotbalový záložník, momentálně hrající za klub Al-Wahda FC ze Spojených arabských emirátů.\n\nS chilskou reprezentací se zúčastnil MS 2014 a Copa América 2007.\nS chilským národním týmem vyhrál jihoamerické mistrovství Copa América 2015, což znamenalo historicky první titul pro Chile. Kromě toho si zahrál i na MS 2010 a na Copa América 2007 a 2011.\n\n"}
{"id": "1058226", "url": "https://cs.wikipedia.org/wiki?curid=1058226", "title": "Gerard Plessers", "text": "Gerard Plessers\n\nGerard Plessers (* 30. března 1959, Overpelt, Belgie) je bývalý belgický fotbalový obránce a reprezentant.\nÚčastník EURA 1980 a Mistrovství světa 1982.\nMimo Belgie hrál v Západním Německu.\n\n\nV belgickém reprezentačním A-mužstvu debutoval 19. 12. 1979 v kvalifikačním utkání v Glasgowě proti domácímu týmu Skotska (výhra 3:1).\n\nS reprezentací se zúčastnil jako náhradník Mistrovství Evropy v roce 1980 v Itálii, kde Belgie obsadila po prohře 1:2 se Západním Německem druhé místo.\nByl i na Mistrovství světa 1982 ve Španělsku, kde odehrál 2 zápasy.\n\nCelkem odehrál v letech 1979–1985 za belgický národní tým 12 zápasů a vstřelil 1 branku (jiný zdroj uvádí 13 zápasů/1 branka).\n\n"}
{"id": "1058228", "url": "https://cs.wikipedia.org/wiki?curid=1058228", "title": "Stadler FLIRT", "text": "Stadler FLIRT\n\nStadler FLIRT je název pro elektrické a motorové jednotky, které vyrábí závody švýcarské skupiny Stadler Rail. Výroba probíhá od roku 2004. Název FLIRT je zkratkou z německého \"Flinker Leichter Innovativer Regional Triebzug\", případně anglického \"Fast Light Innovative Regional Train\". Jednotky tohoto typu jsou vyráběny pro dopravce v mnoha zemích, mezi jejich zástupce patří také česká řada 480, kterou využívá dopravce Leo Express.\n\nVýrobce tyto soupravy nabízí jako elektrické jednotky, ale také ve verzi se spalovacím motorem. Zákazník si přitom podle svých potřeb může objednat soupravy skládající se ze dvou až šesti vozů, které jsou spojeny prostřednictvím Jakobsových podvozků. Na tyto jednotky pak navazuje novější verze FLIRT3, která splňuje nové požadavky norem TSI.\n"}
{"id": "1058229", "url": "https://cs.wikipedia.org/wiki?curid=1058229", "title": "BMW R 1150 RS", "text": "BMW R 1150 RS\n\nBMW R 1150 RS je motocykl kategorie sportovní cestovní motocykl, vyvinutý firmou BMW, vyráběný v letech 2001-2005. Jeho předchůdcem byl model BMW R 1100 RS, nástupcem se stal model BMW R 1200 ST. Sesterské modely jsou cestovní BMW R 1150 RT a nakedbike BMW R 1150 R. Vyráběn byl v Berlíně-Spandau.\n\nDo výbavy patří ABS s posilovačem a vyhřívané rukojeti.\n\n\n\n"}
{"id": "1058230", "url": "https://cs.wikipedia.org/wiki?curid=1058230", "title": "Mile Jedinak", "text": "Mile Jedinak\n\nMichael John Jedinak (* 3. srpna 1984), známý jako Mile Jedinak, je australský fotbalový záložník chorvatského původu, momentálně hrající za anglický klub Aston Villa FC.\n\nS australskou reprezentací se zúčastnil MS 2010 v Jihoafrické republice a MS 2014 v Brazílii. Na šampionátu byl kapitánem týmu.\n\nS národním týmem Austrálie vyhrál domácí Mistrovství Asie v roce 2015. I zde byl kapitánem.\n\n"}
{"id": "1058231", "url": "https://cs.wikipedia.org/wiki?curid=1058231", "title": "Konjugovaný polymer", "text": "Konjugovaný polymer\n\nKonjugovaný polymer se vyznačuje pravidelným střídáním dvojných a jednoduchých kovalentních vazeb v rámci hlavního řetězce makromolekuly. V konečném důsledku jsou si z pohledu kvantové mechaniky všechny vazby v tomto polymeru rovnocenné a mají řád 1,5. Díky konjugaci dvojných vazeb dochází k delokalizaci jejich valenčních π-elektronů. Elektrony se tedy mohou pohybovat v rámci prokonjugovaného systému a tyto makromolekulární látky mohou vykazovat vysokou elektrickou vodivost po přiložení vnějšího elektrického zdroje. Nejjednodušším zástupcem konjugovaných polymerů je polyacetylen.\n"}
{"id": "1058233", "url": "https://cs.wikipedia.org/wiki?curid=1058233", "title": "Eduardo Vargas", "text": "Eduardo Vargas\n\nEduardo Jesús Vargas Rojas (* 20. listopadu 1989) je chilský fotbalový útočník, momentálně hrající v německé Bundeslize za klub TSG 1899 Hoffenheim.\n\nS chilskou reprezentací se zúčastnil Mistrovství světa 2014 v Brazílii, kde chilský národní tým vypadl po vyrovnané bitvě v osmifinále s Brazílií v penaltovém rozstřelu.\n\n"}
{"id": "1058237", "url": "https://cs.wikipedia.org/wiki?curid=1058237", "title": "Antonínov (Tisá)", "text": "Antonínov (Tisá)\n\nAntonínov () je osada a základní sídelní jednotka obce Tisá v okrese Ústí nad Labem ležící v nadmořské výšce 555 m. Nachází se asi 1,5 km východně od Tisé.\n\nAntonínov leží v katastrálním území Tisá o výměře 11,415 km.\n"}
{"id": "1058252", "url": "https://cs.wikipedia.org/wiki?curid=1058252", "title": "Transparency International - Česká republika", "text": "Transparency International - Česká republika\n\nTransparency International – Česká republika (TIC, TI CZ, TI ČR) je česká pobočka mezinárodní nevládní neziskové organizace Transparency International (TI), působící v České republice od roku 1998, jejíž posláním je mapovat stav korupce a svou činností přispívat k jejímu omezování.\n\nJejím ředitelem je od roku 2008 David Ondráčka, jenž byl po volbách do Poslanecké sněmovny PČR v roce 2013 osloven hnutím ANO 2011, aby zastával v příští vládě post ministra vnitra. Ondráčka byl ochoten tuto nabídku přijmout jen za předpokladu, že se celá vládní koalice, tvořená hnutím ANO 2011, ČSSD a KDU-ČSL, shodne jednomyslně na jeho nominaci. K tomu však nedošlo a po čtrnácti denním jednání byl do funkce nominován Milan Chovanec z ČSSD.\n\nV roce 2018 oslavila TI ČR 20 let své existence komunikační kampaní Růžový patník, jejíž podstatou bylo představení nejzásadnějších kauz, na jejichž odhalení se podílela, a která vyvrcholila hudebním koncertem v MeetFactory, na němž vystoupili Barbora Poláková, David Koller, Mardoša, Mucha nebo Vladimír 518. \n\nJednou z hlavních činností TI ČR je připravování analýz korupčních rizik spojených s fungováním firem a státních institucí, které je identifikují a vedou k efektivnímu nastavení procesů za účelem jejich předcházení.\n\nTI ČR ve spolupráci s Českým svazem ledního hokeje (ČSLH) provozuje etickou linku v hokeji, konkrétně zajišťuje shromažďování, vyhodnocování a prošetřování podnětů a oznamovatelů korupce v rámci zachování jejich anonymity. Tuto službu poté nabízí i pro další firmy nebo státní instituce.\n\nPrávní poradna poskytuje bezplatné právní poradenství občanům a zaměstnancům soukromoprávních i veřejnoprávních subjektů v případě podezření z korupce nebo střetu zájmů, nečinnosti nebo nesprávného postupu úřadů nebo plýtvání veřejných prostředků na nepotřebných nebo předražených veřejných zakázkách. Nedílnou součástí činnosti právní poradny je také mapování a zvyšování transparentnosti veřejné správy za využití otevřených zdrojů dat.\n\nNezbytnou součástí činnosti TI ČR je také nastavování compliance procesů a programů ve firmách a státních institucích za účelem efektivní ochrany před nežádoucími protiprávními jevy v jejich strukturách.\n\nCílem dlouhodobého působení organizace je vytváření takové legislativy a institucionálních opatření, které výrazně ztíží korupci, zvýší pravděpodobnost dopadení a potrestání pachatelů korupčních trestných činů.\nKromě na míru navržených prezenčních protikorupčních školení a workshopů nabízí TI ČR také online školení, vhodná zejména pro posílení základních znalostí o korupci. Prostřednictvím své vzdělávací činnosti se poté dlouhodobě snaží o posilování protikorupčních znalostí občanů a zvyšování integrity a kompetencí jak zaměstnanců státní správy, tak zástupců soukromého sektoru. \n\nTI ČR má diverzifikované financování, které pramení jak z fundraisingu a dobrovolných darů, tak i vlastních placených aktivit v podobě online a offline školení nebo konzultační a analytické činnosti pro firmy a státní instituce. Kromě toho se hlásí o dotace a granty ze soukromých i veřejných zdrojů, o které soutěží ve výběrových řízeních. Po získání těchto projektových financí následují audity, finanční a správní kontroly a složité výkaznictví, jimiž TI ČR pravidelně prochází. Přehledy svého financování poté pravidelně zveřejňuje v souladu s principem absolutní transparentnosti, který prosazuje, ve výročních zprávách na svých webových stránkách. \n\nPodle zveřejněné výroční zprávy za rok 2018 činily její celkové příjmy 10,22 milionů korun. Z toho z veřejných rozpočtů 6,32 milionů korun (62%) – jmenovitě například od Ministerstva zahraničních věcí 2,897 milionů korun, od Ministerstva vnitra 0,872 milionů korun nebo od Ministerstva práce a sociálních věcí 0,205 milionů korun. Ve srovnání s tím získala od firemních dárců celkem 1,020 milionů korun (10%) a od fyzických osob 0,999 milionů korun (10%). \n\nPodle kritiků je financování watchdogových organizací z veřejných rozpočtů problematické, protože je ohrožena jejich nezávislost. Argumentují tím, že tyto organizace musí být zadobře s politiky proto, aby získaly peníze z veřejných zdrojů. To jim brání politiky důsledně a nezávisle kontrolovat. Toto tvrzení však TI ČR rozporuje. \"\"Jsme politicky nestranní a na naši nezávislost klademe velký důraz. Pouze my sami určujeme, jakým kauzám, aktivitám a tématům se budeme věnovat. Žádný dárce nemá na činnost Transparency International vliv.\"\"\n\nTI ČR začala prověřovat Dopravní podnik hlavního města Prahy v roce 2011 na žádost Reportérů ČT ohledně analyzování a vyhodnocení několika dokumentů a informací souvisejících s nevýhodnými smlouvami na výrobu jízdenek. Výsledkem bylo odhalení chobotnice firem, propojené kontroverzním podnikatelem Ivo Rittigem, a odstoupení generálního ředitele Martina Dvořáka. Po medializaci této kauzy však paradoxně došlo k uzavření dalšího nevýhodného kontraktu, tentokrát mezi DPP a papírnou Neograph, který zprostředkovala Cokeville Assets, firma Rittigova obchodního partnera Petera Kmeťe. Konečným příjemcem 17 haléřů z každé prodané jízdenky, které jí Neograph za zprostředkování odváděl, byl podle Nadačního fondu proti korupci právě Rittig. V roce 2013 byl Dvořák obviněn z porušování povinnosti při správě cizího majetku a v roce 2015 byl obviněn znovu, spolu s Rittigem a dalšími 12 lidmi z legalizace výnosů z trestné činnosti. V roce 2018 započal u Městského soudu v Praze proces s celkově 17 obžalovanými, kteří ovšem byli o rok později nepravomocně zproštěni viny.\n\nBěhem řešení kauzy nevýhodných jízdenek se však vynořil další problém. TI ČR v roce 2017, spolu s Člověkem v tísni a Hlídacím psem, upozornila na existenci utajené smlouvy mezi DPP a vymahači pokut, díky níž mohli inkasovat mimořádné odměny. Kritika se týkala jedné konkrétní části smlouvy, která přisuzovala advokátům nárok na odměnu i v případě, že se dlužník ocitne v insolvenci, a vyhne se tak platební povinnosti. Poté, co došlo k odhalení a následné medializaci problematické pasáže, přiměla pražská primátorka Adriana Krnáčová DPP ke změně jejího znění.\n\nV roce 2018 začala TI ČR řešit případ další nevýhodné smlouvy, uzavřené v roce 2011 bez možnosti její výpovědi za působení generálního ředitele Martina Dvořáka. V jejím důsledku musí DPP platit firmě KARIR až do svého konce desítky milionů korun ročně, a to zhruba do celkové výše půl miliardy korun, za pronájem vnitropodnikové dopravy, jako například čisticích, nákladních nebo zametacích vozů, které mu shodou okolností dříve patřily.\n\nV současné době se TI ČR zabývá bojem za transparentnost při výstavbě linky D pražského metra, jejímž investorem má být DPP společně s firmou Penta Investments, a kolem které se točí množství nezodpovězených otázek.\n\nVeřejnou zakázku na odstranění starých ekologických škod vypsal v roce 2008 ministr financí Miroslav Kalousek na rekordních 114 miliard korun. Obří Ekotendr se měl týkat 510 lokalit po celé České republice. Odborné odhady reálné ceny se však pohybovaly mezi 20 až 25 miliardami korun, nejlevnější nabídka byla poté stanovena na necelých 57 miliard korun. TI ČR po celou dobu kritizovala počínání vlády Petra Nečase, neboť ho považovala za ekonomicky nevýhodné a potenciálně korupční. Po zrušení Ekotendru v roce 2011 byl sanační projekt rozdělen do mnoha dílčích částí.\n\nV roce 2011 byla TI ČR přizvána Ministerstvem zemědělství, aby se podílela na omezení korupčních rizik u hospodaření státního podniku Lesy ČR, a započala tak poskytování odborného poradenství ohledně veřejných zakázek na těžbu dříví a následného obchodování s ním. Zároveň přispěla k implementaci nových interních procesů a systému zakázek, jež fungují dodnes. V tomtéž roce však také upozornila na zpracování předraženého dvaceti pěti stránkového etického kodexu, vypracovaného firmou Rittig & Partners, kontroverzního podnikatele Ivo Rittiga, ve výši 1 720 000 korun bez DPH.\n\nV roce 2013 poté TI ČR podala trestní oznámení na základě anonymního upozornění kvůli pochybné veřejné zakázce na migraci webových stránek, která proběhla bez vypsání veřejné soutěže, a to konkrétně ve věci podezření ze spáchání trestního činu porušování povinnosti při správě cizího majetku. Záhy byl obviněn vedoucí oddělení IT státního podniku Lesy ČR, který následně strávil několik měsíců ve vazbě. V roce 2015 bylo v pokračování této kauzy sděleno obvinění čtyřem podnikatelům, kteří měli působit jako organizovaná skupina při legalizaci výnosů z trestné činnosti, a způsobit tak škodu ve výši bezmála 300 milionů korun\n\nTI ČR sehrála také důležitou roli v prosazení novelizace zákona č. 319/2015 Sb., o státním podniku, čímž pomohla řádově ušetřit několik miliard korun pro státní rozpočet.\n\nTI ČR se začala zabývat kauzou První chráněné dílny podnikatele Tomáše Horáčka v roce 2015, kdy poprvé upozornila na obcházení zákona č. 137/2006 Sb., o veřejných zakázkách, stejně jako neetické zneužívání systému pro podporu zdravotně postižených osob. Podstata jejího fungování spočívala v získávání širokého spektra veřejných zakázek na základě zaměstnávání zdravotně postižených osob, jejichž řešení však následně probíhalo z 90–100% subdodavatelsky bez jejich účasti. \n\nProblematické rysy, obdobně jako u veřejných zakázek, poté vykazovala i náhradní plnění zabavená při policejním zásahu v roce 2018 v Nemocnici na Bulovce a Nemocnici na Františku. Tato razie zároveň odkryla Horáčkovo napojení na společnost HTS Corporate Groupe, která zastřešovala \"schránkové firmy\", tj. firmy mající jen virtuální sídlo bez jakýchkoliv zaměstnanců.\n\nNa výtky TI ČR zareagoval nový zákon č. 134/2006 Sb., o zadávání veřejných zakázek, který zrušil toto zneužívané zvýhodnění a stanovil zadavateli možnost vyhradit veřejnou zakázku pouze pro uchazeče se statusem chráněné dílny.\n\nROP – Severozápad byl jedním ze sedmi regionálních operačních programů, který v programovém období 2007–2013 zajišťoval přerozdělování evropských dotací v regionech, v tomto případě v Karlovarském a Ústeckém kraji, které měly směřovat na podporu veřejně prospěšných projektů. TI ČR se aktivně podílela na objasňování této kauzy již od objevení prvních pochybností v roce 2008. Úzce spolupracovala při formulaci trestních oznámení s Leo Steinerem, který jako první upozornil v roce 2012 na korupční a netransparentní jednání, a započala tak rozplétání chobotnice klientelismu. Následně také analyzovala rozsudek vydaný Krajským soudem v Ústí nad Labem v roce 2013 týkající se odsouzení některých vysoce postavených úředníků nebo komentovala počínání složek státu v rámci trestního vyšetřování.\n\nTI ČR jako jedna z prvních upozornila v roce 2015 na to, že Čapí hnízdo naplňuje veškeré náležitosti dotačního podvodu a začala se zasazovat o jeho prošetření.\n\nV roce 2018 zase poukázala na to, že první vláda Andreje Babiše bez důvěry propustila mnohem více úředníků, než uvádí, a tedy že je neochránil ani zákon č. 234/2014 Sb., o státní službě, který měl politicky motivovaným propuštěním zabránit. Podle TI ČR došlo ke zrušení 37 vysokých úřednických pozic, namísto vládou avizovaných 23.\n\nV témže roce upozornila také na to, že na základě dokumentu uveřejněném ve slovenském Registru partnerů veřejného sektoru, je Andrej Babiš nadále ovládající osobou holdingu Agrofert. V návaznosti na toto odhalení se TI ČR rozhodla podat podnět k příslušným českým úřadům kvůli obcházení novelizovaného zákona č. 159/2006 Sb., o střetu zájmů, který má zabránit vlastnictví médií a společností u části veřejných funkcionářů, drží-li v nich členové vlády alespoň čtvrtinový podíl. Zároveň nesmí pobírat nenárokové dotace a investiční pobídky nebo se účastnit veřejných soutěží. TI ČR následně odeslala druhý podnět spolu s otevřeným dopisem, tentokrát adresovaný Generálnímu ředitelství Evropské komise pro regionální politiku (DC Regio) a Generálnímu ředitelství Evropské komise pro zemědělství (DC Agriculture), ve kterém požádala o přezkum nároku holdingu Agrofert na obdržené miliardové evropské dotace.\n\n\nV dubnu 2007 byla TI ČR podezřelá ze zpronevěry státní dotace v souvislosti s pořádáním Mezinárodní protikorupční konference ve dnech 8. až 11. října 2001. Policie ČR vyšetřovala, jak organizace naložila s třicetimilionovou dotací, resp. bezúročnou půjčkou, kterou jí poskytlo Ministerstvo financí. Organizace totiž vrátila jen 14,5 milionu korun. Ředitelka TI ČR Adriana Krnáčová tehdy uvedla, že: \"\"Okolnosti případu, především pak jeho načasování, nás vedou k důvodným obavám, že cílem trestního oznámení je diskreditovat vytrvalou snahu o důsledné odhalovaní případů korupce, zejména korupce politické\"\"\".\" K 1. lednu 2008 však Adriana Krnáčová rezignovala na svoji funkci výkonného ředitele a organizaci opustila. Vzápětí ji nahradil David Ondráčka, který do té doby v organizaci působil na pozici projektového manažera.\n\n2018 |\n2017 |\n2016 |\n2015 |\n2014 |\n2013 |\n2012 |\n2011 |\n2010 |\n2009 |\n2008 |\n2007 |\n2006 |\n2005 |\n2004\n\n"}
{"id": "1058255", "url": "https://cs.wikipedia.org/wiki?curid=1058255", "title": "Kaple svatého Jana Nepomuckého (Bystré)", "text": "Kaple svatého Jana Nepomuckého (Bystré)\n\nKaple svatého Jana Nepomuckého je římskokatolická kaple v Bystrém. Kaple stojí vpravo nad silnicí z Bystrého do Janova. Je majetkem farnosti Bystré.\n\nKaple byla zřízena v roce 1893 z kamenného spodku průchozí zvonice, která stála před původním dřevěným kostelíkem sv. Bartoloměje, kolem kterého se rozprostíral hřbitov. Byla zrekonstruována díky místnímu faráři P. Barvířovi. Původní obec se jmenovala Zákraví a rozkládala se v místech této kaple.\n\nFara u původního kostelíka je zmiňována při soupisu far v letech 1344-1350. Dle dobrušské farní kroniky kostelík sešel a v roce 1710 zůstal jen kamenný spodek zvonice. V letech 1719-1720 byl vybudován nový zděný kostel svatého Bartoloměje v Bystrém.\n\nBohoslužby se v kapli nekonají.\n\n"}
{"id": "1058257", "url": "https://cs.wikipedia.org/wiki?curid=1058257", "title": "Daniel Fernando Sturla Berhouet", "text": "Daniel Fernando Sturla Berhouet\n\nDaniel Fernando kardinál Sturla Berhouet, SDB (* 4. července 1959, Montevideo) je uruguayský římskokatolický kněz, arcibiskup Montevidea a člen Salesiánů Dona Bosca.\n\nNarodil se jako nejmladší z pěti dětí. Jeho otec byl právník a matka žena v domácnosti. Otec mu zemřel, když mu bylo 13 let a matka o tři roky později. Svá gramatická a středoškolská studia dokončil na \"Colegio San Juan Bautista\", pod správou Bratrů Svaté rodiny. Poté vstoupil do kongregace salesiánů Dona Bosca v provincii Uruguay. Roku 1979 začal svůj noviciát a první sliby složil 31. ledna 1980.\n\nNa Institutu Jana XXIII. získal titul bakaláře z občanského práva a na Salesiánském institutu \"Miguel Rúa\" v Montevideu dokončil svá studia filosofie a pedagogiky. Teologii studoval na Teologickém institutu Monsignora Mariana Solera Uruguayana (dnes Fakulta teologie), odkud odešel s titulem bakaláře (roku 2006 odtud získal licenciát z teologie). Na kněze byl vysvěcen 21. listopadu 1987 arcibiskupem José Gottardim Cristellim.\n\nPo vysvěcení působil jako poradcem studia na \"Talleres Don Bosco\". V letech 1991 až 1993 sloužil jako vikář Salesiánského noviciátu a postnoviciátu. O rok později od ukončení této funkce se stal mistrem noviců. Dále působil jako ředitel pre-univerzitního institutu Jana XXIII., profesor historie aj.\n\nDne 28. října 2008 byl jmenován salesiánským inspektorem v Uruguayi a 27. května 2009 předsedou Konference řeholníků v Uruguayi.\n\nDne 10. prosince 2011 jej papež Benedikt XVI. jmenoval pomocným biskupem Montevidea a titulárním biskupem z Phelbes. Biskupské svěcení přijal 4. března 2012 z rukou arcibiskupa Nicoláse Cotugna Fanizziho a spolusvětiteli byli biskup Arturo Eduardo Fajardo Bustamante a biskup Milton Luis Tróccoli Cebedio.\n\nTuto funkci vykonával do 11. února 2014, kdy byl ustanoven metropolitním arcibiskupem Montevidea. Pallium převzal 29. června téhož roku z rukou papeže Františka.\n\nDne 14. února 2015 jej papež František na konzistoři jmenoval kardinálem s titulem kardinál-kněz ze Santa Galla.\n\n\n"}
{"id": "1058260", "url": "https://cs.wikipedia.org/wiki?curid=1058260", "title": "Ivan Remunda", "text": "Ivan Remunda\n\nIvan Remunda (28. července 1934 Židlochovice – 8. ledna 2014 Židlochovice) byl český malíř, grafik, ilustrátor knih a spisovatel.\n\nByl židlochovickým rodákem, celý život zde žil a tvořil. Byl bratrem herce a režiséra Stanislava Remundy.\nAbsolvoval gymnázium v Hustopečích v roce 1953, tehdy Střední všeobecně vzdělávací školu. V letech 1954–56 studoval na VUT v Brně stavební fakultu, obor pozemní stavby, kterou nedokončil. V letech 1960-1963 studoval Střední průmyslovou školu stavební v Brně. V letech 1978-1983 doplnil své vzdělání ještě o grafiku na Střední umělecké a průmyslové škole v Brně. Od roku 1978 byl ve svobodném povolání.\n\nMěsto Židlochovice mu v roce 2003 udělilo cenu \"Zasloužilý občan města Židlochovice\".\n\n\nVěnoval se především krajinářské výtvarné tvorbě. Nazýván byl malířem Vysočiny, ale neopomíjel ani oblast Pálavy a nejbližšího Výhonu.\nUskutečnil cca 30 autorských výstav a podílel se na výstavách kolektivních. Jeho práce jsou zastoupeny zejména v soukromých sbírkách v ČR, USA, Rakousku, Spolkové republiky Německo a v Rusku.\n\nGrafické práce: byl autorem ilustrací vlastních děl i knih jiných autorů, např. \"Devatero vyprávění: o lidech ze slunečního města\" (autor Miloslav Jurák), 1992.\n\n"}
{"id": "1058261", "url": "https://cs.wikipedia.org/wiki?curid=1058261", "title": "Kostel Panny Marie Guadalupské (Řím)", "text": "Kostel Panny Marie Guadalupské (Řím)\n\nNostra Signora di Guadalupe a Monte Mario je kardinálský titulární kostel ustanovený 17. dubna 1969 papežem Pavlem VI. Tento kostel se nachází na \"Piazza Nostra Signora di Guadalupe\". Prvním titulárním kardinálem se stal Miguel Darío Miranda Gómez arcibiskup Méxica.\n\n"}
{"id": "1058263", "url": "https://cs.wikipedia.org/wiki?curid=1058263", "title": "Deer in the Headlights", "text": "Deer in the Headlights\n\nDeer in the Headlights je třetí singl amerického synthpopového projektu Owl City ze třetího studiového alba \"All Things Bright and Beautiful\". Singl byl na iTunes vydán 23. května 2011.\n\nUž 6.4. Adam zveřejnil ukázky ke čtyřem novým písním z alba „Dreams Don't Turn to Dust“, „Alligator Sky“, „Galaxies“ a „Deer in the Headlights“. Každá byla minutu a půl dlouhá.\n\nVydání singlu „Deer in the Headlights“ bylo něco neslýchaného. Počínaje 16. květnem byl každý den zveřejněn kousek písně. Původně to byl nazván jako „Nová Píseň“ („New Song“) a fanoušci měli název uhádnout. První část obsahovala bubny, následovalo přidání basů, kytary, syntetizéru a nakonec vokálů. Poslední den byl název oznámen.\nV interview pro časopis Spin Adam Young uvádí: „\"Je to velké a energické. Má to mohutný zvuk. Má to takovou vibraci, že to je skoro jako Blink-182, ale s několika syntetickými částmi. Napsání této písně pro mě bylo novým mezníkem.“\"\n\nV jiném rozhovoru pro Christianity Today Adam říká: „\"Baví mě psát převážně z fantazie, což vytváří spíše abstraktní obrazy. Ale s 'Deer in the Headlights' to bylo jiné, je to osobní píseň, která se odehrává blízko srdce způsobem odlišným od všech písní, které jsem kdy napsal. V té době jsem zrovna ukončil vážný vztah a trýznila mě myšlenka, že spousta lidí (konkrétně já sám) má zvláštní tendenci toužit po vztahu jen z toho důvodu, aby se vyhnuli osamělosti, což nakonec znamená, že to vůbec není o lásce! Někdy je snadné nechat se oslepovat světlem a úplně zapomenout, o čem má pravá láska navržená Bohem být. Pokud vše, na co se zaměříš, jsou jen hřejivé pocity, vztah se může velice rychle stát nebezpečným a katastrofálním. Takže skladba je o tom, jak jsem se potřeboval dostat z toho světla a vzpomenout si, co je důležitější než nějaké příjemné šimrání.“\" O svém vztahu dodává: „\"Byl to velký průšvih a skončilo to zničením životů obou dvou zúčastněných. Jedna z těch věcí 'nikdy nedělej stejnou chybu dvakrát'. Lidé si myslí, že je to veselá píseň, ale doopravdy je to naprosto depresivní.“\"\n\nNa Facebooku Adam o skladbě říká, že je to jeho způsob, jak si říct: „\"Probuď se, nikdy nic nebude tak dokonalé.“\" Také dodává, že píseň má posluchači říci, že může zůstat v jednom světě a být šťastný, ale často to, co je reálné, je hodně odlišné od toho co pociťujeme jako ideální.\n\n30.6. vyšel videoklip pro „Deer in the Headlights“. Představuje Adama řídícího DMC DeLorean z trilogie Back to the Future a kanadská hudebnice Lights tu má miniaturní roli jako prodavačka v samoobsluze. Ve videoklipu na konci se objeví Adam v obleku, ve kterým byl ve videu k „Alligator Sky“. Také si lze všimnout, že se Adam s autem vydává do roku 2015.\n\n„\"Je to výstřední video pro hubatou píseň, která vtipkuje: 'Proč jsme zamilovaní, když je to ze špatných důvodů?' Píseň je o tom, jak se vyhnout oslepujícímu světlu povrchních načechraných vztahů, a říká: 'Díky, ale radši budu sám a vyhnu se tak miliónu planých srdcebolů, dokud nenajdu dívku svých snů.\"“ říká Adam pro AOL Music.\n\n4. května 2014 Adam na Instagramu sdílí fotku muže z videa a vzpomíná: „\"Když jsem natáčel videoklip k Deer in the Headlights, tak jsme na pár nocí uzavřeli tento skvělý, malý obchůdek u benzínky někde u LA a tento chlapík tam vlastně pracoval a sotva mluvil anglicky a já sotva mluvil anglicky, takže jsme spolu vycházeli opravdu dobře. Mezi natáčením jsme spolu vtipkovali bez toho, aniž bychom užívali slova. Předstírali jsme, že jsme rockové hvězdy a hrajeme na pódiu pro milióny lidí, a hodně jsme se nasmáli a byla tam Lights a pak šílená cvičitelka jelenů přijela v dodávce s opravdovou laní jménem Maggie nebo tak nějak a ta dáma před ní divoce třásla kýblem s jelením žrádlem a hlasitě křičela MAGGIE, aby se laň podívala do kamery, a ten chlapík si myslel, že je to ta nejlegračnější věc vůbec, a smáli jsme se a on byl ke mně strašně milý a já jsem nikdy nevěděl, jak se jmenuje, a on zas, jak se jmenuju já, ale když jsem odcházel, ukázal mi palec nahoru, a já jsem mu na oplátku taky ukázal palec nahoru a v podstatě je tento chlapík mým skutečným tátou.\"“\n"}
{"id": "1058266", "url": "https://cs.wikipedia.org/wiki?curid=1058266", "title": "Kostel Panny Marie Guadalupské a svatého Filipa", "text": "Kostel Panny Marie Guadalupské a svatého Filipa\n\nNostra Signora di Guadalupe e S. Filippo Martire je kardinálský titulární kostel ustanovený 28. června 1991 papežem Janem Pavlam II. Tento kostel se nachází na \"Via Aurelia\". Prvním titulárním kardinálem se stal Juan Jesús Posadas Ocampo arcibiskup Guadalajary.\n\n"}
{"id": "1058269", "url": "https://cs.wikipedia.org/wiki?curid=1058269", "title": "Emmanuel Guibert", "text": "Emmanuel Guibert\n\nEmmanuel Guibert (* 1964 Paříž) je francouzský komiksový kreslíř a scenárista.\n\nPo absolvování lycea navštěvoval v roce 1980 několik měsíců různé umělecké školy v Paříži. Poté začal profesionálně navrhovat storyboardy pro filmy a videoklipy. Jako komiksový autor debutoval v roce 1992 albem \"Brune\", na kterém pracoval sedm let. V ateliéru Atelier des Vosges, který založil v roce 1995 Frédéric Boilet, se seznámil s komiksovými kreslíři Didierem Tronchetem, Christophem Blainem und Joannem Sfarem. Se Sfarem vytvořil příběh \"La fille du professeur\" o dívce z Londýna, která se v roce 1900 zamilovala do oživlé egyptské mumie. Od roku 2000 působí jako scenárista a spolu s Joannem Sfarem kreslí komiksovou sérii \"Sardine de l'espace\".\n\nMezinárodně známým se stal v roce 2003 trojdílnou publikací \"Le Photographe\" (společně s Didierem Lefèvrem a Frédéricem Lemercierem), pro kterou zpracoval kresby a scénář. Trilogie vypráví zážitky francouzského fotoreportéra Lefèvrea v roce 1986 během Sovětské války v Afghánistánu. Dílo bylo přeloženo do více než deseti jazyků.\n\n\n\n"}
{"id": "1058271", "url": "https://cs.wikipedia.org/wiki?curid=1058271", "title": "Cyril Stachura", "text": "Cyril Stachura\n\nCyril Stachura (* 4. září 1965 Stropkov) je bývalý slovenský fotbalista, záložník.\n\nV československé lize hrál za 1. FC Tatran Prešov. Nastoupil ve 27 ligových utkáních a dal 5 gólů. Ve slovenské nejvyšší soutěži hrál za 1. FC Košice a Chemlon Humenné. V nižších soutěžích hrál i za ZŤS Košice, VTJ Žatec, PFK Piešťany a ŠKP Devín.\n\n\n\n"}
{"id": "1058272", "url": "https://cs.wikipedia.org/wiki?curid=1058272", "title": "Ukrajinská národní rada Prjaševčiny", "text": "Ukrajinská národní rada Prjaševčiny\n\nUkrajinská národní rada Prjaševčiny, též Prjaševščiny, zkratka UNRP (ukrajinsky Українська Народна Рада Пряшівщини, slovensky Ukrajinská národná rada Prjaševčiny, doslova \"Ukrajinská národní rada Prešovska\"), byla střechová politická organizace a politická strana v poválečném Československu, sdružující obyvatelstvo ukrajinské (respektive rusínské národnosti) na severovýchodním Slovensku.\n\nUNRP vznikla 1. března 1945. Zpočátku nevylučovala variantu připojení severovýchodu Slovenska obývaného etnickými Ukrajinci k Ukrajinské sovětské socialistické republice (podobně jako byla připojena Podkarpatská Rus). Brzy se ale přihlásila k rozvoji ukrajinské menšiny v rámci Československa. UNRP se vyhýbala označení Rusín (rusínskou národnostní identitu považovala za umělý konstrukt, mající za cíl rozdělit ukrajinské etnikum). V dobových dokumentech se objevují místo toho termíny jako \"ukrajinské obyvateľstvo\", \"ukrajinský národ\", \"obyvateľstvo ukrajinských okresov Prjaševščiny\" nebo \"obyvateľstvo Prjaševščiny\".\n\nGenerálním tajemníkem UNRP byl zvolen Ivan Roháľ-Iľkiv. V letech 1945–1946 měla UNRP své zástupce a samostatný poslanecký klub v Prozatímním Národním shromáždění i v Slovenské národní radě. V československém Prozatímním Národním shromáždění zasedalo celkem pět poslanců UNRP. Šlo o jediné zástupce menšinového etnika v tomto provizorním zákonodárném sboru, jenž byl jinak složen výlučně z poslanců české a slovenské národnosti. Po roce 1946 již členové UNRP zasedali v parlamentu v rámci poslanckých klubů jiných stran. Peter Babej například zastupoval Komunistickou stranu Slovenska. Viktor Zavacký zase už během roku 1945 v rámci Ukrajinské národní rady inicioval vznik ukrajinsko-rusínské sekce v slovenské Demokratické straně, která se ustavila v srpnu 1945 a Zavacký byl zvolen jejím předsedou (zrušena roku 1948).\n\nUkrajinská národní rada Prjaševčiny se neúspěšně snažila docílit oficiálního zakotvení UNRP a ukrajinských menšinových institucí do právního řádu poválečného Československa a systému Národní fronty Čechů a Slováků. V lednu 1946 navrhla Slovenské národní radě, aby Sbor pověřenců byl doplněn o úřad pro záležitosti ukrajinského (ruského) obyvatelstva na Slovensku. Předsednictvo SNR ovšem tento požadavek odmítlo.\n\nPo únorovém převratu roku 1948 se do činnosti UNRP promítly frakční spory. Ivan Roháľ-Iľkiv tehdy obvinil Vasila Karamana z tzv. buržoazního nacionalismu. Etničtí Ukrajinci zároveň čelili tlaku na eliminaci řeckokatolické církve a násilné zavádění pravoslaví na severovýchodním Slovensku. Do roku 1951 vydávala UNRP vlastní tiskoviny a byla aktivní v kulturně-osvětové oblasti. Angažovala se též v poválečné obnově regionu. Byla zrušena roku 1952 a nahradil ji Kulturní svaz ukrajinských pracujících v Československu.\n"}
{"id": "1058276", "url": "https://cs.wikipedia.org/wiki?curid=1058276", "title": "Charles Aránguiz", "text": "Charles Aránguiz\n\nCharles Mariano Aránguiz Sandoval (* 17. dubna 1989) je chilský fotbalový záložník, momentálně hrající za německý bundesligový klub Bayer 04 Leverkusen.\n\nS chilskou reprezentací se zúčastnil Mistrovství světa ve fotbale 2014.\n\n"}
{"id": "1058277", "url": "https://cs.wikipedia.org/wiki?curid=1058277", "title": "Phaseoleae", "text": "Phaseoleae\n\nPhaseoleae je tribus (seskupení rodů) podčeledi \"Faboideae\" čeledi bobovité vyšších dvouděložných rostlin. Je to největší tribus bobovitých, zahrnující přes 1500 druhů v 90 rodech. Náležejí sem významné plodiny, jako je fazol, sója a vigna. Některé druhy se pěstují jako tropické okrasné rostliny (zarděnice, butea, klitorie, \"Strongylodon\") nebo se z nich získávají léčiva či barviva.\n\nZástupci tribu \"Phaseoleae\" jsou převážně přímé, plazivé nebo popínavé byliny, řidčeji stromy (zarděnice, butea). Listy jsou nejčastěji zpeřeně trojčetné, řidčeji jednolisté nebo zpeřené, složené z celokrajných nebo laločnatých lístků. Mimo palistů jsou přítomny i palístky, na bázi jednotlivých lístků. Květy jsou nejčastěji uspořádány v úžlabních hroznech, někdy redukovaných na jediný květ nebo rozvinutých do laty. Kalich je zakončen 4 nebo 5 zuby, výjimečně uťatý. Koruna je klasicky motýlovitá, člunek je u některých zástupců dlouze zobanitý nebo spirálně stočený. Tyčinky jsou dvoubratré, s 1 tyčinkou poněkud až zcela volnou a 9 srostlými. Semeník obsahuje 1 až mnoho vajíček. Plodem je lusk pukající 2 chlopněmi.\n\nTribus \"Phaseoleae\" zahrnuje v současném pojetí asi 90 rodů a přes 1500 druhů. Je rozšířen po celém světě od tropů po teplé oblasti mírného pásu. Nejvíce druhů se vyskytuje v sušších teplých oblastech.\n\nV přírodě České republiky se volně nevyskytuje žádný druh tohoto tribu, mezi pěstované rostliny náleží několik druhů fazolu (\"Phaseolus\") a sója luštinatá (\"Glycine max\").\n\n\nTaxonomie tribu \"Phaseoleae\" je stále ve vývoji a výsledky fylogenetických studií naznačují, že ještě dojde k přesunům rodů, neboť tento tribus (v klasickém pojetí) byl shledán parafyletickým a polyfyletickým.\n\nDo této skupiny náležejí hospodářsky důležité rody. Mezi důležité luštěniny náleží zejména fazol (\"Phaseolus\"), sója a vigna (\"Vigna\"). Jako méně významné luštěniny se v tropech pěstují zástupci rodů kajan (\"Cajanus\"), lablab (\"Lablab\"), praskavec (\"Psophocarpus\"), pro jedlé hlízy se pěstuje hlízola (\"Apios\"), pachyrhizus (\"Pachyrhizus\") a praskavec (\"Psophocarpus\"). Nezralé lusky fazolu i některých tropických plodin se používají jako zelenina.\nRůzné druhy dále slouží jako píce, zelené hnojivo a podobně. Z některých se získávají léčiva či barviva. Semena puchýřnatce jedovatého jsou zdrojem jednoho z nejprudších rostlinných jedů, fysostigminu, který má využití v lékařství.\n\nZarděnice (\"Erythrina\") a butea (\"Butea\") se pěstují v tropech jako okrasné, nápadně kvetoucí stromy. Mezi okrasnými tropickými liánami vyniká zejména \"Strongylodon\", pěstují se i klitorie (\"Clitoria\") a mukuny (\"Mucuna\").\n\nPuerarie jsou v některých tropických oblastech velmi agresivní invazní rostliny.\n\n\"Adenodolichos\", \"Alistilus\", \"Amphicarpaea\", \"Apios\", \"Austrodolichos\", \"Barbieria\", \"Bolusafra\", \"Butea\", \"Cajanus\", \"Calopogonium\", \"Camptosema\", \"Canavalia\", \"Carrissoa\", \"Centrosema\", \"Chrysoscias\", \"Cleobulia\", \"Clitoria\", \"Clitoriopsis\", \"Cochlianthus\", \"Collaea\", \"Cologania\", \"Cratylia\", \"Cruddasia\", \"Cymbosema\", \"Decorsea\", \"Dioclea\", \"Diphyllarium\", \"Dipogon\", \"Dolichopsis\", \"Dolichos\", \"Dumasia\", \"Dunbaria\", \"Dysolobium\", \"Eminia\", \"Eriosema\", \"Erythrina\", \"Flemingia\", \"Galactia\", \"Glycine\", \"Hardenbergia\", \"Herpyza\", \"Kennedia\", \"Lablab\", \"Lackeya\", \"Luzonia\", \"Macropsychanthus\", \"Macroptilium\", \"Macrotyloma\", \"Mastersia\", \"Meizotropis\", \"Mucuna\", \"Mysanthus\", \"Neocollettia\", \"Neonotonia\", \"Neorautanenia\", \"Neorudolphia\", \"Nesphostylis\", \"Nogra\", \"Ophrestia\", \"Oryxis\", \"Otoptera\", \"Oxyrhynchus\", \"Pachyrhizus\", \"Paracalyx\", \"Periandra\", \"Phaseolus\", \"Phylacium\", \"Physostigma\", \"Pseudeminia\", \"Pseudoeriosema\", \"Pseudovigna\", \"Psophocarpus\", \"Pueraria\", \"Ramirezella\", \"Rhodopis\", \"Rhynchosia\", \"Shuteria\", \"Sinodolichos\", \"Spathionema\", \"Spatholobus\", \"Sphenostylis\", \"Strongylodon\", \"Strophostyles\", \"Teramnus\", \"Teyleria\", \"Vandasina\", \"Vatovaea\", \"Vigna\", \"Wajira\"\n"}
{"id": "1058286", "url": "https://cs.wikipedia.org/wiki?curid=1058286", "title": "Mistrovství světa v alpském lyžování 2015 – Super-G mužů", "text": "Mistrovství světa v alpském lyžování 2015 – Super-G mužů\n\nSuper-G mužů na Mistrovství světa v alpském lyžování 2015 se mělo původně jet ve středu 4. února jako úvodní mužský závod šampionátu. Pro špatné počasí byla soutěž přeložena na 5. února. K zahájení došlo v 11:00 hodin místního času. Disciplíny na sjezdovce Birds of Prey se zúčastnilo 65 závodníků z 28 zemí.\n\nObhájcem vítězství byl americký lyžař Ted Ligety a úřadujícím olympijským vítězem v této disciplíně ze sočských her pak Nor Kjetil Jansrud.\n\nMistrem světa se poprvé stal rakouský lyžař Hannes Reichelt, který ve stejné soutěži skončil na druhém místě již během Světového šampionátu 2011. Na sjezdovce předvedl vynikající jízdu a prostor cíle přejel v nejrychlejším čase, přestože v závěru udělal chybu na posledním skoku, což jej v důsledku smyku zpomalilo. \n\nStříbrnou medaili překvapivě získal Kanaďan Dustin Cook, jenž v předešlé kariéře dokázal dojet na bodovaném místě Super-G jen pětkrát, z toho nejlépe na dvanácté příčce. Bronz si odvezl francouzský závodník Adrien Théaux. \n\nFavorizovaného Kjetila Jansruda stála velká chyba ve třetí brance medailové umístění, když na bronz ztratil tři setiny sekundy. Po zdravotní přestávce, způsobené operací výhřezu ploténky, se poprvé od podzimu 2014 postavil na start Američan Bode Miller. Na závěrečném mezičase vedl průběžné pořadí o dvanáct setin sekundy. Následně se však levou rukou střetl s brankou a po ztrátě hole utrpěl pád, jenž mu přivodil hlubokou tržnou ránu pravého lýtka. Po přetržení Achillovy šlachy se po několika měsících k závodění také vrátil Aksel Lund Svindal, který dojel se ztrátou necelých čtyř desetin sekundy na vítěze šestý. \n\nZávod odstartoval v 11:00 hodin.\n"}
{"id": "1058292", "url": "https://cs.wikipedia.org/wiki?curid=1058292", "title": "LGBT práva v Ekvádoru", "text": "LGBT práva v Ekvádoru\n\nLesby, gayové, bisexuálové a translidé (LGBT) se v Ekvádoru mohou setkávat s právními komplikacemi neznámými pro většinové obyvatelstvo. Mužská a ženská stejnopohlavní sexuální aktivita je v Ekvádoru sice legální, ale páry stejného pohlaví a domácnosti jimi tvořené nemají stejná rodičovská práva jako heterosexuální manželství tvořené mužem a ženou.\n\nV r. 1998 se Ekvádor stal jednou z prvních zemí na světě, která přijala ústavní zákon zakazující homofobní diskriminaci. Od r. 2009 mohou homosexuální páry uzavírat registrované partnerství, které jim garantuje veškerá práva a povinnosti, jako mají manželé, vyjma adopcí dětí. Translidem je od r. 2009 umožněná úřední změna pohlaví podle nového zákona o genderové identitě, aniž by museli projít chirurgickým zákrokem. Ekvádor je rovněž jednou z mála zemí na světě, která výslovně zakazuje konverzní terapii. \n\nManželství je v ekvádorské ústavě definované jako svazek muže a ženy. V r. 2013 podala gay aktivistka Pamela Troya žalobu požadující zrušení zákazu legalizace stejnopohlavního manželství v Ekvádoru. Ta odkazovala na rozhodnutí Meziamerického soudu pro lidská práva (\"Inter-American Court of Human Rights\") v případu \"Atala Riffo a dcery proti Chile\", které mělo za následek zrušení zákazů stejnopohlavního sňatků v Mexiku a závazek chilské vlády prosadit zákon legalizujícího stejnopohlavní manželství. 12. června 2019 hlasoval ekvádorský ústavní soud v poměru hlasů 5:4 pro legalizaci stejnopohlavního manželství v Ekvádoru.\n\nStejnopohlavní sexuální styk je v Ekvádoru legální od r. 1997 po nálezu ekvádorského ústavního soudu v kauze č. 111-97-TC týkající se zrušení § 516 odst. 1 trestního zákona kriminalizující pohlavní styk mezi lidmi téhož pohlaví.\n\nLegální věk způsobilosti k pohlavnímu styku je bez ohledu na pohlaví účastníků nebo jejich sexuální orientaci stanoven na 14 let.\n\nČlánek 67 ekvádorské ústavy přijatý v roce 2009 vymezuje manželství jako svazek mezi mužem a ženou. Nicméně podle neoficiálního anglického překladu Článku 68 mají mít homosexuální páry žijící ve stabilním a monogamním svazku přístup ke stejným právům a povinnostem jako manželské páry.\nTrvalé, stabilní, dobrovolné a monogamní svazky dvou osob žijících mimo manželství, které tvoří za splnění příslušných právních podmínek pár žijící ve společné domácnosti, disponují stejnými právy a povinnostmi jako rodiny, které vznikly na základě uzavření manželství. Osvojení je přípustné pouze v případě párů různého pohlaví.Španělský přepis článku 68 ústavy říká následující:\n\nČlánek 68 pak otevřel cestu k legalizaci registrovaného partnerství v Ekvádoru.\n\nV srpnu 2014 podepsal ekvádorský prezident Rafael Correa prováděcí předpis umožňující homosexuálním párům žijícím ve společné domácnosti úřední stvrzení jejich svazku, včetně změny rodinného stavu. Registrované domácí partnerství se tak stává právoplatným rodinným stavem a je evidováno ve zvláštní úřední knize. Zákon začal platit 15. září. V srpnu 2015 přijalo Národní shromáždění novelu občanského zákoníku, která umožňuje automatickou registraci neregistrovaných homosexuálních párů žijících ve společné domácnosti po minimální dobu dvou let.\n\nV lednu 2018 rozhodl Meziamerický soud pro lidská práva (\"Inter-American Court of Human Rights - IACHR\"), že Americká úmluva o ochraně lidských práv zavazuje k legalizaci stejnopohlavního manželství. Rozhodnutí, které jako první implementovala Kostarika, požaduje po většina latinskoamerických a karibských zemí, včetně Ekvádoru, aby zpřístupnily manželství párům stejného pohlaví.\n\nV květnu 2018 podpořil ekvádorský ústavní soud lesbický pár v žádosti o uznání jejich rodičovství na matrice. Už v tomto nálezu deklaroval, že rozhodnutí IACHR je pro Ekvádor závazné.\n\nPo vydání rozhodnutí IACHR, podle něhož je stejnopohlavní manželství lidským právem, se dva homosexuální páry obrátily na matriku v Cuence se žádostí o vydání manželské licence. Poté, co jim bylo řečeno, že nesplňují podmínku rozdílnosti pohlaví, se s ní začaly soudit na základě právní argumentace, že zákaz stejnopohlavních manželství je diskriminační, neústavní a v rozporu s Americkou úmluvou o ochraně lidských práv a základních svobod. S odkazem na rozhodnutí IACHR se jim 29. června 2018 dostalo podpory dvou rodinných soudců. Ti pak vyzvaly matriku, aby neprodleně začala vydávat manželské licence i párům stejného pohlaví. Ta se proti tomu odvolala.\n\n28. července 2018 oznámil prezident ekvádorského ústavního soudu Alfredo Ruiz, že většina ústavních soudců podpoří legalizaci stejnopohlavního manželství, čímž potvrdil, že se stejnopohlavní manželství brzy stane v Ekvádoru právní realitou.\n\n12. června 2019 hlasoval ekvádorský ústavní soud ve prospěch stejnopohlavního manželství\n\nČlánek 68 Ústavy Republiky stanovuje, že: (španělsky) „La adopción corresponderá sólo a parejas de distinto sexo.“. Český překlad španělské verze tohoto článku: „Osvojení dětí se připouští v případě párů skládajících se muže a ženy.“ Na možnost individuálního osvojení ústava nepamatuje.\n\nPodle ekvádorských zákonů si však jednotlivec smí osvojit dítě, přesto jsou však v adopčním řízení upřednostňovány heterosexuální páry.\n\nV květnu 2018 vyzval ekvádorský ústavní soud matriku k registraci lesbické rodiny vychovávající sedmiletou dívku. Případ pocházející ze září 2012 požadoval, aby dívka vyrůstající v lesbické rodině mohla užívat příjmení obou svých matek. Ekvádorský ústavní soud ve svém nálezu argumentoval také porušením dětských práv. 5 soudců hlasovalo pro, 3 proti a jeden se zdržel.\n\nV r. 1998 se Ekvádor stal první zemí na americkém kontinentu a třetí na světě, která ochranu osob jiné sexuální orientace před diskriminací garantuje přímo v Ústavě.\n\nPodle ústavních zákonů Ekvádoru je diskriminace na základě sexuální orientace nebo genderové identity zakázaná (Článek 11/2 Ústavy Republiky Ekvádor):\nVšichni občané Ekvádoru si jsou rovni a mají stejná práva, povinnosti a rovné příležitosti. Jakákoli diskriminace osoby nebo skupin osob na základě jejich etnického původu, místa narození, věku, pohlaví, genderové identity, náboženského přesvědčení, rodinného stavu, politického přesvědčení, právního stavu, socioekonomické situace, sexuální orientace a zdravotního stavu a jiných přitěžujících faktorů je zakázána. Veškeré formy diskriminace jsou trestány prováděcími právními předpisy země.\"\n\nV r. 2015 byla přijatá reforma zákoníku práce zakazující diskriminaci jiných sexuálních orientací na pracovišti.\n\nV červnu 2018 přijalo ekvádorské ministerstvo vnitra novou politiku podporující práva LGBT minority. Jejím cílem je ochrana a garance práv LGBT minority ve zdravotnictví, na pracovišti, sociální péči a justici.\n\nZákon o genderové identitě přijatý v r. 2016 umožnil třem Ekvádorcům změnit si své pohlaví i v úředních listinách, včetně rodného listu. Zákon umožňuje kromě vydání nových osobních dokumentů i změnu jména.\n\nV listopadu 2011 místní aktivistická skupina Fundación Causana sepsala petici ministru zdravotnictví ohledně zrušení více než 200 pochybných klinik, které obvinila z násilí a mučení pacientů ve snaze vyléčit je z homosexuality.\n\nKliniky se zaměřovaly zejména na lesbické ženy a fungovaly pod záštitou drogových center. Byly známy i případy rodičů, kteří se po zjištění násilí snažili dostat pryč z kliniky jejich dceru Paolu Ziritii, jejich žádost však nebyla vyslyšená. Té se z tohoto vězení podařilo dostat po dvou letech a jako první sepsala žalobu na existenci těchto center\n\nVláda vyhověla žádosti aktivistů jenom zčásti tím, že uzavřela 27 klinik, zatímco zbylých 207 i nadále funguje.\n\n23. ledna 2012 byla sepsána další petice, která získala 113 761 hlasů, jež hlásala následující:\nPo deseti letech protestů ekvádorský národ prostřednictvím Ministerstva zdravotnictví ustanovil komisi, jejímž účelem bylo vymazat homosexualitu ze seznamu nemocí, což znamená vlastně absurdnost existence takových klinik. Děkujeme všem, kteří se pod naší petici podpořili svým podpisem a budeme i nadále bojovat proti kontroverzním lékařským praktikám.\"\n\nMinistryně zdravotnictví Carina Vance Maflová krátce na to rozhodla o zákazu činnosti třem klinikám v Quitu, v nichž byly drženy tisíce žen.\n\nNásledně byl v r. 2014 změněn článek 151 ekvádorského trestního zákoníku, který nejen zakazuje konverzní terapii, ale i jí staví na roveň mučících praktik. Osobám usvědčeným z pseudovědeckých praktik hrozí až deset odnětí svobody.\n\nBohatá gay scéna je nejvíce rozvinutá ve velkých městech jako jsou Quito a Guayaquil. První pochod hrdosti se konal v Quitu, v r. 1998 krátce nálezu Ústavního soudu rušící část Trestního zákoníku trestající pohlaví styk mezi osobami téhož pohlaví. I přesto je však ekvádorský národ značně konzervativní a machistický, což má za následek spíše negativní vnímání homosexuálních lidí ze strany většinové společnosti.\n\nV poslední dekádě se ve všech velkých městech konalo mnoho festivalů hrdosti pod záštitou místních politiků a pod policejní ochranou. Například průvod Guyaquil Pride konaný r. 2011 získal podporu, jak místního zastupitele Gina Molinari, tak i viceprefektky Luzmily Nicolaide a Předsedy Národního shromáždění Gina Godoy, přičemž úkolem bezpečnostních složek bylo jako vždy chránit účastníky před extremisty.\n\nVe velkých městech se dále konají filmové festivaly s LGBT tematikou.\n\nV r. 2012 jmenoval ekvádorský prezident Rafael Correa lesbickou aktivistku Carinu Vance Mafla ministryní zdravotnictví.\n\nZpráva Ministerstva zahraničních věcí Spojených států amerických z r. 2011 shledává, že:\nEkvádorská ústava nepřipouští jakoukoli formu diskriminace a nenávisti vůči sexuálním menšinám a dává všem občanům země rovná práva a povinnosti. Ačkoli veškerá diskriminace na základě sexuální orientace nebo genderové identity je zapovězená, tak LGBT osoby se s ní i nadále setkávají jak v soukromé, tak i ve veřejné sféře. LGBT organizace poukazuje zejména na diskriminaci mířenou proti translidem, jelikož jejich odlišnost od majoritní společnosti je velmi patrná, a na laxní přístup policie i státního zastupitelství k důkladnému vyšetření homofobní a transfobní kriminality. Jsou známy i případy nedobrovolné internace homosexuálů v soukromých klinikách, v nichž jsou podrobováni konverzní terapii, která je zakázaná. Nedobrovolně držení homosexuálové se pak stávají obětí bizarních a pochybných proceduru, včetně nápravného znásilňování. V srpnu tohoto roku poté, co vyšly najevo zprávy o ilegálních klinikách \"léčících\" homosexuální osoby, rozhodla vláda o jejich uzavření a zákazu činnosti, přesto však LGBT organizace stále poukazují na to, že stále fungují. Tudíž i přes veškerou zákonnou ochranu musejí LGBT osoby nadále pokračovat v bourání předsudků a získávání rovného přístupu k rovným příležitostem, která jsou jim stále často upírána.\n\nV r. 2017 se festivalu Guayaquil Pride zúčastnilo 20 tisíc lidí. Jednalo se také o první případ, kdy guyaquilské zastupitelstvo umožnilo osvětlit pomník Simona Bolívara a Svatého Martin barvami duhy, která je symbolem hnutí za LGBT práva. V červnu 2017 se do duhové vlajky zabarvilo i sídlo ekvádorského prezidenta.\n\nV r. 2018 se více než 18 tisíc lidí zúčastnilo pochodu Quito Pride.\n\nPo skončení ekvádorských všeobecných voleb v roce 2013 byl Nelson Zavala, evangelický kazatel a prezidentský kandidát, který se mezi osmi kandidáty zařadil na posledním místě, dosouzen k pokutě ve výši 3000 amerických dolarů za homofobní rétoriku, když řekl, že homosexuálové jsou hříšní a amorální, a že trpí závažnou poruchou chování . Soud mu uložil také roční zákaz politické činnosti, včetně členství v politických stranách i zájmových skupinách. LGBT aktivisté tento rozsudek uvítali jako důležitý mezník. Zavala se sice odvolal, ale soud vyšší instance 19. března 2013 tento rozsudek potvrdil.\n\nVe volbách 2013 se LGBTI aktivistka Diane Marie Rodríguez Zambrano z asociace Silueta X stala první otevřenou trans kandidátkou. Po potvrzení její kandidatury napsal ekvádorský prezident Rafael Correa na svém twitterovém účtu, že jí uznává jako vhodnou kandidátku do veřejné funkce. O měsíc později byla Rodriguez pozvána na změnu prezidentské stráže. V prosinci 2013 koordinovala Rodriguez první setkání mezi zástupci LGBTI minority a prezidentem Correou. Předmětem jednání bylo několik politických dohod. V r. 2017 byla Rodríguez zvolená poslankyní Národního shromáždění.\n\n"}
{"id": "1058293", "url": "https://cs.wikipedia.org/wiki?curid=1058293", "title": "Pablo Armero", "text": "Pablo Armero\n\nPablo Estifer Armero zkráceně Pablo Armero (* 2. listopadu 1986) je kolumbijský fotbalový obránce, který hrál naposled za brazilský klub Guarani FC.\n\nS kolumbijskou reprezentací se zúčastnil MS 2014 v Brazílii a turnaje Copa América 2011.\n\nV červnu 2016 skončil v cele v Miami kvůli podezření z domácího násilí.\n\n\n\n\n\n"}
{"id": "1058297", "url": "https://cs.wikipedia.org/wiki?curid=1058297", "title": "Drašarov", "text": "Drašarov\n\nDrašarov (686 m n. m.) je vrch v okrese Svitavy v Pardubickém kraji. Leží asi 1 km severovýchodně od obce Stašov na jejím katastrálním území.\n\nGeomorfologicky vrch náleží do celku Svitavská pahorkatina, podcelku Českotřebovská vrchovina, okrsku Kozlovský hřbet a podokrsku Stašovský hřbet.\n"}
{"id": "1058301", "url": "https://cs.wikipedia.org/wiki?curid=1058301", "title": "Udo Breitbach", "text": "Udo Breitbach\n\nMons. Udo Breitbach (* 1960, Plaidt) je německý římskokatolický kněz, papežský prelát a podsekretář Kongregace pro biskupy.\n\nNarodil se roku 1960 v Plaidtu. Teologii a filosofii studoval v Trevíru a Mnichově. Na kněze byl vysvěcen 28. června 1986 biskupem Hermannem Josefem Spitalem. Po vysvěcení působil v pastoračních službách v Trevíru a Saarbrückenu. V letech 1989 až 1991 studoval kanonické právo na Papežské Gregoriánské univerzitě. Byl vicerektorem Collegio Teutonico di Santa Maria dell’Anima. Roku 1992 začal působit v Kongregaci pro biskupy. Roku 1997 získal na Gregoriánské univerzitě doktorát z kanonického práva.\n\nRoku 1996 mu byl udělen titul Kaplana Jeho Svatosti.\n\nRoku 2005 mu byl udělen titul Preláta Jeho Svatosti.\n\nDne 25. ledna 2012 jej papež Benedikt XVI. jmenoval podsekretářem Kongregace pro biskupy.\n\n"}
{"id": "1058310", "url": "https://cs.wikipedia.org/wiki?curid=1058310", "title": "SEV Litovel", "text": "SEV Litovel\n\nSEV Litovel, s.r.o. je česká firma sídlící v Litovli, pokračovatel bývalé Tesly Litovel. Zaměřuje se především na výrobu gramofonů, z které pochází 90 % tržeb firmy. Gramofony prodává pod značkou Pro-Ject prostřednictvím rakouské firmy Audio Systems. V roce 2014 firma vyrobila rekordních 96 tisíc gramofonů, 99 % z nich šlo na vývoz, firma tak je největším evropským výrobcem gramofonů v kvalitě Hi-Fi.\n\nŘeditelem společnosti je Jiří Mencl, firma má 310 zaměstnanců.\n\n\n"}
{"id": "1058311", "url": "https://cs.wikipedia.org/wiki?curid=1058311", "title": "Bogusław Turek", "text": "Bogusław Turek\n\nBogusław Turek, C.S.M.A. (* 20. října 1964, Wojtkowa) je polský římskokatolický kněz a podsekretář Kongregace pro blahořečení a svatořečení.\n\nNarodil se 20. října 1964 ve Wojtkowě.\n\nRoku 1982 vstoupil do Kongregace svatého Michaela archanděla, kde 16. července 1983 složil své časné sliby a 28. června 1988 své doživotní sliby.\n\nRoku 1984 odešel do Itálie, kde na \"Istituto \"S. Pietro\" dei Padri Giuseppini del Murialdo\" studoval filosofii a teologii. Dne 2. července 1989 byl vysvěcen na kněze.\n\nRoku 1995 získal na Papežské univerzitě svatého Tomáše Akvinského doktorát z dogmatické teologie. Poté působil jako mistr noviců své kongregace, vicerektor papežské svatyně \"Maria Santissima \"ad Rupes\"\" v Castel Sant'Elia a rada provinciální rady ekonomie své kongregace. Na \"Istituto \"S. Pietro\"\" ve Viterbuzískal titul docenta dogmatické teologie.\n\nRoku 1994 vstoupil do služeb Kongregace pro blahořečení a svatořečení a roku 2009 se stal hlavou kanceláře kongregace.\n\nDne 29. prosince 2010 jej papež Benedikt XVI. jmenoval podsekretářem Kongregace pro blahořečení a svatořečení.\n\n"}
{"id": "1058314", "url": "https://cs.wikipedia.org/wiki?curid=1058314", "title": "Teófilo Gutiérrez", "text": "Teófilo Gutiérrez\n\nTéofilo Antonio Gutiérrez Roncancio (* 27. května 1985) je kolumbijský fotbalový útočník, momentálně hrající za kolumbijský celek Junior de Barranquilla. Je to fotbalista roku Jižní Ameriky za rok 2014.\n\nS kolumbijskou reprezentací se zúčastnil MS 2014, turnaje Copa América 2011 a LOH 2016\n\n"}
{"id": "1058316", "url": "https://cs.wikipedia.org/wiki?curid=1058316", "title": "Zátarí", "text": "Zátarí\n\nZátarí je jeden z největších uprchlických táborů na světě, který se nachází na severu Jordánska, přibližně 11 kilometrů od hranic se Sýrií, východně od jordánského města Mafrak. Byl otevřen 28. července 2012 v reakci na zvýšený počet uprchlíků ze Sýrie kvůli tamní občanské válce. Jeho populace se velmi často a rychle mění - v dobách své největší zaplněnosti, 25. května, v něm žilo 202 993 lidí. Celkově je v Jordánsku přes 600 tisíc syrských uprchlíků.\n\nV prostorách táboru se nacházejí obchody, školy a modlitební prostory. Spolupracuje zde mnoho lokálních a mezinárodních organizací, v čele s UNICEF, Lékaři bez hranic, Červený půlměsíc, francouzská a marocká polní nemocnice či Populační fond OSN.\n\nJe možno zde navštěvovat například právní poradnu, zdravotnická školení, taekwondo, centra pro mladé nebo kurzy angličtiny a arabštiny. Vzdělání v táboře zajišťuje celkem deset organizací, mimo jiné UNICEF, Finn Church Aid či Mercy Corps.\n\nTábor se v minulosti stal mnohokrát předmětem zájmu známých lidí, navštívili ho například herečka Angelina Jolie, korunní princezna Marie Dánská, hraběnka z Monpezatu (Mary Elizabeth Donaldson) či filmový producent Harvey Weinstein.\n\nZátarí je jedním z prvních uprchlických táborů na světě, který je podrobně mapován na OpenStreetMap.\n\n"}
{"id": "1058321", "url": "https://cs.wikipedia.org/wiki?curid=1058321", "title": "Wesenerovo", "text": "Wesenerovo\n\nWesenerovo ((\"Malus domestica\" 'Wesenerovo'), také známé pod názvem Tajný rada Wesener, Wessenerovo jablko nebo německy Geheimrat Wesener a dalšími, je ovocný strom kultivar druhu jabloň domácí z čeledi růžovitých. Plody velké, nakyslé s tuhou dužninou. Odrůda je řazena mezi zimní odrůdy používané pro uskladnění.\n\nByla vypěstována v Rakousku roce 1884 jako semenáč odrůdy Parména zlatá (uváděna Parména zlatá zimní ). První plody byly sklizeny v roce 1894.\n\nRůst bujný. Vytvářejí vzpřímené později rozložité koruny. Větve velmi dobře obrůstají plodonosným obrostem. Odrůda je odolná proti povětrnostním vlivům, je vhodná pro vyšší polohy, podle dalšího zdroje nesnáší těžké půdy, preferuje teplé polohy. Plodí brzy a bohatě, podle jiných zdrojů ale sotva průměrně.\n\nPlod má variabilní tvar, od plochého po soudkovitý. Slupka je tenká, hladká a nažloutlá. Dužnina je světle žlutá, sladkokyselá. Sklizňová zralost je v polovině září. Plody vydrží až do ledna. Podle jiných zdrojů do března. Na povrchu slupky jsou nápadné lenticely. \n\nOdrůda je dobrý opylovač. Kvete poloraně a je cizosprašná.\n\nOdrůda je významně napadána strupovitostí jabloní a padlím.\n\nJe vhodná pro vysokokmeny. Není vhodná pro velkovýrobu a překonaná pro drobné pěstitele. Jde o starou odrůdu a její pěstování, s ohledem k náchylnosti k strupovitosti a padlí, má smysl v pomologických sbírkách a pro vědecké účely nebo z nostalgie pro okrasu.\n\n"}
{"id": "1058323", "url": "https://cs.wikipedia.org/wiki?curid=1058323", "title": "Vladimír Medek", "text": "Vladimír Medek\n\nVladimír Medek (* 11. května 1940, Pardubice) je český ekonom a překladatel z angličtiny, španělštiny a portugalštiny. Do širšího povědomí veřejnosti vstoupil (spolu se svým bratrem Pavlem) překladem sedmidílné ságy Joanne Rowlingové o Harrym Potterovi.\n\nVladimír Medek absolvoval v roce 1962 studium na VŠE v Praze a od roku 1965 pracoval ve sklářském průmyslu. Počátkem šedesátých let pobýval pracovně na Kubě, od roku 1991 pak ve Španělsku. Knižně publikuje od roku 1963, ale známým se stal především jako překladatel ze španělštiny a angličtiny. Přeložil např. \"Sto roků samoty\" a \"Dobrodružství Miguela Littína v Chile\" Gabriela Garcíi Márqueze, také díla Maria Vargasse Llosy, či z angličtiny Sheckleyův sci-fi román \"Desátá oběť\".\n\nSpolu se svým bratrem Pavlem přeložili sedmidílnou ságu Joanne Rowlingové o Harrym Potterovi. Nakladatelství Albatros oslovilo Vladímíra Medka s nabídkou překladu prvního dílu ságy \"Harry Potter a kámen mudrců\" v roce 1998. Přeložil i druhý díl – \"Harry Potter a tajemná komnata\". K překladu třetího dílu ságy pak přizval svého bratra Pavla. Důvodem byla snaha vydavatelství dohnat skluz ve vydávání Harryho Pottera proti ostatním světovým nakladatelům. Čtvrtý díl \"Harry Potter a Ohnivý pohár\" přeložil opět Vladimír Medek a Pavel Medek se pak ujal překladu zbylých dílů ságy. Překlad bratří Medků je mistrovský; při práci nejen zohlednili cílovou skupinu čtenářů z prvního stupně základních škol a věnovali velkou péči například i překladu vlastních jmen a neologismů, ale dokázali také postihnout proměnu vypravěčského stylu od dětské knihy až po thriller pro dospělé, řešící závažné existenciální otázky.\n\n"}
{"id": "1058326", "url": "https://cs.wikipedia.org/wiki?curid=1058326", "title": "Carmelo Pellegrino", "text": "Carmelo Pellegrino\n\nMons. Carmelo Pellegrino (* 16. července 1971, Galatina) je italský římskokatolický kněz a promotor víry Kongregace pro blahořečení a svatořečení.\n\nNarodil se 16. července 1971 v Galatině. Po základní škole studoval obor housle na Konzervatoři v Lecce. Poté na Univerzitě La Sapienza v Římě získal titul z literatury a také titul z filosofie. Dále získal licenciát na Papežském biblickém institutu a na Papežské Gregoriánské univerzitě doktorát z biblické teologie. Učil Písmo svaté v Taranto na Institutu náboženských věd \"Romano Guardini\". Na kněze byl vysvěcen 5. dubna 1997. Roku 2001 vstoupil do Kongregace pro blahořečení a svatořečení.\n\nDne 15. března 2007 mu byl udělen titul Kaplana Jeho Svatosti.\n\nDne 3. prosince 2010 byl zvolen relátorem Kongregace pro blahořečení a svatořečení. Tut funkci vykonával do 5. listopadu 2012 kdy byl jmenován promotorem víry této kongregace.\n\n"}
{"id": "1058331", "url": "https://cs.wikipedia.org/wiki?curid=1058331", "title": "Šindži Okazaki", "text": "Šindži Okazaki\n\nŠindži Okazaki (* 16. dubna 1986) je japonský fotbalový útočník a reprezentant, momentálně hraje za anglický klub Leicester City. V sezóně 2015/16 získal s Leicesterem City premiérový titul klubu v anglické nejvyšší lize.\n\nS japonskou reprezentací se zúčastnil Mistrovství světa 2014, Mistrovství Asie 2015 a Konfederačního poháru FIFA 2013.\n\n"}
{"id": "1058332", "url": "https://cs.wikipedia.org/wiki?curid=1058332", "title": "Česká Miss 2015", "text": "Česká Miss 2015\n\nČeská Miss 2015 byl 11. ročník soutěže krásy Česká Miss. Vítězkou se 28. března 2015 stala Nikol Švantnerová.\n\nOd roku 2015 začala soutěž řídit nová majitelka Marcela Krplová a patronkou se stala bývalá vicemiss České republiky Iva Kubelková. Finalistky strávily soustředění na Kapverdských ostrovech.\n\nFinále soutěže se zúčastnilo celkem 10 dívek:\n"}
{"id": "1058334", "url": "https://cs.wikipedia.org/wiki?curid=1058334", "title": "Paul Weller (album)", "text": "Paul Weller (album)\n\nPaul Weller je první sólové album Paula Wellera.\n\nAutorem všech skladeb je Paul Weller, pokud není uvedeno jinak.\n"}
{"id": "1058335", "url": "https://cs.wikipedia.org/wiki?curid=1058335", "title": "Mucha (hudební skupina)", "text": "Mucha (hudební skupina)\n\nMucha je česká hudební skupina založená v roce 2012 kolem písničkářky Nikoly Muchové. Zatím vydala čtyři studiová alba.\n\nS nápadem vytvořit kolem Nikoly Muchové kapelu přišel Martin Evžen Kyšperský. V původní sestavě z jara 2012 byl také bubeník Štěpán Svoboda z kapely Budoár staré dámy a zainteresován byl také Tomáš Vtípil, který ale z časových důvodů záhy odešel. O něco později do skupiny přišel kytarista Petr Zavadil a rok nato Mucha vydala své první album \"Slovácká epopej\" se staršími písničkami Nikoly Muchové. Album vyšlo na LP u vydavatelství Piper Records, CD si kapela vydala sama poté, co jí fanoušci přispěli prostřednictvím portálu \"Hithit.cz\" přes šedesát tisíc korun. Na podzim roku 2014 vyšlo druhé album \"Josefene\", po jeho vydání pak kvůli časové vytíženosti odešel ze skupiny zakladatel Kyšperský, nahradil jej Ondřej Kyas. V létě roku 2016 po dotočení třetí desky \"Nána\" kapelu opustil bubeník Štěpán Svoboda a byl nahrazen Jaroslavem Nogou. Na novou desku se opět vybrala částka na Hithitu, tentokrát během několika dnů.\n\nPísně Nikoly Muchové, která byla zpočátku přezdívána „Záviš v sukni“, se v první řadě vyznačují pro zpěvačku velmi kontroverzními texty – těmi například vyjadřuje svoje myšlenky na téma marnosti a ženské existence a otevřeně vypráví o svých zkušenostech s muži – např. \"Semeno, Chlapi sú kokoti, Josefene\" nebo \"Nána.\" Další odkazují na těhotenství a problémy s ním spojené (\"Nepojedeš nikam, Škraloup).\" Jiné jsou sepsány pomocí angličtiny, němčiny, francouzštiny, nebo slovenštiny (\"Schmutzige Mädchen, Láska, Narkoraga)\". Patrně nejznámější skladbou, která kapelu proslavila je \"Ježíš.\" Píseň a její klip, ve kterém účinkuje i herec Marek Daniel, odkazují na náboženský fanatismus a parodují video s názvem „Boží království vaří“. Hudebně je Mucha charakteristická tvrdou kytarou a nezaměnitelným hlasovým projevem autorky, vlivy lze ale slyšet od všech členů kapely. Většina rané tvorby je v typická rychlým tempem, novější ale nabízí i prvky alternativy.\n\n\n\nKapela Mucha je také písní \"Kape mi na karbid\" přítomna na sampleru \"Zpívající břidlice\" (2014) a písní \"Neodcházej\" na albu \"Hommage à Jiří Bulis\" (2015).\n\n"}
{"id": "1058338", "url": "https://cs.wikipedia.org/wiki?curid=1058338", "title": "Vicinální silnice", "text": "Vicinální silnice\n\nVicinální silnice (slovensky vicinálna cesta, z latinského \"vicinum\" = sousedství, nejbližší okolí) byla kategorie silničních komunikací v Uhersku, zavedená uherským silničním zákonem z roku 1890, který silniční síť rozdělil na silnice státní, župní, vicinální a obecní. Pro správu vicinálních silnic byly zřízené vicinální výbory a na údržbu těchto silnic se měly skládat obce a podniky při silnici podle stanoveného klíče. Obyvatelé a majitelé tažných zvířat byli povinni odvádět silniční přirážku a měli povinnost se na údržbě silnic podílet naturálně veřejnou prací. Pracovní povinnost bylo možno nahradit peněžním poplatkem. V roce 1949 byly všechny vicinální silnice na Slovensku zestátněny.\n\nMaďarsko zákonným článkem 30 z roku 1923 správu vicinálních silnic společně se správou některých obecních silnic svěřilo župám. Silniční daň však zůstala v zásadě nezměněna, pouze byla rozšířena i na majitele motorových vozidel. \n\nPo vzniku Československa vyvstala potřeba sjednotit systém správy silnic na Slovensku a Podkarpatské Rusi se systémy zavedenými v českých zemích. Vicinální silnice byly svým významem srovnatelné s druhotřídními okresními silnicemi v českých zemích. Ke sjednocení směřovaly některé formulace československého zákona 76/1919 Sb. n. a z. o obecním zřízení (v § 20 a 21 stanovil, že určité obory působnosti obcí, mimo jiné stavbu a udržovaní silnic, převezmou vyšší samosprávné sbory nebo státní správa, k čemuž měla vláda do jednoho roku předložit návrhy zvláštních zákonů). Zákon č. 126/1920 Sb. z. a n., o zřízení župních a okresních úřadů, v § 9 a 10 předpokládal zestátnění zemských, župních a okresních silnic, přičemž se předpokládalo, že župy a okresy převezmou do své péče dosavadní vicinální a obecní silnice. Zákon opět předpokládal, že župní a okresní silnice by se spravovaly formou naturálního plnění, tedy roboty, ačkoliv obecně byla obecní naturální práce zákonem č. 329/1920 zrušena. Protože toto řešení bylo v minulosti příčinou stagnace údržby slovenských silnic, tato úprava župy a okresy odradila od toho, aby silnice do své správy přejímaly. Československý zákon 302/1921 Sb., kterým byl na Slovensku a v Podkarpatské Rusi novelizován uherský zákon čl. I z roku 1890, o veřejných silnicích a mýtech, situaci ohledně vicinálních a obecních silnic neřešil. č. Zákon č. 329/21 Sb. z., o přechodné úpravě finančního hospodaření obcí, však obcím ještě více ztížil možnost požadovat od občanstva zápřahovou a naturální práci. \n\nZákon č. 116/1927 Sb. z. a n. o silničním fondu umožnil státní příspěvky na okresní silnice v českých zemích, avšak neumožnil poskytovat příspěvky ze silničního fondu na vicinální silnice na Slovensku a v Podkarpatské Rusi, což měl být donucovací prostředek, aby slovenské a podkarpatské okresní úřady převzaly vicinální silnice do své správy. Protože v tom však neuspěl, zákon 76/1931 Sb. z. a n. umožnil poskytnout příspěvek ze silničního fondu i pro vicinální silnice, avšak pouze pro ty, které mají mimořádný význam pro dopravu, zvláště dálkovou, zatímco u českých okresních silnic podobné omezení nebylo. Slovenští poslanci vzápětí 11. května 1931 předložili návrh zákona o přeměně vicinálních silnic v okresní, ale tento návrh nebyl schválen. Vláda pak 6. března 1934 na interpelaci slovenských poslanců odpověděla, že před touto změnou by musel být dořešen vztah složek samosprávné složky ke státním orgánům. V reakci na to slovenské zemské zastupitelstvo 22. března 1934 požádalo vládu o vydání nového silničního zákona. Vládní návrh obsahující přeměnu vicinálních silnic na okresní dalo sice v roce 1932 ministerstvo veřejných prací do připomínkového řízení, ale do konce roku 1938 nebyl tento zákon přijat. Podle tohoto návrhu by však okresy do své správy přejaly pouze ty z vicinálních silnic, které odpovídají technickým předpisům pro okresní silnice, takže obce by nejprve musely investovat do přestavby těchto silnic. \n\nV roce 1938 bylo na Slovensku 6505 km vicinálních silnic (k tomu 5946 km zemských silnic, 2159 km státních silnic a odhadem 9000 km obecních silnic a cest). Slovenský zákon 190/1939 Sl. z. svěřil správu vicinálních silnic nově zřízeným župám. Se zrušením žup nařízením předsednictva SNR č. 26/1945 přešla správa vicinálních silnic na okresní národní výbory. Nařízení Slovenské národní rady č. 96/1945 (či 190/1945?) správu vicinálních silnic dočasně svěřilo státním stavebním úřadům, jimž byly navíc oproti předválečnému způsobu financování přiděleny finance z prostředků určených na rekonstrukci hospodářského života do 30. června 1946.\n\nZákonem 147/1949 Sb. byly všechny dosavadní zemské, okresní i vicinální silnice zestátněny bez náhrady.\n\n\n"}
{"id": "1058339", "url": "https://cs.wikipedia.org/wiki?curid=1058339", "title": "Romská hudba", "text": "Romská hudba\n\nRomská hudba, či cikánská hudba, není jednotná. Neexistuje styl, který by byl pro všechny cikánské skupiny společný.\nKdyž hráli pro obveselení ostatních, ne pro sebe, tak hráli to, co se v okolí hrálo. Přizpůsobili se stylu ostatních, nevytvářeli jej, ale přejali ho. Hráli na nástroje, na které se hrálo v daném místě, a stejně jako v pohádkách si vypůjčovali motivy folklóru různých zemí, jimiž procházeli, a obohatili je o cikánské prvky. Svým přirozeným hudebním nadáním se proslavili po celé Evropě.\n\nV 19. století vynikli zejména ve třech zemích – Uhrách, Rusku a Španělsku, v nichž pověst výsostných profesionálních hudebníků způsobila, že se stali téměř součástí národní identity.\n\nRomská hudba je souhrnné označení pro hudbu, jež je či byla provozována a zejména též ovlivněna či komponována Romy. V užším smyslu se označení používá zejména pro romskou lidovou hudbu východní nebo jižní Evropy. Za zmínku stojí, že vývoj romské lidové hudby se nezastavil ani nezpomalil na počátku dvacátého století, ale za použití moderních hudebních nástrojů (elektrické varhany, syntezátory, elektrofonické hudební nástroje) a postupů stejně jako ve své tradičnější podobě se stále vyvíjí a živě existuje.\n\nZákladem romské hudby byla tradiční lidová hudba dané oblasti (proto se kupř. slovenská romská hudba odlišuje od rumunské romské hudby podobně jako slovenská a rumunská lidová hudba obecně; česká romská hudba, z níž se zachovalo jen velmi málo, byla potom analogicky podobná české lidové hudbě obecně), ale je ovlivněna a obohacena romskými vlivy (bohatší harmonie, barevnější vícehlasy, ornamentace, typické herní techniky či text v romštině), které jsou spojujícím prvkem napříč Evropou.\n\nRomští hudebníci byli odedávna vyhledáváni pro doprovod společenských událostí (svatby, pohřby, oslavy), což vedlo k jejich specializaci a profesionalizaci. Ve východní Evropě také romští muzikanti hrávali společně s židovskými, v důsledku čehož se po genocidách druhé světové války uchovaly některé tradiční židovské písně právě v podání přeživších romských muzikantů.\n\nV posledních dekádách se romská (stejně jako obecně východoevropská lidová hudba) stává populární a její interpretaci se věnují i interpreti jiného než romského původu, stejně jako se to děje i s židovskou hudbou či jinými národními východoevropskými hudbami.\n\n\n"}
{"id": "1058340", "url": "https://cs.wikipedia.org/wiki?curid=1058340", "title": "Jaromír Kverka (1992)", "text": "Jaromír Kverka (1992)\n\nJaromír Kverka (* 20. dubna 1992, Karlovy Vary, Československo) je hokejový útočník týmu HC Energie Karlovy Vary, jehož je odchovancem a za který nastupoval ve všech věkových kategoriích.\n\nV sezóně 2012-2013 dovedl jako kapitán karlovarskou juniorku do prvního kola play off MHL, kde prohrála s týmem Spartaku Moskva 2:3 na zápasy. V této sezóně se také účastnil utkání hvězd MHL.\n\nUž ve stejném roce debutoval v barvách Energie v české extralize dospělých. Pravidelně v ní nastupuje od sezóny 2014/15, v několika jejích zápasech přímo jako centr první formace mezi Radkem Dudou a Jurisem Štalsem nebo Michalem Vachovcem.\n"}
{"id": "1058342", "url": "https://cs.wikipedia.org/wiki?curid=1058342", "title": "Zdzisław Józef Kijas", "text": "Zdzisław Józef Kijas\n\nZdzisław Józef Kijas, O.F.M.Conv. (* 18. února 1960, Pewel Ślemieńska) je polský římskokatolický kněz, minorita a relátor Kongregace pro blahořečení a svatořečení.\n\nNarodil se 18. února 1960 v Pewel Ślemieńska. Roku 1979 vstoupil k Řádu menších bratří konventuálů v Krakovské provincii. Filosofii a teologii začal studovat ve Vyšším františkánském kněžském semináři v Krakově. Roku 1984 začal studovat na Papežské teologické fakultě San Bonaventura „Seraphicum” v Římě a o rok později na Papežské Gregoriánské univerzitě. Své věčné sliby složil 8. prosince 1984 v Římě a na kněze byl vysvěcen 25. května 1986 papežem Janem Pavlem II. Na Katolické univerzitě v Lovani získal doktorát z dogmatické teologie a náboženských nauk.\n\nPoté se vrátil do Polska, kde byl lektorem v seminářích františkánů, bosích karmelitánů, dominikánů, minoritů a kapucínů. V letech 1992 až 1996 byl duchovním otcem Vyššího františkánského kněžského semináře v Krakově. Roku 1991 učil na univerzitách v Československu. Ve stejný rok se stal asistentem katedry dogmatické teologie Katolické univerzity v Lublinu, kterým byl až do roku 1993. Roku 1994 vyučoval v Rumunsku. Roku 1995 začal působit na Papežské teologické akademii v Krakově, kde v listopadu 1996 se konala habilitace a získal titul docenta. Po habilitaci studoval na Saint Bonaventure University v New Yorku kde získal titul magistra umění humanitních věd.\n\nRoku 1997 se stal hlavou nově vytvořené katedry ekumenismu Papežské univerzity Jana Pavla II. v Krakově a zástupcem ředitele (později ředitelem) Interdisciplinárního institutu ekumenismu a dialogu. V červnu 2003 získal titul profesora. Od roku 2005 do ledna 2010 byl rektorem Papežské teologické fakulty San Bonaventura v Římě. V květnu 2006 se stal sekretářem Papežská akademie Neposkvrněné. Dne 13. června 2009 byl jmenován konzultorem Kongregace pro blahořečení a svatořečení.\n\nDne 28. ledna 2010 jej papež Benedikt XVI. jmenoval relátorem Kongregace pro blahořečení a svatořečení.\n\n"}
{"id": "1058343", "url": "https://cs.wikipedia.org/wiki?curid=1058343", "title": "LGBT práva v Peru", "text": "LGBT práva v Peru\n\nLesby, gayové, bisexuálové a translidé (LGBT) se v Peru mohou setkávat s právními komplikacemi, které jsou pro většinové obyvatelstvo neznámé. Konsensuální sexuální aktivita mezi dospělými lidmi téhož pohlaví je legální. Nicméně domácnostem tvořeným páry stejného pohlaví se nedostává stejné právní podpory, jako je tomu v případě heterosexuálních párů.\n\nV lednu 2017 vydal peruánský prezident Pedro Pablo Kuczynski dekret zakazující všechny formy diskriminace a zločinů z nenávisti motivovaných jinou sexuální orientací, nebo genderovou identitou. Účinným se stal ihned. Průlomový nález peruánského ústavního soudu z 9. ledna 2017 přiznal homosexuálnímu páru právo na registraci jejich stejnopohlavního manželství uzavřeného v roce 2010, v Mexico City. Jednalo se o Peruánce a Mexičana. Proti tomuto rozhodnutí bylo podáno odvolání a nyní se jím zabývá peruánský nejvyšší soud.\n\nHomosexualita může být v Peru považovaná za důvod k rozvodu, nebo rozluky. Proti gayům a lesbám jsou taktéž často aplikovány mravnostní zákony. Postoj peruánské společnosti k homosexualitě je spíše nepřátelský, čemuž přispívá silná autorita katolické církve. V 80. letech vzniklo první LGBT hnutí s názvem \"Movimento Homosexual de Lima (MHOL)\" usilující o alespoň nepatrnou změnu v oblasti mediálního vnímání homosexuality. Otevřené LGBT osoby se v zemi však i nadále potýkají s šikanou ze strany veřejnosti, což je také důvodem toho, že se účastníci prvního festivalu Lima Pride v r. 2002 maskovali, aby jejich okolí nemohlo zjistit jejich skutečnou tvář.\n\nLegální věk způsobilosti k pohlavnímu styku se v Peru v posledních letech několikrát změnil a stal se také subjektem několika politických debat. Po nálezu peruánského Ústavního soudu je od r. 2012 stanovený na 14 let bez ohledu na pohlaví nebo sexuální orientaci.\n\n26. července 2010 oznámil kongresman a předseda peruánské vládní strany Alianza Popular Revolucionaria Americana José Vargas, že předloží návrh zákona o registrovaném partnerství. Ten pak na začátku roku 2011 zamítl Justiční výbor pro nekompatibilitu navržené legislativy s peruánskou ústavou.\n\nPřed konáním peruánských všeobecných voleb 2011 slibovali dva prezidentští kandidáti Keiko Fujimoriová a Alejandro Toledo, že v případě zvolení podpoří legalizaci registrovaného partnerství pro homosexuální páry. Ani jeden z nich však neuspěl. Vítěz voleb Ollanta Humala oznámil, že odmítá jakékoli oficiální uznání homosexuálních svazků. V dubnu 2014 obdržel kongresman Carlos Bruce petici s 10 tisíci podpisy za legalizaci registrovaného partnerství. Bruce, který sám navrhl takový zákon v září 2013. vyjádřil naději, že by přijetí zákona o registrovaném partnerství zlepšilo právní postavení LGBT Peruánců. \n\nNavržená legislativa se pak stala pevným bodem jednání Výboru pro spravedlnost a lidská práva 7. dubna, načež byla okamžitě odložená na jinou schůzi, která proběhne až po Velikonocích. V červnu 2014 se v Kongresu diskutovalo o několika návrzích garantujících určité právní uznání homosexuálních svazků. Carlos Bruce, který se sám veřejně přihlásil k homosexualitě, řekl, že udělá vše proto, aby jeho návrh zákona o registrovaném partnerství, který považuje za nejlepší variantu, měl při závěrečném hlasování přednost před ostatními verzemi. Nicméně nakonec se rozhodlo, že další osud registrovaného partnerství bude projednán až na příští parlamentní schůzi, která začne v srpnu, čímž se celá politická diskuze opět odložila.\n\nV polovině prosince 2014 během posledního týdne parlamentní schůze bylo oznámeno, že se návrh zákona o registrovaném partnerství stane prioritou vládní agendy po Novém roce. Začátek další parlamentní schůze byl naplánován na březen 2015. 10. března odmítl Justiční výbor zákon o registrovaném partnerství v poměru 7:4 a 2 zdrženími se. Jeden ze zákonodárců sice požadoval znovuprojednání návrhu, ke kterému by mělo dojít 17. března, ale neuspěl kvůli nedostatečnému počtu zúčastněných. Z tohoto důvodu se začalo přemýšlet o přijetí alternativního návrhu o solidární unii, o které by se začalo jednat v časovém horizontu dvou týdnů. K tomu ale nakonec nedošlo. 14. dubna 2015 byl tento návrh nakonec zamítnut Justičním výborem, protože jej podpořily pouze dva hlasy.\n\nNa konci listopadu 2016 znovupředložili dva kongresmani Carlos Bruce a Alberto de Belaunde ze středopravicové strany Peruánci pro změnu (\"Peruvians for Change\") návrh zákona o registrovaném partnerství. Pod návrh se podepsalo několik politiků napříč celým spektrem, včetně Gino Costy, Sergio Dávily, Vicente Zeballose, Any Maríe Choquehunacové, Guido Lombardiho, Janet Sánchez Alvy, Juana Sheputa a peruánské viceprezidentky Mercedes Aráozové. Peruánský prezident Pedro Pablo Kuczynski otevřeně podpořil registrované partnerství během své kampaně.\n\n14. února 2017 byl předložen návrh zákona o stejnopohlavním manželství, který podporovali kongresmani Indira Huilcová, Marisa Glaveová, Tania Perionová, Alberto Quintanilla, Manuel Dammert, Horacio Zaballos, Marco Arana a Edgar Ochoa ze strany Broad Front a Alberto Belaunde, Guido Lombardi a Carlos Bruce z Peruánců pro změnu (\"Peruvians for Change\"). Kongresmanka Hilcová řekla, že cílem legislativy není vytvořit nějaké privilegium pro homosexuální páry, nýbrž pouze dosáhnout rovnosti před zákonem. \"Nic víc, nic míň.\" Návrh zákona o stejnopohlavních sňatcích obsahoval změnu článku 234 občanského zákoníku definující manželství jako trvalý a dobrovolný svazek dvou osob vznikajících jejich svobodnou vůlí a prohlášením o vstupu do něj.\n\n16. září 2016 rozhodla Rada pro evidenci obyvatel (\"National Registry of Identification and Civil Status - RENIEC\") spravující peruánské matriky ve prospěch uznávání stejnopohlavních manželství uzavřených v zahraničí s tím, že takové sňatky, ačkoliv je peruánské vnitrostátní právo nerozeznává, žádným způsobem nenarušují mezinárodní právo a pořádek. V pozadí této kauzy stál homosexuální pár, který uzavřel v Belgii manželství, a dožadoval se, aby mu Peru přiznalo majetková práva. Peruánská matrika jejich žádosti odmítla vyhovět. 3. února rozhodl peruánský soud, že by v takovém případě mělo mít belgické právo přednost, před peruánským. Na základě tohoto postoje se nakonec podařilo Peru dosáhnout uznání jejich sňatku z hlediska majetkových práv. Matrika však i nadále trvala na tom, že jejich manželství nezaeviduje z důvodu porušování principů mezinárodního práva a pořádku podle mezinárodních dohod, k nimž Peru přistoupilo. V září rozhodl soud, že stejnopohlavní manželství uzavřené na základě belgických zákonů žádný způsobem nenarušuje mezinárodní právo, protože v některých zemích už jsou takové sňatky legální. Ve zdůvodnění soud také zdůraznil princip přednosti belgického práva před peruánským, protože se jednalo o manželství uzavřené na základě belgických zákonů. Díky tomuto se homosexuálním párům, které uzavřely manželství v zahraničí, podařilo docílit registrace jejich sňatku v Peru, včetně přiznání majetkových práv.\n\nDo roku 2009 bylo osobám, kteří mají pohlavní styk s osobami téhož pohlaví, zakázáno sloužit v armádě a u policie. V případě, že se prokázalo porušení tohoto pravidla, hrozil dotyčným trest odnětí svobody v délce trvání dvou měsíců až 20 let a okamžité propuštění ze služebního poměru. V prosinci 2009 rozhodl peruánský ústavní soud, že homosexuální nebo bisexuální orientace, včetně stejnopohlavní sexuální aktivity, nesmějí být považovány za nezpůsobilost jednotlivce vykonávat profesi vojáka, nebo policisty.\n\nV červenci 2015 vydalo peruánské ministerstvo zdravotnictví v reakci na odmítnutí dárcovství krve od homosexuální ženy kvůli její sexuální orientaci rozhodnutí, v němž je jasně uvedeno, že jiná sexuální orientace nesmí být důvodem k odmítnutí dárce.\n\nPeruánská společnost má obecně tendenci zaujímat vůči LGBT minoritě spíše odmítavý postoj. Římskokatolická církev má v zemi velký vliv a místní společenské normy vycházejí z katolické morálky. Nicméně se i tak podařilo docílit určitých změn k akceptaci a toleranci podobně, jako v mnoha zemích světa. Současná legislativa a soudní rozhodnutí přiznávají LGBT lidem více a více práv, včetně práva darovat krev, změnit si své úřední pohlaví, práva sloužit otevřeně v armádě a práva na ochranu před diskriminací.\n\nV květnu 2015 publikoval PlanetRomeo, LGBT sociální síť, první index gay spokojenosti (\"Gay Happiness Index GHI\"). Gayové ze 120 zemí byli tázáni na to, zda se cítí dobře ve společnosti, jaké mají zkušenosti ve vztahu s jinými lidmi, a jak hodnotí kvalitu svého života. Peru se umístilo na 87. místě s výsledkem 24.\n\nKaždoroční festivaly hrdosti sexuálních menšin se v Peru konají v Limě, Arequipě, Trujillu, Chiclayu, Iquitos, Piuře, Cuzcu a Callau.\n\nV roce 2016 se podařilo do celostátních školních osnov včlenit témata jiné sexuální orientace, genderu a sexuální výchovy. Sexuální orientace je oficiálně popisovaná jako emoční a sexuální přitažlivost, včetně schopnosti zamilovat se, vůči jiné osobě. Nejedná se o svobodnou volbu a nelze jí změnit. Obecně vzato však mívají peruánské učebnice tendenci interpretovat sexuální orientaci jako důsledek mnoha vlivů, a to nejen biologických, ale i sociálních a psychologických.\n\nV srpnu 2010 byly zveřejněny výsledky průzkumu, v němž se 8,3 % Peruánců vyslovilo pro stejnopohlavní manželství. Větší procento bylo mezi lidmi žijícími v Limě a mladšími ročníky.\n\nPodle průzkumu Pew Research Center, uskutečněného mezi 13. listopadem a 16. prosincem 2013, by 14 % Peruánců souhlasilo se stejnopohlavním manželstvím, zatímco 81 % by bylo proti.\n\nPrůzkum ILGA, uskutečněný mezi 18. dubnem a 20. červnem 2014, ukázal 18 % podporu stejnopohlavního manželství u peruánského obyvatelstva. 79 % bylo proti.\n\n\n"}
{"id": "1058344", "url": "https://cs.wikipedia.org/wiki?curid=1058344", "title": "Pátá kolona (divadelní hra)", "text": "Pátá kolona (divadelní hra)\n\nPátá kolona je jediná divadelní hra, kterou sepsal Ernest Hemingway.\n\nPříběh je zasazen do období španělské občanské války. Týká se kontrašpiona Filipa Rawlingse, opilce a člena komunistické strany, který pracuje jako válečný zpravodaj. Pracuje v okolí hotelu Florida a má za úkol sledovat členy tzv. „páté kolony“, fašistických sympatizantů operujících proti nim. \n\nDva reportéři v hotelu, Dorothy Bridgesová a Robert Preston si o něm myslí, že je to rváč a výtržník, ale Dorothy se do něj zamiluje a vysní si s ním krásnou budoucnost. Filip později zajme člena páté kolony, který při výslechu prozradí existenci dalších asi 300 členů. \nNakonec si násilí začne vybírat svou daň a on o sobě začne pochybovat. Následně se rozejde s Dorothy a pokračuje ve své misi.\n\n"}
{"id": "1058347", "url": "https://cs.wikipedia.org/wiki?curid=1058347", "title": "Johann Krieger", "text": "Johann Krieger\n\nJohann Krieger, také \"Kruger, Krüger\" nebo \"Kriegher\", (20. prosince 1651, Norimberk – 18. července 1735, Žitava) byl německý varhaník, cembalista a hudební skladatel. Byl mladším bratrem skladatele Johanna Philippa Kriegera.\n\nJohann a jeho starší bratr Johann Philipp pocházeli z rodiny barvířů a výrobců koberců sídlících v Norimberku. Nejsou nijak zpřízněni s jiným barokním skladatelem Adamem Kriegerem (1634–1666). Johann studoval zpěv u Heinricha Schwemmera (učitele Johanna Pachelbela) a zpíval po řadu let ve sboru chrámu sv. Sebalda v Norimberku. V letech 1661–1668 se učil hře na cembalo a kompozici u Georga Caspara Weckera.\n\nPřibližně deset let studovali oba bratři společně. V roce 1671 studovali skladbu v Zeitzu. V následujícím roce odešel Johann Philipp do Bayreuthu a stal se tam dvorním varhaníkem. Velmi rychle povýšil na kapelníka a varhaníkem se místo něj stal Johann. V roce 1677 byl Johann Philipp zaměstnán jako dvorní varhaník v Halle a Johann se stal nejprve komorním hudebníkem v Zeitzu a později kapelníkem na dvoře hraběte Jinřicha I. v Greizu.\n\nKdyž hrabě Heinrich v roce 1680 zemřel, působil Johann po necelé dva roky jako kapelník v Eisenbergu. Poté odešel do Žitavy, kde se stal varhaníkem a ředitelem kůru v kostele sv. Jana Křtitele (\"Johanniskirche\"). 18. listopadu 1686 se oženil s Marthou Sophií Försterovou. Ve funkci kapelníka a varhaníka zůstal po 53 let, až do své smrti v roce 1735. Byl aktivní až do posledních chvil svého života. Podle svědectví současníků sloužil v kostele ještě den před smrtí. Svého bratra přežil o 10 let. Na kůru kostela ho vystřídal jeho syn Adolph Gottlob Krieger (1698–1748).\n\nŽitava byla zcela zničena v roce 1757 během Sedmileté války a kostel sv. Jana do základů zničen. S ním byla zničena i většina rukopisů skladeb Johanna Kriegera.\n\nByl velmi plodným skladatelem chrámové i světské hudby. Jelikož v Žitavě nebylo stálé divadlo, jeho scénická díla byla prováděna studenty místního gymnázia. Bývá řazen mezi nejdůležitější německé hudebníky své doby. Jeho dílo obdivoval i Georg Friedrich Händel. Výtisk Kriegrových klavírních skladeb (Anmuthige Clavier-Übung) si vzal s sebou do Anglie.\n\n\n\n\n\nVšechna tato díla byla ztracena s výjimkou instrumentálních částí a árií obsažených ve sbírce \"Neue musicalische Ergetzligkeit\".\n\n\n\n"}
{"id": "1058350", "url": "https://cs.wikipedia.org/wiki?curid=1058350", "title": "Admir Mehmedi", "text": "Admir Mehmedi\n\nAdmir Mehmedi (* 16. března 1991) je švýcarský fotbalový útočník makedonsko-albánského původu, momentálně hrající za německý klub VfL Wolfsburg.\n\nSe švýcarskou reprezentací se zúčastnil Mistrovství Evropy U19 2009, Mistrovství Evropy U21 2011 a Mistrovství světa 2014.\n\n"}
{"id": "1058353", "url": "https://cs.wikipedia.org/wiki?curid=1058353", "title": "Jaroslav Hněvkovský", "text": "Jaroslav Hněvkovský\n\nJaroslav Hněvkovský (10. dubna 1884 Žebrák – 9. června 1956 Praha) byl český malíř a cestovatel, nazývaný „malíř Indie“.\n\nStudoval na Českém vysokém učení technickém v Praze, pak pracoval jako zeměměřič v Hercegovině. Zájem o malířství ho přivedl v roce 1907 do Říma, kde začal studovat na Instituto di belli arti. Tam se také seznámil s Otakarem Nejedlým, tehdy již známým českým malířem, s kterým ho spojovalo celoživotní přátelství. Domluvili se, že společně odjedou na Cejlon a Indie. Inspiraci k tomuto rozhodnutí zřejmě našli u Paula Gauguina, který své nejlepší obrazy namaloval daleko od civilizace na Tahiti. Na cestu se vydali bez příprav, bez peněz, bez znalosti angličtiny a s velmi naivními představami. Za tři týdny po rozhodnutí o cestě již byli na Sicílii, odkud chtěli vyplout na Cejlon. Cestu však museli několikrát odložit, také kvůli úmrtí Nejedlého matky. Konečně v září 1909 vypluli z Terstu do cejlonského Colomba. Země je okouzlila, avšak bez peněz strádali, často trpěli hladem a nebyli schopni se pořádně domluvit. Přesto stále malovali, především krajiny. Když zjistili, že nejsou schopni se uživit, odjeli do jižní Indie s nadějí, že je zaměstná nějaký bohatý mahárádža. Ale ani tyto představy se nesplnily, v Kérale pobývali jen u domorodců z nejnižších společenských vrstev, nejprve v rybářských vesničkách, později v horách v džungli, kde se živili lovem. Stále však malovali. Nejedlý, který útrapy tamějšího života hůře snášel, onemocněl malárií, nechal si z domova poslat peníze a vrátil se roku 1911 lodí do Prahy. Hněvkovský se vrátil až v roce 1913. Obrazy, které po návratu maloval, stále odrážely jeho zážitky z Indie. V roce 1921 uspořádal v Londýně výstavu \"Obrazy z džungle\", která vzbudila velký ohlas; Hněvkovský byl dokonce nazýván „slovanským Gauguinem“. Výstava velmi zapůsobila i na Rabíndranátha Thákura, který Hněvkovského pozval, aby vyučoval malbu na jeho škole v Šantinikétanu. Malíř tedy odjel v roce 1922 do Indie podruhé s úmyslem zůstat tam natrvalo. Byl však rozčarován místními poměry a v roce 1927 se vrátil domů. V Praze se zapojil do uměleckého života, stal se členem Spolku výtvarných umělců Mánes, uspořádal výstavu obrazů v Alšově síni Umělecké besedy (1927) a v témže roce vydal knihu Malířovy listy z Indie. Za druhé světové války a po ní žil téměř zapomenut v Hořovicích a v Praze. Od roku 1949 trpěl těžkou nemocí a nemohl již tvořit. Jeho obrazy zachycují především krásu a exotičnost Indie a Cejlonu (krajiny) a místních obyvatel (hlavně portréty).\n\n\n\n\n\n\n"}
{"id": "1058359", "url": "https://cs.wikipedia.org/wiki?curid=1058359", "title": "Jitka Kolínská", "text": "Jitka Kolínská\n\nJitka Kolínská (24. září 1930 Praha– 10. srpna 1992 tamtéž) byla česká malířka, grafička a ilustrátorka, především dětských knih.\n\nJitka Kolínská studovala nejdříve na Škole dekorativních umění u Jaroslava Masáka (1945–47), později na Akademii výtvarných umění v Praze u Vladimíra Sychry a Vladimíra Pukla (1947–53). Patřila se svými přáteli Richardem Fremundem, Robertem Piesenem a Jiřím Martinem k zakladatelům Skupiny Máj 57 a zúčastnila se prvních dvou jejích výstav (1957 a 1958). S Richardem Fremundem, Robertem Piesenem a Jiřím Martinem se v roce 1956 zúčastnila také výstavy skupiny Roter Reiter v Trauensteinu u Mnichova. První vlastní samostatnou výstavu měla již v roce 1957 v Galerii Čs. spisovatele v Praze. V její tvorbě zpočátku převládaly figurální kompozice, ovlivněné magickým realismem, později jsou její díla více lyrická, objevuje se motiv odplouvání (lodě, plachetnice, mořské kameny) a příklon k abstrakci. Malovala také podobizny a zátiší, v nichž převládala technika pastelu a uhlu. V 70. letech ji plně zaujala technika koláže, její emotivní obrazy byly kombinací barevných koláží a kresby. Soustřeďovala se však hlavně na knižní ilustrace, především knížek pro děti, i pro ty nejmenší (omalovánky). Patří k nejvýznamnějším českým malířkám, její dílo nebylo dosud plně oceněno.\n\nZúčastnila se i zahraničních výstavy v Trautensteinu u Mnichova (z ČSR zde vystavovali ještě František Tichý a Kamil Lhoták, 1956).\n\n\n\n\n\n"}
{"id": "1058369", "url": "https://cs.wikipedia.org/wiki?curid=1058369", "title": "Lonely Lullaby", "text": "Lonely Lullaby\n\n\"Lonely Lullaby\" je čtvrtý singl amerického synthpopového projektu Owl City vydaný nejdříve jako bonus ke třetímu studiovému albu \" All Things Bright and Beautiful\". Singl byl na iTunes vydán 19. července 2011.\n\nSkladba, která není přímo součástí alba \"All Things Bright and Beautiful\", byla bonusem pro členy Owl City Galaxy, tzn. pro ty, kdo si předobjednali album.\n\n19. července 2011 vyšla jako singl.\n\n\"\"Je to kombinace mé kariéry a prostě toho, že jsem špatný druh osoby, který svou osobností nezapadá.\"\" říká Adam Young.\n\n\"\"Některé písně jsou pravdivé, některé vymyšlené, některé metaforické, některé napsané kompletně z fantazie. Jediná píseň, kterou jsem napsal na 100% odpovídající mému velmi osobnímu vztahu je melancholická, piánová balada nazvaná Lonely Lullaby.\"\" Dále Adam popisuje, že je to o jeho bývalé přítelkyni Ann Marie Monson, kterou by popsal jako nejúžasnější a nejnádhernější ženu, kterou znal. Byl šíleně zamilovaný do všeho, co bylo její součástí. Na jeho život měla obrovský vliv.\n\n\"\"Na prstech jedné ruky můžu spočítat všechny přítelkyně, se kterými jsem chodil, a ona byla tou, se kterou to bylo nejvážnější, takže rozchod byl pro mě zdroj velké frustrace.\"\" Řekl také, že příčinou může být komunikace, neboť on není zrovna typ, který by rád volal nebo psal SMS, natož používal webcameru.\n\n27. března 2011 Adam na Twitteru píše sérii zpráv: \"\"Nikdy na tebe nezapomenu... Velmi mi teď chybíš... Jmenuje se to 'Lonely Lullaby' a byl bych ohromně poctěn, kdybych slyšel, co si o tom myslíš... Tak jsem napsal píseň o ní a o tom, jaké to bylo nechat odejít takovou čistou a dokonalou krásu. Byla naprostým snem... Ještě jsem to úplně nepřekonal. Někdy mi chybí tak moc, že sotva můžu dýchat. Byla dechberoucí. Příliš nádherná pro slova, příliš kouzelná na to, aby byla skutečná. Byla mým splněným snem. Byl jsem do ní zamilovaný až po uši. Dělala můj život tak živým a vášnivým. Byla to má princezna.\"\"\n\n\"Lonely Lullaby\" se neumístila na Billboard Hot 100, ale dosáhla 12. příčky na Bubbling Under Hot 100 Singles chart, což je rozšíření Hot 100 o 25 dalších písní.\n"}
{"id": "1058375", "url": "https://cs.wikipedia.org/wiki?curid=1058375", "title": "Eurovision Song Contest 2002", "text": "Eurovision Song Contest 2002\n\nEurovision Song Contest 2002 je 47. ročník Velké Ceny Eurovize který se konal 25. května v estonském Tallinnu. Se 176 body vyhrála Lotyška Marie N s písní „I Wanna“. Na druhém místě se se 164 body umístila Malťanka Ira Losco s písní „7th Wonder“. V tomto roce byla také dvě třetí místa po 111 bodech. Byla to Jessica Garlick ze Spojeného království za píseň „Come Back“ a Sahlene z Estonska za píseň „Runaway“. V tomto roce se nedebutovala žádna země, ale svůj návrat uskutečnily země jako Belgie, Finsko, Kypr, Makedonie, Rakousko, Rumunsko, Švýcarsko (všechny tyto země měly roční pauzu). Naopak Irsko, Island, Nizozemsko, Norsko a Polsko odstoupily kvůli špatnému umístění. Portugalsko se mělo původně účastnit, ale kvůli interním problémům odstoupilo a bylo nahrazeno Lotyšskem. V tomto roce se vrátili dva interpreti. Oba se účastnili v roce 1996. Je to Monica Anghel z Rumunska, která ale v tomto roce nepostoupila v předkvalifikačním kole (byla poslední se ziskem 11 bodů). Druhý je Constantinous Christoforou, který byl členem skupiny One. V roce 1996 se umístil na 9. místě se ziskem 72 bodů.\n"}
{"id": "1058377", "url": "https://cs.wikipedia.org/wiki?curid=1058377", "title": "Homole (Svitavská pahorkatina)", "text": "Homole (Svitavská pahorkatina)\n\nHomole (390 m n. m.) je vrch v okrese Rychnov nad Kněžnou Královéhradeckého kraje. Leží asi 1,5 km jihovýchodně od obce Borovnice, vrcholem na jejím katastrálním území a východními svahy na území obce Lhoty u Potštejna.\n\nGeomorfologicky vrch náleží do celku Svitavská pahorkatina, podcelku Českotřebovská vrchovina, okrsku Kozlovský hřbet a podokrsku Brandýský hřbet.\n"}
{"id": "1058382", "url": "https://cs.wikipedia.org/wiki?curid=1058382", "title": "Atlas (odrůda jablek)", "text": "Atlas (odrůda jablek)\n\nAtlas (\"Malus domestica\" 'Atlas') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy letních jablek, dozrává v červenci až srpnu, při přezrání rychle moučnatí.\n\nByla zaregistrována firmou Sempra Praha v ČR v roce 2005. Odrůda vznikla zkřížením odrůd ‘Red Melba‘ a ‘James Grieve Red‘. Byla vyšlechtěna v ŠS Těchobuzice, v roce 2004.\n\nOdrůda stejného jména byla zavedena v Ontariu v Kanadě v roce 1924 (1947). Jednalo se o semenáč odrůdy 'Evino' (syn. 'Mank's Codlin' nebo 'Winter ST. Lawrence'). V Česku se pěstovala po II. sv. válce v pokusných výsadbách.\n\nRůst střední až bujný. Odrůda vytváří rozložité koruny. Větve vyholují plodonosný obrost, koruna během vegetace zahušťuje. Řez je nezbytný, zejména letní řez. Plodonosný obrost je na krátkých letorostech.\n\nPlodí středně pozdně, poměrně mnoho, probírka je nutná.\n\nPlod kulatý až kuželovitý, velký. Slupka hladká, bělavě žluté zbarvení je překryto narůžovělou červení. Dužnina je nažloutlá, navinulá. \n\nOdrůda je středně napadána významnými škůdci a chorobami.\n\nJe vhodná k přímému konzumu.\n"}
{"id": "1058383", "url": "https://cs.wikipedia.org/wiki?curid=1058383", "title": "Červená pyramida", "text": "Červená pyramida\n\nČervená pyramida nebo také Severní pyramida či Netopýří pyramida () je pyramida, která se nachází v nekropoli Dáhšúr v Egyptě.\n\nJejím stavebníkem byl faraon Snofru (vládl přibližně mezi lety 2670 a 2620 př. n. l.), který nechal vystavět i Lomenou pyramidu a pyramidu v Médúmu. Červená pyramida má nejpozvolnější stoupání stěn ze všech egyptských pyramid (43°), což zřejmě svědčí o snaze stavitelů o co nejlepší statické zabezpečení stavby. Německý egyptolog Rainer Stadelmann se domnívá, že výstavba pyramidy trvala přibližně 17 let. Stavba byla zahájena přibližně roku 2640 př. n. l. Je vysoká 104,4 metru a jednotlivé strany jsou dlouhé 219,3 metru. Po svém dokončení byla nejvyšší egyptskou pyramidou; nyní je celkově třetí nejvyšší po Chufuově a Rachefově pyramidě. Její název pochází od načervenalého kamene, z něhož je zhotovena. Původně byla obložena bílým vápencem z Tury. Červená pyramida je první egyptskou pyramidou, která byla od počátku plánovaná jako pravá (nestupňovitá). U její stavby byly poprvé použity techniky potřebné pro budování těchto pyramid. Jako jediná egyptská pyramida nemá žádné podzemní chodby a místnosti. Její nadzemní komorový systém se skládá ze sestupné chodby, dvou předsíní a pohřební komory, která byla poškozena vykradači hrobů. Přestože zde nebyl nalezen královský sarkofág, je možné, že Snofru byl pohřben právě zde.\n\nČervenou pyramidu navštěvovali evropští cestovatelé už od středověku. V roce 1750 proběhl první průzkum pyramidy. První podrobné a novodobé výzkumy se zde uskutečnily roku 1839 pod vedením britského egyptologa Johna Shae Perringa a v roce 1843 pod vedením Karla Richarda Lepsia. Nejvýznamnější průzkum pyramidy prováděla roku 1982 expedice německých egyptologů pod vedením Rainera Stadelmanna. Turistům je objekt přístupný od roku 1997.\n\nKultovní pyramida Červené pyramidy zřejmě nebyla vystavěna, stejně jako vzestupná cesta. U pyramidy byly nalezeny zbytky ohradní zdi a zádušního chrámu. Údolní chrám se podle Rainera Stadelmanna, nacházel jihovýchodně od pyramidy u vesnice Dáhšúr, kde byly nalezeny pozůstatky budovy o rozměrech 100 metrů na 65 metrů. Samotná pyramida byla dostavěna za Snofruova života, to však neplatí o jejím pyramidovém komplexu, který byl dostavěn až po jeho smrti.\nJméno dala pyramidě načervenalá barva kamene, ze kterého je postavena. Místní obyvatelé ji nazývají \"Haram el-vatvat\", což v překladu znamená „Netopýří pyramida”. Původní egyptské jméno Červené pyramidy zřejmě znělo „V záři se zjevuje Snofru − přední (pyramida)”, zatímco původní jméno jejího protějšku, Lomené pyramidy, znělo „V záři se zjevuje Snofru − jižní (pyramida)”. Proto se Červená pyramida také někdy nazývá jako severní nebo přední pyramida.\n\nČervenou pyramidu navštěvovali evropští cestovatelé už od středověku. Komorový systém pyramidy poprvé popsal italský cestovatel Pietro della Valle v zimě 1615/1616. Roku 1660 ji navštívil anglo-holandský cestovatel Edward Melton a v 18. století český františkánský misionář Remedius Prutký. V roce 1750 britský cestovatel a politik Robert Wood, britský starožitník James Dawkins a italský architekt Giovanni Battista Borra provedli první výzkumy pyramidy, ale nebyli schopni dostat se do její pohřební komory, protože jim chyběly vhodné žebříky.\n\nPodrobné novodobé výzkumy pyramidy se uskutečnily roku 1839 pod vedením britského egyptologa Johna Shae Perringa a v roce 1843 pod vedením Karla Richarda Lepsia, který ji ve svém seznamu pyramid katalogizoval pod číslem XLIX (49) a vytvořil její podrobné nákresy. Krátce se Červenou pyramidou zabývali také William Flinders Petrie a George Andrew Reisner. Od roku 1944 zde prováděl rozsáhlejší výzkum Abd es-Salám Husajn a od roku 1951 Ahmed Fachrí, výsledky jejich práce však nebyly nijak publikovány. Následoval průzkum Vita Maragioglia a Celesta Ambrosia Rinaldiho v roce 1964. Komplexní a důkladný průzkum pyramidy prováděla roku 1982 expedice německých egyptologů pod vedením Rainera Stadelmanna.\n\nČervená pyramida se až do 90. let 20. století nacházela ve vojenském pásmu, a byla proto veřejnosti uzavřena. Turistům je přístupná až od roku 1997.\n\nČervenou pyramidu nechal vystavět faraon Snofru jako svou třetí a poslední pyramidu. Potvrzují to jak nápisy v mastabách Snofruových úředníků, tak vyhláška faraona 6. dynastie Pepiho I. nalezená v údolním chrámu Červené pyramidy. Dále to potvrzují nálezy ze zádušního chrámu u pyramidy a jiné dobové i pozdější prameny.\n\nStavba pyramidy byla zahájena kolem 29. nebo 30. roku Snofruova panování (cca 2640 př. n. l.). Dokládá to hieratický nápis na jednom ze základních bloků pyramidy, který odkazuje na rok 15. sčítání skotu, které bylo pravděpodobně prováděno jednou za dva roky. Poslední nalezený nápis pojednávající o výstavbě pyramidy je z 24. ročníku sčítání skotu. Na základě těchto nápisů se Rainer Stadelmann domnívá, že výstavba pyramidy trvala přibližně 17 let. Podle britského egyptologa Johna Romera však trvala pouze 10 let a 7 měsíců. V době zahájení stavby Červené pyramidy byla pyramida v Médúmu v druhé etapě výstavby, tedy jako osmistupňová, a do značné míry byla dokončena také Lomená pyramida. \nProblémy, které vznikly při stavbě Lomené pyramidy, byly v novém stavebním projektu zohledněny. Například bylo vybráno staveniště více na sever s více stabilním podložím, byl naplánován plošší sklon stavby a technika zdění přizpůsobena tak, aby nedošlo k tvoření trhlin ve zdivu. Také byla vynechána stavba podzemních místností.\n\nČervená pyramida spočívá na několika vrstvách kvalitního vápence, pocházejícího z dolů v Tuře. Ze stejného vápence bylo vyrobeno i obložení pyramidy, které dnes z velké části neexistuje. Částečně kvůli tomu, že bylo během středověku rozebráno a použito na stavbu budov v Káhiře. Jádro pyramidy je tvořeno načervenalými vápencovými bloky, které pocházejí z dolů v bezprostřední blízkosti pyramidy. Kvůli barvě těchto bloků získala pyramida svůj název. Na blocích jádra byly objeveny grafita, díky kterým existuje přibližná představa o letech, kdy byla pyramida vystavěna.\n\nPyramida byla postavena pomocí zdokonalených technik. Kamenné vrstvy byly na počátku stavby položeny vodorovně, aby tlak uvnitř pyramidy, který vedl k trhlinám a k nebezpečí zhroucení komor v Lomené pyramidě, byl rozložen. Se sklonem stran 43° 36' 11\" má Červená pyramida nejostřejší úhel ze všech egyptských pyramid. Její výška je 104,4 metru a strana základny je dlouhá 219,3 metru. Stěny pyramidy jsou od středu základny nahoru lehce konkávní, což zřejmě mělo zvýšit stabilitu vnějšího obložení. Červená pyramida byla na rozdíl od předchozích Snofruových staveb dokončena bez jakýchkoliv změn plánu. Dochovaly se zbytky dvou přísunových ramp, které při stavbě pyramidy spojovaly lomy s jihozápadním nárožím pyramidy. Rainer Stadelmann se na základě tohoto nálezu domnívá, že stavba začala od západu a poté pokračovala na všech dalších stranách s pomocí většího počtu krátkých pracovních ramp. Po dosažení výšky 25 metrů byly všechny rampy odstraněny s výjimkou jedné na každé straně, které byly odstraněny při dosažení výšky 75 metrů.\n\nVstup do pyramidy se nachází na její severní stěně ve výšce 28 metrů a 4 metry od středové osy směrem na východ. Na vstup navazuje chodba, která vede pod úhlem 27° dolů k základně pyramidy a poté pokračuje ve vodorovné pozici. Je pouze 0,91 metru vysoká a 1,23 metru široká. V této chodbě nalezl Abd es-Salám Husajn kosterní pozůstatky mladšího muže menšího vzrůstu, který zde byl sekundárně pohřben. Na konci sestupné chodby se nachází krátká šachta, která měla během výstavby zabránit vnikání dešťové vody do komor. Chodba ústí do první předsíně, kterou s druhou předsíní spojuje krátká pasáž o délce 3 metrů. Krátká pasáž vede z jihozápadního rohu první předsíně do severovýchodního rohu druhé předsíně. Obě předsíně mají stejné rozměry a jsou vybudovány z bloků jemného vápence. Jejich výška je 8,36 metru a šířka 3,65 metru. Strop mají jedenáctistupňový, který stoupá do výšky 12,31 metru. Druhá předsíň je umístěna přesně na vertikální a zároveň severo-jižní ose pyramidy.\n\nV jižní straně druhé předsíně je ve výšce 8 metrů nad podlahou umístěn vchod do pohřební komory s východo-západní orientací. Chodba do pohřební komory je dlouhá 7 metrů. Komora měří 8,55 metru na 4,18 metru a její výška je 14,67 metru. Sarkofág zde však nebyl nalezen. Komora byla poškozena vykradači hrobů, kteří z podlahy vyrvali několik vrstev bloků a stěny i strop zřejmě ošlehali plameny z pochodní. Tým britského egyptologa Johna Shae Perringa v komoře při svém výzkumu nalezl vápencové bloky, které zřejmě byly součástí obnovy komory z období 20. dynastie. Kvůli poničení komory vykradači hrobů se však ani Raineru Stadelmannovi nepodařilo získat podrobnější informace o jejím původním obsahu. Na stěnách druhé předsíně a chodbičky vedoucí do komory se nacházejí grafita návštěvníků pyramidy, mimo jiné jméno francouzského generálního konzula a sběratele starožitností Bernardina Drovettyho, egyptologa Johna Shae Perringa a dalších.\n\nVšechny chodby a komory Červené pyramidy jsou umístěny v jádru nad pyramidovou základnou. Jde o první a jedinou pyramidu, která nemá žádné podzemní chodby. Důvodem této zvláštnosti mohla být rostoucí identifikace egyptského krále s bohem slunce Re, kvůli které bylo preferováno pochovávat takto vnímaného panovníka do nadzemní části pyramidy, případně se mohlo jednat o čistě praktické opatření, jež mělo vést ke zrychlení práce na stavbě.\n\nV sutinách na východním úpatí Červené pyramidy nalezla roku 1982 expedice německých egyptologů pod vedením Rainera Stadelmanna nejstarší dochované fragmenty vápencového pyramidionu. Rekonstruované pyramidion bylo poté vystaveno na místě bývalého zádušního chrámu před Červenou pyramidou. Vyrobeno bylo z monolitu, jeho strana měřila 1,57 metru a jeho úhel dosahoval kolem 43°. Egyptoložka Corinna Rossi vyslovila domněnku, že pyramidion bylo určeno pro Lomenou pyramidu, což odvozuje z téměř shodné velikosti úhlů pyramidionu a Lomené pyramidy. Pyramidion se také původně mohlo nacházet v zádušním chrámu Červené pyramidy.\n\nJe zřejmé, že samotná Červená pyramida byla dostavěna ještě za Snofruova života, což však neplatí o jejím pyramidovém komplexu, který byl dostavěn až po jeho smrti. Červená pyramida pravděpodobně neměla žádnou kultovní pyramidu, na kultovním místě se místo ní nacházely skladištní komory postavené ze sušených cihel. Rovněž nebyla v pyramidovém komplexu nalezena vzestupná cesta. Je možné, že nebyla dokončena, nebo že nebyla vůbec započata. Objeveny byly pouze zbytky cest na dopravu stavebního materiálu a cest spojujících pyramidové město na okraji nilského údolí se zádušním chrámem. Jihovýchodně od komplexu byla nalezena větší cihlová budova, kde během stavby pyramidy pravděpodobně sídlila dílna, což dokazují zde nalezené zbytky pecí. Při Stadelmannových vykopávkách byly severovýchodně od pyramidy nalezeny zbytky cihlové zdi. Jejich účel zatím nebyl zjištěn, zřejmě se ale jednalo o pozdější stavbu.\n\nNa základě vykopávek bylo prokázáno, že se kolem pyramidy nacházela ohradní zeď. Jádro zdi bylo vystavěno z hliněných cihel a obestavěno 52 centimetrů silným vápencovým zdivem. Z toho důvodu se Stadelmann domnívá, že zeď byla dostavěna ve spěchu, možná až po Snofruově smrti. Vzdálenost zdi od pyramidy je na všech čtyřech stranách různá - 15 až 16 metrů na severní a jižní straně, 19 metrů na západní straně a 26 metrů na straně východní. Ohradní zeď tvořila východo-západně orientovaný obdélník o rozměrech 506 × 480 metrů.\n\nZádušní chrám se z velké části nedochoval a místo, kde stál, nyní tvoří jen trosky. Jádro chrámu tvořila obětní místnost s nepravými dveřmi z červené žuly. Na obou stranách otevřeného nádvoří se nacházely kamenné kaple. Na nádvoří byly nalezeny kruhové prohlubně, které sloužily buď pro květiny, nebo jako obětní místa. V troskách chrámu Rainer Stadelmann objevil fragmenty vápencových reliéfů zobrazujících Snofrua v oděvu, který se používal při svátku Sed. Zádušní chrám byl zřejmě dostavěn až po Snofruově smrti, což dokazuje skutečnost, že část chrámu byla místo vápence postavena z hliněných cihel.\n\nPři zemědělských pracích na jaře roku 1904 byly jihovýchodně od pyramidy ve vesnici Dahšúr nalezeny pozůstatky budovy o rozměrech 100 metrů na 65 metrů a také vápencová stéla, na které se nacházel dekret Pepiho I. pojednávající o pyramidovém městě Červené pyramidy. Stadelmann se domnívá, že se jedná o pozůstatky údolního chrámu pyramidy. Detailnější průzkum nálezu se však dosud neuskutečnil, protože se objekt nalézá v zemědělské lokalitě.\n\nČervená pyramida je nejčastěji považována za Snofruův hrob, ačkoli pro to neexistuje žádný důkaz. Ani v jedné z jeho tří pyramid nebyl nalezen sarkofág. Nelze tedy vyloučit, že faraon byl pohřben v některé ze svých předchozích pyramid, v Lomené nebo v pyramidě v Médúmu. Pro Lomenou pyramidu navíc hovoří skutečnost, že zde na rozdíl od Červené pyramidy existovaly zamykací mechanismy pohřební komory.\n\nMladý muž, jehož ostatky v Červené pyramidě nalezl Abdulsalam Husajn, zde byl zřejmě pohřben až sekundárně a nejedná se o krále Snofrua.\n\nPři stavbě Červené pyramidy byly poprvé použity techniky potřebné pro budování pravých (nestupňovitých) pyramid. Její stavba otevřela dveře budování dalších a větších pravých pyramid − Rachefově a Chufuově. Přestože byla Červená pyramida postavena s velmi pozvolným stoupáním stran, další pyramidy se stavěly se strmějším stoupáním.\n\n\n"}
{"id": "1058384", "url": "https://cs.wikipedia.org/wiki?curid=1058384", "title": "Dima", "text": "Dima\n\nDima (\"Malus domestica\" 'Atlas') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy letních jablek, dozrává v červenci až srpnu, při přezrání rychle moučnatí.\n\nByla zaregistrována firmou Sempra Praha a VŠÚO Holovousy, s. r. o. v ČR, v roce 2004. Odrůda vznikla zkřížením odrůd ‘Discovery‘ a ‘Mantet‘.\n\nRůst střední, později slabý. Odrůda vytváří rozložité koruny. Větve vyholují plodonosný obrost, koruna během vegetace zahušťuje. Řez je nezbytný, zejména letní řez. Plodonosný obrost je na krátkých letorostech.\n\nPlodí brzy, poměrně mnoho, probírka je nutná.\n\nPlod kulatý, střední až velký. Slupka hladká, zelenožluté zbarvení je s červeným líčkem na osluněné straně. Dužnina je krémová, slabě navinulá. \n\nOdrůda je poměrné méně napadána strupovitostí jabloní, ale naopak více je poškozována padlím.\n\nJe vhodná k přímému konzumu.\n"}
{"id": "1058387", "url": "https://cs.wikipedia.org/wiki?curid=1058387", "title": "Miodar", "text": "Miodar\n\nMiodar (\"Malus domestica\" 'Miodar') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy letních jablek, dozrává v červenci až srpnu.\n\nByla zaregistrována firmou Sempra Praha a VŠÚO Holovousy, s. r. o. v ČR, v roce 2004. Odrůda vznikla zkřížením odrůd \" 'Mio' \" × \" 'Quinte' \". \n\nRůst bujný až střední. Odrůda vytváří rozložité koruny. Řez snáší dobře. Plodonosný obrost je na krátký.\n\nPlodí velmi brzy, někdy už ve školce.\n\nPlod střední až velký, kulatý až kuželovitý. Slupka hladká, bělavězelené barvy překrytá růžovou rozmytou vrstvou. Dužnina je bílá sladce navinulá.\n\nOdrůda je poměrné méně napadána strupovitostí jabloní ale naopak více je poškozována padlím.\n\nJe vhodná k přímému konzumu.\n"}
{"id": "1058389", "url": "https://cs.wikipedia.org/wiki?curid=1058389", "title": "Epistom", "text": "Epistom\n\nEpistom (z řec. \"epi\" – nad, \"stoma\" – ústa) je povrchovou strukturou vyskytující se u živočišných kmenů mechovci (Bryozoa), chapadlovky (Phoronida) a členovci (Arthropoda). \n\nU mechovců a chapadlovek, kteří patří do živočišné skupiny Lophophorata, tvoří epistom lalok, který překrývá ústní otvor. Jedná se o redukci hlavové části, která je výsledkem přizpůsobení těchto živočichů k bentickému životu na dně.\nU členovců je epistom špatně definovaná struktura, jejíž přesné vymezení a původ závisí na skupině, u níž je uváděn. Epistom mají v určité formě desetinožci, dvoukřídlý hmyz, vážky a brouci. Obvykle je ve formě destičky součástí kutikuly, tedy exoskeletu (případně přímo krunýře). \n\nU desetinohých korýšů (např. u raků) se nachází anteriorně nad ústním otvorem na ventrální straně hlavy. Posteriorně jej od ústního otvoru odděluje příčně protažená lišta zvaná epistomální zygoma. Ta je zpravidla výrazná a obloukovitě klenutá. Epistomální štítek může vybíhat vpředu do malého cephalomediánního výstupku. Anteriorně na epistom mohou navazovat stopky tykadel (pedunkle). Povrch epistomu může být hladký, hrbolatý, nebo trnitý. Mohou ho také porůstat smyslové brvy. Tvar, velikost a povrch epistomu je důležitým druhovým determinačním znakem používaným v taxonomii. \n"}
{"id": "1058390", "url": "https://cs.wikipedia.org/wiki?curid=1058390", "title": "Běžící muž", "text": "Běžící muž\n\nBěžící muž je americký akční film. V hlavních rolích hrají Arnold Schwarzenegger, Maria Conchita Alonso a Richard Dawson. Film je insporován knihou Stephana Kinga Běh o život, kterou vydal v roce 1982.\n\nV roce 2017, kdy je světové hospodářství zhroucené, potraviny, přírodní zdroje i zásoby ropy docházejí, je policejní stát rozdělen na paramilitaristické zóny a vláda je držena železnou rukou. Ben Richards (Arnold Schwarzenegger), který v té době pracuje jako pilot u ozbrojených složek, neuposlechne rozkaz k masakrování 1 500 neozbrojených civilistů, kteří bojují o jídlo v Bakersfieldu. Za to byl následně odsouzen a uvězněn ve vězeňské zóně Wilsbhire.\n\nO osmnáct měsíců později se mu podaří utéct. Společně se svými přáteli, Laughlinem (Yaphet Kotto) a Weissem (Marvin J. McIntyre), se dostanou do Los Angeles. Zde jim pomůžou lidé bojující proti režimu, ke kterým Lauglin a Weiss patří. Od této chvíle se rozdělelili.\n\nBen Richards jde do bytu svého bratra, kde místo něj nalezne novou podnájemnici, zpěvačku Amber Mendezovou (Maria Conchita Alonso). Od ní se dozví, že jeho bratra odvezli na převýchovu. Chce jí proto využít k tomu, aby opustil město a odletěl do Honolulu. Na letišti však Amber upozorní na Richardse policii, která jej následně zatkne.\n\nDamon Killian (Richard Dawson), televizní producent a moderátor televizní show Běžící muž, Bena donutí podepsat účast v této soutěži. Smyslem soutěže je projít za 3 hodiny čtyři herní sektory, kde jim budou v patách lovci, kteří jej mají zabít. Do soutěže jsou nasazeni i Laughlin a Weiss. Amber, která se po lživé reportáži o Richardsově brutalitě na letišti rozhodne zjistit, jak to bylo, se vloupala do archivu s videy. Zde byla však přistižena a před zraky diváků označena za Benovu milenku a zařazena do soutěže.\n\nVe chvíli, kdy Richards zabije prvního lovce, jsou diváci šokováni, Killian je však prozatím spokojen, protože sledovanost Běžícího muže stoupá. Dalším lovcům, kteří jsou vysláni po stopách čtveřice běžících, se podaří zabít Laughlina a následně i Weisse. Předtím se však Weissovi podařilo získat důležitý kód k propojení na satelit televizní společnosti. V této chvíli se Killian pokusí nabídnout Richarsovi místo lovce se všemi výhodami, které by tato práce přinášela. To však Ben odmítne.\n\nKdyž Richards vyřídí i posledního lovce, lidé Richardsovo vítězství oslavují. Ben s Amber se dostanou mezi podzemní hnutí odporu. Ti se chystají nabourat vysílání televize, a proto jim předají propojovací kód. Amber ke kódu ještě přidala původní nahrávku Bakersfieldského masakru, který byl upravenou nahrávkou svalen právě na Bena.\n\nPři propojení na satelit hnutí odporu bylo několik vzbouřenců vedených Benem obsazena ústředna vysílání. Po odvysílání si jde vyřídit účet i se samotným Killianem.\n\n"}
{"id": "1058391", "url": "https://cs.wikipedia.org/wiki?curid=1058391", "title": "Beautiful Times", "text": "Beautiful Times\n\n\"Beautiful Times\" je vedoucí singl alba \"\"Ultraviolet\"\" americké synthpopové skupiny Owl City. Byl složen skladatelem, producentem a zpěvákem Adamem Youngem. Poprvé vyšel na iTunes ještě před vydáním \"Ultraviolet\" 8. dubna 2014.\n\n21. února 2014 Adam Young na svém tumblr blogu oznámil, že jeho několika měsíční práce se blíží do finále a už se těší, až se o to bude moct podělit se svými fanoušky.\"\"Celý cyklus je podivný: pronásleduješ inspiraci, cele se ponoříš do vize, ale nakonec to vše musíš rozložit, zapomenout na všechno, co už znáš, abys mohl začít znovu od začátku. V tomto smyslu je pro mě muzika zábavná. Čím víc ji studuju, tím méně jí rozumím.\"\" Řekl, že nová kapitola Owl City bude naplněna planou honbou za přeludem a neobyčejnými zvraty – přes staré známé rozmary a skrz nové hranice. \"\"Podařilo se mi zachytit pár kouzelných myšlenek, některé jsou tak výstřední, že jsou na pomezí zvláštnosti – temné a nádherné.\"\" Adam se rozhodl, že rok 2014 pro něj bude sólo rokem. Ne, že by ho nebavilo spolupracovat, ale protože \"\"se jeho svět točí tak příjemným tempem, že je inspirovaný, aby prozkoumával nekonečné, neprobádané oblasti představivosti, které zůstávají nezmapované v jeho hlavě bez vnějšího přispění. Proto v časných ranních hodinách, kdy město odpočívá a celý svět tvrdě spí, bloumá po venku úplně sám\"\". Na závěr napsal: \"\"Hodně přemýšlím, ale nemluvím moc, tak píšu.\"\"\n\nTaké oznámil, že nová hudba bude návrat ke kořenům původního Owl City, do doby \"Ocean Eyes\", ale s novými technikami, s triky, které se od té doby naučil.\n\nAdam uvedl, že skladba \"Beautiful Times\" vznikla již v lednu, kdy se vrátil z tour, a že složit ji mu trvalo asi týden. “\"Je to vlastně první píseň, kterou jsem napsal po návratu z tour. Dobíjel jsem baterie, abych tak řekl, díval jsem se znovu na své původní inspirace. Nechal jsem se svým sněním unést a dosáhl jsem písně tím, že jsem psal jen z představivosti místo z nějaké konkrétní situace. Byl to nádherný moment pokroku jak mé osobnosti, tak mé muziky.\"\"\n\nOdhalení názvu a obrázku singlu probíhalo postupně, kdy Adam na Instagramu zveřejňoval vždy kousek z obalu a fanoušci je skládali dohromady jako puzzle. Jenže název i obrázek byly známy už před zveřejněním posledního kousku, neboť na Amazonu byl nový singl k předobjednání a některý zvídavý fanda to objevil. Poté Adam sdílel ukázky z písně.\n8. dubna 2014 byl vydán singl \"Beautiful Times\", kde Adama doprovází hrou na housle Lindsey Stirling. Skladba byla k dispozici zdarma ke stáhnutí na speciálně vytvořené stránce beautifultimes.owlcitymusic.com. Po podniknutí plavby přes rozbouřené moře za zvuků \"Beautiful Times'\" se loďka dostala k blikajícímu majáku (známého už z obalu k singlu) a píseň byla \"odemknuta\". Adam zde v dopise mimo jiné píše: \" \"(Skladba) má v sobě temnou krásu, která je působivá, a podstata písně nabízí ideu, že život je báječný navzdory břemenům a útrapám, které nás potkávají. Je to hymna pro ty, kteří hledají sílu povznést se nad těžkosti.\"\"\n\nPozději 18.8.2014 při interview popisuje \"Beautiful Times\": \"\"Je to píseň o nových začátcích, o zapomenutí na všechny vzestupy a pády, ale zaměření se na to dobré. Je to připomenutí si, že to má člověk vydržet a pamatovat si, že nakonec bude vše dobré.\"\"\n\n19.8.2014 v dalším rozhovoru dále uvádí: \"\"Píseň 'Beautiful Times' je taková píseň na způsob světlo na konci tunelu. Je to upomínka, že i když se právě nacházíš uprostřed těžkého období, tam někde na konci je světlo a naděje. Určitě je to smutná písnička, ale v závěru je ukázaná naděje, která pozvedá.\"\"\n\nDále mluví o spolupráci s Lindsey: \"\"Vždycky jsem byl velký fanoušek Lindsey. Byl to takový pokus. Už předtím jsem s ní trochu spolupracoval na jiném projektu. V hlavě mně vyvstalo její jméno, tak jsem ji kontaktoval a řekl: 'Byla by pro mě velká čest, kdybys se mnou pracovala na této písni.' a ona byla tak laskavá, že souhlasila a propůjčila svůj talent. A tak díky jejímu přispění je píseň úžasná.\"\"\n\nNa Instagramu Adam píše: \"\"To nové dílo je nádherné, smutné, povznášející, metaforické, hořcesladké, a zvláštní – ale chvilkami mnohem víc masivní, energetické a vášnivé než vše, co jsem předtím vytvořil.\"\"\n\nNa počest \"Beautiful Times\" a později i celého \"Ultraviolet\" pořádal Adam chaty. Chat zaměřený na \"Beautiful Times\" probíhal na Facebooku 16.4.2014\n\n19.6. Adam uvedl: \"\"Jsem bez sebe radostí, že vám můžu oznámit, že příští týden vyjde video k 'Beautiful Times'. Nechť odpočet započne!\"\" A připojil fotku z videoklipu s číslem 7.\n\nAdam 18.8.2014 v rozhovoru o videoklipu \"Beautiful Times\" řekl: \"\"Videoklip není jako většina videí, které jsem vytvořil. Je to takové ohlédnutí se na to, odkud jsem přišel jako umělec ve své kariéře. Je to taková nostalgie. Jo, jsem spokojený s tím, jak se vyvinulo.\"\"\n\nVideoklip nás uvádí do dětského pokoje plného hraček, podobného tomu z videoklipu k \"Fireflies\", kde malá holčička objeví v domečku pro panenky v jednom pokojíku Adama hrajícího na klávesy a v druhém Lindsey s houslemi. Vše začíná poletujícím světýlkem, které přiletí otevřeným oknem, proletí kolem hračky-majáku, shodí knihu, probudí spící holčičku s leteckými brýlemi (podobnými jako měl Carl Fredricksen jako dítě ve filmu Vzhůru do oblak) a oživí ostatní hračky v pokoji, tak že se začnou vznášet ve vzduchu. Můžeme vidět, stejně jako ve \"Fireflies\", roboty, letadlo a dinosaury. Jiskra přiletí ke stolu s domečkem pro panenky, který se otevře. Zde sedí Adam u kláves a jak hraje, tak se otáčí kolem dokola. V pozadí za ním je blikající kresba mrakodrapů. Adam to později komentuje, že si připadal jako Godzilla. V dalším pokoji domečku sedí u stromu Lindsey a hraje na housle. Holčička se udiveně rozhlíží po svém pokoji, pak vezme lupu a sleduje Adama a Lindsey v domečku. Z ničeho nic kouzlo zmizí a vznášející se hračky spadnou na zem. Dívka s úsměvem na tváři odchází z pokoje, jiskra vletí do majáku a domeček se opět zavře.\n\nNa české stránce musicserver Jaromír Koc píše: \"\"Song se sice vcelku mile poslouchá, dubstepový podklad zasněné náladě písně vůbec neubližuje a hostování Lindsey Stirling byl taktéž hodně dobrý nápad, ale celé to prostě tak nějak plyne: a když píseň skončí, nezůstane vlastně nic. Prostě takový ten song, který nenadchne ani neurazí a který by vlastně ani nemusel mít videoklip\".\"\n"}
{"id": "1058392", "url": "https://cs.wikipedia.org/wiki?curid=1058392", "title": "Mivibe", "text": "Mivibe\n\nMivibe (\"Malus domestica\" 'Mivibe') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy letních jablek, dozrává v červenci až srpnu, při přezrání rychle moučnatí.\n\nByla zaregistrována firmou Sempra Praha a VŠÚO Holovousy, s. r. o. v ČR, v roce 2004. Odrůda vznikla zkřížením odrůd \" 'Mio' \" a \" 'Vista Bella' \".\n\nRůst bujný až střední. Odrůda vytváří rozložité koruny se vzpřímenými letorosty. Koruna během vegetace zahušťuje. Letní řez je vhodný. Plodonosný obrost je na krátkých výhonech.\n\nPlod je poměrně kulatý, střední až velký. Slupka hladká, silná, ojíněná, zelené zbarvení je překryté červenou barvou. Dužnina je bílá, slabě navinulá. \n\nOdrůda je velmi málo napadána strupovitostí jabloní a padlím. Rovněž je poměrně málo napadána moniliózou.\n\nJe vhodná k přímému konzumu.\n"}
{"id": "1058393", "url": "https://cs.wikipedia.org/wiki?curid=1058393", "title": "Bornova řada", "text": "Bornova řada\n\nBornovou řadou se rozumí rozvoj různých rozptylových veličin v kvantové teorii rozptylu do řady v mocninách interakčního potenciálu formula_1 (přesněji v mocninách formula_2 kde formula_3 je Greenův operátor pro volnou částici). Omezením se na členy do prvního řádu dostaneme Bornovu aproximaci. Tato řada se dá chápat jako mocninná řada ve vazbové konstantě, kterou zavedeme substitucí formula_4. Rychlost a poloměr konvergence Bornovy řady jsou dány vlastními čísly operátoru formula_5. Obecně lze říci, že první členy Bornovy řady dobře aproximují příslušnou veličinu pro \"slabý\" potenciál formula_1 a pro velkou srážkovou energii. \n\nBornovu řadu pro rozptylové stavy můžeme zapsat následovně\nLze ji odvodit iterováním Lippmanovy-Schwingerovy rovnice\nGreenův operátor formula_3 volné částice, který se zde vyskytuje může být retardovaný/advanceovaný nebo ve smyslu hlavní hodnoty, pokud požadujeme retardované formula_10, advanceované formula_11 nebo rozptylové řešení ve smyslu stojaté vlny formula_12.\nPrvní iteraci dostaneme nahrazením rozptylového řešení formula_13 vlnovou funkcí volné částice formula_14 na pravé straně Lippmannovy-Schwingerovy rovnice a dostaneme tak první Bornovu aproximaci.\nPro druhou iteraci dosadíme na pravou stranu první Bornovu aproximaci. Výsledek se nazývá druhá Bornova aproximace. Obecně pro obdržení n-té Bornovy aproximaci vezmeme n členů řady. Bornovu řadu můžeme formálně vysčítat jako geometrickou řadu s kvocientem daným operátorem formula_5. Tak dostaneme formální řešení Lippmannovy-Schwingerovy rovnice ve tvaru\n\nBornovu řadu můžeme napsat také pro další rozptylové veličiny jako je T-matice, která je úzce spojená s amplitudou rozptylu. \nIterováním Lippmannovy-Schwingerovy rovnice pro T-matici dostaneme \nV případě T-matice je za formula_3 potřeba dosadit retardováný Greenův operátor formula_19. Greenův operátor ve smyslu hlavní hodnoty pak vede na K-matici. \n\nLippmannova-Schwingerova rovnice pro Greenův operátor se nazývá rezolventní rovnice (rezolventní identita) \nŘešením této rovnice dostaneme Bornovu řadu pro plný Greenův operátor formula_21\n\n\n"}
{"id": "1058394", "url": "https://cs.wikipedia.org/wiki?curid=1058394", "title": "HE 1523-0901", "text": "HE 1523-0901\n\nHE 1523-0901 je hvězda ze souhvězdí Vah. Jedná se o červeného obra, jehož staří bylo určeno obdobou radiokarbonové metody datování (provedenou ovšem s uranem a\nthoriem) na 13,2 miliardy let, což z něj dělá druhou nejstarší známou hvězdu Mléčné dráhy po HD 140283. Její stáří je blízké odhadovanému stáří vesmíru 13,7 miliardy let. V roce 2007, kdy bylo pomocí dalekohledu VLT v Evropské jižní observatoři provedeno měření vedoucí k určení stáří hvězdy, se jednalo o vůbec nejstarší známou hvězdu.\n"}
{"id": "1058404", "url": "https://cs.wikipedia.org/wiki?curid=1058404", "title": "Richard Henry Dana, Jr.", "text": "Richard Henry Dana, Jr.\n\nRichard Henry Dana, Jr. (1. srpna 1815, Cambridge, Massachusetts – 6. ledna 1882, Řím, Itálie) byl americký právník, politik a spisovatel známý především díky svému cestopisu \"Two Years Before the Mast\" (1840, Dva roky pod stěžněm).\n\nNarodil se jako potomek staré koloniální rodiny, která se usídlila v Severní Americe již roku 1640. Jeho otcem byl americký romantický básník, literární kritik a právník Richard Henry Dana, Sr.. Od roku 1825 studoval na soukromé škole pod vedením Ralpha Walda Emersona a v červenci roku 1831 se zapsal ke studiu práv na Harvardově univerzitě. Onemocněl však spalničkami, což v jeho případě vedlo k zánětu očí, který mu oslabil zrak. Přerušil proto studia a rozhodl se pro ozdravný pobyt na moři. Jako prostý námořník se roku 1834 nalodil na plachetnici \"Poutník\" (Pilgrim) a podnikl plavbu z Bostonu kolem Jižní Ameriky do Kalifornie. Zde nějaký čas zpracovával kůže ve skladech v San Diegu a posléze se roku 1836 vrátil zpět do Massachusetts. Dokončil studia práv a na základě svých podrobných poznámek z plavby napsal poutavý a napínavý cestopis \"Two Years Before the Mast\" (1840, Dva roky pod stěžněm), který se stal klasickým dílem americké literatury.\n\nSpecializoval se na námořní právo, vystupoval proti týrání námořníků na obchodních lodích a zastupoval je u soudů. Jeho kniha \"The Seaman's Friend\" (1841, Námořníkův přítel) upevnila jeho postavení právního znalce v oblasti námořní problematiky. Stal se také předním abolicionistou, roku 1848 pomáhal založit politickou stranu Strana svobodné půdy, která se stavěla proti šíření otrokářství do nových teritorií, a zastupoval uprchlé černochy, kteří měli být podle \"Zákona o uprchlých otrocích\" (Fugitive Slave Act) vráceni na otrokářský Jih spojených států.\n\nRoku 1859 navštívil Kubu a z této cesty vytěžil cestopis \"To Cuba and Back\" (Na Kubu a zpátky). Následně uskutečnil v letech 1859–1860 cestu kolem světa, kterou popsal ve svém díle \"Journal of a Voyage Round the World\" (Deník cesty kolem světa). Během Americké občanské války pracoval jako státní zástupce a v této funkci obhájil u Nejvyššího soudu zákonnost blokády přístavů Konfederace. Po skončení občanské války se vrátil k soukromé praxi a v letech 1867–1868 byl členem massachusettského parlamentu (Massachusetts General Court). Působil také jako poradce americké vlády, například v procesu s prezidentem Konfederace Jeffersonem Davisem.\n\nJeho poslední roky byly poznamenány vleklým procesem, ve kterém se bránil proti nařčení z plagiátorství, kterého se měl dopustit při přípravě osmého vydání knihy Henryho Wheatona \"Elements of International Law\" (Základy mezinárodního práva) tím, že údajně převzal poznámky z předcházejících vydání. To mohlo být i příčinou toho, že roku 1876 zablokoval Senát Spojených států amerických jeho jmenování velvyslancem ve Velké Británii. Roku 1878 odjel do Itálie, aby se zde věnoval přípravě svého pojednání o mezinárodním právu. Zde počátkem roku 1882 zemřel na chřipku. Pohřben byl na Protestantském hřbitově v Římě, kde jsou mimo jiných pochováni například John Keats nebo Percy Bysshe Shelley.\n\n\n\n"}
{"id": "1058406", "url": "https://cs.wikipedia.org/wiki?curid=1058406", "title": "Homolka (Svitavská pahorkatina)", "text": "Homolka (Svitavská pahorkatina)\n\nHomolka (401 m n. m.) je vrch v okrese Rychnov nad Kněžnou Královéhradeckého kraje. Leží asi 1 km jihozápadně od vsi Brná, na katastrálním území nadřazené obce Potštejn.\nGeomorfologicky vrch náleží do celku Svitavská pahorkatina, podcelku Českotřebovská vrchovina, okrsku Kozlovský hřbet a podokrsku Potštejnský hřbet.\n"}
{"id": "1058407", "url": "https://cs.wikipedia.org/wiki?curid=1058407", "title": "Ostrá (Západní Tatry)", "text": "Ostrá (Západní Tatry)\n\nOstrá ( , 1764 m n. m.) je hora v Západních Tatrách na Slovensku. Nachází se v jižní rozsoše Sivého vrchu (1805 m) mezi vrcholy Malá Ostrá (1707 m) na severovýchodě a Veľká kopa (1648 m) na jihu. Malá Ostrá je oddělena sedlem Prislop (1680 m), Veľká kopa je oddělena mělkým bezejmenným sedlem. Západním směrem vybíhá z hory krátký výběžek směřující přes sedlo Suchá priehyba (1451 m) k vrcholu Suchý vrch (1477 m) a klesající hřbetem Suchý grúň do Suché doliny. Na druhé (východní) straně klesají svahy Ostré do Bobrovecké doliny.\n\nJedná se o kuželovitou horu budovanou usazenými horninami, zejména vápenci a dolomity. Vrcholové partie jsou porostlé nízkou kosodřevinou. Samotný vrchol poskytuje pěkné výhledy na masív Salatína.\n"}
{"id": "1058409", "url": "https://cs.wikipedia.org/wiki?curid=1058409", "title": "Viernheim", "text": "Viernheim\n\nViernheim je německé město s 33 tisíci obyvateli v hesenské části Hornorýnské nížiny, přiléhá na západě k Mannheimu a první zmínka o tomto městě pochází z roku 777, kdy byl Viernheim uveden v loršském kodexu tamního kláštera.\nJe součástí hustě osídlené aglomerace nazývané Region Rhein-Neckar, městem prochází kolem významného nákupního střediska Rhein-Neckar-Zentrum z roku 1972 okružní tramvajová linka číslo 5 Mannheim-Weinheim-Heidelberg-Mannheim.\n\nV roce 1994 získalo město titul Brundtlandstadt za účast na projektu k úspoře energie.\n\n"}
{"id": "1058412", "url": "https://cs.wikipedia.org/wiki?curid=1058412", "title": "Marie Párová", "text": "Marie Párová\n\nMarie Párová (1947 Praha – 2015 tamtéž) byla italská muzikálová a operní zpěvačka a herečka českého původu. \n\nPocházela z pražských Vinohrad. Vystudovala Pražskou konzervatoř v oboru \"Operní zpěv\". Jejím spolužákem byl Vlastimil Harapes. \n\nV roce 1965 poprvé navštívila Itálii, kde později zůstala trvale. Federico Fellini ji v Itálii začal říkat \"Mariona\". Její manžel byl producent, který se zadlužil. Poslední léta žila v Itálii s maminkou. V roce 2008 se vrátila do České republiky do bytu po mamince, kde strávila své dětství. \n\nPrvní angažmá bylo na hlavní muzikálové scéně v divadle Sistina v Římě, kde účinkovala ve známých muzikálech. Působila na menší scéně ve staré římské čtvrti v divadle Tiberino. Vystoupila v mnoha televizních show. \n\nPo návratu do Česka interpretovala římské a neapolské písně a repertoár stavěný na světových i českých evergreenech rozličných žánrů.\n\nZemřela v Praze v říjnu 2015 ve věku 68 let, příčinou úmrtí byla rakovina slinivky.\n\n\n\n \n"}
{"id": "1058414", "url": "https://cs.wikipedia.org/wiki?curid=1058414", "title": "Rjúdžó (1869)", "text": "Rjúdžó (1869)\n\nRjúdžó () byla šroubová paroplachetní obrněná korveta japonského císařského námořnictva. Byla dokončena roku 1869 v Británii pro japonský Kumamoto han ( ~ knížectví Kumamoto; dnes zhruba prefektura Kumamoto) a v západních pramenech vystupuje i jako Ihosho Maru/Jho Sho Maru. V roce 1870 byla předána nově vzniklému císařskému námořnictvu a přejmenována na \"Rjúdžó\". Jako největší loď nového námořnictva (až do příchodu obrněnce \"Fusó\") se stala vlajkovou lodí císařského námořnictva. Byla nasazena při potlačení povstání v počátcích období Meidži a roku 1874 byla vlajkovou lodí trestné výpravy na Tchaj-wan. Roku 1894 byla přestavěna na dělostřeleckou výcvikovou loď a vyřazena 1895 nebo 1898.\n\nBěhem období Edo byla v Japonsku zakázaná stavba lodí schopných plavby po širém moři. Po nuceném otevření Japonska (1853-54) tedy na ostrovech neexistovala loděnice, která by měla zkušenost se stavbou moderních oceánských plavidel. Jednotlivá knížectví ( \"han\") pozdního šógunátu proto hledala své první válečné lodě v zámoří.\n\nSkotský obchodník Thomas Blake Glover, který působil v Japonsku od roku 1859, objednal v aberdeenské loděnici Alexander Hall and Company stavbu dvou plavidel: větší paroplachetní obrněné korvety \"Jho Sho Maru\" pro Kumamoto han a menší paroplachetní šalupy \"Hóšó Maru\" pro Čóšú han ( ~ knížectví Čóšú).\n\nKdy došlo k položení kýlu prameny neuvádějí a i v tom, kdy mělo dojít ke spuštění na vodu, se rozcházejí: podle Jentschury a Nišidy měla být \"Jho Sho Maru\" spuštěna už v roce 1864, ale podle aberdeenships.com se tak mělo stát až 27. března 1869.\n\nKdyž už byla \"Jho Sho Maru\" na vodě, propukl nad ránem 29. května 1869 požár. Hořet začalo na pile, která sousedila s kotvištěm \"Jho Sho Maru\". Při hašení zemřel čtyřiašedesátiletý majitel loděnice James Hall, který se pokoušel novou loď zachránit před plameny.\n\nKvůli chybě ve výpočtu ceny prodělala loděnice na stavbě 500 £.\n\nTrup byl smíšené dřevěno–železné konstrukce a opatřen pancéřovým pásem, který chránil vodorysku po celé délce. Pancéřový pás o tloušťce 4½ palce (114,3 mm) se skládal ze dvou plátů o celkové šířce šesti stop (1524 mm) a hmotnosti 130 T (132,086 t).\n\nKasematy dělostřelecké baterie kryl pancíř o tloušťce čtyř palců (101,6 mm).\n\n\"Jho Sho Maru/Rjúdžó\" byla třístěžňový plnoplachetník – tzn. nesla příčné plachty i na bezanu nad vratiplachtou. Peň každého stěžně a dolní ráhna (ráhna hlavních/kurzových plachet) byly železné.\n\nJako pomocný pohon byl (podle Jentschury a Nišidy) instalován dvouválcový sdružený parní stroj o indikovaném výkonu 800 koňských sil (588,4 kW). Podle aberdeenships.com se ale mělo jednat o dva horizontální parní stroje o nominálním výkonu 280 k (208,8 kW), které napřímo poháněly jednu lodní vrtuli.\n\nKomín byl umístěn mezi předním a hlavním stěžněm.\n\nHlavní výzbroj podle Jentschury a Nišidy tvořily dva 6½″ (165 mm) zezadu nabíjené kanóny, které doplňovalo deset 5½″ (140 mm) zadovek. Podle aberdeenships.com ale měly hlavní výzbroj tvořit dvě zepředu nabíjené stolibrovky a osm zepředu nabíjených 64-librovek.\n\nKdyž byla \"Rjúdžó\" roku 1894 přestavěna na loď pro výcviku dělostřelců, byla její výzbroj nahrazena jedním 6,7″ (170,2 mm) zezadu nabíjeným kanónem firmy Krupp a pěti 6,3″ (160 mm) zepředu nabíjenými kanóny s drážkovanou hlavní. Podle \"Rengó Kantai Gunkan Meimei Den\" a \"Nihon Gunkan Ši\" se mělo jednat o šest 64-librovek Krupp.\n\nDne 11. srpna 1869 vyplula \"Jho Sho Maru\" ze severoskotského Thurso a zamířila do Nagasaki, kam doplula v lednu 1870. Na krátkou dobu se stala největší (a prakticky jedinou) jednotkou malého námořnictva klanu z Kumamoto. Již 8. května 1870 ale byla zařazena do vznikajícího císařského námořnictva a přejmenována na \"Rjúdžó\". Podle \"Rengó Kantai Gunkan Meimei Den\" a \"Nihon Kaigun Ši\" se znaky měly číst nejprve jako \"Rjóšó\" a teprve později jako \"Rjúdžó\" (hiraganou vs. ).\n\nJako největší loď nového císařského námořnictva \"Rjúdžó\" několikrát navštívil sám císař éry Meidži.\n\nDne 3. března 1873 se velitelem \"Rjúdžó\" stal \"čúsa\" ( ~ fregatní kapitán) Takanori Fukušima.\n\nPočátkem roku 1874 se loď zúčastnila potlačení povstání v prefektuře Saga a v květnu téhož roku byla vlajkovou lodí japonské tchajwanské expedice. V roce 1877 se zúčastnila potlačení sacumského povstání, přičemž se podílela na obsazení přístavu Kagošima a následně podporovala pozemní jednotky v bitvě o Širojamu.\n\nPříchod nových a modernějších plavidel odsunul \"Rjúdžó\" z prvoliniové služby a tak se od roku 1881 věnovala i cvičným plavbám kadetů ( \"šó'i kóhosei\") \"Kaigun heigakkó\" ( ~ japonská císařská námořní akademie). V rámci těchto transoceánských cvičných plaveb navštívila jihovýchodní Asii, Austrálii, Chile, Peru i Havajské ostrovy.\n\nRoku 1888 byl demontován parní stroj a loď měla být překlasifikována na výcvikovou loď pro dělostřelce. 2. prosince 1893 byla vyškrtnuta, ale nadále sloužila pro výcvik dělostřelců (ovšem již bez posádky). Za tím účelem byla roku 1894 přezbrojena. Po vypuknutí první čínsko-japonské válka byla 12. září 1894 reaktivována jako plovoucí baterie s posádkou 127 mužů u vjezdu do jokosuckého přístavu. Ještě před koncem války ale byla 17. února 1895 opět deaktivována. Podle Jentschury měla být vyškrtnuta až 1898 a k roku 1902 ji Jentschura zmiňuje jako hulk, který měl být rozebrán 1904. Sumihiro Sano uvádí, že teprve v září 1906 se dělostřelci přesunuli z \"Rjúdžó\" na pevninu a loď byla rozebrána až roku 1908.\n\nCísařská pečeť z přídě je vystavena v muzeu na hradě Kumamoto.\n\n"}
{"id": "1058416", "url": "https://cs.wikipedia.org/wiki?curid=1058416", "title": "LGBT práva v Argentině", "text": "LGBT práva v Argentině\n\nArgentina patří spolu s Brazílií a Uruguayí v otázce práv leseb, gayů, bisexuálů a transsexuálů (LGBT) mezi nejvíce rozvinuté země Latinské Ameriky. Homosexuální páry zde mají zcela rovný přístup ke všem právním institutům náležících heterosexuálním párům jako je manželství a plná adopční práva. Argentina je zároveň také druhou zemí na americkém kontinentu, první zemí v Latinské Americe a desátou zemí ve světě, která legalizovala stejnopohlavní manželství.\n\nStejnopohlavní sexuální styk je v Argentině legální od r. 1887 a legální věk způsobilosti k pohlavnímu styku je pro obě orientace stanoven na 15 let.<ref name=\"http://old.ilga.org/Statehomophobia/ILGA_State_Sponsored_Homophobia_2013.pdf\"></ref>\n\nAčkoli stejnopohlavní sexuální aktivita byla na tomto území dekriminalizována už v r. 1887 nebyly přijaty žádné zákony chránící LGBT osoby a veřejné mínění bylo vůči homosexualitě spíše negativní.\nBěhem 19. století se na homosexualitu nahlíželo jako na duševní poruchu a často se jí využívalo jako nástroje pro perzekuci politických oponentů nebo nějakého zla, které přišlo ze zahraničí. Rovněž se jí přidávala souvislost s prostitucí a sexuální turistikou. Promítání filmu s homosexuální tematikou r. 1914 s názvem \"Los Invertidos\" bylo nakonec zrušeno i přes kladné stanovisko zdravotníků, kteří se snažili o první veřejnou diskusi o homosexualitě.\n\nPolicejní harašment homosexuálů nejvíce vzrůstal v období vlády prvního prezidenta José Félixe Uriburu. V r. 1936 masový postih homosexuálních mužů měl za následek legalizaci a regulace heterosexuální prostituce založenou na argumentaci, že muži se homosexuály stávají ze zoufalství. Zprávy o politice v období perónismu v letech 1946–55 jsou neurčité a rozporuplné. V r. 1946 Eva Perón svěřila svojí osobní ochranu Miguelu de Molinovi a některé zprávy z té doby tvrdí, že Juan Perón tlačil na policii a vojsko, aby napadali homosexuály.\n\nMezi první LGBT hnutí se počítá založení \"Muestra Mundo\" (1969) a \"Safo\" (1972). Obě dohrodmady se držely hesla \"fronta za liberalizaci homosexuality\" a zasazovaly se za rozšíření občanských práv za podpory levicových stran. Po státním převratu 23. března 1976 a nastolení vlády vojenské junty byly tisíce jejich členů obětí politických represí.Po návratu demokracie r. 1982 došlo k obnovení LGBT hnutí, otevřely se první gay bary, LGBT komunita se začala dál více zviditelňovat a docházelo k prvním festivalům gay pride a politickému aktivismu. Kromě toho dvě velkoměsta Buenos Aires a Rosario přijaly anti-diskriminační legislatvu chránící LGBT osoby.\n\nPřestože se jim nedostalo oficiálního uznání, tak do r. 1992 \"Homosexuální komunita Argentiny\" vedla kampaň za uznání práv LGBT lidí. Od r. 1987 se kromě ochrany práv homosexuálních mužů začalo usilovat i o práva leseb a bisexuálních žen založením hnutí \"Cuadernos de Existencia Lesbiana\". K výraznému pokroku a sociální změně docházelo nejvíce v průběhu 90. let.\nV r. 2007 se konal Mezinárodní gay světový pohár v Buenos Aires s argentinským vítězným týmem.\n\nV poslední době hodně vzrůstá podpora LGBT turistiky v Buenos Aires v naději, že aktivní cestovní ruch zahraničních turistů oživí ekonomiku.\n\nPo uzákonění registrovaných partnerství v provincii Río Negro a Hl. městě Buenos Aires nařídil soud provincie Córdoba povolit navštěvy homosexuálních věznů s jejich stejnopohlavními protějšky. Zákon umožňující homosexuálním párům uzavírat registrované partnerství byl uzákoněn v Buenos Aires a provincii Río Negro r. 2003 a r. 2007 ve městě Villa Carlos Paz. V r. 2009 učinilo stejný krok město Río Cuarto. Registrované partnerství garantovalo homosexuálním párům vesměs stejná práva a povinnosti jako mají manželé kromě adopčních práv.\n\nPodle průzkumu ze začátku r. 2007 75 % obyvatel Buenos Aires podporovalo právo gayů a leseb uzavírat sňatek, zatímco v r. 2009 jich bylo 66 % při představě, že by prošly na celostátní úrovni.\n\nV listopadu 2009 rozhodly místní soudy, že neumožnit homosexuálním párům uzavírat sňatek je protiústavní, a dvěma homosexuálům Alexovi Freyre a Jose Maria Di Bello bylo umožněno se vzít. Rozhodnutí soudu bylo považováno za první krok dle agentury Reuters, která shledala, že toto je první fáze toho, aby se tato katolická země stala první v Latinské Americe, která uzákoní stejnopohlavní manželství. Freyre a Di Bello jsou v současné době prvním homosexuálním manželským párem v Latinské Americe. Předseda zastupitelstva Hl. města Buenos Aires Mauricio Macri rozhodl, že město proti rozhodnutí nevydá žádné odvolání. Navíc sám potvrdil, že rozhodnutí je naprosto nezbytný krok v emancipaci sexuálních menšin, nýbrž se národ musí naučit respektovat osobní svobodu občanů a garantovat jim rovná práva a povinnosti, později sám konstatoval, že je nezbytné tuto realitu i akceptovat celostátně, a že se Argentina musí přiblížit světové politice LGBT hnutí. Svatba byla nakonec zamítnutá rozhodnutím soudu vyššího stupně. Nakonec gay pár znovu uzavřel sňatek ve městě Ushuaia, provincii Tierra del Fuego za podpory primátora Fabiana Ría, který podespal dekret garantující platnost rozhodnutí soudu nižšího stupně. Díky tomuto se ostatní homosexuální páry odhodlaly a sepsaly žalobu na Argentinu o neústavnosti rozhodnutí ostatních oblastí země neumožnit jim uzavírat sňatky, když provincie Tierra del Fuego to umožňuje.\n\nStejnopohlavní manželství bylo v Argentině uzákoněné na federální úrovni po kladném stanovisku Poslanecké sněmovny a Senátu 15. července 2010.). Homosexuální páry tím tudíž získaly zcela stejná práva a povinnosti jako mají heterosexuální páry, vč. společné adopce dětí. Některá města s přijetím nového zákona o genderově-neutrálních manželství však stále ponechala institut registrovaného partnerství jako jiné možné alternativy právně ošetřit svazek dvou osob. Přijetím zákona se Argentina stala první zemí Ameriky legalizující stejnopohlavní manželství, v Latinské Americe a ve světě spolu s Belgií, Kanadou, Islandem, Nizozemskem, Norskem, Portugalskem, Jižní Afrikou, Španělskem a Švédskem.\n\nOd r. 2013 neexistují žádné federální zákony, které se přímo zabývají diskriminací na základě sexuální orientace nebo genderové identity, ačkoli Buenos Aires a Rosario (třetí největší město Argentiny ovládané Socialistickou stranou Argentiny) mají sexuální orientaci zahrnutou ve vlastních zákonech. 13. srpna 2010 Poslanecká sněmovna přijala novelu antidiskriminačního zákona týkajícího se sexuální orientace a genderové identity, ale Senát ji zamítnul. Nově navržené zákony byly představeny v květnu 2013.\n\n27. února 2009 Argentina novelizovala branný zákon garantující gayům a lesbám právo otevřeně sloužit v řadách ozbrojených sil a chránící se je před diskriminací na základě sexuální orientace. Zákon nabyl účinnosti hned 6 měsíců po prvním čtení.\n\nV určitých lokalitách je crossdressing ilegální a diskriminace a harašment na základě genderové identity je zatím stále velmi ožehavá téma, ačkoli se i transsexuální komunita velmi angažuje v politickém aktivismu.\n\nV r. 1997 vzniklo hnutí \"'Asociación de Lucha por la Identidad TravestiTranssexual\" bránící práva transsexuálních osob. Jedním z jejich velkých úspěchu bylo odvolacího soudu vyššího stupně r. 2006 v případu organizování kampaně na ochranu práv transsexuálů.\n\nV r. 2007 Nejvyšší soud přiznal právo 17leté osobě podstoupit úřední změnu pohlaví po chirurgickém zákroku.\n\n"}
{"id": "1058420", "url": "https://cs.wikipedia.org/wiki?curid=1058420", "title": "Ricardo Blázquez Pérez", "text": "Ricardo Blázquez Pérez\n\nRicardo kardinál Blázquez Pérez (* 13. dubna 1942, Villanueva del Campillo) je španělský římskokatolický kněz a arcibiskup Valladolidu.\n\nRoku 1955 vstoupil do menším semináře v Ávile kde získal titul bakaláře. Roku 1960 začal studovat ve vyšším semináři v Ávile. Na kněze byl vysvěcen 18. února 1967 biskupem Santosem Moro Brizem. Poté odešel studovat na Papežskou Gregoriánskou univerzitu v Římě kde získal doktorát z teologie. V letech 1972-1976 byl sekretářem Institutu \"Abulense\". Dále půsbil jako profesor teologie na Papežské univerzitě Salamanca, jako její děkan a velký kancléř.\n\nDne 8. dubna 1988 jej papež Jan Pavel II. jmenoval pomocným biskupem Santiago de Compostela a titulárním biskupem z Germy v Galacii. Biskupské svěcení přijal 29. května 1988 z rukou arcibiskupa Antonia María Rouco Varely a spolusvětiteli byli kardinál Ángel Suquía Goicoechea a arcibiskup Mario Tagliaferri.\n\nTuto funkci vykonával do 26. května 1992, kdy byl zvolen biskupem Palencie.\n\nDne 8. září 1995 byl jmenován biskupem Bilbaa.\n\nDne 13. března 2010 byl ustanoven metropolitním arcibiskupem Valladolidu.\n\nDne 14. února 2015 jej papež František na konzistoři jmenoval kardinálem s titulem kardinál-kněz ze Santa Maria in Vallicella.\n\n"}
{"id": "1058421", "url": "https://cs.wikipedia.org/wiki?curid=1058421", "title": "Jan Maruna", "text": "Jan Maruna\n\nJan Maruna, Accademico nella Classe Lettere, Arti e Scienze (* 22. června 1949 Rýmařov) je český básník a prozaik. Je členem Obce spisovatelů. \nNarodil se v Rýmařově, žije v Hlinici u Tábora. Převažujícími tématy v jeho tvorbě jsou stromy, příroda a její nekonečná trpělivost s námi lidmi. V duchovně zaměřených básnických sbírkách se Jan Maruna vyznává z hlubokého vztahu ke křesťanské víře, navrací se k jejím kořenům. Vydává se k milovaným poutním místům v Čechách i v zahraničí, zejména v Itálii. Jeho díla jsou často překládána do italštiny, je nositelem několika prestižních literárních ocenění.\n\n\n\n\n\n\n\n\n\n"}
{"id": "1058422", "url": "https://cs.wikipedia.org/wiki?curid=1058422", "title": "Kontaktní metamorfóza", "text": "Kontaktní metamorfóza\n\nKontaktní metamorfóza (též termická nebo kaustická metamorfóza) je typ metamorfózy, kde je dominantním faktorem teplota a tlak je přitom nízký. Metamorfní účinek klesá směrem od kontaktu a vytvářejí se metamorfní zóny označované jako kontaktní dvory (nebo kontaktní aureoly). Ke kontaktní metamorfóze běžně dochází na místech styku intruzí s okolními horninami. Velikost kontaktní aureoly závisí na chemickém složení, teplotě a velikosti intruze i jejím tvaru a na viskozitě a obsahu tekutých složek.\n\nVýsledkem kontaktní metamorfózy jsou poměrně jemnozrnné horniny označované jako kontaktní rohovce. V případě, že původní horniny obsahovaly příměs uhličitanů, označují se vzniklé horniny jako erlany. Kromě běžných minerálů jako křemen, živce či epidot obsahují i charakteristické minerály jako například cordierit.\n\nPodstatná není jen samotná teplota intrudujícího materiálu, ale rozdíl teplot mezi ním a okolními horninami. I proto je největší účinek kontaktní metamorfózy možné pozorovat v nejmělčejších, připovrchových částech intruzí, kde je největší rozdíl mezi teplotou intruze a okolních hornin. Gabroidní magma při své intruzi mívá teplotu kolem 1000-1200 °C a na kontaktu vyyvine teplotu 700-800 °C. Dioritové magma dosahuje teplot kolem 900 °C a má účinek 600-650 °C. Tonalitové magma mívá oproti dioritovým asi o 100 °C nižší teplotu i účinek. Granitoidní (granitové až granodioritové) magma mívá teplotu asi 700 °C a při kontaktu způsobuje nárůst teplot na 500-550 °C. Metamorfóza tohoto typu většinou postihuje nejsvrchnější části zemské kůry, kde je tlak maximálně do 4 kb. Při takto nízkých tlacích je napětí v kůře poměrně nízké a proto kontaktně metamorfované horniny většinou nemají výraznou metamorfní břidličnatost.\n\nVliv fluid během kontaktní metamorfózy může být značný. Fluida jsou dobrými vodiči tepla, ovlivňují chemické složení hornin, nejčastěji u uhličitanů.\n\nV kontaktně metamorfovaných horninách byly pozorovány diagnostické minerály, které naznačují vznik při teplotách od 400-1000 °C a tlaku od 0 do 200, místy až do 400 MPa. Běžně se uvádějí tyto metamorfní facie:\n\n"}
{"id": "1058426", "url": "https://cs.wikipedia.org/wiki?curid=1058426", "title": "Hirschberg an der Bergstraße", "text": "Hirschberg an der Bergstraße\n\nHirschberg an der Bergstraße je obec s 9,5 tisíci obyvateli v Bádensku-Württembersku a je součástí aglomerace Region Rhein-Neckar. Obec vznikla sloučením původně samostatných částí Großsachsen a Leutershausen na úpatí pohoří Odenwald přiléhajícímu k Hornorýnské nížině, východně od Mannheimu. Název Bergstraße označuje historickou severojižní cestu mezi Heidelbergem a Darmstadtem vedoucí přibližně na trase dnešní silnice číslo 3.\n\n"}
{"id": "1058427", "url": "https://cs.wikipedia.org/wiki?curid=1058427", "title": "Alberto Malagón Amate", "text": "Alberto Malagón Amate\n\nAlberto Malagón Amate známý jako Tito (* 2. července 1988, Alcalá de Henares) je španělský fotbalový záložník či útočník. Mimo Španělsko působil v Rakousku a Česku.\n\nSvoji fotbalovou kariéru začal v RSD Alcalá, kde prošel všemi mládežnickými kategoriemi. V roce 2007 se propracoval do prvního týmu. Následně zamířil do Rayo Vallecano, kde působil pouze v B-týmu. V letech 2009-10 působil opět v Alcalá, kde hostoval. V létě 2011 přestoupil do CF Gandía. Posléze odešel do Real Club Deportivo Carabanchel. V lednu 2013 podepsal kontrakt s FC Admira Wacker Mödling. Klub se stal pro hráče prvním zahraničním angažmá. Před sezonou 2013/14 se podruhé vrátil na hostování do Alcalá. Na podzim 2014 hostoval v Marino de Luanco. V lednu 2015 odešel na půlroční hostování s opcí do FC Hradec Králové. Po půl roce, kdy mužstvo sestoupilo do 2. ligy, se vrátil do Admiry. V Admiře v létě 2015 skončil a vrátil se do Španělsko, kde se dohodl na roční smlouvě s týmem CF Fuenlabrada.\n\n"}
{"id": "1058430", "url": "https://cs.wikipedia.org/wiki?curid=1058430", "title": "Ján Jendek", "text": "Ján Jendek\n\nJán Jendek (5. července 1931 – 7. prosince 2002) byl československý hokejový brankář a trenér.\n\nBratislavský rodák, který po skončení druhé světové války nejdříve začal jako sběrač tenisových míčků. A jelikož přes zimu tenisové kurty zamrzly, začal v 15 letech s hokejem, a to rovnou v hokejové brance, kde vydržel dalších dvacet let. Do nejvyšší soutěže vstoupil v sezóně 1950/1951. O dva roky později, v roce 1952 již reprezentoval Československo na akademickém MS v Rakousku. Základní vojenskou službu (1952 až 1954) vykonal v dnes již zaniklém ATK Praha. Po skončení ZVS měl nabídky prvoligových klubů, on se vrátil do domovského klubu, který sezónu předtím opustil nejvyšší hokejovou soutěž. I jeho přičiněním se bratislavský klub po roce do nejvyšší soutěže vrátil. Na začátku 60. let se týmu dařilo, tým patřil do absolutní špičky a jeho posledních sedm let hráčské kariéry bylo ozdobeno sedmi medailemi, mistrovského titulu se nedočkal, tým byl pětkrát druhý. V sezóně 1961/1962 mělo mužstvo k titulu nejblíže, vyhrálo základní skupinu před Rudou hvězdou Brno o jeden bod, v průběhu nadstavby dokonce doma porazilo RH Brno 10:1, o titul ho připravila jediná domácí porážka až v posledním kole soutěže se TJ Spartakem Praha Sokolovo 1:2. V té době v klubu zářili hvězdy jako Jozef Golonka, Ján Starší, Václav Nedomanský, Vladimír Dzurilla.\n\nJako reprezentant hrál na MS 1955 v Německu, kde získal svoji jedinou medaili, bronzovou. Zúčastnil se také olympiády v roce 1956 v Cortine d‘Ampezzo bez medailového umístění. Později vzpomínal na olympiádu následovně: „Vtedajší slávni ‚mestskí‘ hokejisti sa hašterili s ‚vidieckymi‘, tak to aj v kabíne vyzeralo a z Talianska sme sa nakoniec vrátili domov s veľkou hanbou...“\n\nV reprezentaci odehrál 10 zápasů.\n\nHokeji byl věrný i po skončení hráčské kariéry, bezprostředně po skončení v sezóně 1966/1967 nejdříve působil jako asistent trenéra Ladislava Horského v Slovanu Bratislava, současně působil dvě sezóny (1966/1968) jako trenér slovenských brankářů, od roku 1968 do roku 1971 byl hlavním trenérem v BEZ Bratislava a následující v B mužstvu Slovana Bratislava.\n\n"}
{"id": "1058431", "url": "https://cs.wikipedia.org/wiki?curid=1058431", "title": "Kruh moderních filologů", "text": "Kruh moderních filologů\n\nKruh moderních filologů (dále jen KMF) je společenská organizace, která vyvíjí činnost jako vědecká společnost sdružená v Radě vědeckých společností Akademie věd České republiky (dále jen RVS AV ČR). Jedná se o organizaci vědeckých a pedagogických pracovníků v oblasti jazykovědy, literární vědy a didaktiky cizích jazyků i adeptů těchto oborů z řad studentů vysokých škol.\n\nK formám činnosti KMF patří zejména organizace konferencí, seminářů, sympozií a přednášek. Činnost KMF je financována z členských příspěvků a dotací RVS AV ČR.\n\nSídlem KMF je Praha, aktuálně Ústav translatologie Filozofické fakulty Univerzity Karlovy v Praze. Pobočky působí v Českých Budějovicích, Hradci Králové a Ostravě.\n\nKMF je zakládajícím členem \"Fédération internationale des professeurs de langues vivantes\". Od roku 2012 KMF spolupracuje se Svazem germanistů České republiky. Neformálního charakteru je spolupráce s Pražským lingvistickým kroužkem a Jazykovědným sdružením České republiky, v jehož časopise, Jazykovědných aktualitách, byly až do 80. let 20. stol. uveřejňovány teze přednášek konaných v rámci KMF.\n\nRočenka je publikačním orgánem KMF. První číslo bylo vydáno v roce 1956. Následující čísla vycházela s kolísající periodicitou danou především finančními důvody. Ročenky obsahují odborné články a recenze, přehledy činnosti KMF, zprávy odborných skupin a komisí, zprávy z porad hlavního výboru i valného shromáždění KMF apod. Všechna čísla jsou k dispozici online na webových stránkách KMF.\n\nKMF je nástupnickou organizací Klubu moderních filologů (dále jen Klub), jenž vznikl 25. února 1910 na základě výnosu c. k. místodržitelství království Českého. Tímto právním aktem byl vyjádřen souhlas s usnesením zakladatelů na ustavující valné hromadě, která se uskutečnila 30. dubna 1909. Klub vznikl z iniciativy studentů Filozofické fakulty Univerzity Karlovy v Praze sdružených v Kroužku českých slavistů, Kroužku českých germanistů a Kroužku studentů francouzštiny v rámci jakési oborové emancipace. Svým programem se Klub totiž vymezil hlavně proti Jednotě českých filologů sdružující mj. odborníky na klasické jazyky, jakkoli dvojí členství v Klubu i Jednotě nebylo žádnou vzácností. Cílem organizované činnosti Klubu bylo pomáhat členům osvojit si obsah přednášek a snadněji získávat informace o aktuálních výzkumných trendech v jednotlivých oborech. Tyto cíle byly realizovány především prostřednictvím přednáškové činnosti, zřízením knihovny a edicí různých spisů.\n\nKlub v zásadě představoval český ekvivalent organizací jako Allgemeiner Deutscher Neuphilologen-Verband (1880, Německo), Modern Language Association of Great Britain (1893, Velká Británie), Association des Professeurs de Langues Vivantes (1903, Francie) apod. Jeho vznik přímo souvisel se společenskými změnami tehdejší doby. Hospodářský, průmyslový, technický i kulturní rozvoj v druhé polovině 19. stol. generoval zvýšenou potřebu výuky živých jazyků, jejímž důsledkem byl rostoucí počet jejich učitelů na různých typech škol. Klasické vzdělání založené na latině a řečtině začalo ztrácet výsadní postavení a totéž platilo o gramaticko-překladové metodě, na které byla výuka klasických jazyků vystavěná. Významnou úlohu zde sehrál spis Wilhelma Viëtora s názvem „Der Sprachunterricht muss umkehren“ z roku 1882. Jeho autor usiloval o reformu výukových metod živých cizích jazyků spočívající mj. v integraci fonetiky do vyučování, redukci gramatiky na centrální jevy či v důrazu na zvládnutí jazyka v situacích běžného života.\n\nČlenskou základnu Klubu tvořili členové zakládající, čestní, přispívající a činní. Činnými členy byli studenti Filozofické fakulty a kandidáti učitelství v oboru filologie. V čele Klubu stál výbor volený valnou hromadou počátkem každého roku. Funkce zastávali přednášející Filozofické fakulty, kde měl Klub své sídlo a určitou dobu i vlastní místnost. Prvním předsedou byl zvolen prof. František Pastrnek, funkci místopředsedy vykonával prof. Max Křepinský. Jednatelem se stal dr. Otokar Fischer. Členy výboru byli Jan Jakubec a Miroslav Hýsek. Mezi členy Klubu patřil např. František Trávníček. Klub měl od počátku přibližně 300 členů, přičemž ze soupisu členů první výroční zprávy Klubu vyplývá, že členskou základnu tvořili převážně ti filologové, kterým ještě ani nebylo, či teprve čerstvě bylo třicet let.\n\nAktivity Kluby byly financovány prostřednictvím členských příspěvků, subvencí Ministerstva školství a osvěty a České akademie věd a umění. Klub se přesto potýkal s finančními problémy, které od roku 1918 řešil tak, že pořádal jazykové kurzy spojené s výukou těsnopisu a psaní na stroji, jež se konaly až do roku 1952. Největší zájem byl o angličtinu, němčinu, francouzštinu a ruštinu.\n\nV roce 1911 Klub založil Časopis pro moderní filologii (dále jen ČMF), jehož edice představovala zpočátku hlavní náplň činnosti Klubu a jenž plnil v zásadě dvě základní funkce:\n\n\nV časopise byly publikovány zprávy, referáty, studie, i výtahy z disertačních prací. Zvláštností byla sekce s názvem „Hlídka časopisů“, v níž čtenáři našli informace k tomu, co vyšlo v ostatních českých i zahraničních periodicích podobného zaměření. Nápadné je, že v celém prvním čísle, ani ročníku není formulováno žádné podrobnější programové vyhlášení, což kontrastuje s ostatními filologickými periodiky, která tehdy začala vycházet. Z hlediska metodologického ČMF uplatňoval filologický přístup a jednotlivé příspěvky vycházely především ze snahy zasazovat zkoumané jevy do širších souvislostí, jinak byl však spíš metodologicky nevyhraněný. Díky tomu se také stal širokou publikační platformou, která Bohumilu Trnkovi umožnila od roku 1928 v ČMF publikovat zprávy o činnosti Pražského lingvistického kroužku (dále jen PLK), který ČMF využíval jako svůj publikační prostředek. Zejména v druhé polovině 30. let se pak v ČMF začínají objevovat náznaky sporů mezi představiteli ČMF (potažmo Klubu) a PLK, o nichž se ale lze domnívat, že měly z velké míry osobní pozadí. Vydávání prvních čísel Klub financoval sám, přičemž časopis zpočátku vycházel až pětkrát ročně a měl značný rozsah (i více než 450 stran), ten se však postupem času zmenšoval. Do roku 1922 redaktory byli Jan Máchal, Josef Janko a Prokop Miroslav Haškovec. Alespoň navenek si byli jednotliví členové redakce rovni, neboť nikdo z nich nebyl oficiálně veden jako šéfredaktor. První čísla obsahovala část slavistickou, germanistickou a romanistickou; za každou z nich byl zodpovědný jeden ze členů redakce. V roce 1923 došlo k reorganizaci navržené Vilémem Mathesiem, spočívající mj. v tom, že Josef Janko se stal hlavním redaktorem. Ostatní členové redakce se stali odbornými redaktory. V témže roce v rámci časopisu vznikla anglistická sekce. V roce 1924 zmizelo členění na sekce a na vydávání časopisu začala přispívat Česká akademie věd a umění. V letech 1927–1934 se na vydávání časopisu finančně podílelo též Ministerstvo školní a národní osvěty. V letech 1922–1929 časopis obsahoval samostatnou didaktickou část, jejímž iniciátorem byl francouzštinář Jaroslav O. Hruška, po jehož smrti tato sekce zanikla. Za okupace byl časopis sloučen s Listy filologickými v čtvrtletník s názvem Český časopis filologický. Po druhé světové válce došlo k obnově ČMF, přičemž 34. ročník časopisu vydal v roce 1951 ještě KMF. Následovala roční odmlka, která měla do značné míry ideologicko-politické pozadí: V roce 1952 byl ČMF kritizován ze strany Ministerstva informací a osvěty i stranické organizace na Filozofické fakultě UK pro jeho celkové ideové zaměření a úroveň článků z německé literatury. Následující ročník vydala v roce 1953 už Československá akademie věd (dále ČSAV). Nově strukturovaný časopis řídila nová redakční rada. Důsledkem realizovaných změn byl mj. odchod bohemistiky a slavistiky do jiných časopisů, tj. ČMF se stal časopisem zaměřeným především na jazyky germánské (včetně angličtiny) a románské. Byly zvýšeny autorské honoráře, najelo se na přesnou periodicitu a ročníky se začaly vázat na kalendářní, nikoli akademický rok. Krátce po skončení druhé světové války byla k časopisu zásluhou prof. Bohumila Trnky připojena cizojazyčná recenzní příloha nazvaná Philologica, ze které se později díky prof. Zdeňku Vančurovi stal samostatný časopis Philologica Pragensia. Za několik let si oba časopisy své role vyměnily. V roce 1963 byl ČMF s Philologica Pragensia sloučen, aby se v roce 1972 stal její oddělitelnou přílohou. Jako samostatné periodikum časopis opět existuje až od roku 1991, kdy došlo k reorganizaci vydávání časopisů pod patronací ČSAV.\n\nKlub kromě ČMF vydal dva sborníky k životním jubileím významných jazykovědců, a to prof. Františka Pastrnka a prof. Josefa Zubatého, a skripta, resp. přednášky pro posluchače Filozofické fakulty.\nPřednášky pořádal Klub spíš zřídka. Jednou z nejvýznamnějších přednáškových akcí byl První sjezd českých profesorů filosofie, filologie a historie v roce 1929, na němž přednesli své příspěvky i členové Klubu, např. Josef Janko, Hugo Siebenschein, Vilém Mathesius, Zdeněk Vančura a mnoho dalších. V prvních okupačních letech organizoval Klub členské večery pod názvem Divadlo českých profesorů, kde přednášel např. i Jan Mukařovský. Pravidelné přednášky začal Klub pořádat až začátkem padesátých let z podnětu Kabinetu pro moderní filologii při ČSAV.\n\nZahraniční styky Klubu závisely především na iniciativě jednotlivých členů. V dubnu roku 1930 se v Paříži dr. Jaromír Fiala, aktivní člen Klubu, romanista a pozdější lektor metodiky francouzského jazyka na Filozofické fakultě Univerzity Karlovy v Praze, zúčastnil zasedání zástupců jedenácti evropských zemí a USA, kteří se usnesli na založení Mezinárodní federace profesorů živých jazyků (Fédération internationale des professeurs de langues vivantes). Fakticky byla organizace ustavena v roce 1931 a Klub i Kruh byl, resp. je jejím aktivním členem dodnes (s výjimkou let 1948–1965, kdy byly styky se západním světem z politických důvodů komplikované).\n\nKonec druhé světové války představoval v dějinách Klubu významnou cézuru. Výbor Klubu tehdy stál před úkolem přizpůsobit svou činnost novým politickým a společenským poměrům, a tak byl v roce 1946 vypracován návrh nových stanov, jenž však nadřízenými místy nebyl schválen. Stejný osud pak stihl i druhý návrh o tři roky později. Situaci navíc zkomplikovaly finanční problémy způsobené zrušením kurzů v roce 1952 a následnou měnovou reformou o rok později. V roce 1953 byl v souvislosti s vytvořením ČSAV, resp. její Komise pro organizaci vědeckých společností touto komisí vytvořen nový návrh stanov, v rámci něhož došlo ke změně názvu organizace, a z Klubu se tak stal Kruh, jenž byl právně ustaven na valném shromáždění 17. září 1956.\n\nPrvními funkcionáři KMF byli prof. Bohumil Trnka (předseda), prof. Josef Kopal a prof. Josef Dvořák (místopředsedové), dr. Jiří Nosek (vědecký tajemník) a dr. Vilém Fried (hospodář). Dalšími členy výboru byli prof. Zdeněk Vančura, prof. Hugo Siebenschein, doc. Josef Bukáček, dr. Alois Hofmann a dr. Stanislav Lyer. Funkci administrativního tajemníka téměř 20 let vykonával Miloš Popel.\nVe funkci předsedy později působili prof. Otakar Novák, prof. Josef Dubský, prof. Zdeněk Stříbrný, doc. Josef Hendrich, prof. Martin Hilský, prof. Libuše Dušková, prof. Bohuslav Mánek, prof. Jitka Radimská, doc. Marie Vachková (2011-2017) a prof. Jana Králová (od roku 2017 dosud).\n\nPostupně vedle pražského ústředí KMF vznikly i jeho pobočky, a to v Brně (1956, předseda Leopold Zatočil), Olomouci (1964), Plzni (1965), Hradci Králové (1991), Českých Budějovicích (1997) a Ostravě (1998).\n\nV říjnu roku 1956 byl v Bratislavě založen Krúžok moderných filológov jakožto samostatná součást KMF v čele s Viliamem Schwanzerem. V roce 1960 byl Krúžok přidružen ke Slovenské akademii věd.\n\nTéž v roce 1956 byla v rámci KMF zřízena Odborná skupina pro funkční jazykozpyt, jejímž svolavatelem byl prof. Bohuslav Trnka, a to od roku 1956 do roku 1984, kdy zemřel. Členy skupiny byly jednak etablovaní lingvisté té doby, jednak mladí adepti lingvistiky. Vznik skupiny mj. souvisel s faktickou likvidací PLK: Bohumil Trnka byl s PLK jakožto jeden z jeho zakladatelů v úzkém spojení a skupinu založil ve snaze pokračovat v přednáškách a diskuzích v jeho duchu. Hlavními tématy přednášek byly především následující okruhy:\n\nTeoretický rámec přednášek a diskuzí ilustrují teze obsažené ve stati „Prague Structural Linguistics“ (Trnka, B. / Vachek, J. a kol., 1958, in: Philologica Pragensia 1, s. 33–40), zde uvedené jen v nejzákladnějším výběru:\n\nNěkteré přednášky, které prof. Trnka přednesl, vyšly v Ročenkách KMF. Význam skupiny spočíval mj. v tom, že podstatně přispěla k překlenutí takřka čtyřicetileté mezery mezi dobou působnosti PLK a obnovením jeho činnosti na počátku 90. let 20. století.\nV roce 1957 byla ustavena Odborná skupina pro bádání o životě a díle Adalberta Stiftera pod vedením prof. Huga Siebenscheina. V roce 1958 vznikla Odborná skupina pro metodologii literární vědy za předsednictví prof. Zdeňka Vančury a Odborná skupina pro rumunskou filologii v čele s dr. Vladimírem Hořejším.\nV rámci KMF byly ustaveny též různé komise. V roce 1956 vznikla Lexikografická komise v čele s prof. Bohuslavem Trnkou, jejímž úkolem byla koordinace lexikografických prací, mj. příprava Velkého francouzsko-českého slovníku, jenž byl vydán v roce 1974 v nakladatelství Academia. V roce 1962 byla uvedena v život Odborná skupina pro vyučování jazyků, kterou v Praze vedla doc. A. Tionová, v Brně doc. Zdeňka Stavinohová. Rok 1962 byl též rokem vzniku Odborné skupiny pro literární vědy. V roce 1966 byla v souvislosti s politickým uvolňováním 60. let zřízena Zahraniční komise s předsedou doc. Vilémem Friedem v čele. V 90. letech pak vznikla Skupina pro anglickou medievalistiku vedená prof. Janem Čermákem. V současné době je aktivní Skupina pro románskou kontrastivní lingvistiku koordinovaná doc. Ondřejem Peškem.\n\nJednou ze stěžejních aktivit KMF, která přetrvala dodnes, je činnost přednášková, jež probíhá v jednotlivých pobočkách KMF. Dnes i v minulosti přitom převládaly přednášky na témata lingvistická, následovaná přednáškami literárněvědnými a didaktickými.\n\nNa vydávání ČMF se KMF dnes již nepodílí. Od roku 1956 vydává Ročenku, jež vychází především z finančních důvodů spíš nepravidelně. Významnou položkou v publikační činnosti KMF jsou různé sborníky, např. sborník s názvem Jazyk revoluční doby z roku 1990 obsahující příspěvky z konference k 200. výročí Francouzské revoluce. V letech 1999, 2001, 2004 a 2009 byly zásluhou pracovníků Skupiny pro anglickou medievalistiku vydány sborníky překladů staroanglických a středoanglických textů. Za zmínku stojí též sborník příspěvků z Mezinárodní konference Byronovy společnosti konané v Praze v roce 1998, jenž byl vydán za spoluúčasti KMF, resp. jeho Skupiny pro studium díla Lorda Byrona a romantické literatury (vedení: prof. Martin Procházka). Sborník za přispění KMF připravila též Goethova společnost v České republice. V letech 1998–2001 se KMF podílel, i když bez finanční účasti, na vydání pěti čísel časopisu Svět literatury (vedoucí redaktor: prof. Vladimír Svatoň), a to ve spolupráci s Filozofickou fakultou a Institutem základů vzdělanosti Univerzity Karlovy v Praze.\n\nV roce 1967 se v Praze uskutečnil mezinárodní seminář ve spolupráci KMF a Association des Professeurs de Langues Vivantes pod záštitou UNESCO, předsedy ČSAV a Ministerstva školství. V roce 1992 pořádala Univerzita Karlova mezinárodní konferenci k 400. výročí narození J. A. Komenského, na které se pod vedením doc. Josefa Hendricha KMF podílel řízením 5. sekce, zaměřené na funkci jazyků. Patnáctičlenný pracovní tým KMF zajišťoval program a byl zodpovědný za redakci sborníku, jenž byl vydán v nakladatelství Karolinum. O dva roky později KMF zorganizoval symposium na téma Výuka cizích jazyků na středních školách.\n\nOd poloviny 90. let až dosud (2015) se na Pedagogické fakultě Univerzity Karlovy v Praze ve spolupráci s KMF konají celostátní semináře k didaktickým základům cizích jazyků, na nichž bylo prosloveno téměř 80 přednášek. Impulz ke vzniku podobných seminářů přišel od mladých vysokoškolských didaktiků, především z Katedry germanistiky Pedagogické fakulty Masarykovy univerzity v Brně. Jedním z motivů vzniku seminářů byly významné společenské změny po roce 1989, jež vyvolaly nové akutní potřeby v oblasti výuky cizích jazyků, a tudíž i v oblasti přípravy jejich učitelů. Z hlediska tematického vykrystalizovaly čtyři základní oblasti, na které se semináře soustředily:\n\n\nJako garanti celostátních seminářů k teoretickým základům didaktiky cizích jazyků působili Prof. PhDr. Stanislav Jelínek, CSc. (1995–2001), doc. PhDr. Josef Hendrich, CSc. (1995–2002), doc. PhDr. Marie Fenclová, CSc. (2003–2014), PaedDr. Jana Folprechtová, CSc. (2002–2009), PhDr. Radka Hříbková, CSc. (2010–2011), PhDr. Lenka Rozboudová-Havelková, Ph.D. (od r. 2012 až dosud).\n\nZprávy z těchto seminářů byly kontinuálně uveřejňovány v časopise Cizí jazyky.\n\n\n"}
{"id": "1058432", "url": "https://cs.wikipedia.org/wiki?curid=1058432", "title": "Ester Ládová", "text": "Ester Ládová\n\nEster Ládová, příjmením od druhého sňatku Prchalová, (* 8. listopadu 1980 Ústí nad Labem) je bývalá česká pornoherečka (s uměleckým jménem „\"Sophia Trabajan\"“) a zpěvačka.\n\nVe svém rodném městě vystudovala Ládová ekonomicky zaměřenou Integrovanou střední školu. Již od svých třinácti let soukromě navštěvovala hodiny zpěvu, jemuž se od svých devatenácti let systematicky věnovala. Po dobu jednoho roku ji vedla hudební pedagožka profesorka Jitka Švábová, která se věnovala také operní pěvkyni Evě Randové. Po maturitě nastoupila do zaměstnání. V polovině září 2004 se stala jedním ze 24 účastníků české reality show nazvané \"Milionový pár\" vysílané televizí Nova. Její účastníci hledali mezi svými protějšky vhodného partnera k seznámení. Vítězná dvojice, tedy ideální pár, měla při své svatbě obdržet výhru půl milionu a stejnou částku po prvním roce společného manželského soužití. Ač se mělo finále soutěže konat až počátkem prosince 2004, ukončila televize vysílání pořadu již začátkem října, neboť vyšlo najevo, že někteří účastníci – mezi nimi i Ládová – vystupovali před zahájením soutěže \"Milionový pár\" v pornografických filmech, ačkoliv tuto skutečnost tvůrcům soutěže zamlčeli.\n\nDne 24. listopadu 2004 se na párty Rádia Bonton Dee Jay, která se konala v pražské restauraci Demínka, Ester Ládová poprvé představila jako zpěvačka a na koncertě také představila svůj singl s diskotékovými písněmi. Obsahoval dvě písně, a sice „Tak už pojď“ a „Sex je náš“, a jeho kmotrem se stal Zdeněk „Style“ Hrubý.\n\nNásledující rok, 24. února 2005, proběhl křest jejího prvního CD nazvaného \"Tak už pojď\" obsahujícího celkem dvanáct písní. Jeho vydavatelem se stal prostřednictvím své společnosti Multisonic Karel Vágner a producentem Karel „Style“ Hrubý, autor většiny písní na albu. Kmotrem desky byl při křtu filmový režisér Zdeněk Troška. Od 23. října 2005 vystupovala v pražské Městské knihovně v představení Dalibora Jandy \"Všechno na Mars\". V něm zpívala Jandovy hity. Tou dobou také spolupracovala s Davidem Novotným na společných charitativních akcích a na konci listopadu 2005 plánovala pěvecké vystoupení na podporu ústecké zoologické zahrady. To se ovšem z rozhodnutí tehdejšího primátora města Ústí nad Labem Petra Gandaloviče neuskutečnilo, neboť mu vadila její pornografická minulost.\n\nV červnu 2006 se Ládová účastnila konkurzu hledajícím zpěváky do muzikálu \"Děti ráje\". Od září toho roku moderovala v privátní rozhlasové stanici Frekvence 1 relaci o počasí. Tou dobou také připravovala svou další píseň, ač již v únoru toho roku tvrdila, že se svou pěveckou kariérou končí, neboť se jí nezamlouvaly vztahy mezi herci a zpěváky a současně jí též nevyhovoval zájem mužů o její tělesné partie, zvláště pak ňadra.\n\nPůsobení v rozhlase přibližně po roce ukončila a následně začala provozovat v Berouně kosmetický salón a výjimečně zpívat či moderovat diskotéky. Během léta roku 2013 se na usedlosti Velichov ležící jižně od Velkého Března po sedmileté známosti provdala za Bohumila Bílého. Před koncem roku 2014 se ale manželé rozešli. Ládová si přesto ponechala manželovo příjmení a provozovala pod ním svůj berounský kosmetický salón, sídlící na tamním náměstí. Přibližně od poloviny roku 2015 navázala další partnerský vztah s policistou Josefem Prchalem, za kterého se 22. června 2018 na hrádku Červený Újezd u Prahy provdala. Po sňatku navíc přejala manželovo příjmení.\n\nLádová má mladšího bratra a sestru Andreu, která je vůči ní o šest let starší a je operní pěvkyní v divadle v Ústí nad Labem. Zároveň Andrea hraje na kytaru, stejně jako otec, Roman Lád, opravář televizorů a komunální politik České strany sociálně demokratické za níž se po volbách v roce 2002 stal zastupitelem v městském obvodu Ústí nad Labem-město. Svůj post obhájil ve volbách konaných po čtyřech letech (2006) i ve volbách v roce 2010 a 2014. Po svém otci Ládová navíc také zdědila hudební nadání.\n\n"}
{"id": "1058433", "url": "https://cs.wikipedia.org/wiki?curid=1058433", "title": "Chlum (Svitavská pahorkatina)", "text": "Chlum (Svitavská pahorkatina)\n\nChlum (366 m n. m.) je vrch v okrese Ústí nad Orlicí v Pardubickém kraji. Leží asi 1,5 km jihovýchodně od obce Borovnice, na katastrálním území obce Koldín.\n\nNa vrcholu se dochovaly zříceniny hradu Dřel připomínaného v patnáctém století.\n\nGeomorfologicky vrch náleží do celku Svitavská pahorkatina, podcelku Českotřebovská vrchovina, okrsku Kozlovský hřbet a podokrsku Brandýský hřbet.\n"}
{"id": "1058435", "url": "https://cs.wikipedia.org/wiki?curid=1058435", "title": "Wilfried Kanon", "text": "Wilfried Kanon\n\nWilfried Kanon (* 6. července 1993, Kaabo) je fotbalový obránce z Pobřeží slonoviny, hráč klubu ADO Den Haag. Nastupuje i za fotbalovou reprezentaci Pobřeží slonoviny.\nV A-mužstvu Pobřeží slonoviny debutoval začátkem roku 2015.\n\nZúčastnil se Afrického poháru národů 2015 v Rovníkové Guineji. V semifinále proti DR Kongo vstřelil jeden gól (výhra 3:1) a mohl slavit s týmem postup do finále. V něm Pobřeží slonoviny zdolalo Ghanu a Kanon získal zlatou medaili. Utkání se po výsledku 0:0 rozhodovalo v penaltovém rozstřelu a skončilo poměrem 9:8.\n\n"}
{"id": "1058440", "url": "https://cs.wikipedia.org/wiki?curid=1058440", "title": "Divize D 2008/09", "text": "Divize D 2008/09\n\nV soubojích 44. ročníku Moravskoslezské divize D 2008/09 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník odstartoval v sobotu 9. srpna 2008 úvodními čtyřmi zápasy 1. kola a skončil v sobotu 13. června 2009 úplným 29. kolem (kompletní 30. kolo bylo předehráno již ve středu 13. května 2009).\n\n\n\nZdroj: \n\nPoznámky:\n\n"}
{"id": "1058442", "url": "https://cs.wikipedia.org/wiki?curid=1058442", "title": "Divize D 2007/08", "text": "Divize D 2007/08\n\nV soubojích 43. ročníku Moravskoslezské divize D 2008/09 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník byl rozehrán v sobotu 11. srpna 2007 úvodními pěti zápasy 1. kola a skončil v sobotu 14. června 2008 zbývajícími sedmi zápasy 29. kola (kompletní 30. kolo bylo předehráno již ve čtvrtek 8. května 2008).\n\n\n\nZdroj: \n\nPoznámky:\n\n"}
{"id": "1058443", "url": "https://cs.wikipedia.org/wiki?curid=1058443", "title": "Divize D 2006/07", "text": "Divize D 2006/07\n\nV soubojích 42. ročníku Moravskoslezské divize D 2006/07 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník byl rozehrán v sobotu 12. srpna 2006 úvodními dvěma zápasy 1. kola a skončil v neděli 17. června 2007 zbývajícími dvěma zápasy 29. kola (kompletní 30. kolo bylo předehráno již v úterý 8. května 2007).\n\n\n\nZdroj: \nPoznámky:\n\n"}
{"id": "1058445", "url": "https://cs.wikipedia.org/wiki?curid=1058445", "title": "Divize D 2005/06", "text": "Divize D 2005/06\n\nV soubojích 41. ročníku Moravskoslezské divize D 2005/06 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník byl rozehrán v sobotu 13. srpna 2005 úvodními dvěma zápasy 1. kola a skončil v neděli 11. června 2006 zbývajícími dvěma zápasy 29. kola (kompletní 30. kolo bylo předehráno již ve středu 24. května 2006).\n\n\n\nZdroj: \n\nPoznámky:\n\n"}
{"id": "1058448", "url": "https://cs.wikipedia.org/wiki?curid=1058448", "title": "Divize D 2004/05", "text": "Divize D 2004/05\n\nV soubojích 40. ročníku Moravskoslezské divize D 2004/05 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník odstartoval v sobotu 14. srpna 2004 úvodním zápasem 1. kola (Prostějov – Rousínov 5:3) a skončil v neděli 19. června 2005 zbývajícími třemi zápasy 30. kola.\n\n\n\nZdroj: \n\nPoznámky:\n\n"}
{"id": "1058456", "url": "https://cs.wikipedia.org/wiki?curid=1058456", "title": "Tisknutelný znak", "text": "Tisknutelný znak\n\nTisknutelný znak ( ) je libovolný znak, který lze reprezentovat jako grafém ( ) na tiskárně nebo zobrazovací jednotce. Za tisknutelný znak se obvykle považuje i znak mezera.\n\nProtikladem tisknutelného znaku je řídicí znak, který může například označovat začátek nebo konec dat nebo jejich části, nebo může při výpisu způsobit určitou činnost, např. přechod na další tabelační pozici, řádek, stránku, zvukovou signalizaci, zvýraznění nebo jinou změnu barvy nebo druhu písma apod.\n\n"}
{"id": "1058462", "url": "https://cs.wikipedia.org/wiki?curid=1058462", "title": "Urmas Viilma", "text": "Urmas Viilma\n\nUrmas Viilma (* 13. srpna 1973, Tallinn) je estonským luterským teologem a arcibiskupem.\n\nPo studiích teologie byl roku 1993 ordinován na diakona a roku 1998 na pastora. Od roku 2010 byl kazatelem v Tallinnském dómu. Od roku 2005 zasedá v konzistoři Estonské evangelické luterské církve. Dne 24. listopadu 2014 byl zvolen arcibiskupem a do úřadu byl uveden 2. února 2015.\n\nRoku 2017 byl zvolen viceprezidentem Světové luterské federace pro středovýchodní Evropu.\n\nUrmas Viilma byl aktivním i v komunální politice za konzervativní politická uskupení.\n\nViilma je konzervativním teologem; vyslovil se kupříkladu proti tomu, aby se pastory mohli stát homosexuálové, kteří nežijí v celibátu.\n\nJe ženatý, s manželkou Egle má dceru.\n\n"}
{"id": "1058469", "url": "https://cs.wikipedia.org/wiki?curid=1058469", "title": "Santa Fe (Argentina)", "text": "Santa Fe (Argentina)\n\nSanta Fe, plným názvem Santa Fe de la Vera Cruz, je argentinské město, hlavní město argentinské provincie Santa Fe. Je to jeden z největších vnitrozemských přístavů na světě. Leží na severovýchodě země, blízko soutoku řek Paraná a Salado. Dle sčítání lidu z roku 2001 má Santa Fe 369 000 obyvatel. Založeno bylo kapitánem Juanem de Garay okolo roku 1573. Za koloniální éry bylo sídlem jezuitů, jejich kostel byl postaven roku 1660. Roku 1853 zde byla přijata Ústava, která založila argentinskou republiku.\n\n"}
{"id": "1058479", "url": "https://cs.wikipedia.org/wiki?curid=1058479", "title": "Mariahilf", "text": "Mariahilf\n\nMariahilf () je 6. vídeňský obvod. Nachází se v západní blízkosti centra Vídně a jako městský okres byl ustanoven v roce 1850. V tomto velmi hustě zalidněném obvodě o rozloze 1,48 km žilo k 1. lednu 2014 30 613 obyvatel.\n\n\"Mariahilf\" znamená \"Mariina pomoc\" nebo \"Panna Marie Pomocná\". Její kult se rozšířil v barokní době po celé monarchii. \n\nZasvěcení Mariahilf pochází z dřevěné hřbitovní kaple Panny Marie Pomocné, kterou zde 19. dubna roku 1660 vysvětil vídeňský biskup Filip Fridrich Breuner a umístil do ní kopii Cranachova poutního obrazu Panny Marie Pomocné, jejíž originál byl v katedrále v Pasově. Obraz přitahoval poutníky, a proto zde barnabité v letech 1668 - 1669 zřídili kamennou kapli a obydlí kněze, obojí zničené při druhé okupaci města Turky roku 1683. Dnešní barokní kostel byl na témže místě zbudován v letech 1686 až 1689 podle projektu architekta Sebastiana Carlone mladšího.\n\nMariahilf leží jihozápadně od centra města, vídeňského 1. obvodu neboli Innere Stadtu. Na severu tvoří jedna z nejznámějších vídeňských nákupních ulic Mariahilfer Straße hranici se 7. obvodem Neubau. Na jihu jej ohraničuje údolí řeky Vídeňky (Wien) a na západě okružní třída Gürtel.\n\nObvod Mariahilf tvoří pět historických předměstí (\"Vorstädte\"): Mariahilf, Gumpendorf, Windmühle, Magdalenengrund a Laimgrube.\n\nPrvní osídlování podél římských cest ve zdejší oblasti probíhalo kolem roku 1000 našeho letopočtu.\n\nIntenzivnější osídlování však začalo až po druhém obléhání Vídně v roce 1683, kdy se katolíci upínali ke kultu této Panny Marie Pomocné jako univezální ochránkyni v nouzi a utrpení. Význam zdejší oblasti vzrostl se silnicí, spojující centrum města s nově založeným Schönbrunnem a předměstskými osadami.\n\nPrvní zmínka o \"Gumpendorfu\" pochází z roku 1130. Sídlo se vyvinulo z římské strážní věže. Gumpendorf změnil několik feudálních majitelů a nakonec byl v roce 1798 prodán městu Vídni.\n\n\"Magdalenengrund\" se původně nazýval \"Im Saugraben an der Wien auf der Gstätten\" (\"Ve sviní díře na řece Vídeňce v lukách\") a tvořily ho pouze vinice. V roce 1698 byly uvolněny některé parcely pro stavební účely.\n\n\"Laimgrube\" (Hliniště) je zřejmě nejstarší částí obvodu Mariahilf. První písemná zmínka o něm pochází z roku 1291, ale existoval již od 11. století. Jeho jméno je odvozeno od cihlářské hlíny, která se používala k výrobě cihel. Jeho dominatou je dvouvěžový barokní farní kostel sv. Josefa při bývalém klášteře karmelitánů.\n\n\"Windmühle\" (Větrný mlýn) vznikl z poplužního dvora využívaného různými mnišskými řády. V roce 1529 byl dvůr během prvního tureckého obléhání Vídně zničen. Císař Ferdinand I. majetek předal jistému Johannu Francolinovi pod podmínkou, že zde zbuduje větrné mlýny. Dotyčný však postavil pouze jediný.\n\n6. března 1850 se pět předměstí, Gumpendorf, Mariahilf, Windmühle, Magdalenengrund a Laimgrube, stalo součástí Vídně jako její 5. obvod Mariahilf. Když pak byl 4. obvod Wieden rozdělen v roce 1861 na dva, stal se Mariahilf 6. obvodem. Roku 1862 pak byly některé oblasti na sever od Mariahilfer Straße postoupeny 7. obvodu (Neubau).\n\nKe konci 19. století se z Mariahilfu stal důležitý vídeňský obchodní obvod a z Mariahilfer Strasse se stala hlavní nákupní ulice, nicméně velké obchodní domy se nacházely mimo tuto oblast, v 7. obvodě. V oblasti Mariahilf vzkvétaly zejména malé a střední podniky.\n\n\n"}
{"id": "1058485", "url": "https://cs.wikipedia.org/wiki?curid=1058485", "title": "Baba (kopec, Dejvice)", "text": "Baba (kopec, Dejvice)\n\nBaba (též Na Babě) je kopec, tvořící podélný ostroh v Praze-Dejvicích. Na východ vybíhá nad levý břeh Vltavy, Na severu a severozápadě se svažuje do Šáreckého údolí, na jihovýchodě jej rokle Paťanka odděluje od Podbaby a od Hanspaulky, na kterou ji v jižní části napojuje šije s Matějskou ulicí. Na západě u této šíje na ostroh Baby navazuje vyvýšenina s kostelem svatého Matěje, který je obklopen šáreckým hřbitovem, v sedle u Matěje stojí Hendlův dvůr.\n\nNa skalnatém výběžku nad řekou, který je chráněn jako přírodní památka, tvoří dominantu zřícenina Baba. Mimořádně architektonicky významná je vzorová funkcionalistická vilová osada Baba.\n\nGeomorfologicky kopec spadá do celku Pražská plošina, podcelku Kladenská tabule, okrsku Hostivická tabule a jeho části Bělohorské pahorkatiny.\n\nBohaté archeologické nálezy ukazují na pravěké osídlení již z doby staršího paleolitu oblasti, v Šáreckém údolí i dříve.\n\nNejstarší doložené osídlení oblasti je z období kultury s nálevkovitými poháry, přesněji z třetího a čtvrtého období této kultury, doložené archeologickým průzkumem v letech 1974–1978 a z roku 2004. Největšího rozkvětu dosáhla osada na počátek 1. čtvrtiny 3. tisíciletí př. n. l. Osada byla chráněna hlubokými příkopy, později i s palisádou, jak dokládají minimálně dva příkopy s jistotou doložitelné ve středu výšiny Baba. Byl nalezen systém kůlových jam, který mohl buď s příkopy tvořit mohutnou palisádovou konstrukci, nebo se jednalo o dlouhou kůlovou stavbu. Byly zde také nalezeny půdorysy domů – polozemnic, výrobních objektů a také základy mimořádně velkého domu – asi společenského, který možná měl kultovní funkci. Zvířecí kosti svědčí o chovu hovězího dobytka, prasat, ovcí a koz; kamenná drtidla svědčí o rozvinutém obilnářství. Nálezy přeslenů a tkalcovských závaží dokládají textilní výrobu. Podle opevnění a rozsahu osady se dá předpokládat, že se jednalo o mocenské, ekonomické a možná i kultovní centrum širšího regionu a další osady v Dejvicích, Bubenči a Lysolajích tvořily zázemí tohoto centra.\n\nDalší doložené osídlení této oblasti bylo v období střední a počátku mladší doby bronzové, z období formování knovízské kultury. Podle ojedinělých nálezů štítarských střepů trvalo osídlení možná až do štítarského stupně. \n\nJ. A. Jíra se původně domníval, že se jednalo pouze o výrobní lokalitu, pozdější výzkumy dokazují, že se jednalo zároveň i o opevněné hradisko. Nalezený příkop v místech vstupní šíje na výšinu Baby nese stopy násilné destrukce hradby, která nad ním stála. Ve stejných místech se nalézá i starší příkop, který patří ke starší fázi osídlení, snad ke středodunajské mohylové kultuře. Různé další nálezy dokládají, že byla osídlena celá výšina Baby. Podle Jiříčka se dá předpokládat, že Baba byla mocenské, ekonomické, kultovní a metalurgické centrum, kde byl kov buď vyráběn, nebo přetavován ze starších kusů.\n\nVe středověku a po část novověku byla Baba spolu s Hanspaulkou využívána zejména vinařsky. Vážně tuto oblast postihlo několik válečných událostí, kdy byly zdejší usedlosti vypleněny.\n\nOsada Baba z 20 let 20. století je významným prvkem evropské funkcionalistické architektury. Jedná se zřejmě o nejzachovalejší soubor, protože obdobné výstavby ve Vídni a v Německu byly během 2. světové války poškozeny.\n\nVilové sídliště Baba – tzv. Obytný soubor Baba II – bylo postaveno v letech 1971–1981 dle návrhu Jiřího Staška, územního projektu Vladimíra Syrovátky a Marie Švábové a urbanistického návrhu Jaromíra Holečka a J. Urbana. Sídliště se rozkládá na rozloze 11 ha a bylo určeno pro 1500 obyvatel, je v něm 320 bytů. Leží v oblasti návrší Baba mezi Fišerkou a zříceninou Baba.\n\nSkalnaté stráně, jimž ostroh na východě spadá k Vltavě, jsou chráněny jako přírodní památka Baba. Tomuto výběžku dominuje zřícenina letohrádku Baba. Stráně ostrohu jsou součástí přírodního parku Šárka – Lysolaje, zastavěná plošina ostrohu do něj začleněna není.\n\nOsou ostrohu je Matějská ulice. Na její jihovýchodní straně od ní stojí převážně funkcionalistická osada Baba, od roku 1993 chráněná jako městská památková zóna. Souběžně s Matějskou ulicí procházejí osadu ulice Na ostrohu, Na Babě a Nad Paťankou, příčně je propojují krátké uličky Průhledová a Jarní.\n\nOblast severozápadně od Matějské ulice a severní část ostrohu zaujímá novější nízká zástavba, označovaná jako sídliště Baba. Její západní část zahrnuje ulice Krohova, Starého, Nad lesíkem, K Matěji a Vidlicová, v severovýchodním výběžku ostrohu Baba pak zakončení ulic Matějská a Na ostrohu rozšiřují ulice Janákova a Fragnerova.\n\nOstroh po obvodu obchází červeně značená pěší turistická trasa Klubu českých turistů č. 0043, která tvoří okruh kolem celé Šárky. Veřejná doprava na ostroh nezajíždí, od autobusové zastávky U Matěje je nejsevernější část ostrohu vzdálena asi kilometr, podobně daleko je to i k tramvajové a autobusové zastávce Nádraží Podbaba při úpatí kopce. Pod východním svahem vede železniční trať z Prahy do Kralup nad Vltavou, na které při ústí Šáreckého potoka stála do roku 1949 železniční zastávka Podbaba.\n"}
{"id": "1058488", "url": "https://cs.wikipedia.org/wiki?curid=1058488", "title": "Koh-i-noor Waldes", "text": "Koh-i-noor Waldes\n\nKoh-i-noor Waldes je pražský podnik na výrobu textilní galanterie a průmyslového zboží.\n\nTovárna společnosti zahájila výrobu špendlíků, patentek a jiné kovové galanterie v roce 1902 v pražských Vršovicích pod vedením Jindřicha Waldese.\n\nOd roku 1994 je společnost vedena jako akciová pod názvem Koh-i-noor Praha, a.s. Podnik je ryze český, bez účasti zahraničního kapitálu.\n\nHlavním předmětem výroby jsou galanterní produkty dodávané jak do maloobchodů, tak přímo výrobcům oděvů, textilu a bytového textilu. Sortiment zahrnuje výrobky textilní a klasické kovové galanterie i plastová, kovová a spirálová zdrhovadla.\n\nDalšími produkty určenými pro průmysl jsou např. zinkové, plastové a kovové výrobky pro automobilovou výrobu, nýty pro papírenský průmysl, spojky na plech, osičky, koncovky, gumičky a jiné.\n\nFirma zaměstnává cca 150 pracovníků. Výroba probíhá v 5 výrobních střediscích:\nZhruba polovina objemu výroby je exportována do více než 50 zemí světa. V prodejním skladu kovové galanterie a zdrhovadel přímo v areálu firmy je trvale k dispozici zhruba 8 000 nejprodávanějších skladových položek.\n\nSpolečnost KOH-I-NOOR a.s. disponuje v současné době těmito technologiemi:\n\n\nDlouholetý restituční spor o polovinu nemovitého majetku společnosti Koh-i-noor a.s. definitivně ukončil Ústavní soud České republiky dne 15. dubna 2014 usnesením ve prospěch Koh-i-noor a.s.\n\nKoh-i-noor využívá celkem cca 38 ks ochranných známek, pod kterými jsou výrobky distribuovány jak v tuzemsku, tak v zahraničí. Je členem ATOK (asociace textilního – oděvního – kožedělného průmyslu) a CLUTEX (klastr technických textílií). V roce 2007 byl vyhlášen nejlepším klastrem v ČR.\n\nV roce 1991: cena „International Leading Company Award“ – obdržena za dodržování přísných ekologických předpisů. V roce 2002: certifikát ISO 9001: 2001 – obdržen za dodržování přísných předpisů kvality. V současné době vyrábí společnost část výrobků určených pro automobilový průmysl dle ještě vyšších standardů kvality dle TS 16949.\n\n"}
{"id": "1058493", "url": "https://cs.wikipedia.org/wiki?curid=1058493", "title": "ELL Austria", "text": "ELL Austria\n\nELL Austria GmbH je rakouská společnost se sídlem ve Vídni, která se zabývá pronájmem lokomotiv (tzv. lokpool). Zkratka ELL v názvu společnosti znamená \"European Locomotive Leasing\". Společnost má rovněž pobočku v Německu – ELL Germany GmbH (VKM: ELOC).\n\nFirma ELL byla založena v roce 2014 americkou investiční společností KKR, která se chtěla podílet na rozvíjejícím se trhu pronájmů lokomotiv v Evropě. KKR se také podílí na financování nákupu lokomotiv. Na založení společnosti se podílel Christoph Katzensteiner, který se stal také šéfem společnosti. Jedná se o manažera se zkušenostmi s pronájmem železničních vozidel v lokpoolu Railpool nebo u vlastníka kotlových vozů GATX Rail Austria.\nV roce 2014 společnost podepsala s firmou Siemens rámcovou smlouvu na dodávku 50 kusů elektrických lokomotiv Vectron ve verzi AC pro provoz na systémech 15 kV 16,7 Hz a 25 kV 50 Hz na území Německa, Rakouska a Maďarska, dále pak na vícesystémové lokomotivy splňující požadavky na provoz ve výše uvedených zemích a dále v Česku, Polsku a na Slovensku. Všechny lokomotivy mají být vybaveny zabezpečovačem ETCS. První dvě lokomotivy pro ELL - 193 831 a 193 832 - opustily výrobní závod firmy Siemens v Mnichově 28. června 2014. Všechny lokomotivy jsou registrovány v Německu jako řada 193 na držitele ELL Germany.\n\nLokomotivy ELL jsou pronajímány především nákladním dopravcům v Rakousku (LTE Logistik- und Transport a Salzburger Eisenbahn TransportLogistik, Wiener Lokalbahnen Cargo, Cargo Service, Ecco-Rail), Německu (OHE Cargo, Rurtalbahn Cargo) a Švýcarsku (SBB Cargo International). Pro provoz v osobní dopravě na území Česka a Slovenska byly v závěru roku 2014 pronajaty tři stroje (193 205, 193 206, 193 214) české společnosti Regiojet.\n\n"}
{"id": "1058494", "url": "https://cs.wikipedia.org/wiki?curid=1058494", "title": "Walter Meeuws", "text": "Walter Meeuws\n\nWalter Meeuws (* 11. července 1951, Gierle, Belgie) je bývalý belgický fotbalový obránce a reprezentant a později trenér.\nÚčastník EURA 1980 a Mistrovství světa 1982.\nMimo Belgii hrál v nizozemském Ajaxu Amsterdam.\n\n\nMeeuws odehrál jeden zápas za belgickou jedenadvacítku, bylo to 1. 6. 1977 proti Bulharsku (prohra 0:1).\n\nV belgickém reprezentačním A-mužstvu debutoval 26. 1. 1977 v přátelském utkání v Římě proti domácímu týmu Itálie (prohra 1:2).\n\nS reprezentací se zúčastnil Mistrovství Evropy v roce 1980 v Itálii, kde Belgie obsadila po prohře 1:2 se Západním Německem druhé místo.\nHrál i na Mistrovství světa 1982 ve Španělsku, kde odehrál všechny 4 zápasy belgického týmu na šampionátu.\n\nCelkem odehrál v letech 1977–1984 za belgický národní tým 46 zápasů, branku nevstřelil.\n\n"}
{"id": "1058495", "url": "https://cs.wikipedia.org/wiki?curid=1058495", "title": "Tak už pojď", "text": "Tak už pojď\n\nTak už pojď (2004) je debutové album Ester Ládové obsahující celkem dvanáct skladeb. Autorem většiny z nich byl Zdeněk „Style“ Hrubý. Kompakt ve své společnosti Multisonic vydal Karel Vágner. Křest CD proběhl 24. února 2005 a jeho kmotrem byl filmový režisér Zdeněk Troška.\n\nNa albu se vyskytují tyto skladby:\n"}
{"id": "1058501", "url": "https://cs.wikipedia.org/wiki?curid=1058501", "title": "Michel Renquin", "text": "Michel Renquin\n\nMichel Renquin (* 3. listopadu 1955, Bastogne, Belgie) je bývalý belgický fotbalový obránce a reprezentant a později trenér.\nÚčastník EURA 1980 a Mistrovství světa 1982 a 1986.\nMimo Belgie hrál ve Švýcarsku.\n\n\nMichel Renquin odehrál 7 zápasů za belgickou reprezentaci do 19 let a 2 zápasy za belgickou jedenadvacítku.\n\nV belgickém reprezentačním A-mužstvu debutoval 22. 5. 1976 v kvalifikačním utkání v Bruselu proti týmu Nizozemska (prohra 1:2).\n\nS reprezentací se zúčastnil Mistrovství Evropy v roce 1980 v Itálii, kde Belgie obsadila po prohře 1:2 se Západním Německem druhé místo.\nHrál i na Mistrovství světa 1982 ve Španělsku, kde nastoupil do 2 zápasů. Představil se i na Mistrovství světa 1986 v Mexiku, kde Belgie skončila na celkovém 4. místě.\n\nCelkem odehrál v letech 1976–1987 za belgický národní tým 55 zápasů, branku nevstřelil..\n\n"}
{"id": "1058503", "url": "https://cs.wikipedia.org/wiki?curid=1058503", "title": "Kostel svaté Rity (Paříž)", "text": "Kostel svaté Rity (Paříž)\n\nKostel svaté Rity (\"Église Sainte-Rita\") je katolický farní kostel v 15. obvodu v Paříži v ulici \"Rue François-Bonvin\", zasvěcený italské světici Ritě z Cassia, která žila v 15. století. Kostel užívala galikánská církev, od podzimu roku 2015 byl využíván katolickou komunitou.\n\nBohoslužby se konají formou tridentské mše.\n\nJedná se o jednolodní novogotickou stavbu. Křížová cesta a mříž z tepaného železa chránící ostatky svaté Rity pocházejí z kaple z kláštera v Sens.\n\nV roce 1898 zakoupilo Společenství katolických a apoštolských kaplí pozemek a v roce 1900 byl postaven kostel podle plánů architektů Paula Gravereauxe a Théodora Judlina.\n\nKostel se v minulosti stal mediálně slavným některými akcemi jako byly motorkářská mše, zádušní mše za Michaela Jacksona, každoroční požehnání zvířatům (psi, kočky, osli ba i velbloudi).\n\nSpolečenství katolických a apoštolských kaplí nabídlo po roce 2000 jako vlastník kostela budovu k prodeji. V roce 2010 Komise staré Paříže posoudila, že si kostel nezaslouží zvláštní ochranu a povolila potenciálnímu kupci demolici. Demoliční povolení bylo vydáno v roce 2011 developerovi z Nantes, který zamýšlí rozšířit přístavbu k budově UNESCO a vybudovat sociální bydlení a parkoviště. Proti projektu se postavili farníci, nicméně 26. září 2014 arcibiskup obdržel soudní příkaz k vyklizení budovy.\n\nFarníci v čele s kněžími Institutu Dobrého Pastýře se odmítli podřídit a kostel obsadili. Policie jej následně počátkem srpna během mše přepadla a vyklidila.\n"}
{"id": "1058511", "url": "https://cs.wikipedia.org/wiki?curid=1058511", "title": "Bedřich Köhler (fotbalista)", "text": "Bedřich Köhler (fotbalista)\n\nBedřich Köhler (11. února 1932 - 5. srpna 2018) byl český fotbalista, obránce.\n\nV československé lize hrál za Dynamo Praha a Baník Ostrava. Nastoupil ve 179 ligových utkáních a dal 1 gól.\n\n\n"}
{"id": "1058512", "url": "https://cs.wikipedia.org/wiki?curid=1058512", "title": "Vícenásobná dědičnost", "text": "Vícenásobná dědičnost\n\nVícenásobná dědičnost (někdy také označována jako mnohonásobná dědičnost) patří do funkcionality některých objektově orientovaných programovacích jazyků, kde třídy mohou dědit atributy a metody z více než jednoho předka. To představuje rozdíl od jednonásobné dědičnosti, kde třídy mohou mít pouze jednoho předka. \nMnohonásobná dědičnost umožňuje třídě dědit datové atributy a implementaci z více rodičovských tříd. To však současně přináší určité negativní jevy. Nejznámějším příkladem takového problému je diamantový problém popsaný níže.\n\nV objektově orientovaném programování dědičnost popisuje vztah mezi dvěma třídami objektů, kde jedna je potomkem té druhé. Potomek zdědí všechny schopnosti (implementované metody) a vlastnosti (datové atributy) svého předka.\nMnohonásobná dědičnost umožňuje programátorovi využívat schopnosti ze dvou nebo více tříd a sloučit je do jediné. Vhodný příklad můžeme najít v C++, kde existuje třída codice_1 a třída codice_2 a jejich společný potomek codice_3.\nDědičnost bychom však měli používat s rozmyslem a mít na paměti, že potomek vždy musí být schopen reprezentovat svého předka. Například, když máme třídu codice_4 definovanou jako potomka třídy codice_5, je všechno v pořádku, savec může být reprezentován kočkou. Pokud se ale například pokusíme vytvořit codice_6 (má tvar trojúhelníčku pizzy) tak, že ji definujeme jako potomka třídy codice_7, kterou rozšíříme o úhel, nebude to fungovat. Jen si zkuste na motorku namontovat místo kola kruhovou výseč, daleko byste asi nedojeli.\nProtože základem OOP je mimo jiné zapouzdření a dědičnost ji z principu porušuje, vícenásobná dědičnost ji tedy porušuje vícenásobně. Je tedy vhodné při návrhu architektury zvážit, zda by místo dědičnosti nebylo vhodnější použít alternativní postupy. Například návrhové vzory jako skládání či dekorování, a pro mnohonásobnou dědičnost lze použít princip mixin a trait (Scala).\n\nDiamantový problém představuje nejasnost, která vznikne, když třída codice_8 dědí ze dvou tříd codice_9 a codice_10, které obě dědí ze třídy codice_11. Pokud metoda ze třídy codice_11 je překryta ve třídě codice_9 nebo codice_10 nebo v obou a ve třídě codice_8 překryta není, nastává problém, kterou metodu vlastně třída codice_8 používá. Například, když třída codice_17 bude dědit ze třídy codice_18 a ze třídy codice_19 a obě tyto třídy budou dědit ze třídy codice_20. V tomto případě, pokud zavoláme metodu codice_21 na codice_17 nebude jasné, jestli máme použít metodu ze třídy codice_18, codice_19 nebo codice_20. \n\nDiamantový problém získal svoje označení podle tvaru, který v této situaci zaujímají třídy v diagramu tříd.\n\nRůzné programovací jazyky mají různé způsoby jak se vypořádat s problémy souvisejícími s mnohonásobnou dědičností.\n\n\n\n\n\n\n\n\nJazyky, které používají pouze jednoduchou dědičnost, tedy takové, kde třída může dědit pouze z jednoho předka, nemusí diamantový problém vůbec řešit. Důvodem pro to je, že takové jazyky mají nejvýše jedinou implementaci jakékoliv metody na jakékoliv úrovni dědičnosti bez ohledu na opakování nebo umístění metod. Je běžné, že tyto jazyky dovolují, aby třídy byly implementovány rozhraními (interface). Interface obsahuje deklaraci metod, ale již ne jejich implementaci. Tento přístup používá například ActionScript, C#, D, Java, Nemerle, Object Pascal (Delphi), Objective-C, Smalltalk, Swift a další. Kromě Smalltalku dovolují všechny zmíněné jazyky mnohonásobnou implementaci rozhraní.\n\nJedná se o algoritmus používaný k určení, která metoda by měla být zděděna při používání vícenásobné dědičnosti. Někdy bývá označována jako MRO neboli Method Resolution Order (určení pořadí metod). Je implemtována například v jazyce Perl od verze 6 a v jazyce Python od verze 2.3.\n"}
{"id": "1058514", "url": "https://cs.wikipedia.org/wiki?curid=1058514", "title": "Alan Hollinghurst", "text": "Alan Hollinghurst\n\nAlan Hollinghurst (* 26. května 1954) je anglický spisovatel, básník a překladatel. Za svou literární činnost získal mnoho ocenění, včetně Somerset Maugham Award z roku 1989, James Tait Black Memorial Prize z roku 1999 a Man Bookerovy ceny z roku 2004.\n\nNarodil se jako jedináček do rodiny bankovního manažera Jamese Hollinghursta a jeho ženy Elisabeth. Navštěvoval Canford School v Dorsetu. Studoval angličtinu na Magdalen College v Oxfordu, kde v roce 1975 získal bakalářský a v roce 1979 magisterský titul. Napsal dizertační práci ohledně děl tří homosexuálních spisovatelů, Ronalda Firbanka, Edwarda Morgana Forstera a Leslieho Polese Hartleyho. Během studií na Oxfordu bydlel s básníkem Andrewem Motionem a v roce 1994 byl oceněn cenou Newdigate Prize za poezii.\n\nNa konci sedmdesátých let se stal odborným asistentem na Magdalen College a poté na Somerville College a Corpus Christi College v Oxfordu. V roce 1981 se stal asistentem na University College v Londýně a o rok později začal působit v novinách \"The Times Literary Supplement\", kde v letech 1985 až 1990 působil jako zástupce šéfredaktora.\n\nHollinghurst je homosexuální orientace. Žije samotářsky, což v roce 2011 okomentoval slovy: „Není vůbec snadné se mnou žít. Přeji si, abych mohl začlenit psaní do obyčejného společenského života, ale nezdá se, že bych toho byl schopen. Byl jsem toho schopen, když jsem začínal [s psaním]. Předpokládám, že jsem tehdy měl více energie. Nyní se již musím stranit společnosti po delší dobu.“\n\nV roce 2004 získal Man Bookerovu cenu za svůj román \"Linie krásy\". Jeho další román, \"Cizí dítě\", se dostal do užší nominace na Man Bookerovu cenu v roce 2011.\n\n\n\n\n\n"}
{"id": "1058515", "url": "https://cs.wikipedia.org/wiki?curid=1058515", "title": "Haris Seferović", "text": "Haris Seferović\n\nHaris Seferović (* 22. února 1992) je švýcarský fotbalový útočník, momentálně hrající za portugalský klub SL Benfica.\n\nSe švýcarskou reprezentací se zúčastnil Mistrovství světa dospělých 2014, Mistrovství světa U17 2009 a Mistrovství Evropy U17 2009.\n\n"}
{"id": "1058516", "url": "https://cs.wikipedia.org/wiki?curid=1058516", "title": "Midterm election", "text": "Midterm election\n\nPojem midterm volby, jinak také „průběžné volby“ označuje druh voleb konaný přibližně v polovině funkčního období hlavy státu. Pojem se vztahuje k volbám v prezidentských (případně poloprezidentských ) režimech, kde jsou prezidentské volby zdaleka nejdůležitějšími volbami. Voliči v nich dávají hlasy svým zástupcům, ucházející se o pozice v parlamentu. Midterm volby se tak nikdy nekonají ve stejný rok jako volby hlavy státu, ale mají na jejich budoucí výsledek značný vliv. Občané jimi vyjadřují svůj názor na vedení státu. \n\nMidterm volby se konají například v těchto zemích: \n\nJinak „kongresové volby“ je typ voleb používaný ve Spojených státech. Souboj ve volbách do Kongresu se odehrává každé dva roky. Američané si v nich volí své zástupce do Kongresu USA. Členové obou komor Kongresu jsou voleni každé dva roky, tradičně první úterý po prvním pondělku v listopadu. Američané ve většině států mají také možnost hlasovat v předstihu, a to buď osobně, poštou nebo přes internet. Vzhledem k tomu, že funkční období prezidenta je čtyřleté, každé druhé kongresové volby se odehrávají v polovině prezidentského mandátu.\nPřevážně v nich kandidáti usilují o znovuzvolení. Kromě toho Američané hlasují o obsazení dalších klíčových státních postů. Ve většině amerických států jsou voleni [Guvernér|guvernéři]], zákonodárci v jednotlivých státech a řada zastupitelů na nižších úrovních.V některých státech při nich lidé rozhodují také v referendech.\nZ hlediska medializace, mezinárodní pozornosti a v neposlední řadě také voličské účasti se jim nedostává takového zájmu. Pro volební účast v těchto volbách všeobecně platí, že v porovnání s volbami prezidentskými, při kterých dosahuje účast okolo 50 %, bývá zhruba o třetinu nižší. \n\nVýsledky voleb bývají chápány jako transparentní projekce veřejného mínění,a také jako určitá předpověď toho, jak by mohly dopadnout volby (prezidentské) za dva roky, a jak se tedy změní politický směr a rytmus americké politiky, nebo jestli bude zachována politická kontinuita. Tyto volby jsou jasným ukazatelem prezidentovi popularity. Voliči tedy kromě toho, že volí své zástupce do Kongresu, jich často využívají k vyjádření svého souhlasu či nesouhlasu s politikou prezidenta. Proto ve většině případů vítězí spíše kandidáti z opačných stran, než kterých je prezident vůdcem. Prezidentova strana tedy podporu většinou ztrácí.Současně jsou tyto volby jasným indikátorem prezidentské popularity. Hlava státu tudíž musí z průběžných voleb vyvozovat řadu důsledků. Mohou sloužit jako nástroj pro nastínění výsledků prezidentských voleb. Tato situace může ztížit přijímání zákonů.\n\nV Ústavě Spojených států jsou jasně dané podmínky: \"„Členem Sněmovny reprezentantů může být osoba, která dosáhla věku 25 let, je 7 let občanem Spojených států a obyvatelem státu, ve kterém bude volena.\"\" Senátor musí mít minimální věk 30 let a být alespoň 9 let občanem USA.\nKandidáti ze stran demokratů a republikánů v jednotlivých volebních obvodech, jsou nejprve vybíráni v primárních volbách, jejichž cílem je vybrat vhodného kandidáta v rámci stranických bojů, kterého bude daná strana následně podporovat. Pravidla pro členy pocházející z nezávislých a třetích stran se liší dle zákonů jednotlivých států. \nZástupci Senátu se v každém státě volí ve dvou volebních okrscích. Počet okrsků pro zástupce do Sněmovny se určuje podle počtu zástupců ve Sněmovně. Americký volební systém je většinový, jednokolový. Tedy vítěz „bere vše“. Kandidát pro své zvolení potřebuje většinu všech hlasů v daném volebním okrsku.\n\nKongresové volby jsou někdy považovány za občanské referendum, reagující na politiku právě zvoleného prezidenta. Z výsledků z historie je jasně vidět, jak ve většině případů prezidentova strana ztrácí a prezident tak přichází o pevnou půdu pod nohama : za posledních 21 průběžných voleb prezidentova strana ztratila vždy v průměru okolo 30 křesel ve Sněmovně Reprezentantů a 4 křesla v Senátu. \nPrezident je v mnoha směrech ve výkonu svého úřadu omezen postojem Kongresu. Výkon exekutivy náleží prezidentskému úřadu, legislativní moc je svěřena Kongresu a poslední složka moci spadá pod výkon soudů. Státní orgány nejsou však v aplikaci své moci zcela neomezené. Je to právě princip brzd a protivah , který přiznává jednotlivým orgánům možnost kontroly nad ostatními složkami a zamezuje tak uchvácení veškeré státní moci jednou z nich. Příkladem lze uvést podmínku souhlasu Senátu se zahraničními smlouvami, které prezident uzavírá. Změna ve složení zákonodárného orgánu a rozložení stranických vah v komorách má neodmyslitelný dopad na definování prezidentské politiky.\n\nVýsledky průběžných voleb od roku 1934 a znázornění zisků či ztrát křesel v Kongresu prezidentské strany ve průběžných volbách.\nPoslední průběžné volby se odehrály 4. listopadu, v nichž se rozhodovalo o obsazení křesel v Kongresu a o osobách guvernérů, a také mnoho státních a místních referend. Volilo se všech 435 členů Sněmovny reprezentantů a třetina senátorů z celkového počtu sto. Ve všech typech listopadových voleb zvítězili Republikáni na úkor Demokratů. Oproti volbám v roce 2010 se změnilo uskupení v Senátu. Republikáni získali osm nových křesel, takže po volbách měli 53 senátorů. Tento výsledek byl očekávaný již před volbami, kdy voliči v předvolebních průzkumech projevovali nesouhlas s prezidentovou agendou. Prezidentovu politiku schvalovalo poslední rok před volbami pouhých 42 procent občanů. Pro prezidenta Obamu nastala pozice tzv. „lame duck“ (chromá kachna), kdy má na poslední dva roky svého mandátu svázané ruce a záleží tak, zda s opozicí, která bude ovládat Kongres , najde názorovou shodu při návrzích nebo reformách některých zákonů.\n\n \n"}
{"id": "1058517", "url": "https://cs.wikipedia.org/wiki?curid=1058517", "title": "Piptantus", "text": "Piptantus\n\nPiptantus (\"Piptanthus\") je rod rostlin z čeledi bobovité (\"Fabaceae\"). Zahrnuje 2 nebo 3 druhy stálezelených keřů, pocházejících z Číny a Himálají. Jsou to žlutě kvetoucí keře s trojčetnými listy podobnými štědřenci. Druh \"Piptanthus nepalensis\" se pěstuje v teplejších krajích jako okrasný keř.\n\nZástupci rodu piptantus jsou stálezelené keře dorůstající výšky 1 až 4 metry. Listy jsou celokrajné, dlanitě trojčetné, s velkými palisty umístěnými naproti bázi řapíku. Květenstvím je vrcholový hrozen, květy jsou v něm uspořádány v přeslenech po 2 až 3 na každé uzlině. Květy jsou podepřeny opadavými srostlými listeny. Kalich je zakončen 5 zuby, horní dva laloky jsou téměř zcela srostlé, s rozdvojenou špicí. Koruna je žlutá, motýlovitá, korunní lístky jsou přibližně stejně dlouhé. Tyčinky jsou volné. Semeník je stopkatý a obsahuje 2 až 10 vajíček. Plodem je podlouhlý, stopkatý, zploštělý a tence kožovitý lusk, obsahujícící ledvinovitá semena.\n\nRod piptantus obsahuje 2 nebo 3 druhy. \"Piptanthus nepalensis\" se vyskytuje v jižní části Himálají v Bhútánu, Indii, Kašmíru a Nepálu a v západní a jižní Číně, \"Piptanthus tomentosus\" výhradně v jižní Číně v provinciích S’-čchuan a Jün-nan. V některých zdrojích je uváděn ještě třetí druh: \"Piptanthus concolor\", do něhož je oddělována většina populace \"Piptanthus nepalensis\" rostoucí v Číně, zatímco druh \"P. nepalensis\" je v tomto pojetí svým výskytem omezen na Himálaj a jihočínskou provincii Jün-nan.\n\nPiptantusy rostou na horských svazích v nadmořských výškách 1600 až 4000 metrů. Nejčastěji se vyskytují na okrajích horských lesů, na světlinách, loukách, v křovinách a podobně.\n\nDruh \"Piptanthus nepalensis\" je pěstován jako okrasný keř, svým vzhledem poněkud připomínající jakýsi stálezelený štědřenec (\"Laburnum\"). V České republice se nepěstuje (není zde dostatečně zimovzdorný) a není uváděn ani ze žádné české botanické zahrady. USDA zóna odolnosti je udávána 8b až 11, tedy minimální teploty nad -10 °C.\n"}
{"id": "1058522", "url": "https://cs.wikipedia.org/wiki?curid=1058522", "title": "Noel Valladares", "text": "Noel Valladares\n\nNoel Eduardo Valladares Bonilla (* 3. května 1977) je bývalý honduraský fotbalový brankář, naposledy hrající za tamní klub CD Olimpia Tegucigalpa. Na svém kontě má více než 120 zápasů za honduraskou fotbalovou reprezentaci.\n\nV A-mužstvu Hondurasu debutoval 3. 6. 2000 v kvalifikačním zápase proti Haiti (výhra 4:0).\n\nS honduraskou reprezentací se zúčastnil Mistrovství světa ve fotbale 2010 a 2014, Gold Cupu 2011, Středoamerického poháru 2011 a 2009 a turnaje Copa América 2001.\n\n"}
{"id": "1058523", "url": "https://cs.wikipedia.org/wiki?curid=1058523", "title": "Csertalakos", "text": "Csertalakos\n\nCsertalakos je obec, která leží v okresu Zalaegerszeg, v župě Zala v Maďarsku. V lednu 2014 zde žilo 27 obyvatel.\n\nObec se rozkládá jihozápadně od centra župy Zala na kopci v nadmořské výšce zhruba 188 m. Při západním okraji obce protéká říčka Cserta. Rozloha obce je 1,99 km. Od okresního města je vzdálena zhruba 25 km, avšak od sousedního okresního města Lenti zhruba jen 15 km.\n\nPrvní písemná zmínka o obci pochází z 1353. V této době byla majitelem rodina Rezneki, a později Egerváriaké. Během turecké okupace byla obec opuštěna a později okolo roku 1773 se zde usadili noví obyvatelé, kteří byli nazýváni Cserta. Po vyhnání Turků byla obec součástí panství Esterházyů. Noví obyvatelé byli osm let osvobození od daní (ale museli platit desátky).\n\nNedaleko od obce je postavena rozhledna.\n"}
{"id": "1058526", "url": "https://cs.wikipedia.org/wiki?curid=1058526", "title": "EVE (editor)", "text": "EVE (editor)\n\nEVE () je textový editor pro operační systém OpenVMS dodávaný od roku 1986 jako náhrada (emulátor) editoru EDT, který byl dostupný ve starších operačních systémech RSX-11, RTS/E a RT-11 na počítači PDP-11 a ve všech verzích operačního systému VMS. Funguje v řádkovém i celoobrazovkovém režimu. EVE je jedním z editorů, které využívají DEC Text Processing Utility (TPU). Obvykle se vyvolává příkazem EDIT, za kterým lze uvést jméno editovaného souboru.\n\nPro editor Emacs existuje kvalitní emulace editoru EVE (jako add-on).\n\nEditor byl určen pro ovládání na terminálu VT100, což způsobuje, že jeho ovládání neodpovídá zvyklostem z osobních počítačů.\n\nPřiřazení funkce určité klávese nebo klávesové kombinaci se provede následujícím postupem:\n\n\nEditor EVE při svém startu interpretuje soubor codice_8 v domovském adresáři uživatele. Po vytvoření codice_9 s následujícím obsahem:\n\nbude klávesa codice_10 vyvolávat funkci hledání řetězce, codice_11 opakování hledání, codice_12 vypíše seznam příkazů a codice_13 vyvolá příkazový řádek editoru.\n\n"}
{"id": "1058528", "url": "https://cs.wikipedia.org/wiki?curid=1058528", "title": "František Bohumil Doubek", "text": "František Bohumil Doubek\n\nFrantišek Bohumil Doubek (20. března 1865 České Budějovice – 26. října 1952 Nový Jičín) byl český malíř a ilustrátor.\n\nFrantišek B. Doubek se narodil v Českých Budějovicích jako syn ševce, rodáka z Ledče nad Sázavou. Jeho matka byla Kateřina Kohoutová, dcera kováře z Hoslovic u Volyně. Mladý Doubek vychodil pět tříd základní školy a dál pokračoval v německé chlapecké škole. V patnácti letech odešel do Prahy, kde navštěvoval v letech 1879-1880 kreslířskou školu Regniérovu. Od roku 1880 se nechal zapsat na Akademii, kde se stal žákem tehdejšího rektora Antonína Lhoty. Dále pokračoval pod vedením Františka Sequense. Dalším Doubkovým profesorem byl malíř František Čermák, žák Rubenův a Tkadlíkův. Roku 1885 opustil pražskou Akademii a odešel do Mnichova. V Mnichově začal studovat v malířské třídě Otto Seitze a kompozici u Liezen-Mayera. V Mnichově se Doubek oženil s Marií Barregovou.\n\nV letech 1914–1918 Doubek narukoval do rakousko-uherského vojska. Po skončení první světové války pobýval Doubek ještě nějakých pět let v Bavorsku. Roku 1924 se vrátil do Českých Budějovic kde pokračoval neúnavně ve svém díle. Vytvořil portrét starosty Českých Budějovic Otakara Svobody a továrníka Augusta Zátky. Pro děkanský chrám sv.Mikuláše vytvořil hlavní oltář a křížovou cestu. Roku 1933 přesídlil do Prahy, kde vystavoval svá díla a rovněž vytvořil mnoho ilustrací. Portrétoval T. G. Masaryka. Byl členem Jednoty umělců výtvarných a v letech 1898–1900 Spolku výtvarných umělců Mánes. V roce 1949 se s přibývajícími zdravotními problémy dostal do sociálního ústavu boromejek v Novém Jičíně, kde nakonec i roku 1952 umřel. Je pohřben na místním hřbitově.\n\n\n"}
{"id": "1058531", "url": "https://cs.wikipedia.org/wiki?curid=1058531", "title": "Brian Farrell", "text": "Brian Farrell\n\nMons. Brian Farrell, L.C. (* 8. února 1944, Dublin) je irský římskokatolický kněz, biskup, člen Kristových legionářů a sekretář Papežské rady pro jednotu křesťanů.\n\nNarodil se 8. února 1944 v Dublinu. Po základní a střední škole ve svém rodném městě, vstoupil do kněžského semináře, kde studoval pět let. Později se k této cestě rozhodl i jeho mladší bratr Kevin Joseph Farrell který se stal biskupem. Roku 1961 vstoupil ke Kristovým legionářům a jejich seminář studoval v Salamance. Na kněze byl vysvěcen 26. listopadu 1969 v Bazilice Panny Marie Guadalupské v Římě.\n\nStudoval na Papežské Gregoriánské univerzitě v Římě kde získal licenciát z filosofie a na Papežské univerzitě sv. Tomáše Akvinského kde získal licenciát teologie. V letech 1970-1976 pobýval ve Spojených státech kde byl novic mistrem v legionářském semináři v Orange. Poté se vrátil do hlavního města Itálie a roku 1981 získal na Gregoriánské univerzitě doktorát z dogmatické teologie.\n\nDne 1. října 1981 začal pracovat ve Státním sekretariátu Svatého stolce, kde působil do roku 2002. V letech 1999-2002 stále v čele sekce anglického sekretariátu.\n\nDne 19. prosince 2002 jej papež Jan Pavel II. jmenoval sekretářem Papežské rady pro jednotu křesťanů a titulárním biskupem z Abitinæ. Biskupské svěcení přijal 6. ledna 2003 z rukou papeže Jana Pavla II. a spolusvětiteli byli arcibiskup Leonardo Sandri a arcibiskup Antonio Maria Vegliò.\n\n"}
{"id": "1058533", "url": "https://cs.wikipedia.org/wiki?curid=1058533", "title": "Carlos Costly", "text": "Carlos Costly\n\nCarlo Yaír Costly Molina uváděný i jako Carlos Costly (* 18. července 1982) je honduraský fotbalový útočník, momentálně hrající za klub Olimpia Tegucigalpa. Jeho otcem je Allan Costly, bývalý hráč španělské Málagy.\n\nS honduraskou reprezentací se zúčastnil Mistrovství světa ve fotbale 2014 a Gold Cupu 2009.\n\n"}
{"id": "1058539", "url": "https://cs.wikipedia.org/wiki?curid=1058539", "title": "Javorník (Svitavská pahorkatina)", "text": "Javorník (Svitavská pahorkatina)\n\nJavorník (562 m n. m.) je vrch v okrese Ústí nad Orlicí v Pardubickém kraji. Leží asi 2 km západně od města Česká Třebová na jeho katastrálním území.\n\noznačení Javorník\n\nGeomorfologicky vrch náleží do celku Svitavská pahorkatina, podcelku Českotřebovská vrchovina, okrsku Kozlovský hřbet a podokrsku Řetovský hřbet, jehož je to nejvyšší bod.\n"}
{"id": "1058541", "url": "https://cs.wikipedia.org/wiki?curid=1058541", "title": "Thermopsideae", "text": "Thermopsideae\n\nThermopsideae je tribus (seskupení rodů) podčeledi \"Faboideae\" čeledi bobovité vyšších dvouděložných rostlin. Zahrnuje asi 45 druhů v 6 rodech a je rozšířen ve Středomoří, Asii a Severní Americe. Zástupci tohoto tribu jsou keře a vytrvalé byliny s motýlovitými květy a většinou trojčetnými listy.\n\nZástupci tribu \"Thermopsideae\" jsou keře nebo vytrvalé byliny. Listy jsou obvykle trojčetné, řidčeji jednolisté, s palisty a bez palístků. Květy jsou motýlovité, uspořádané ve vrcholových hroznech. tyčinek je obvykle 10, řidčeji 9, a jsou volné nebo případně 2 nebo 3 srostlé pouze v horní části. Semeník obsahuje 1 až mnoho vajíček. Plodem je podlouhlý, zploštělý nebo kulovitý lusk. Semena jsou podlouhle ledvinovitá, eliptická až diskovitá.\n\nTribus \"Thermopsideae\" zahrnuje 6 rodů a asi 45 druhů. Svým rozšířením je omezen na severní polokouli. Vyskytuje se ve Středomoří, Makaronézii, střední a východní Asii a Severní Americe.\nNejvětší rod je vlčinec (\"Thermopsis\", 25 druhů), rozšířený v Asii a Severní Americe. V Evropě se vyskytuje pouze rod palník (\"Anagyris\").\n\nNejpodstatnějším morfologickým znakem této skupiny jsou volné, nesrostlé tyčinky, které v minulosti vedly k umístění této skupiny do příbuzenstva tribu \"Sophoreae\". Podle výsledků fylogenetických studií však náleží tribus \"Thermopsideae\" do příbuzenstva tribu \"Genisteae\".\n\n\nNěkteré druhy z rodů baptisie (\"Baptisia\") a palník (\"Anagyris\") slouží jako léčivo. Z byliny \"Baptisia tinctoria\" se v minulosti získávalo modré barvivo.\n\n\"Ammopiptanthus\", \"Anagyris\", \"Baptisia\", \"Pickeringia\", \"Piptanthus\", \"Thermopsis\"\n"}
{"id": "1058542", "url": "https://cs.wikipedia.org/wiki?curid=1058542", "title": "Pruszków", "text": "Pruszków\n\nPruszków (český: \"Pruškov\") je polské město, které se nachází ve stejnojmenném okrese v Mazovském vojvodství.\n\nBěhem 1. světové války se zde mezi 12.–18. říjnem 1914 odehrála bitva mezi německými a ruskými vojsky. Německé síly byly přes počáteční úspěch později Rusy vytlačeny z města. Dělostřelba budovy v Pruszkówě silně poškodila, poškozeny byly i dva kostely a železniční stanice. V srpnu 1915 připadl Pruszków bez boje Němcům.\n\nPřed invazí do Polska v roce 1939 žila v Pruszkówě početná židovská populace. V roce 1940 zde německé okupační síly vytvořily židovské ghetto. Zlikvidovaly jej 31. ledna 1941, kdy všech jeho 1400–3000 obyvatel přesunuly do varšavského ghetta. Odtud většina obětí putovala do vyhlazovacího tábora Treblinka.\n\nBěhem Varšavského povstání v roce 1944 vybudovali nacisté v Pruszkówě rozsáhlý tranzitní tábor (\"Durchgangslager\"). Od srpna do října toho roku jím prošlo asi 650 tisíc Poláků, přičemž asi 55 tisíc z nich bylo posláno do koncentračních táborů.\n\nV letech 1911–1912 zde pobýval polský básník a skamandrita Jan Lechoń.\n"}
{"id": "1058546", "url": "https://cs.wikipedia.org/wiki?curid=1058546", "title": "LAN switching", "text": "LAN switching\n\nLAN switching je v informatice forma přepojování paketů používaná v lokálních sítích (LAN). Zvolená technologie přepojování je rozhodujícím faktorem při návrhu počítačových sítí, protože zajišťuje, že síťový provoz bude přeposílán jen na potřebná místa a že to bude provedeno velmi rychle díky hardwarovému zpracování síťových rámců. O přepojování paketů je rozhodováno různými metodami. Nejjednodušší je „layer 2“ přepojování, které používá běžný switch a řídí se MAC adresami (tj. funkce mostu). Pokročilejší metody rozhodování o tom, kam bude přijatý rámec přeposlán, jsou nazývány „layer 3“ a „layer 4“. Obě metody vyžadují nákladnější hardware a zařízení jsou při prodeji těmito přídomky označeny.\n\nLatence (tj. zpoždění) způsobené počítačovou sítí (resp. jejími prvky) výrazným způsobem ovlivňuje celkový výkon počítačové sítě zejména u synchronní komunikace, kdy následující operace je zahájena až po dokončení předchozí. Například čtení ze souboru probíhá tak, že program požádá operační systém o načtení části souboru a další část je možné načíst až teprve tehdy, když je předchozí požadavek vyřízen.\n\nAktivní prvky v síti způsobují zpracováním přenášených dat jistou latenci. Čím je latence vyšší, tím synchronní komunikace probíhá pomaleji. Pokud jsou systémové prostředky mezi počítači sdíleny pomocí počítačové sítě a datová komunikace je synchronní, je snaha vytvořit počítačovou síť tak, aby byla latence co nejnižší. O různých způsobech snížení latence při LAN switchingu pojednávají jednotlivé další části článku. Snížení latence má význam pro specifické synchronní činnosti v počítačové síti, například sdílení úložného zařízení pomocí iSCSI protokolu nebo přístupy do paměti mezi sousedními uzly výpočetního clusteru, kde se latence pohybuje pod hranicí jedné milisekundy.\n\nLatence naopak nemá vliv na asynchronní komunikaci, která se uplatňuje při nárazovém přenosu většího množství dat (například obrázek, video) pomocí asynchronně pracujícího protokolu (například HTTP, FTP a podobně). Proto jsou tyto protokoly používány při komunikaci v Internetu, kde jsou latence poměrně vysoké (desítky až stovky milisekund).\n\nNižší latenci než switch má hub, kde je fixní zpoždění pouze jeden bit. Hub však přijatý rámec automaticky rozesílá na všechny ostatní porty a nedělí kolizní doménu. Huby byly prodávány pro Fast Ethernet (rychlost 100 Mbit/s), avšak pro Gigabit Ethernet již prodávány nejsou.\n\nPřepínání na druhé vrstvě (\"layer 2\") znamená, že rozhodování o dalším odeslání přijatého rámce je založeno na informacích z linkové vrstvy. Cílem je posílat rámce jen tam, kde jsou potřeba (switch je vlastně bridge). Pracují takto například všechny klasické switche v ethernetových sítích, kde je rozhodnutí o směru odeslání právě přijatého ethernetového rámce provedeno na základě cílové MAC adresy, která je uvedena na začátku hlavičky ethernetového rámce. Switch obsahuje MAC tabulku, kde jsou uloženy informace o tom, za jakými porty switche se nacházejí počítače s danou ethernetovou adresou (resp. jejich cílová síťová rozhraní). Switch nalezne v tabulce shodu a tím získá číslo portu, kterým bude rámec odeslán.\n\nNalezení správného záznamu v MAC tabulce je vzhledem k rychlosti počítačových sítí časově velmi kritická operace. Pokud by byla MAC tabulka umístěna v operační paměti (tzv. RAM), musel by procesor řídící chod switche provést velmi mnoho operací a vznikla by tím příliš velká latence. Proto switch obsahuje pro přepojování rámců specializovaný zákaznický obvod (ASIC), který udržuje MAC tabulku v obsahem adresovatelné paměti (tzv. \"CAM paměť\") a nalezení kterékoliv položky trvá jeden takt.\n\nVětšina současných switchů je sestavena z ASIC obvodů které CAM paměť používají. Limitujícím faktorem je u nich spíše skutečnost, že levnější výrobky jsou interně sestaveny z více ASIC obvodů (např. 4+4 porty), přičemž předávání rámců mezi jednotlivými ASIC zvyšuje latenci.\n\nPomalejší způsob nalezení cíle pro právě přijímaný rámec je metoda store and forward, kdy je nejprve přijat celý rámec a teprve potom je přečtena cílová MAC adresa a nalezena položka v MAC tabulce, která určuje směr odeslání. Tuto metodu používají nejlevnější switche.\n\nPro snížení latence je používána metoda cut-through switching, kde je nalezení cíle v MAC tabulce provedeno již v okamžiku, kdy je přijato prvních šest bajtů ethernetového rámce s cílovou MAC adresou. Odesílání rámce je tak zahájeno ještě ve chvíli, kdy ani není celý rámec přijat. Protože má ethernetový rámec délku 64 až 1518 oktetů (plus 7+1 oktetů preambule), sníží tato metoda teoretickou latenci na 1/5 až 1/100 původní hodnoty metody store and forward (výpočet: (8+64)/(8+6)≈5 až (8+1518)/(8+6)≈109), což na 1 Gbit/s síti znamená z původních maximálně (8+1518)/10≈1.5μs na asi 8+6/10≈0.014μs.\n\nInformaci o tom, který switch podporuje cut-through switching, je potřeba hledat v dokumentaci výrobku. Obecně se jedná o switche ve vyšší cenové kategorii.\n\nPřepínání na třetí vrstvě (\"layer 3\") znamená, že rozhodování o dalším odeslání přijatého rámce je založeno na informacích ze síťové vrstvy. V sítích pracujících s rodinou protokolů TCP/IP je rozhodnutí založeno na (cílové) IP adrese uvedené v hlavičce IP datagramu. Switch se pak chová jako tradiční router s tím rozdílem, že díky využití ASIC obvodů a CAM paměti způsobuje při průchodu paketu nižší latenci. Na rozdíl od layer 2 switching je snížení latence nižší, protože kvůli přečtení cílové IP adresy je potřeba načíst alespoň 42 oktetů, takže snížení teoretické latence proti metodě store and forward je jen o asi 1/3 až na 1/30 původní hodnoty.\n\nPro nalezení záznamu ve směrovací tabulce nelze použít paměť CAM, jako v případě layer 2 switchingu, protože směrovací tabulka obsahuje i masku sítě, která určuje zda se má daný bit brát v úvahu či nikoliv. Řešením je TCAM paměť (Ternary Content Addressable Memory), která je zobecněním CAM paměti.\n\nNěkteré současné ASIC obvody používané u layer 3 switche používají, jiné nikoliv. Informace by měla být uvedena v dokumentaci výrobku.\n\nPro snížení latence může být kromě TCAM paměti použita též metoda cut-through switching. Informace by měla být uvedena v dokumentaci výrobku.\n\nPřepínání na čtvrté vrstvě (\"layer 4\") znamená, že rozhodování o dalším odeslání přijatého rámce je založeno na informacích z transportní vrstvy, tj. čísla síťových portů. Díky tomu je možné rozlišit například protokol HTTP od provozu mobilní telefonie (VoIP) a zajistit tak například prioritní přenos některých dat (QoS). Kvůli nutnosti načíst i čísla portů je nutné načíst prvních 50 oktetů přijatého rámce, takže snížení teoretické latence proti metodě store and forward je ještě o něco menší, než v layer 3 switching (maximálně 1/26 původní hodnoty).\n\nPro snížení latence je možné použít TCAM paměť a metodu cut-through switching. Informace by měla být uvedena v dokumentaci výrobku.\n"}
{"id": "1058557", "url": "https://cs.wikipedia.org/wiki?curid=1058557", "title": "New Holland Machine Company", "text": "New Holland Machine Company\n\nNew Holland je firma zabývající se výrobou a montáží traktorů. Byla založena v roce 1895 v Pensylvánii tehdy šestadvacetiletým Abem Zimmermannem, který zřídil v městečku New Holland malou opravnu na stroje, kde pracoval jako mechanik. Poté pokračoval vývojem a výrobou přenosného mlýnku na krmivo a jednoho z prvních automatických drtičů kamene.\n\nDruhým průkopníkem byl Leon Clayes, který založil v roce 1906 společnost, která se specializovala na výrobu sklízecích strojů. Podnik postupně vzkvétal a roce 1952 Clayes sestavil první samochodnou mlátičku na světě. Po řadě nákupů se staly výrobní společnosti Zimmerman a Clayes součástí skupiny Ford.\n"}
{"id": "1058560", "url": "https://cs.wikipedia.org/wiki?curid=1058560", "title": "Kapraď (Svitavská pahorkatina)", "text": "Kapraď (Svitavská pahorkatina)\n\nKapraď (529 m n. m.) je vrch v okrese Rychnov nad Kněžnou Královéhradeckého kraje. Leží asi 0,5 km severovýchodně od obce Proruby, vrcholem na jejím katastrálním území, severními svahy na území obce Potštejn.\n\nGeomorfologicky vrch náleží do celku Svitavská pahorkatina, podcelku Českotřebovská vrchovina, okrsku Kozlovský hřbet a podokrsku Potštejnský hřbet.\n"}
{"id": "1058569", "url": "https://cs.wikipedia.org/wiki?curid=1058569", "title": "Karel Bubla (odbojář)", "text": "Karel Bubla (odbojář)\n\nKarel Bubla (29. srpna 1908 nebo 25. srpna 1906 Proboštov – 9. listopadu 1944 Dolní Bečva) byl komunistický funkcionář a protifašistický odbojář popravený nacisty.\n\nZdroje uvádějí dvě různá data narození Karla Bubly. Po vojenské službě se usadil v Žamberku. Za manželku si vzal Alžbětu Křehkou, dceru žambereckého krejčího, se kterou měl dceru Miroslavu.\n\nByl členem KSČ a v roce 1932 vedl stávkový výbor dělníků, kteří pracovali na regulaci řeky Divoké Orlice. V roce 1935 vedl delegaci tzv. „hladového pochodu“, která v Žamberku vyjednávala s okresními úřady.\n\nDo podzimu 1944 spolupracoval s odbojem ilegálně; byl zapojen do materiální pomoci partyzánům. V říjnu 1944 přešli spolu s Jánem Jurčou (1919-1944, též ze Žamberka) a Václavem Zaňkou (1911-1944, postřelen, zemřel ve Zlíně) protektorátní hranice se Slovenskem, kde chtěli pomoci Slovenskému národnímu povstání. Měli se se připojit k partyzánskému oddílu Jana Žižky, k setkání ale nedošlo. Při zpětném přechodu do Protektorátu byl byli Karel Bubla 9. listopadu 1944 spolu s Viktorem Kollandou, Jánem Jurčou a Štěpánem Králíčkem německou pohraniční policií zadrženi.\n\nDne 3. 11. 1944 podepsal protektorátní státní ministr Karl Hermann Frank rozkaz, podle kterého „...Jako odstrašující prostředek pro bandity v pohraničním území je třeba ihned zavést u většího počtu obyvatelstva v pohraničním území chycených banditů, jejich podporovatelů nebo osob narušujících pracovní povinnost, u nichž se předpokládá, že se chtějí připojit k banditům, bezodkladné zvláštní řízení a v místech nebo okolí, kde se banditské případy vyskytují, bandity veřejně pověsit. Popravení zůstanou 48 hodin na šibenici a budou po příslušném oznámení střežení českým četnictvem, aby se zabránilo za všech okolností jejich odříznutí...“\n\nNa základě tohoto rozkazu byli štkp. Viktor Kollanda, Karel Bubla, Ján Jurčo a Štěpán Králík z Bratčic u Brna dne 9. listopadu 1944 v Dolní Bečvě na školním hřišti, před zraky školních dětí, veřejně oběšeni. Obdobné odstrašující popravy se konaly i v dalších místech.\n\n\nV roce 1992 bylo Bublovo náměstí Žamberku přejmenováno na náměstí generála Knopa a v roce 2005 provedena rekonstrukce památníku, spočívající v nahrazení pamětní desky Karla Bubly za desku generála Knopa. K 18. září 2015 byla na žádost města Žamberka pomníku zrušena památková ochrana.\n\n\n"}
{"id": "1058571", "url": "https://cs.wikipedia.org/wiki?curid=1058571", "title": "Motoinvest", "text": "Motoinvest\n\nMOTOINVEST, akciová společnost byla založena 18. listopadu 1991 a zanikla 27. dubna 2005. \nKe spoluzakladatelům Motoinvestu patřili Pavel Tykač, Jan Dienstl, Aleš Tříska (bratr autora kupónové privatizace Dušana Třísky), Svatopluk Potáč (bývalý člen ÚV KSČ a bývalý předseda Státní banky československé a Státní plánovací komise). V době své existence se skupina soustředila na nákup a prodej podílů na bankách, investičních fondech a podnicích, které měnily majitele v průběhu privatizace. Představitelé Motoinvestu vlastnili nebo měli zastoupení ve statutárních orgánech První slezské banky, Ekoagrobanky, Kreditní banky a Agrobanky. Díky svým majetkovým podílům v různých společnostech tak tito lidé na vrcholu působnosti Motoinvestu spravovali majetek až ve výši až 80 mld. Kč.\nSkupina Motoinvest vzbuzovala již od svého vzniku mnoho obav a spekulací, které byly zapříčiněny především její neprůhlednou strukturou. K hlavním kritikům firmy patřil guvernér ČNB Josef Tošovský. Naopak tehdejší premiér Václav Klaus považoval aktivity Motoinvestu za normální, zdravé, a dokonce Tykače a spol. veřejně označil za „štiky v rybníce“.\n\nMotoinvest byl známý svým úzkým napojením na politické představitele všech stran a jejich rodinné příslušníky. Například Livia Klausová (manželka tehdejšího premiéra Václava Klause) zasedala spolu s šéfem Motoinvestu Pavlem Tykačem v dozorčí radě akciové společnosti ZVVZ Milevsko a svými dobrými vztahy s Tykačem se nikdy netajila.\nV roce 1995 pomohl Motoinvest KDU-ČSL, kdy strana Josefa Luxe dostala půjčku od peněžního ústavu z finanční skupiny Motoinvest. Plzeňská banka, jejímž generálním ředitelem byl člen celostátního výboru KDU-ČSL Petr Rybář, poskytla lidovcům 14,9 milionu korun. Právě během Rybářova vedení banky zahájila finanční skupina Motoinvest prostřednictvím Plzeňské banky svou tzv. \"třetí vlnu privatizace\". Sám předseda Josef Lux (KDU-ČSL) v roce 1997 potvrdil spekulace o půjčce KDU-ČSL u Plzeňské banky, kterou ovládal Motoinvest.\nI v kauze okolo Agrobanky a Kreditní banky vzniklo podezření, že lidé z Motoinvestu využívali hojně svých kontaktů s předními politiky ODS, ČSSD a KDU-ČSL k ovlivnění vyšetřování.\nČinností Motoinvestu a jeho provázaností na politiku byla pobouřena nejen veřejnost, ale i vládní strany. Ty čelily podezření, že kryjí podvodné podnikatele. V roce 1997 byly médii zveřejněny informace o černých kontech ODS a neprůhledném financování ODA. Důsledkem vznikla politická krize, při níž padla Klausova vláda, a ODA se rozpadla.\n\nNásledně Motoinvest podporoval i ČSSD, když ji v roce 1998 půjčil 18 miliónů Korun. Pavel Tykač se pak stal poradcem ministra financí Ivo Svobody, který ovšem záhy musel na funkci rezignovat, protože byl obviněn a následně i odsouzen z korupce v souvislosti s vytunelováním podniku Liberta.\n\nAgrobanka\n\nMotoinvest získal v prosinci 1995 z Agrobanky bezúročně 900 milionů na nákup Plzeňské banky. Téměř stejnou sumu utratila Agrobanka za bezcenné akcie a podílové listy fondů AGB 2 a Credit. V létě 1996 pro změnu Agrobanka prodělala 265 milionů korun při nákupu akcií textilní firmy Texlen a za úvěr 370 milionů pro investiční společnosti 2. CS Holding a YSE 2 (obě ovládané skupinou Motoinvest) si banka nechala zaplatit neprodejnými cennými papíry.\n\nPříběh AGB a její nucené správy opět ožil v roce 2000. Tehdejší nucený správce AGB, zaměstnanec ČNB Jiří Klumpar, se pustil do boje s bývalými představiteli skupiny Motoinvest, která Agrobanku vlastnila. Na jeho podnět prověřila éru Motoinvestu renomovaná firma Price Waterhouse a odhalila celou řadu podezřelých transakcí, jež znamenaly ztrátu nejméně 2,5 miliardy korun. Správce Klumpar a ČNB podali celkem osm trestních oznámení. Následný audit firmy Price Waterhouse vyčíslil ztráty Agrobanky pod vedením společnosti Motoinvest na devět miliard korun, přičemž celkové náklady a sanace za vyřešení krize spojené s Agrobankou jsou odhadovány na 50 miliard korun.\n\nGenerální ředitel Motoinvestu Pavel Tykač se vůči zprávě auditora (Price Waterhouse) v rámci několika veřejných vystoupení ostře ohradil.\n"}
{"id": "1058572", "url": "https://cs.wikipedia.org/wiki?curid=1058572", "title": "Krystian Bielik", "text": "Krystian Bielik\n\nKrystian Bielik (* 4. ledna 1998, Konin) je polský fotbalista hrající na pozici defenzivního záložníka v anglickém Arsenalu.\n\n"}
{"id": "1058579", "url": "https://cs.wikipedia.org/wiki?curid=1058579", "title": "Měsíc černošské historie", "text": "Měsíc černošské historie\n\nMěsíc černošské historie (Black History Month), ve Spojených státech amerických známý jako Měsíc afroamerické historie (African-American History Month), připomíná významné osobnosti a události v historii africké diaspory. Ve Spojených státech a v Kanadě je slaven v únoru, ve Velké Británii v říjnu.\n\nVe Spojených státech amerických je slaven od roku 1976, kdy ho u příležitosti dvoustého výročí založení Spojených států amerických oficiálně uznala americká vláda. Prezident Gerald R. Ford při této této příležitosti Američany vyzval, aby \"využili této příležitosti a ocenili příliš často opomíjené úspěchy černých Američanů ve všech oblastech v celé historii.\"\n\nIniciátorem myšlenky oslav úspěchů Afroameričanů byl historik Carter G. Woodson, který založil v roce 1926 Týden černošské historie (Negro History Week) v druhém únorovém týdnu, kdy se narodili dva významní bojovníci za zrušení otroctví — prezident Abraham Lincoln a afroamerický reformátor Frederick Douglass.\n\nWoodson si jako potomek otroků uvědomoval, že boj za rovnoprávnost Afroameričanů a úspěchy, kterých Afroameričané dosáhli, byly ignorovány nebo dezinterpretovány. Založil proto Asociaci pro studium afro-amerického života a historie (Association for the Study of African American Life and History), která podporovala zkoumání afroamerického historie, vydávala vědecký časopis \"The Journal of Negro History\" a později každoročně určovala téma Měsíce černošské historie.\n\nVe Velké Británii se slaví Měsíc černošské historie od roku 1987, kde byl jeho iniciátorem Akyaaba Addai-Sebo, nezávislý konzultant zabývající se preventivní diplomacií a transformací konfliktů, který byl v roce 2005 delegátem konference Forum 2000.\n\nKanada slaví Měsíc černošské historie od roku 1995, kdy politička Jean Augustine prosadila uznání tohoto měsíce v Dolní sněmovně kanadského parlamentu. V roce 2008 se o jeho uznání i v kanadském Senátu zasadil senátor Donald Oliver.\n\n"}
{"id": "1058581", "url": "https://cs.wikipedia.org/wiki?curid=1058581", "title": "Cocoa", "text": "Cocoa\n\nCocoa je sada objektově orientovaných frameworků, které zajišťují běhové prostředí pro aplikace určené pro operační systém OS X od firmy Apple. Pro iOS se používá knihovna \"Cocoa Touch\", která navíc obsahuje rozpoznání gest, animace a grafické rozhraní pro iOS. K vývoji Cocoa aplikací se používá vývojové prostředí Xcode a jazyky Objective-C a nově taky Swift. Cocoa frameworky můžeme používat i v jiných jazycích jako je Pascal, Python, Perl, Ruby a to díky takzvaným mostům jako například \"PasCocoa\", \"PyObjC\", \"RubyCocoa\".\nProstředí Cocoa je dostupné již od roku 1986. Technologie, které souhrnně označujeme jako Cocoa, se postupně vyvinuly z balíčku NeXTSTEP AppKit, balíčku vývojových nástrojů vyvinutého pro platformu NeXT. Když společnost Apple v roce 1996 společnost NeXT koupila, začala vyvíjet novou verzi systému \"Mac OS\", kterou nyní známe pod názvem Mac OS X a jejíž velkou část založila právě na technologiích získaných od společnosti NeXT. Spolu s dalším vývojem systému Mac OS X se pak dále vyvíjelo i prostředí Cocoa. Společnost Apple do něj přidala technologie pocházející z klasického systému Mac OS, jako je technologie QuickTime, i úplně nové technologie, jako je například technologie Quartz, která umožňuje všechny možné vizuální efekty a animace. Prostředí Cocoa se neustále vyvíjí. Důvod proč se frameworky jmenují Cocoa je jednoduchý. Apple měl na název Cocoa obchodní známku, a tak po koupi společnosti NeXT, použil název Cocoa pro frameworky AppKit a Foundation.\n\nCocoa se skládá z mnoha frameworků. Nejdůležitější jsou ale tyto tří hlavní frameworky.\nFramework Foundation je úplným základem Cocoa. Mnoho objektů, které obsahuje, je zde již od dávných dob systému NeXTSTEP. Na objektech z frameworku Foundation je založeno téměř vše ostatní. Framework Foundation prostředí Cocoa a Cocoa Touch sdílí. Základem je třída \"NSObject\", která definuje základní atributy a chovaní objektů. Dál se framework dělí na:\n\nAppKit je framework obsahující všechny objekty, které implementují grafické rozhraní programu jako okno, menu, tlačítko, textové pole atd. AppKit se postará o všechny detaily za vývojáře. AppKit obsahuje víc než 125 tříd a protokolů. Framework se dělí na:\n\nCore Data framework je určen pro uchovávání dat a práci s nimi. Byl představen ve OS X 10.4 Tiger. Data můžeme modelovat pomocí entit a vztahů a atributů. Data ukládáme jako XML, binárně a nebo jako SQLite databáze. Technologie Core Data se sama stará o operaci Zpět/Vpřed a je integrována s technologií \"Cocoa Bindings\".\nModel-View-Controller je softwarová architektura, která odděluje datový model, logiku a uživatelské rozhraní aplikace. Cocoa je od začátku založena na modelu \"MVC\". Pro Model Cocoa využívá framework Core Data, ve kterém vývojář může modelovat data aplikace. Pro View Cocoa má framework AppKit, ten umožňuje pomocí nástroje Interface Builder navrhnout uživatelské rozhraní aplikace. Pro Controller, což je logika aplikace, využívá vlastní zdrojový kód. Nyní však už vývojář nemusí psát kód, aby napsal vlastní program a to díky technologii Cocoa Bindings.\nTechnologie \"Cocoa Bindings\" umožňuje vývojáři nakonfigurovat rámec v nástroji \"Interface Builder\" takovým způsobem, že aktualizuje svoji hodnotu a vrací provedené změny do objektu modelu více méně automaticky. Stačí, když vývojář prostřednictvím \"Interface Builderu\" sdělí, se kterým řídícím objektem má konkrétní prvek uživatelského prostředí spolupracovat a který řetězec má používat jako klíč pro získávání a nastavování hodnoty. Zjednodušeně lze říci, že pro tvorbu uživatelského prostředí nemusí vývojář napsat žádný zdrojový kód. Ovšem pozor, toto neplatí zcela. \"Cocoa Bindings\" nepokrývá veškeré možnosti, jež lze realizovat při použití zdrojového kódu jako tvůrce uživatelského prostředí aplikace.\n\nV Cocoa se interakce s uživatelským rozhraním navrženým v nástroji Interface Builder řeší prostřednictvím tzv. akcí a outletů.\nAkce jsou metody, které lze provést jako přímý výsledek interakce s uživatelem – například stisknutí tlačítka.\n\nOutlety jsou ukazatele na objekty v \"Interface Builderu\", jejíž prostřednictvím můžete k těmto objektům přistupovat ze zdrojového kódu – například měnit popisky\n\n @property (weak) IBOutlet NSTextField *label;<br>\n\nV Cocoa od začátku bylo nutné, aby si programátor sám alokoval a uvolňoval paměť. To bylo často zdrojem chyb. V dnešní době kdy už je výkon počítačů velký je k dispozici automatická správa paměti. Společnost Apple zavedla s příchodem druhé verze jejich jazyka Objective-C 2.0 v roce 2006 tvz. Garbage Collector, který měl na starosti automatickou správu paměti. Avšak Garbage collector byl nahrazen novější správou paměti ARC (\"Automatic reference counting\") ve verzi operačního systému OS X 10.8 Mountain Lion v roce 2012.\n\n"}
{"id": "1058583", "url": "https://cs.wikipedia.org/wiki?curid=1058583", "title": "Kaple svaté Anny (Mnichovo Hradiště)", "text": "Kaple svaté Anny (Mnichovo Hradiště)\n\nKaple svaté Anny v Mnichově Hradišti je bohatě zdobená barokní kaple, která se nachází u řádového kostela Tří králů bývalého kapucínského kláštera, s nímž je propojena. Společně s klášterem je chráněna jako kulturní památka České republiky.\n\nKapli sv. Anny dala postavit hraběnka Marie Markéta Valdštejnová, rozená Černínová v letech 1723-1724, kdy se rozhodla rozšířit kostel svatých Tří králů, který přiléhá k zahradě mnichovohradišťského zámku, o prostor kaple pro anenské bohoslužby. Stavitelem kaple byl člen hradišťského kapucínského konventu P. Jan Vyškovský. V roce 1785 byly do kaple uloženy ostatky Albrechta z Valdštejna, vévody frýdlantského a jeho ženy Lukrécie Nekšovny z Landeka. Ostatky nechal přenést Vincenc z Valdštejna z kartuziánského kláštera ve Valdicích, který byl tehdy zrušen císařem Josefem II. \n\nPři výročí 300 let od úmrtí Albrechta z Valdštejna byl do prostoru umístěn náhrobek z červeného mramoru od sochaře \"Karla Kolaczska\" pocházející z roku 1933. Od roku 1966 se v prostorách kaple nachází lapidárium barokních soch. Nachází se zde zejména plastiky z dílny kosmonoské rodiny Jelínků, Josefa Jiřího Jelínka, Martina Jelínka st. a Martina Jelínka ml. Dale pak Františka Ignáce Platzera, a po jedné soše Matyáše Bernarda Brauna a Karla Josefa Hiernleho a dalších anonymních sochařů. Celkový počet zde umístěných pískovcových soch dosahuje počtu padesáti exemplářů.\n\nBoční stěna kaple, s výraznými dekorativními prvky, je vyřešená jako bohaté vrcholně barokní pětiosé průčelí se středním širokým tříosým rizalitem. Členěna je nakupenými pilastry, vysokými okny, ověnčenými štukovou vegetací, portálem s lukovitě ořímsovanou supraportou. Nad kladím se nachází vysoký vykrajovaný trojčlenný štít s lichými okny, středním balkónem a pěti sochami: sv. Anny, sv. Jana Křtitele, Panny Marie a kapucínských řádových světců. K těmto sochám patří i dvě další sochy na hlavní římse objektu; plastiky jsou od Martina Jelínka st. z Kosmonos pocházející z roku 1724. Na jižní stěně v ose presbytáře je otevřená empírová čtvercová kaple se štítem neseným dvěma páry toskánských polosloupů. Vnitřek kaple se skládá ze vstupní části lodi a presbytáře, který má valenou klenbu s lunetami a vyzdoben je štukovou dekorací.\n\nZařízení pochází z období výstavby kaple z let 1725–1728. Na hlavním oltáři je obraz sv. Anny vyučující Pannu Marii od valdštejnského dvorního malíře \"Jana J. Hertla\". Na obraze se nachází výjev s pohledy na zámky v Bělé, Duchcově, Doksech, Mnichově Hradišti, Komorním Hrádku a Hrubé Skále. Boční oltáře jsou zasvěceny sv. Janu Nepomuckému, sv. Kláře a sv. Erasmovi a mají obrazy taktéž od Hertla. \n\nK úctě ke sv. Anně patří také socha světice od sochaře Josefa J. Jelínka, která stojí před klášterem a pochází z roku 1713.\n\n\n\n"}
{"id": "1058587", "url": "https://cs.wikipedia.org/wiki?curid=1058587", "title": "FINIDR", "text": "FINIDR\n\nFINIDR, s.r.o. je ofsetová archová a rotační tiskárna, specializující se na výrobu knižních publikací, katalogů a ostatní polygrafické produkce. Od svého založení v roce 1994 se postupně stala jednou z největších tiskáren ve střední Evropě.\n\nTiskárna více než 80 % své produkce exportuje na západní trhy jako je Německo, Francie, Rakousko, Velké Británie, Nizozemsko, Skandinávie a další. \n\nHistorie tiskárny FINIDR začíná v roce 1994. Tiskárna vznikla v Českém Těšíně, ve kterém má polygrafie více než 200letou tradici. Založili ji tři společníci a od jejich příjmení je odvozen název tiskárny FINIDR. Od roku 2009 je jediným vlastníkem tiskárny FINIDR, s.r.o., Jaroslav Drahoš . Tiskárna vznikla na zelené louce a od začátku se zaměřila na tisk knižních publikací. Po prvním roce činnosti zaměstnávala 22 zaměstnanců.\nV roce 1998 zakoupil FINIDR část areálu v Českém Těšíně, kde po následných stavebních úpravách probíhá celý výrobní cyklus pod jednou střechou. Dalším přelomovým rokem je rok 2000, ve kterém došlo k pořízení prvního tiskového stroje Heidelberg ve formátu B1.\n\nV roce 2006 byla vystavena nová moderní hala, která navazovala na stávající areál. Po jejím dokončení tiskárna disponuje více jak 12 000 m² výrobních a skladovacích ploch.\n\nOd roku 2008 je tiskárna zapojena do certifikačního systému FSC. Ve stejném roce FINIDR ve spolupráci s Albrechtovou střední školou v Českém Těšíně inicioval vznik oboru polygrafie. Klíčoví zaměstnanci FINIDRU na škole vyučují a žáci v tiskárně realizují odbornou praxi v grafickém studiu, CTP, tisku, knihárně i ručních pracích.\n\nOd roku 2011 má tiskárna všechny důležité výrobní technologie zdvojeny a stále umístěny pod jednou střechou.\n\nV roce 2012 byly realizovány rozsáhlé investice do nejmodernějších tiskařských a knihařských strojů a bylo vybudováno vlastní interní vzdělávací centrum FINIDR Akademie. \n\nV roce 2013 došlo k investici do moderního tiskového stroje Heidelberg Speedmaster XL106-8-P a tiskárna se zařadila mezi tiskárny, které jsou držiteli certifikátu kvality ofsetového tisku PSO. Na konci roku 2013 vyrobila tiskárna za dobu své existence již přes 200 milionů knih. \n\nV 2014 patřila tiskárna FINIDR, s.r.o. s ročním obratem 725 mil. Kč a 20 mil. kusy knih k lídrům na českém i evropském trhu.\n\nV roce 2015 získala tiskárna bonitní certifikát CrefoCert.\n\nV roce 2016 získala certifikaci „Hospodaření s uhlíkovou stopou“, díky které může vyrábět výrobky CO2 neutral. Jedná se o produkt s nulovou uhlíkovou stopou.\n\nPravidelně se zástupci tiskárny FINIDR účastní mezinárodních knižních veletrhů, jejichž cílem je prohloubení osobních vztahů s klienty a nové akvizice. Již tradičně prezentuje své tiskařské a knihařské umění na knižních veletrzích Svět knihy Praha, Frankfurter Buchmesse, Leipziger Buchmesse, The London Book Fair a IPG Conference London.\n\nTiskárna FINIDR je od roku 2010 hlavním partnerem pro věcné dary celostátní kampaně Celé Česko čte dětem, která svými aktivitami podporuje čtení a trávení společného času rodičů s dětmi. Každoročně podporuje tiskárna FINIDR také řadu činností v oblasti předškolních aktivit dětí a mládeže v Českém Těšíně a jeho blízkém okolí. FINIDR také pořádal exkurzi členy Charitního centra pro seniory v Českém Těšíně. Dále spolupracuje se společností Člověk v tísni na projektu Postavme školu v Africe .\n\nPravidelná podpora směřuje také v podobě dodávek papíru do školek, škol a neziskovým organizacím v Českém Těšíně a jeho blízkém okolí .\n\n"}
{"id": "1058588", "url": "https://cs.wikipedia.org/wiki?curid=1058588", "title": "Kozlovec", "text": "Kozlovec\n\nKozlovec (553 m n. m.) je vrch v okrese Ústí nad Orlicí v Pardubickém kraji. Leží asi 1,5 km východně od obce Řetová na jeho katastrálním území.\n\nGeomorfologicky vrch náleží do celku Svitavská pahorkatina, podcelku Českotřebovská vrchovina, okrsku Kozlovský hřbet a podokrsku Řetovský hřbet.\n"}
{"id": "1058589", "url": "https://cs.wikipedia.org/wiki?curid=1058589", "title": "Thorgan Hazard", "text": "Thorgan Hazard\n\nThorgan Ganael Francis Hazard [torgan azár] (* 29. března 1993, La Louvière, Belgie) je belgický fotbalový záložník a reprezentant, od sezóny 2019/2020 hráč německého klubu Borussia Dortmund. Oba jeho bratři Eden a Kylian jsou profesionální fotbalisté.\n\nThorgan začal hrát fotbal v 5 letech v klubu Royal Stade Brainois. Po pěti letech následoval svého bratra Edena do AFC Tubize. Ve 14 letech ho objevil francouzský prvoligový klub RC Lens a stejně jako jeho bratr se i Thorgan stěhoval do Francie (Eden Hazard se upsal Lille OSC). V akademii Lens do 16 let si zahrál například s Raphaëlem Varanem.\n\n7. dubna 2010 podepsal Thorgan svůj první profesionální kontrakt. Smlouvu podepsal do roku 2013. Během sezóny 2010/11 trénoval pravidelně s A-týmem. Debutoval v přípravném zápase proti KSV Roeselare. Svým gólem zajistil remízu 1:1. Během sezóny 2011/12 pravidelně nastupoval za A tým. Profesionální debut v lize si připsal proti Reims, když v 64. minutě vystřídal Serge Auriera (prohra 2:0).\n\n24. července 2012 přestoupil spolu se svým bratrem Edenem do anglického prvoligového klubu Chelsea FC.\nV ostrém zápase A–týmu nenastoupil.\n\nV srpnu 2012 odešel na hostování do belgického klubu SV Zulte-Waregem.\nDebutoval 15. září 2012 proti OH Leuven (výhra 1:0). První gól vstřelil 31. října proti R. Charleroi SC (výhra 4:1).\n15. června prodloužil své hostování i na sezónu 2013/14.\nNa konci sezóny byl zvolen hráčem sezóny pro klub Zulte-Waregem. Poté se vrátil do Chelsea.\n\n5. července 2014 odešel na hostování do německého bundesligového týmu Borussia Mönchengladbach. Debutoval 16. srpna v zápase DFB-Pokalu proti čtvrtoligovému týmu FC 08 Homburg. Na hřiště přišel v 78. minutě (střídal Branimira Hrgotu, výhra 3:1). V Bundeslize debutoval 24. srpna proti VfB Stuttgart (střídal v 67. minutě, remíza 1:1.)\nV základní sestavě Bundesligy se poprvé objevil 24. září proti Hamburger SV (výhra 1:0).\n\n23. 2. 2015 trvale přestoupil do Borussie Mönchengladbach. Smlouvu, která zahrnuje i opci pro případný návrat do Chelsea podepsal do června 2020. Cena přestupu se pohybovala kolem 6 milionů liber.\n\n22. 5. 2019 podepsal smlouvu na 5 let u konkurenční Borussie Dortmund. Vestfálský klub za něj zaplatil 25 milionů Eur.\n\nThorgan reprezentoval Belgii v mládežnických týmech U15, U16, U17, U18, U19 a U21.\n\nV belgické seniorské reprezentaci debutoval 29. května 2013 v přátelském utkání v Clevelandu proti domácímu týmu USA. V poločase střídal Romela Lukaka (výhra 4:2).\n\n"}
{"id": "1058590", "url": "https://cs.wikipedia.org/wiki?curid=1058590", "title": "Lukáš Kaucký", "text": "Lukáš Kaucký\n\nLukáš Kaucký (* 5. května 1982 Praha) je český politik, v letech 2010 až 2018 zastupitel hlavního města Prahy (mezi lety 2010 a 2011 radní pro oblast kultury a cestovního ruchu), v letech 2010 až 2014 předseda Mladých sociálních demokratů, v letech 2014 až 2017 a opět od roku 2018 náměstek ministra zahraničních věcí ČR, člen ČSSD.\n\nPo absolvování gymnázia na Praze 4 (1994–2000) vystudoval v letech 2002 až 2008 historii se specializací na světové dějiny 20. století na Filozofické fakultě Univerzity Karlovy v Praze (získal tak titul Mgr.). V roce 2014 pak v oboru obecné dějiny úspěšně složil na téže fakultě rigorózní zkoušku a získal tak titul PhDr.\n\nV letech 2004 až 2005 a 2006 až 2008 pracoval ve společnostech Leasing Česká spořitelna a Česká pojišťovna. Mezi roky 2005 a 2006 byl zaměstnancem Úřadu vlády ČR. V letech 2008 až 2010 působil jako politický poradce a asistent europoslance Jiřího Havla.\n\nOd roku 2010 soukromě podniká.\n\nV roce 2000 se stal členem ČSSD i Mladých sociálních demokratů (MSD). V roce 2004 byl zvolen předsedou Krajské rady MSD v Praze a dne 11. září 2010 byl na XII. Sjezdu MSD v Českých Budějovicích zvolen předsedou Mladých sociálních demokratů. Na XIII. Sjezdu MSD v září 2012 v Plzni svou funkci obájil. Mandát vykonával až do září 2014, kdy byla novou předsedkyní MSD na XIV. Sjezdu ve Frýdku-Místku zvolena Lucie Válová.\n\nDo politiky se pokoušel vstoupit, když v komunálních volbách v roce 2002 kandidoval za ČSSD do Zastupitelstva Městské části Praha 4, ale neuspěl. Nepodařilo se mu to ani ve volbách v roce 2006. Ve volbách v roce 2010 a 2014 do městské části nekandidoval.\n\nV komunálních volbách v roce 2006 kandidoval do Zastupitelstva Hlavního města Prahy, ale neuspěl. Pražským zastupitelem se stal až po volbách v roce 2010. Po vzniku koalice ODS a ČSSD byl dne 30. listopadu 2010 zvolen radním hlavního města pro oblast kultury a cestovního ruchu. Z této funkce byl dne 24. listopadu 2011 po rozpadu výše zmíněné koalice odvolán. V komunálních volbách v roce 2014 post zastupitele hlavního města za ČSSD obhájil. V listopadu 2017 se stal předsedou klubu zastupitelů ČSSD.\n\nOd února do července 2014 působil na Ministerstvu zdravotnictví ČR jako vrchní ředitel Kabinetu ministra. V srpnu 2014 se stal náměstkem ministra zahraničních věcí ČR Lubomíra Zaorálka pro otázky právní a konzulární, od září 2014 pak pro personální a organizační záležitosti a v roce 2015 pro řízení sekce logistiky a služeb. V červenci 2015 se pak stal náměstkem člena vlády, kdy fakticky vystřídal prvního náměstka Petra Druláka. Ke konci roku 2017 skončil na Ministerstvu zahraničních věcí ČR vzhledem k novému vedení rezortu.\n\nV lednu 2018 se stal místo Petra Dolínka předsedou dozorčí rady pražského dopravního podniku. Od srpna 2018 se stal opět náměstkem ministra zahraničních věcí ČR. V komunálních volbách v roce 2018 obhajoval za ČSSD post zastupitele hlavního města Prahy, ale neuspěl. Stejně tak nebyl zvolen ani zastupitelem městské části Praha 4.\n\nVe volbách do Evropského parlamentu v květnu 2019 kandidoval na 13. místě kandidátky ČSSD, ale nebyl zvolen.\n"}
{"id": "1058596", "url": "https://cs.wikipedia.org/wiki?curid=1058596", "title": "Kultura Clovis", "text": "Kultura Clovis\n\nKultura Clovis je označení staré indiánské kultury, jejíž charakteristické nástroje se poprvé nalezly v letech 1920-1930 v okolí města Clovis v Novém Mexiku. Typickými nálezy jsou kopinaté, oboustranně opracované hroty oštěpů nebo nožů z pazourku, buližníku nebo jaspisu s válcovitým žlábkem na dolním konci. Ten snad sloužil k upevnění na oštěp nebo držadlo.\n\nKultura vznikla koncem poslední doby ledové, zhruba před 13 tisíci lety, a někdy před 9 tisíci lety ji nahradily rozmanité regionální kultury, které z ní patrně přímo vycházejí. Naleziště této kultury se později objevila i na východě Severní Ameriky (Virginie, Pensylvánie), v Texasu a zejména v Chile. Patrně byla tedy rozšířena po celém Novém Světě a podle genetických dat byli lidé kultury Clovis předky asi 80 % současné domorodé americké populace. Zbývajících 20 % pochází z kmenů, které Ameriku osídlily až v pozdějších vlnách.\n\nZda je však Clovis nejstarší domorodou kulturu obou Amerik (hypotéza „Clovis First“), je stále předmětem sporů. V Severní Americe byla nalezena před-cloviská naleziště. V Jižní Americe jsou známy například archeologická naleziště v Chile (Cueva Fell, Monte Verde)\n"}
{"id": "1058604", "url": "https://cs.wikipedia.org/wiki?curid=1058604", "title": "Dominik Volek", "text": "Dominik Volek\n\nDominik Volek (* 12. leden 1994, Praha, Česká republika) je bývalý český profesionální lední hokejista. Naposledy hrající za tým HC Letci Letňany na pozici útočníka. Je synem bývalého českého hokejisty Davida Volka.\n\nVe Spartě působil už odmalička. Ovšem již v 15 letech se rozhodl pro trochu netradiční krok, když odešel do švýcarského Davosu, kde nastupoval za jejich výběr U17. Dařilo se mu docela dobře – ve 26 zápasech posbíral 23 bodů(14+9). Po sezoně se vrátil zpět do Sparty a hrál zde za výběr U20. Jenže doma vydržel pouze rok a na sezonu 2011/2012 odešel do zámořské WHL, kde nastupoval za tým Regina Pats, kteří si ho v draftu CHL vybrali z 9. místa. Následující ročník 2012/2013 začal v juniorce švédského Färjestadu, ale odehrál zde pouze 17 zápasů a poté se vrátil zpět do WHL, ovšem do Red Deer Rebels. V tomto týmu započal i sezonu 2013/2014, ale po 32 odehraných zápasech přestoupil v rámci ligy do Vancouver Giants a zde sezonu dokončil. V prosinci této sezony si zahrál i na juniorském šampionátu v Malmö. Na příští sezonu 2014/2015 se po tříleté zámořské misi vrátil zpět do Čech, a to konkrétně do mateřské Sparty, za kterou odehrál v základní části 42 zápasů a 26 zápasů stihl odehrát i za prvoligové Litoměřice. Do extraligového play-off zasáhl pouze v jednom zápase a za Litoměřice naskočil do dvou utkání play-off 1. ligy.\n\nZatím nastoupil pouze za výběry U16, U17, U18 a U20. Zahrál si na světovém šampionátu U17 a v sezoně 2011/2012 se zúčastnil domácího MS U18 2012, které se konalo v Brně, Břeclavi a ve Znojmu. Česká reprezentace nepostoupila ze skupiny a hrála pouze o udržení, v němž nakonec uspěla. Na šampionátu Dominik Volek nosil na dresu „A“ a v šesti zápasech si připsal 2 góly a 2 asistence. Prozatimní vrchol jeho reprezentační kariéry přišel v sezoně 2013/2014, když si zahrál na MSJ 2014 konaném ve švédském Malmö. Za seniorskou reprezentaci dosud nenastoupil.\n\n\n"}
{"id": "1058605", "url": "https://cs.wikipedia.org/wiki?curid=1058605", "title": "Obranná spolupráce Visegrádské skupiny", "text": "Obranná spolupráce Visegrádské skupiny\n\nVisegrádská skupina (V4) se v posledních letech snaží stále více spolupracovat v oblasti obrany. Situaci ztěžuje ekonomická stagnace, kvůli níž jsou možnosti jednotlivých zemí omezené. Bližší regionální spolupráce umožňuje zemím Visegrádské skupiny efektivněji nakládat s prostředky, které pak použijí k financování ozbrojených sil. Obranná spolupráce V4 se také zaměřuje na připravenost ozbrojených sil, které jsou určeny k působení v mezinárodních operacích.\n\nMotivů pro spolupráci V4 je několik. Především se jedná o sdílení bezpečnostních hrozeb a výzev, jak v celosvětovém měřítku, tak na úrovni regionální. Dalším motivem může být efektivnější vystupování v rámci NATO a EU, kde v jiných kontextech V4 spolupráce často funguje.\n\nSpolupráce zemí V4 má dobré základy vycházející z regionální afinity (podobnosti) a podobné historické zkušenosti, která se odráží i ve struktuře, vybavení a schopnostech obranných sektorů. Nezanedbatelným momentem jsou i paralelní reformní procesy.\n\nPod vlivem rostoucích ekonomických tlaků evropské státy začaly hledat cesty jak racionalizovat výdaje na obranu. V důsledku toho začala v Evropě tendence ke společnému nákupu zbraní a vojenské techniky nebo k vytváření společných vojenských jednotek. Pozadu nechtěly zůstat ani země Visegrádské skupiny, kde debaty o společném financování vojenské jednotky zazněly již v předsednickém programu České republiky na období 2007/2008. Posunem ke vzniku společné vojenské jednotky tzv. battlegroup (V4BG) byla schůze v Litoměřicích v roce 2012, kde ministři obrany přijali společné komuniké (Joint Communiqué of the Ministers of Defence of the Visegrad Group Litoměřice, 4th May 2012), ve kterém slíbili vytvoření společné bojové jednotky. Dohoda také zahrnuje účast na společných vojenských cvičeních pod patronátem Sil rychlé reakce NATO (NATO Response Force – NRF), které byly zahájeny v roce 2013. \n\nBojová skupina, která byla v bojové pohotovosti v první polovině roku 2016, zahrnovala více než 3700 vojáků ze všech 4 zemí a Ukrajiny. Bojovou skupinu vede Polsko a velitelství se nachází v Krakově.\nMotivací zemí k vytvoření bojové skupiny byly častější požadavky na poskytnutí vojenských schopností pro EU spojené s rostoucím počtem bezpečnostních problémů. \n\nZemě střední Evropy vidí v bojové skupině obrovskou příležitost k modernizaci a prohloubení své dosavadní spolupráce. Politický zájem na prohloubení spolupráce je silnější než kdy jindy. Vlády si začaly uvědomovat, že bez společné spolupráce budou jejich vojenské kapacity s největší pravděpodobností klesat.\n\nBojová skupina bude znovu držet pohotovost v EU v druhém pololetí roku 2019.\n\n\n\n\nPodle závěrečných zpráv z předsednictví zemí ve\nV4 lze dojít k závěru, že spolupráce probíhá spíše na úrovni konzultací a\ndoporučení, ale žádný větší praktický výsledek kooperace prozatím nepřinesla.\n\nVe dnech 13. a 14. března 2014 se v maďarském Visegrádu setkali ministři obrany zemí Visegrádské skupiny, aby potvrdili vizi dlouhodobé spolupráce. Podepsali tyto dva klíčové dokumenty:\n\n\nTyto dva dokumenty, které byly podepsány na schůzce ve Visegrádu, budou↵důležité pro budoucí vztahy, mezi zeměmi V4, reflektují snahu spolupracovat ve↵společném nákupu vojenského materiálu efektivněji nakládat s prostředky, které mohou země vynaložit k financování ozbrojených sil. Dále také definují vizi hlubší a dlouhodobé spolupráce.\n\nVisegrádská spolupráce měl po roce 1989 značně proměnlivou dynamiku. Od roku 1992 ČR několikrát změnila své názory ve vyjednávání s ostatními státy V4. Od vzniku V4 probíhala pravidelná setkání ministrů obrany v rámci skupiny, ovšem ČR se v roce 1995 vyjádřila odmítavě k celé skupině, a tak tato setkání skončila. Jedním z hlavních impulzů pro obnovení společných jednání byl blížící se vstup 3 zemí Visegrádské skupiny do NATO, tedy ČR, Maďarska a Polska. Tato jednání se stala fórem pro výměnu zkušeností z přístupových jednání do Severoatlantické aliance. V roce 1997 se obnovila pravidelná setkávání náčelníků generálních štábů, vyjma Slovenska, které v tu dobu nesměřovalo do NATA (vstoupilo až v roce 2004). Česká republika odmítala připojení Slovenska do již započatých setkávání ostatních členů V4. Po nástupu nové vlády se koncem 90. let mění postoj ČR k V4 na pozitivní.\n\nV zásadě se dá tvrdit, že rozdílné přístupy k obraně v rámci V4 nejsou. Všechny 4 státy (ČR, SR, Polsko, Maďarsko) jsou členy aliance NATO, tudíž obranné mechanismy jsou podobné. Země V4 mají velký potenciál ve společné obranné koncepci, který hodlají využít, avšak z minulé doby si nesou mnoho zkušeností se selháním společných obranných mechanismů. \n\nStáty V4 na jednu stranu disponují vlastními obrannými silami i vzdělávacími prostředky, ale na druhou trpí nedostatkem finančních prostředků. V konečném důsledku se toto projevilo v potenciální neefektivností těchto armád. Společný výcvik nebo výstavba společných vzdělávacích center by měla přinést efektivnější využití dostupných zdrojů a mimo jiné také sjednotit obranné postupy. \n\nZ výše uvedeného vyplývá, že V4 spolupráce v oblasti představuje potenciálně zajímavou příležitost, nicméně tak jako jiné mezinárodní či regionální obranné spolupráce musí překonat značné výzvy.\n\nNa základě přijaté \"Vize dlouhodobé spolupráce\" vzniká akční plán, který definuje tyto oblasti spolupráce:\n\n"}
{"id": "1058606", "url": "https://cs.wikipedia.org/wiki?curid=1058606", "title": "Vlčinec (rod)", "text": "Vlčinec (rod)\n\nVlčinec (\"Thermopsis\") je rod rostlin z čeledi bobovité (\"Fabaceae\"). Jsou to byliny se žlutými nebo purpurovými květy a trojčetnými listy, připomínající vlčí bob. Rod zahrnuje asi 23 druhů a je rozšířen ve střední a východní Asii a v Severní Americe.\n\nVlčince jsou vytrvalé byliny, poněkud připomínající vlčí bob. Listy jsou trojčetné, s velkými lupenitými palisty. Květenství je hrozen, buď je vrcholové nebo se vyvíjí naproti listu. Květy jsou nejčastěji žluté, řidčeji purpurové. Kalich je zvonkovitý nebo na jedné straně kapsovitě vypouklý, zakončený 5 zuby. Koruna je motýlovitá, korunní lístky jsou na bázi nehetnaté. Tyčinek je 10 a jdou volné. V semeníku je 4 až 22 vajíček. Plodem je podlouhlý až vejčitý, kožovitý lusk, obsahující ledvinovitá až okrouhlá semena.\n\nRod vlčinec zahrnuje asi 23 druhů. Je rozšířen ve střední a východní Asii (13 druhů) a Severní Americe (10 druhů). V Asii sahá areál rozšíření od Uzbekistánu a Kazachstánu po Mongolsko, Sibiř, Ruský Dálný východ, Čínu a Japonsko, na jih po Himálaj. V Severní Americe je rod vlčinec rozšířen od západní Kanady po Kalifornii a jv. USA.\n\nVlčince jsou rozšířeny od tundry a subarktických lesů až po subtropické lesy a keřovou vegetaci mediteránního typu. V Himálaji vystupují některé druhy až do nadmořské výšky kolem 5000 metrů (\"Thermopsis inflata\", \"T. barbata\"), v asijské alpínské tundře roste \"T. alpina\".\n\nVýznam vlčinců není velký, některé druhy jsou pěstovány jako okrasné rostliny (\"Thermopsis montana\"), jiné mají využití v medicíně či proti erozi. Některé druhy jsou dosti zřídka pěstovány v českých botanických zahradách.\n\n \n"}
{"id": "1058608", "url": "https://cs.wikipedia.org/wiki?curid=1058608", "title": "Seznam filmových festivalů v Česku", "text": "Seznam filmových festivalů v Česku\n\nToto je seznam filmových festivalů v Česku. Zaniklé festivaly jsou v tabulce podbarvené.\n"}
{"id": "1058609", "url": "https://cs.wikipedia.org/wiki?curid=1058609", "title": "Granada (emirát)", "text": "Granada (emirát)\n\nEmirát Granada (arabsky ‏إمارة غرﻧﺎﻃﺔ‎, transkripce \"Imārat Ġarnāṭa\"), také známý jako království Granada nebo sultanát Granada, byl v l. 1238 - 1492 posledním existujícím muslimským státem Andalusie (hlavním městem byla Granada). Založila jej a vládla mu dynastie Nasrovců. Posledním panovníkem byl Muhammad XII. „Boabdil“, jehož zbavila 2. ledna 1492 trůnu Katolická Veličenstva.\n\nKdyž na Iberský poloostrov přišli Arabové, existovalo na území pozdějšího města Granady již osídlení, tvořené dvěma osadami: Iliberis (Elvira),na území dnešní ho Albaicínu a Alcazaby, a Garnata na protějším vrchu, která byla spíše čtvrtí Iliberis. Arabové nazvali místo Garnat Al-Jahúd (‏اليهود‎, Granada Židů).\n\nV roce 711 se Iliberis zmocnil berberský náčelník Tárik (\"Tariq,\" ‏طارق‎) s pomocí Židů. O dva roky později ovládl Abd al-Aziz po vzpouře natrvalo celé území. Roku 740 vypuklo další berberské povstání, které se rozšířilo po celém poloostrově. K jeho porážce byla povolána syrská vojska. Syřané však byli poraženi.\n\nZa nezávislého Córdobského emirátu (v roce 756) bychom už našli arabské osídlení ve dvou sídelních centrech: v Albaicínu a v Alhambře („Červená“, ‏الحمرا ء‎). Rok po smrti Al Mansúra (Almansor, ‏المنصور‎) v roce 1010 již zde bylo město, známé jako Garnata, které však bylo zničeno občanskou válkou. Pravidelné boje propukaly vždy, když se měnil panovník.\n\nRoku 1013 přišla ze severní Afriky dynastie Ziri, kterou založil Zawi ibn Ziri, zmocnila se Garnaty a založila zde nezávislé království (Taifa), které trvalo až do jejího vymření roku 1090; od tohoto okamžiku zde vládli Almorávidé (‏المُرَابطون‎),a ač přetrvávaly vnitřní boje, město se rozvíjelo, krásnělo a budovalo veřejné stavby. Protože vnitřní i vnější boje neměly konce, požádali místodržící roku 1146 o pomoc nový lid ze severu Afriky: Almohády.\n\nPo roce 1212, kdy došlo k bitvě u Las Navas de Tolosa, se ve všech královstvích dnešní Andalusie (\"Taifas\") rozšířila anarchie. Povstání Ibn Huda u Murcie a jeho rozšíření po celé Andalusii vedlo ke zhroucení režimu Almohadské říše. Ibn Hud nebyl schopen ubránit zemi před Kastilií a Leonem. 1230 a 1231 utrpěl mnohé porážky a musel začít platit křesťanům tribut.\n\nNasrovský emirát Granada se konsolidoval v roce 1232 po porážce Arabů u Las Navas von Tolosa. Byl to poslední islámský stát na poloostrově a přetrval do roku 1492. Nemáme mnoho údajů o jeho státní organizaci a institucích, ale v zásadě byly zřejmě stejné jako se vyvinuly u Córdobského chalifátu: vezírové, kadíové (sudí), daňoví výběrčí atp., malik (panovník) jako zákonodárce s absolutní mocí, neexistovala šlechta, takže se panovníkovi nemohl nikdo stavět na účinný odpor.\n\nEmirát Granada a dynastie Nasrovců pocházejí od osoby Muhammada Júsufa ben Nasri „Alhamara“, který se roku 1232 prohlásil sultánem. Muhammad ibn Júsuf ibn Nasri byl za sultána uznán oligarchy z Guadixu, Bazy, Jaénu, Málagy a Almeríe. Roku 1234 se prohlásil vazalem Córdoby, ale roku 1236 dobyl Córdobu Ferdinand III. a Muhammad ibn Júsuf ibn Nasri se zmocnil vlády v Granadě jakožto Muhammad I. 1236 se poddal jako vazal Ferdinandu III., což mu zaručilo další nezávislost. Roku 1238 vstoupil Muhammad ibn Nazar (nebo Nasr, zvaný al-Hamar „Rudý“ ,‏الحمر‎, protože měl zrzavý vous) do Granady Elvirskou branou, aby obsadil Palác s větrným kohoutem (starou Alhambru). Založil vlastní dynastii (23 granadských emírů) a stal se obnovitelem emirátu Granada. Ale roku 1246 se Ferdinand III. zmocnil Jaénu, aby si zajistil možnost dobýt údolí Guadalquiviru. Muhammad I. musel složit hold a Ferdinanda III. uznat za pána. Zajistil si tak 20 let míru a udržel si vládu. Emirát tak přežil i přes územní ztráty až do roku 1492. Monarchie byla zachována díky ústupkům křesťanům a díky smlouvám s Maghrebem (dnešní Maroko).\nMuhammadovi I. svědčila strategicky výhodná poloha jeho říše. Přesto bývalo její území stále přelidněné, což na jedné straně neslo problémy, na druhé straně možnosti hospodářského rozvoje.\n\nZa Muhammada II. al-Faqiha (1272–1302) začali Marínovci z Maroka posílat do Andalusie vojska, takže Nasrovci museli Marínovce uznat za své vrchní pány. Až roku 1340 byli Maročané rozhodně poraženi Kastilií v bitvě na Río Salado a museli se stáhnout do Afriky. Zároveň však od nich nemohla Granada očekávat ani žádnou další podporu. Hospodářsky upadala Granada do závislosti na Aragonii a Janovu, které kontrolovaly zahraniční obchod emirátu přes přístavy v Almerii a Malaze.\n1305/06 se zmocnila Granada severoafrického přístavu Ceuta, a ovládla tak Gibraltarskou úžinu, což však vedlo ke spojenectví marockých Marínovců s křesťanskými hispánskými královstvími. Roku 1309 dobylo království Fès, díky aragonské pomoci, Ceutu zpět.\n\nNejvětší kulturní a hospodářský rozkvět zažila Granada za vlády Júsufa I. (1333–1354) a Muhammada V. (1354–1359). V té době opět Granada ovládla Gibraltarskou úžinu a ve městě Granadě se intenzivně stavělo – v Alhambře bylo postaveno několik paláců, mezi jinými Lví dvůr.\nRoku 1384 odtrhl Emirát Granada Ceutu od království Fès, které jej však za tři roky dobylo zpět.\n\nNásledující období bylo poznamenáno trvalými dynastickými boji mezi dědici. Existence emirátu v podstatě závisela na libovůli krále kastilského a na vyvážených vztazích Aragonií.\n\nV 15. století začal úpadek emirátu, v němž bojovalo o moc několik rodin. Granada ztrácela na územní rozloze. Roku 1462 ztratila trvale Gibraltar. Říše se na čas vzpamatovala za vlády Abu l-Hasana Aliho (1464–1482), ale nakonec získala Kastilie po spojení s Aragonií roku 1479 drtivou převahu. Válka o Granadu, vedená z křesťanské strany Ferdinandem V. Aragonským a Isabelou I. Kastilskou, začala roku 1482 a skončila v důsledku obtížných geografických podmínek až roku 1492. 1485 začalo sjednocené Španělsko se systematickým dobýváním emirátu, zatímco muslimové vyčerpávali své síly v občanské válce. Granada musela 1492 kapitulovat. To znamenalo konec muslimské státnosti na Iberském poloostrově.\n\nDíky obratnosti svých panovníků počínaje Muhammadem I. (1237–1273) a konče Muhammadem XII. „Boabdilem“ (Abu Abdalláh, 1482–1483 a 1486–1492) se udržel emirát Granada déle než 250 let.\n\nEmirát Granada zabíral část dnešní provincie Jaén, část dnešní provincie Sevilla, dnešní provincie Córdoba, Cádiz, Almería, Málaga a Granada, ale až do 15. století se zmenšoval až na rozsah dnešních provincií Granada, Almería a Málaga. Město Granada se stalo jednou z nejvýznamnějších metropolí Evropy a mělo kolem 50 tis. obyvatel. Albaicín obývali řemeslníci a rovinaté části na jihu, kde žili ostatní, měl rozsáhlé živnosti, byly zde celnice i medresa (, ‏المدرس, škola koránu).\n\nOd roku 1492 tvořilo království Granada součást Kastilské koruny. V kapitulační smlouvě byla sice muslimům zajištěna náboženská svoboda, ale i přesto se politické, hospodářské a náboženské špičky vystěhovaly do Afriky. Ostatní, částečně ke konverzi přinucení muslimové, zvaní Morisky, byli po povstáních v Granadě (1499 a 1569–1571) ze Španělska vyhnáni (1609, 1611).\n\nV době vlády Nasrovců nazývali křesťanští kronikáři Granadu královstvím, protože Španělé považovali titul emíra za rovný královskému. Oficiální se toto označení stalo až po roce 1492 („Reino de Granada“) po připojení ke Kastilii. Vládci Granady užívali různé tituly. První panovník Muhammad I. ibn Nasr se roku 1232 prohlásil sultánem, ale musel časem uznat suverenitu Kastilie. Většina arabských vládců Granadu užívali dle arabských zdrojů titul emíra.\n"}
{"id": "1058611", "url": "https://cs.wikipedia.org/wiki?curid=1058611", "title": "Provincie Córdoba", "text": "Provincie Córdoba\n\nCórdoba (španělská výslovnost: [korðoβa]), anglicky též Cordova, zastarale Kordova), je provincií v jižním Španělsku na severu autonomního společenství Andalusie. Hraničí s provinciemi Málaga, Sevilla, Badajoz, Ciudad Real, Jaén a Granada. Má rozlohu 13 769 km².\n\nProvincii lze rozdělit do tří zeměpisných oblastí: Sierra Morena na severu, údolí Guadalquiviru ve středu a La Campiña na jihu. V provincii se rozkládají přírodní parky - přírodní park Sierra de Cardeña y Montoro, přírodní park Sierra de Hornachuelos a přírodní park Sierras Subbéticas.\n\nPodnebí je kontinentálně středomořské s teplotami v hlavním městě dosahujícími 9,2 °C v lednu a 27,2 °C v červenci a srpnu, kdy často přesahují i 40 °C. Srážkový úhrn v hlavním městě je od 600 do 750 mm ročně. Srážky se soustřeďují na období od října do dubna.\n\nVytvořena byla královským dekretem ze dne 30. listopadu 1833 (se 48 dalšími provinciemi), který připravil Javier de Burgos. Nově ustanovená provincie zaujímala většinu území córdobského království, ale i některé oblasti Extremadury (Belalcazar Fuente la Lancha, Hinojosa del Duque a Villanueva del Duque) a exklávy jaénského království (Villafranca de Córdoba a Belmez).\n\nProvincie má 797 769 obyvatel (stav z roku 2014), z nichž více než 40% žije v hlavním městě Córdoba, a hustota osídlení činí 59 obyvatel/km².\n\nComarky:\n\nJen v detailech se liší od znaku města Córdoby. Historicky byly znaky totožné, resp. v 19. století užívala provincie Córdoba obdobně jako většina španělských provincií znak svého centra. Na znaku můžeme nalést ve stříbře červeného lva se zlatou korunou nad štítem, kouskovaný lem kastilsko-leónský. Městský znak má více políček na lemu a všechny lvy korunované.\n\nZnak a vlajku provincie schválila 17. 12. 2008 provinční rada a usnesení předala 27. ledna 2009 Generálnímu ředitelství místní správy. Symboly byly potvrzeny dekretem z 4. února 2009 a zveřejněny 16. února 2009 v BOA (\"Bolletín oficial de Andalusía\"). Vlajka je obdélná (2:1), purpurová, ve středu s provinčním znakem s příslušnou korunou (výška znaku rovna ½ šířky listu).\n"}
{"id": "1058612", "url": "https://cs.wikipedia.org/wiki?curid=1058612", "title": "Irène Némirovsky", "text": "Irène Némirovsky\n\nIrène Némirovsky (v ruštině: \"Ирина Леонидовна Немировская\"; počeštěně \"Irena Nemirovská\") 24. února 1903, Kyjev – 17. srpna 1942, Osvětim) byla francouzsky píšící spisovatelka rusko-židovského původu.\n\nNarodila se jako dcera židovského bankéře z Oděsy Leonida Borisoviče Němirovského (1868–1932) a Fanny Němirovské (1887–1989). Její výchova byla svěřena dvěma guvernantkám: francouzské a anglické. Francouzština se stala jejím druhým mateřským jazykem. Ovládala také angličtinu a ruštinu. Matka se o ní nikdy nezajímala. Její složitý vztah k matce se stal hlavním tématem mnoha jejich novel. Rodina žila v Kyjevě, kde se jí podařilo přežít pogromy proti židům v roce 1905 a také v roce 1912.\n\nV roce 1914 se rodina přestěhovala do Petrohradu, kde se Leonid stal významným bankéřem. V lednu 1918 utekli před revolucí do Finska. Po krátkém pobytu ve Švédsku se usídlili v Paříži, kde Irena v roce 1919 maturovala. Vysokoškolské vzdělání získala na Sorbonně v oboru srovnávací literatury. \n\nV roce 1926 se provdala za bankéře Michela Epsteina, s nímž měla dvě dcery: Denise a Elisabeth.\n\nPřestože se stala uznávanou francouzsky píšící spisovatelkou, která byla perfektně integrována ve francouzské literární společnosti, nepodařilo se jí získat francouzské občanství. Následkem antisemitských zákonů vlády z Vichy v říjnu 1940 Michel nesměl dále pracovat v bance a Irena měla zakázáno publikovat. Z důvodu většího bezpečí rodina opustila Paříž a přestěhovala se na venkov. \n\nDne 13. července 1942 byla Irena zatčena francouzskou policií a po krátké internaci v táboře Pithiviers byla deportována do Osvětimi, kde zemřela pravděpodobně na tyfus 17. srpna 1942. Michel vyvinul veškeré úsilí, aby ji osvobodil, ale i on byl zatčen a deportován do Osvětimi, kde byl hned po příjezdu poslán do plynové komory. Oběma dcerám se podařilo válku přežít díky obětavosti několika statečných osob. Nejdříve byly ukryté pod falešnou identitou v katolickém internátu a dále na venkově v různých francouzských rodinách. Po osvobozeni bylo o jejich výchovu postaráno díky společné akci Michelovy banky, Irenina nakladatele a Společnosti francouzských spisovatelů.\n\nSvou spisovatelskou dráhu začala v osmnácti letech drobnými novelami. První román \"Le Malentendu\" (Nedorozumění) vydala v roce 1926. \n\nV roce 1929 napsala román \"David Golder\", který měl okamžitý úspěch a byl také zfilmován. \n\nI její další román \"Le Bal\" (Bál) se stal velmi slavným a byl předlohou k filmu.\n\nIrena Nemirovská je současně nejvíce známá svým nedokončeným románem \"Suite Française\". Jedná se o dva první díly románu, který jich měl obsahovat pět. Irena v něm popisuje život v okupované Francii mezi 4. červnem 1940 a 1. červencem 1941. Rukopis byl objeven koncem 90. let minulého století a publikován v roce 2004. Dcery Denise a Elisabeth nosily rukopis románu sebou během války, kdy se schovávaly po zatčení rodičů. Během dalších desetiletí se neodvážily do rukopisů podívat, aby nerozjitřily staré rány, protože si myslely, že se jedná o matčin deník. \n\nRomán byl přeložen do 38 jazyků a v roce 2014 uveden na filmové plátno.\n\nIrène Némirovsky byla často kritizována za svůj postoj k Židům, které popisuje ve svých dílech většinou negativně. \n\nBylo jí také vyčteno, že přešla na katolické náboženství a že psala do ultranacionalistického tisku, aby si tím získala popularitu. \n"}
{"id": "1058613", "url": "https://cs.wikipedia.org/wiki?curid=1058613", "title": "Javier de Burgos", "text": "Javier de Burgos\n\nFrancisco Javier de Burgos y del Olmo (22. října 1778, Motril – 22. ledna 1848, Madrid) byl španělským právníkem, politikem, novinářem a překladatelem. \n\nNarodil se v chudé urozené rodině a byl určen pro církevní kariéru, ale studií v Granadě záhy zanechal. Odjel do Madridu, kde začal studovat práva. Když vpadla do Španělska napoleonská vojska (1808-1814), Burgos, jako jeden z \"afrancesados\" (stoupenci krále Josefa Bonaparta) se stal správním úředníkem v Andalusii. Jeho vůle ke spolupráci s Francouzi z něj učinila nepřítele domu Bourbonů, a přinutila jej r. 1812 odjet do Paříže.\n\nVe Francii Burgos dokončil studia a začal překládat díla Horatiova do kastilštiny (jeho překlad zevrubně rozebral Andrés Bello, který nazval Burgose „chabým překladatelem, ale vynikajícím komentátorem\"). V pozdější době (1844), Burgos vydal revidovanou versi, která – ač má stále vady – zůstala standardním překladem. Je oceňována pro užití sapfické strofy s volným veršem. \n\nPo návratu do Madridu 1819 byl r. 1822 jmenován editorem \"El Imparcial\" (list, zastávající stanoviska umírněných liberálů/\"Moderados\" a \"afrancesados\"). Ve stejné době se ukázal být schopným autorem, když napsal mnohosvazkové dílo nazvané \"Biografía universal.\" Byl zařazen do bourbonské státní správy za vlády Ferdinanda VII. Byl jmenován státním podsekretářem v ministerstvu Francisca Cey Bermúdeze. Za regentství Marie Christiny byl iniciátorem správní reformy 1833. Využil svého vlivu na přebudování dosavadního správního systému na provinční a zastával se potřeby centralizované vlády. Ale tento systém brzy narazil na dosavadní samosprávný status baskických okresů, zvláště Navarry, která byla samostatným královstvím. jeho návrh byl schválen na přelomu listopadu a prosince 1833, a téhož roku byl jmenován ministrem vnitra. \n\nZa vlády umírněných liberálů byl senátorem (za panování Isabelly II.), královským rádcem a ministrem vnitra v první vládě Ramóna Maríi Narváez y Campos, vévody z Valencie. Jeho ministerský úřad posléze převzal Narváezův nástupce, Francisco Javier Istúriz.\n\nPsal také básně na aktuální události, jako smrt Maríe Isabel de Braganza a svatbu Ferdinanda VII. a Marie Christiny, a také pozoruhodnou báseň Oda a la Razón/Óda na rozum. \n\n"}
{"id": "1058614", "url": "https://cs.wikipedia.org/wiki?curid=1058614", "title": "Provincie Ciudad Real", "text": "Provincie Ciudad Real\n\nCiudad Real je španělskou provincií v autonomním společenství Kastilie – La Mancha.\n\nMá rozlohu 19 813 km² a jen 519 613 obyvatel (2014), z nichž asi 1/8 žije v hlavním městě Ciudad Real. Provincii tvoří celkem 100 obcí \"(municipios)\".\n\nProvincie Ciudad Real leží v centru Španělska a hraničí na severu s provincií Toledo, na severovýchodě s provincií Cuenca, na východě s provincií Albacete, na jihu s provinciemi Córdoba a Jaén a na západě s provincií Badajoz.\n\nNa severní hranici provincie leží vrchovina Montes de Toledo a na jihu pohoří Sierra Morena. Většina provincie náleží k Centrální mesetě. Největší část provincie náleží ke comarce La Mancha, která se dále člení na Campo de Calatrava a Campo de Montiel.\n\nNejdůležitější řekou provincie je Guadiana, která vzniká v lagunách Ruidery na východě provincie nejdůležitějšími přítoky v provincii jsou Cigüela, Záncara a Jabalón. Klima provincie je kontinentální se studenými zimami a velmi teplými léty.\n\nPopsán stav k 1. lednu 2014.\n\n\nProvincií protíná dálnice A-4, spojující Madrid a Andalusii, od severu (Puerto Lápice) k jihu (Almuradiel, Despeñaperros). Vysokorychlostní vlaky AVE zastavují v Ciudad Real a v Puertollanu.\n\nPopis znaku je následující: Znak o devíti polích, čtyři v hlavě, jedno po každé straně (štítku) a tři v patě. 1) ve stříbře červený kříž Calatravského řádu, přeložený zlatým hradem (Daimiel); 2) ve stříbře červené \"M\" pod zlatou hradební korunou, provázeno dvěma pouty (?) a v hlavě třemi zel. stromy (Manzanares); 3) v modrém (?) zlatý hrad na zel. pažitu (Piedrabuena); 4) ve stříbře čv. kříž Calatravského řádu, přeložený zlatým hradem, provázený dvěma velmistrovskými (?) černými řetězy (Almagro); 5) ve stříbře kříž sv. Jakuba, provázený v pravé a v levé patě znakem Aragonska, v levé čtvrti kastilským a v levé patě leónským štítky vroubeny červenou nití (Villanueva de los Infantes); 6) čtvrceno a) Kastilie; b) León; c) ve stříbře čv. calatravský kříž a d) v červeném zkřížená sb. (?) kladívka; v patě sb. špice s granátovým jablkem svých barev. Oválný modrý štítek se třemi liliemi (Almadén); 7) čtvrceno, a) Kastilie; b) ve zlatě calatravský čv. kříž; c) ve stříbře kříž trinitářského řádu a d) ve stříbře tři soudky svých barev. Zlatý lem pole s černým nápisem \"\"Muy Heroica Ciudad de Valdepeñas\"\" (Valdepeñas); 8) v modrém zlatý hrad černě spárovaný, s červenými okny a branou nad zlatou terasou, vlevo rytíř na koni s kopím, hrad dobíjející. Naloženo na maltézský kříž (ve znaku, užívaném provinčním zastupitelstvem vše v purpurově-modře děleném poli - Alcázar de San Juan); 9) čtvrceno a) kříž Calatravského řádu ve zlatě; b) Kastilie) v modrém zelený strom na pažitu; a d) v modrém laguna mezi kopci svých barev (Almodóvar del Campo).\n\nSrdeční štítek je modrý (\"fakticky užíván zlatý štítek\") s obrazem korunovaného krále (\"otevřená koruna\") s mečem a žezlem v rukách na zlatém trůně a purpurovém rouchu pod obloukem, obehnaného osmihrannou zlatou hradbou s věžemi (\"v popisu neuveden červený lem štítu o osmi kastelech, dnes provinčním zastupitelstvem nepoužívaný – Ciudad Real\").\n\nSoučasný znak provinční deputace nezaznamenal, že rozdělení na soudní okrsky již neodpovídá skutečnosti. Byly zrušeny comarky Almodóvar del Campo a Piedrabuena a byl vytvořen soudní okres Puertollano a Tomelloso, jejichž znaky nejsou v provinčním znaku zastoupeny. Kromě toho znaky již zcela neodpovídají ani verzím, používaným samotnými obcemi. Proto bylo vytvořeno několik návrhů znaku se snahou znak deputace co možná zjednodušit.\n"}
{"id": "1058616", "url": "https://cs.wikipedia.org/wiki?curid=1058616", "title": "Naumburská dohoda (1554)", "text": "Naumburská dohoda (1554)\n\nNaumburská dohoda (německy \"Naumburger Vertrag\"), uzavřená v durynském Naumburgu 24. února 1554, představovala nové uspořádání územních a majetkových poměrů saských wettinských zemí a rodinné vypořádání mezi rodovými větvemi wettinských Ernestinů a Albertinů. Obsahem dohody bylo především jisté zmírnění podmínek Wittenberské kapitulace, velmi tvrdých vůči větvi Ernestinů. Dohodu spolu uzavřeli kurfiřt August Saský z rodu Albertinů s ernestinskými vévody, vládnoucími v Durynsku, Johannem Fridrichem II. prostředním, Johannem Wilhelmem a Johannem Fridrichem III. nejmladším. K dohodě se záhy připojil i otec všech tří vévodů, bývalý ernestinský kurfiřt, Johann Fridrich I. Velkomyslný. \n\nBývalý saský kurfiřt z větve Ernestinů, Johann Fridrich I. , se musel po prohrané Šmalkaldské válce vydat na milost císaři Karlu V. a souhlasit s podmínkami tzv. Wittenberské kapitulace, která Johanna Fridricha připravila o kurfiřtský titul, území, na nějž byl vázán, takzvaný Kurfiřtský kraj (německy \"Kurkreis\"), a o řadu dalších držav. Kromě toho musel zajatý kurfiřt strávit pět let v zajetí, z něhož ho vysvobodila až tzv. Pasovská dohoda z r. 1552. Ztracená kurfiřtská hodnost a většina odstoupených území, včetně Kurfiřtského kraje, přešly na kurfiřtova příbuzného, saského vévodu Mořice z rodové větve Albertinů, který vládl v Míšeňsku a sídlil v Drážďanech. Odstoupení kurfiřtské hodnosti a území bylo v rámci rodiny potvrzeno tzv. Asekurační dohodou z 26. června 1547. Po smrti nového kurfiřta Mořice a nástupu jeho bratra Augusta na trůn, jakož i po propuštění bývalého kurfiřta ze zajetí, se otevřela možnost k novému vypořádání mezi Ernestiny a Albertiny. Ačkoli je kurfiřt August obecně považován za smířlivějšího než jeho starší bratr Mořic, vedly ho k podepsání dohody i sobecké důvody. I když bylo přenesení kurfiřtského titulu z Ernestinů na Albertiny zapříčiněno nepochybnou zradou Johanna Fridricha Velkomyslného, spáchanou na císaři a jakkoli bylo toto přenesení právně potvrzeno císařem i říšským sněmem, saská zemská šlechta na věc přesto nahlížela jako na „albertinskou uzurpaci“ a potomci sesazeného kurfiřta stále doufali v odplatu a revizi. Kurfiřt August proto chtěl dát svému úřadu punc plné legitimity. \n\nKurfiřt August odstoupil Ernestinům okresy Altenburg, Eisenberg, Sachsenburg a také Herbesleben, ten ovšem s výjimkou města Tennstedt, dále pak města Auma, Neustadt, Pößneck a Triptis a statky sekularizovaných klášterů Volkenroda a Oldisleben. K tomu vyplatil August Ernestinům 100 000 zlatých. Ernestini za to rezignovali za sebe i potomky na jakékoli další nároky vůči Albertinům i na kurfiřtskou důstojnost. Bývalému ernestinskému kurfiřtovi přiznávala dohoda doživotní užívání císařem potvrzeného titulu „rozený kurfiřt“. Johann Fridrich ovšem zemřel již 3. března 1554, pouhý jeden den po té, co se k dohodě, uzavřené dosud za ernestinskou stranu jen jeho syny, připojil. Většina území, s výjimkou bývalého kláštera Oldisleben a okresu Herbesleben, patřila k državám odňatým Ernestinům po Wittenberské kapitulaci. \n\nNaumburskou dohodou se podařilo legitimizovat důsledky Wittenberské kapitulace v očích saské šlechty. Touha po odplatě Ernestinů ale nezmizela, jak to ukázal tzv. Grumbachův handl z r. 1567, jehož, pro ernestinskou stranu nepříznivý výsledek, byl definitivně zpečetěn naplněním litery Smlouvy z Kahly v r. 1660. Přestože Ernestinové dávali nadále nové kurfiřtské větvi Wettinů najevo své nepřátelství, jejich slábnoucí vliv, vyvolaný také neustálým dělením jejich nevelkých držav, která bylo zahájeno v r. 1572, měl za následek, že toto nepřátelství nepředstavovalo pro saské kurfiřty větší nesnáz.\n\n\n"}
{"id": "1058617", "url": "https://cs.wikipedia.org/wiki?curid=1058617", "title": "Já se vrátím", "text": "Já se vrátím\n\nJá se vrátím (anglicky I'll be back) je filmová replika užívaná převážně Arnoldem Schwarzeneggerem. Poprvé byla použita v roce 1984 ve filmu Terminátor. Ovšem ještě dřív se objevila v roce 1964 v československém filmu Limonádový Joe, byla pronešena Karlem Fialou ve větě „Já se vrátím Dougu Badmane a se mnou přijde zákon“.\n\nPoprvé byla hláška použita ve filmu Terminátor ve scéně, kdy je kyborgu (Arnold Schwarzenneger) odepřen vstup na policejní stanici, kde se ukrývala Sára Connorová (Linda Hamilton). Po několika sekundách, kdy terminátor prohlédne místnost, odpoví policistovi, který mu odepřel vstup „Já se vrátím“. O chvíli později projede terminátor autem vstupními dveřmi i přepážkou, kterou již projít nemohl.\n\nDne 1. října 2012 řekl Arnold Schwarzenegger při rozhovoru pro Good Morning America, že mu zpočátku dělal problém s vyslovováním „I'll“ a režiséra Jamese Camerona požádal, zdali by mohl používat „I will be back“. Toto mu režisér zamítl, a tak byla scéna natáčena na několikrát a vybrána ta nejlepší.\n\nSchwarzenegger používá od té doby frázi při veřejných projevech jako součást své kariéry guvernéra Kalifornie.\n\n\n\n"}
{"id": "1058620", "url": "https://cs.wikipedia.org/wiki?curid=1058620", "title": "Provincie Cuenca", "text": "Provincie Cuenca\n\nCuenca je španělskou provincií v autonomním společenství Kastilie-La Mancha, v centrálním Španělsku, v někdejší Nové Kastilii. Provincie má 207 449 obyvatel (2014). V hlavním městě Cuenca žije asi jedna třetina obyvatel. Provincie má celkově 238 obcí, z nichž jen šest kromě města Cuenca má více než 5 000 obyvatel. Podnebí je kontinentální s horkým létem a poměrně studenou zimou.\n\nHraničí s provinciemi Valencia, Albacete, Ciudad Real, Toledo, Madrid, Guadalajara a Teruel.\n\nProvincie se přirozeně dělí na dva krajinné celky. Na severu a západ se zvedá Cuencká vysočina (\"Serranía de Cuenca\"), jejímž nejvyšším vrcholem je 1 800 m vysoká hora Cerro San Felipe, na jihu a západě je rovina Mancha. Nejvýznamnějším tokem Vysočiny je Júcar s přítoky. V rovině je to Guadiela, přítok řeky Tajo, nejvýznamnější zdroj vody. Smrkové lesy na Serranía de Cuenca jsou známé v celém Španělsku.\n\nTradičně se v horské části provincie lidé věnovali chovu dobytka a v rovině obilnářství. Kromě toho je zde těžba dřeva a hornictví (železo, měď, sůl, ledek), poslední uvedené odvětví upadá. V roce 2004 (2. čtvrtletí) se 49,6 % pracovních sil vyskytovalo v sektoru služeb, 21,6 % v zemědělství, 17,1 % stavebnictví a jen 11,8 % v průmyslu.\n\nProvincie Cuenca patří k nejméně zalidněným v celém Španělsku.\n\nZnak provincie je sestává ze štítu rozděleného do 4 polí a na jeho horní hraně je umístěné koruny.\nZajímavostí je, že v tomto znaku je leónský znak se zlatým polem a s červeným lvem místo purpurového. Kniha práv Cuency (4. pole) je podle některých popisů otevřená. Schválen byl dekretem č. 2872/1975 ze 31. října (BOE č. 269, ze 10-XI-75), po usnesení pléna provinční deputace (\"tj. zastupitelstva\") na zasedání 20. září 1975.\n\nVzhledem ke své lokalizaci mezi Madridem a středomořským pobřeží vede přes provincii několik dálnic (především ve směru západ-východ) a od roku 2010 i vysokorychlostní železniční trať AVE Madrid-Cuenca-Valencie a Cuenca-Albacete-Alicante.\n\n"}
{"id": "1058623", "url": "https://cs.wikipedia.org/wiki?curid=1058623", "title": "Provincie Teruel", "text": "Provincie Teruel\n\nTeruel je provincie autonomního společenství Aragonie na severovýchodě Španělska. Hraničí s provinciemi Tarragona, Castellón, Valencie (včetně její exklávy Rincón de Ademuz), Cuenca, Guadalajara a Zaragoza.\n\nProvincie má rozlohu 14 809 km². Počet obyvatel je 138 686 (2003), z nichž asi čtvrtina žije v hlavním městě Teruel; a hustotu populace má 9,36 obyvatel na km². Tvoří ji 236 obcí, z nichž více než polovina jsou vesnice s méně než 200 obyvateli. Hlavním jazykem provincie je španělština, ačkoli v comarce Matarranya se hojně používá katalánština.\n\nProvincie leží v Iberském pohoří. Hlavní pohoří provincie Teruel jsou Sierra de la Virgen, Sierra de Santa Cruz, Sierra de Cucalón, Sierra de San Just, Sierra Carrascosa, Sierra Menera, Sierra Palomera, Sierra de Javalambre, Sierra de Gúdar, Sierra de Albarracín a také Montes Universales.\n\nProvincie se dále dělí na následující comarky:\n\nVětšina provincie Teruel prožila v polovině 20. století masivní vylidňování. Stejná je situaci i v jiných oblastech iberských hor ve Španělsku (zvláště ve většině provincie Soria, Guadalajara a Cuenca) a jinde v Aragonii.\n\nÚprk z horských venkovských oblastí Teruelu vzrostl za Frankova stabilizačního plánu po roce 1959. Došlo k prudkému poklesu populace, která se stěhovala do průmyslových oblastí a větších měst, a vesnice se vylidňovaly. Některé jsou dnes zcela opuštěné.\nMnoho městeček v provincii Teruel má jenom zbytky osídlení a poněkud ožívá jen v létě, když zde pár obyvatel měst tráví prázdniny. Jinými důvody pro silnou emigraci je nízká produktivita zdejšího tradičního zemědělství (chov ovcí a koz) a zavírání dolů, jako byl velký důl Sierra Menera nedaleko Ojos Negros, a změny životního stylu venkovského Španělska ve druhé polovině 20. století.\n\nZnakem provincie je čtvrcený štít, který má v 1. poli znak Aragonie, 2. pole je modré se stříbrným stojícím býkem, nad nímž je hvězda stejného kovu, 3. pole je stříbrné s Pannou Marií Albarracínskou a 4. pole je stříbrné, na němž leží hrad s branou města Alcañiz, provázený dvěma třtinami. Srdeční štítek je oválný s postavou svatého Jiří na červeném poli, patrona Aragonie, jezdce, který bojuje s drakem. Znak je převýšen královskou korunou a po obou stranách doprovázen palmovou ratolestí a olivovou větví.\n\nZnak byl schválen dekretem z 10. května 1957 na základě usnesení provinčního zastupitelstva z 26. října 1956.\n\n"}
{"id": "1058624", "url": "https://cs.wikipedia.org/wiki?curid=1058624", "title": "Stelios Giannakopoulos", "text": "Stelios Giannakopoulos\n\nStylianos \"Stelios\" Giannakopoulos, řecky Στυλιανός Γιαννακόπουλος (* 12. červenec 1974, Atény) je bývalý řecký fotbalista. Nastupoval většinou na postu ofenzivního záložníka. V současnosti je trenérem v klubu Paniliakos FC.\n\nS řeckou reprezentací vyhrál mistrovství Evropy roku 2004. Hrál i na Euru 2008. V národním mužstvu hrál v letech 1997–2008 a odehrál 77 zápasů, v nichž vstřelil 12 gólů.\n\nS Olympiacosem Pireus se stal sedmkrát mistrem Řecka, a to v řadě (1997, 1998, 1999, 2000, 2001, 2002, 2003). Jednou získal řecký fotbalový pohár (1999).\n\nV sezóně 2002–03 byl vyhlášen nejlepším hráčem řecké ligy.\n"}
{"id": "1058625", "url": "https://cs.wikipedia.org/wiki?curid=1058625", "title": "Provincie Guadalajara", "text": "Provincie Guadalajara\n\nGuadalajara (výslovnost: [ɡwaðalaxaɾa] z arabského \"wādi al-ħajāra\" (وادي الحجارة), „dno potoka/kamenné údolí“) je provincie v severní části centrálního Španělska na severu autonomního společenství Kastilie-La Mancha. V roce 2013 měla 257 723 obyvatel.\n\nProvincie je osídlená od paleolitu, jak dokazují kamenné nástroje, nalezené na břehu řek Henares a Linares. Najdeme tu četné prehistorické jeskynní malby v Cueva de los Casares v obci Riba de Saelices a megalitické hrobky ze 4. tisíciletí př. n. l. jsou na různých místech provincie (např. Alcolea del Pinar). Na březích řek jsou pozůstatky osad z doby bronzové, zvláště v Loma del Lomo v obci Cogolludo, a osada z pozdní doby bronzové se našla v Mojares.\n\nKeltsko-iberské obyvatelstvo osadilo území v pozdní době železné mezi 6. a 3. stol. př. n. l. Různé kmeny se usadily ve městech Sigüenza, Atienza a Termancia na severu a další na jihu kolem Moliny. Začali budovat opevněná města, vsi a hrady. Mezi lety 143 a 133 př. n. l. zahájili Římané dobývání Hispánie, které trvalo do roku 94 př. n. l. Přinesli zemědělství, hornictví a obchod, stavěli komunikace se silnicemi a mosty. Nejdůležitějším římským městem byla Segontia (Sigüenza), ale postavili také hradbu kolem města Luzaga, kde byly význačné veřejné budovy.\n\nVizigóti s hlavním městem Toledem ovládli oblast v 6. a 7. st. n. l. Přinesli křesťanství a germánské právo. Roku 578 král Leovigild založil Recópolis na řece Tajo s bazilikou a palácem. Mauři se objevili v oblasti cca v r. 711, po čtyři staletí zde vládli a jejich éra skončila začátkem 13. století. Jejich nejdůležitějším příspěvkem byla výstavba provinčního hlavního města Guadalajara, které založil berberský kapitán al-Faray. Území současné provincie Guadalajara bylo součástí maurské Marca Media. Bylo řádce osídlené, nejdůležitějšími městy byly Atienza, Guadalajara, Jadraque, Hita a Sigüenza. Po rozpadu kalifátu Córdoba, získalo nezávislost Toledo (1018), dosáhlo zenitu za Jahjá-al-Mamúna (vládl 1043–1075). Po jeho smrti vedl tlak krále Alfonse VI. Leónsko-kastilského k začátku křesťanského dobývání oblasti v roce 1085. Začátkem 12. století Molina, La Serrania, Sigüenza a údolí Taja byly vyklizeny a to vedlo ke zřízení biskupství Sigüenza. Za vlády Alfonse VII. a Alfonse VIII. byla oblast dosídlena z jiných částí Kastilie. Dobytím Cuency a Alarcónu koncem 12. století a vítězství u Las Navas de Tolosa roku 1212, bylo dovršeno křesťanské dobývání dnešní provincie Guadalajara.\n\nNovověk začal svatbou katolických monarchů, Isabely I. Kastilské a Ferdinanda II. Aragonského ve Valladolidu r. 1469, která spojila koruny Kastilskou a Aragonskou. centralizace vlády vedla k rozvoji církve, vojenství a šlechty, která toužila po zisku z bojů s nevěřícími, a z prodeje dobytých území. V 16. století tuto praxi prosadili Karel V. a Filip II.. V Guadalajaře šlo především o půdu, která patřívala rytířským řádům Calatravskému a Pastranskému. Nejvíc půdy získal rod Mendoza, který si postavil opevněný palác v Pastraně a ovládl Sayatón, Escopete a Albalate.\n\nZa vlády Mendozů v 15.–16. století město Guadalajara prosperovalo, přitahovalo spisovatele, historiky a filosofy, takže si vysloužilo přezdívku \"la Atenas alcarreña\" (Alcarrenské Athény) Iñigo Lopez de Mendoza, 1. markýz de Santillana, (1398–1458) nestavěl jen paláce, kostely a kláštery, ale pod vlivem renesance zřídil rozsáhlou knihovnu s řeckými a latinskými díly. V 16. století jeho jmenovec Íñigo López de Mendoza, 4. vévoda de Infantado, (1493–1566) založil ve městě akademii. Pastrana v renesanci také vzkvétala pod vedením Ruy Gómeze de Silva (1516–1573). Byla zde založena latinská škola a škola sborového zpěvu. Na konci 16. století město proslulo tapiseriemi a karmelitánskými konventy. Po smrti Ruyovy vdovy Any de Mendoza r. 1592 se šlechta přestěhovala do Madridu, což vedlo k pozvolnému úpadku provincie.\n\nZačátkem 18. století za Války o dědictví španělské utrpělo město a provincie Guadalajara citelné škody. Roku 1719 byla založena královská textilní manufaktura v Guadalajaře, která přitáhla dělníky nejen z celého Španělska, ale i z ciziny, zvláště z Nizozemí. Manufaktura prosperovala až do začátku 19. století – zavřena byla v důsledku Španělské války za nezávislost. Tehdy francouzská vojska způsobila značné škody venkovským městům, zvláště ve městě Molina, kde bylo vypáleno přes 600 domů. Po osvobození města Guadalajara roku 1813 bylo město zdevastované a zbídačené. Podmínky se zlepšily až ve 40. letech, kdy byla zřízena Akademie vojenského stavebnictví v bývalé textilní továrně. Další vojenská zařízení následovala a vyvrcholilo to na konci století zřízením leteckého pluku (!).\n\nVojenské objekty dále přinášely Guadalajaře finanční úlevu v prvních 30. letech 20. století. Populace mírně vzrůstala. K dalším zlepšením přispíval vliv bohatého a vlivného velkostatkáře a politika hraběte de Romanones, který byl poslancem za Guadalajaru v l. 1886–1936. Protože se provincie přidala na stranu republikánů ve Španělské občanské válce, frankistická vláda ji zanedbávala až do konce 50. let, kdy se objevily plány na vymístění průmyslového rozvoje z Madridu do oblasti Guadalajary a do koridoru Henares. Nový průmysl a zlepšený stav komunikací přinesl prosperitu do Guadalajary, Torrejónu, Alcalá, Azuquecy a Yunquery de Henares, vedl však také k dračskému úbytku populace ve venkovských oblastech.\n\nOd 16. do 20. července 2005 zuřil v provincii ničivý lesní požár, známý jako \"incendio de Guadalajara.\" Jedenáct hasičů přitom zahynulo. Požár způsobili neukáznění turisté rozděláváním táborových ohňů.\n\nProvincie Guadalajara leží na východě centrálního Španělska, na severovýchodě regionu Kastilie-La Mancha. Má rozlohu 12 190 km² (3.42% plochy Španělska). Hraničí s provinciemi Cuenca, Madrid, Segovia, Soria, Zaragoza a Teruel. V hlavním městě Guadalajara žije téměř 35% populace provincie. Provincie má 288 obcí, z nichž více než ¾ jsou vesnice s méně než 200 obyvateli.\n\nGuadalajara je horský kraj, východní část patří do Iberského pohoří (\"Sistema Ibérico\"), západ patří do Kastilského pohoří/Centrální kordillera (\"Sistema Central, Cordillera Central\"). Iberské pohoří tvoří severovýchodní část s pohořími Sierras de Somosierra, Ayllón, Sierra del Ocejón, Alto Rey, Bodera Barahona a Radona. Hory jsou převážně vápencové, erodované soutěskami řek jako Henares (s povodím o ploše 3 735 km) a Jarama (s povodím o ploše 782 km).\n\nTajo (Tagus), jedna z hlavních španělských řek, je hlavním tokem východu provincie s povodím o ploše 4 686 km, součástí širší Madridské kotliny. Významná je i řeka Tajuña s povodím o ploše 2 015 km, a Ebro, které má povodí o ploše 996 km. Dalšími významnými prvky jsou Parque Natural del Alto Tajo, Hayedo de Tejera Negra, Lagunas de Puebla de Beleña, Cerros Margosos de Pastrana y Yebra, Cerros Volcánicos de La Miñosa a Prados Húmedos de Torremocha del Pinar.\n\nProvincie, jak je dáno její rozlohou a rozličnými geografickými podmínkami, má také různorodé klima, i když je lze klasifikovat jako typicky mediteránně-pevninské klima Centrální plošiny. Dlouhé, suché a horké léto se stejně dlouhou a krutou zimou ustupuje mírnému počasí na jaře a na podzim. Klimatická různorodost je příčinou rozmanitosti vegetace a ekosystémů, a stromy jako dub, jalovec, borovice, buk atd. lze najít po celé provincii. Sezónní rozložení srážek je ovlivněno reliéfem, většin srážek se objevuje v horských oblastech Iberského pohoří (mezi 700 a 900 mm/rok), a v pramenné oblasti řek Jarama a Sorbe v Sierra de Ayllon (více než 800 mm). Údolí řek Henares a Tajuña, a severní vřesoviště kolem města Sigüenza mají v průměru méně než 600 mm srážek ročně, a některé oblasti jako Molinská vřesoviště na hranicích provincií Zaragoza a Teruel, mívají srážky nižší než 400 mm.\n\nProvincie se skládá z comarcas: La Alcarria, La Campiña, La Serranía a Señorío de Molina-Alto Tajo.\n\nVýznamnými památkami jsou hrady a hradby v Palazuelos, palác El Infantado, vévodský palác Pastrana, palác vévodů z Medinaceli (Cogolludo), katedrála ve městě Sigüenza, Cueva de los Casares v La Riba de Saelices a Castillo de Pioz. Konkatedrála Santa María de la Fuente la Mayor ve městě Guadalajara byla prohlášena kulturní památkou (Bien de Interés Cultural) roku 1941.\n\nHrad Atienza na vysoké skále je vidět na kilometry. Přecházel z maurských do křesťanských rukou a naopak, než se jej definitivně zmocnil roku 1085 Alfonso VI. Hrad v Sigüenze má základy pocházející z 5. století, rozšířili jej Maurové a dobyli jej křesťané pod velením Bernarda z Agen r. 1123. Koncem 18. století biskup Juan Díaz de la Guerra přestavěl hrad na biskupský palác, ale během Války za nezávislost byl dobýván Francouzi a vážně poškozen. Ve 30. letech 19. stol. byl zničen požárem a byl opuštěn. Roku 1976 byla dokončena důkladná rekonstrukce. Hrad byl změněn na parador. Jeho největší místností je dochovaná hradní jídelna. Hrad Molina de Aragón stojí na kopci, dominujícímu údolí, a tvoří jej vnější linie opevnění se čtyřmi branami a šesti věžemi, z nichž se dobře dochovaly čtyři. Původně byla vnější hradba kolem celé vesnice. Hrad byl maurskou pevností (10.–11. stol.), vzniklou přestavbou keltsko-iberského hradu. Pevnost sloužila pánům taify Molina. Sídlil zde po svém vyhnání z Kastilie El Cid. Roku 1129 byl z rukou Maurů dobyt králem Alfonsem I. Aragonským.\n\nPůsobivý hrad Torija byl vystavěn v 1. století templáři z vápence z Alcarria na pravidelném obdélném půdoryse se třemi okrouhlými věžemi a válcovou hlavní věží. Roku 1445 jej dobyl navarrský kapitán Juan de Puelles a později jej vlastnil kardinál Pedro González de Mendoza (1428–1495). V 19. století jej okupovali Francouzi pod velením generála Huga, otce Victora Huga, pak jej dobyl a zničil El Empecinado. Restaurační práce skončily 1962.\n\nHrad Jadraque se tyčí nad řekou Henares, a někdy se mu říká El Cidův hrad. Má čtyři okrouhlé věže a jednu čtverhrannou. Dokonale rozvržená palácová stavba byla vystavěna Juanem Guasem v 15. století, ale stojí na místě staleté maurské pevnosti. Fasády byly obnoveny, ale interiéry jsou stále v troskách.\n\nPřeklad: Štít dělen na osm polí, odpovídajících starým soudním okrskům: 1) polceno, a) v modrém zlaté žezlo (\"jen dle oficiálního popisu – jde o kosmé břevno\"), provázené dvěma stříbrnými kotouči, b) v červeném zlatě oděná paže, držící v ruce minci; v modré špici zlatá lilie (Molina de Aragón); 2) polceno a) v modrém hrad na přirozeném útesu, b) v červeném černá orlice se zlatou korunou perutěmi dolů s kostí ve spárech (Sigüenza); 3) polceno, v modrém hradba s hláskou na přirozené skále; b) děleno Kastilie a León (Atienza); 4) v červeném hrad přirozeným vrchem, nad hradem obraz Panny Marie Neposkvrněného Početí (\"Immaculata\") a vpravo za ním doprava skloněná stříbrná biskupská berla (Brihuega); 5) čtvrceno, a) a d) polceno, v prvním poli v červeném zlatý hrad a ve druhém zlatém (?) červený lev, b) a c) tři stříbrné lilie v modrém dvě nad jednou (? – Cogolludo); 6) v modrém strážní věž na výšině, z jejíhož svahu vytéká množství pramenů svých barev (Cifuentes); 7) polceno a) v modrém stříbrné kosmé břevno, přeložené modrým písmenem P červeně stínovaným, provázeným dvěma sb. liliemi, jednou nahoře a jednou dole, a b) ve stříbře červený kříž a meč svých barev a dole lebka (Pastrana); a 8) v červeném hrad nad kopcem svých barev. Modrá pata se dvěma sb. vavřínovými věnci (Sacedón). Srdeční štít se znakem hlavního města Guadalajara \"(Rytíř, který drží stříbrný praporek s červeným křížem, provází jej jeho vojsko svých barev na pozadí zubatých věží města pod noční hvězdnatou oblohou\").\n\n"}
{"id": "1058626", "url": "https://cs.wikipedia.org/wiki?curid=1058626", "title": "Karel Maria Isidor Bourbonský", "text": "Karel Maria Isidor Bourbonský\n\nKarel Maria Isidor Bourbonský, celým jménem Carlos María Isidro Benito de Borbón y Borbón-Parma (, Aranjuez – , Terst), byl španělský infant a první karlistický pretendent španělského trůnu. Byl druhým synem královského páru Karla IV. Španělského a Marie Luisy Parmské a bratrem krále Ferdinanda VII. Znám byl i pod jménem „Don Carlos“.\n\nKarlův starší bratr Ferdinand nastoupil na španělský trůn v roce 1808 a dle do té doby platného salického práva by jeho následníkem by byl právě Karel Maria, pokud by Ferdinand neměl syna. 29. března 1830 však Ferdinand vydal tzv. pragmatickou sankci, která upravovala nástupnictví na trůn, podle jejíhož nařízení mělo mít na trůn nárok i ženské potomstvo panovníka. Půl roku po vydání se narodila Ferdinandova dcera Isabela a stala se tak první v pořadí následnictví. Po Ferdinandově smrti (1833) Karel Maria však odmítl pragmatickou sankci uznat a se sám považoval za španělského krále Karla V.\n\nRozpor mezi členy královské rodiny přerostl do občanské války, ve které proti sobě stáli „Carlistas“ (stoupenci Karla) a „Cristinos“ (vládní jednotky a stoupenci Marie Kristýny Neapolsko-Sicilské - vdovy po Ferdinandovi a regentky Isabely). Ozbrojené konflikty jsou známy jako karlistické války a probíhaly od roku 1833 do 1876.\nKarel Maria se dne 22. února 1816 oženil se svou neteří Marií Františkou Portugalskou (1800-1834; dcera jeho sestry Šarloty), z tohoto manželství vzešli 3 synové:\nV roce 1838, čtyři roky po smrti první manželky, se podruhé oženil s její sestrou a svojí švagrovou Marií Terezou Portugalskou, s níž již neměl děti.\n\nJeho synové byli dalšími karlistickými pretendenty španělského trůnu.\n"}
{"id": "1058627", "url": "https://cs.wikipedia.org/wiki?curid=1058627", "title": "Václav Šlajch", "text": "Václav Šlajch\n\nVáclav Šlajch (* 1980 Louny) je český ilustrátor a autor komiksů. Zároveň působí jako vysokoškolský pedagog na Fakultě designu a umění Ladislava Sutnara Západočeské univerzity.\n\nPochází z Loun. Začínal kreslit perem a tuší, ale později začal experimentovat, a v pubertě přešel na pastelovou techniku. V současné době kombinuje pastel, tužku s počítačovou postprodukcí.\n\nNa Západočeské univerzitě absolvoval obor „Ilustrace“ a získal titul MgA. Za svou diplomovou práci získal \"Cenu ředitele Ústavu umění a designu\". Později absolvoval obor „Elektroenergetika“ na Fakultě elektrotechnické.\n\nOd roku 2007 spolupracuje s Městskou knihovnou v Praze. Mimo jiné pracoval na vizuálu k 10. výročí knihovny. Dne 17. května 2012 mu pak knihovna elektronicky vydala komiksy \"Knihovna\" a \"Příběh Pražské bible\".\n\nV roce 2010 obdržel za Historii Metodeana ocenění Muriel v kategorii Nejlepší krátký komiks.\n\n\n"}
{"id": "1058628", "url": "https://cs.wikipedia.org/wiki?curid=1058628", "title": "Adam Krieger", "text": "Adam Krieger\n\nAdam Krieger (7. ledna 1634, Drezdenko dnes v Polsku – 30. června 1666, Drážďany) byl německý varhaník a hudební skladatel.\n\nNarodil se 7. ledna 1634 v obci Driesen v tehdejší pruské provincii Braniborsko (tzv. Nová marka), dnes nese název Drezdenko a je součástí Lubušského vojvodství v Polsku. Není nijak příbuzný s jinými německými barokními skladateli Johannem Philippem Kriegerem a Johannem Kriegerem. Studoval hru na varhany u Samuela Scheidta v Halle. Na základě konkurzu, v němž porazil skladatele a varhaníka Wernera Fabricia se v roce 1655 stal varhaníkem v kostele sv. Mikuláše (\"Nikolaikirche\") v Lipsku, kde byl nástupcem jiného slavného skladatele a varhaníka Johanna Rosenmüllera. V Lipsku založil hudební sdružení \"Collegium Musicum\".\n\nV roce 1657 vydal svou první sbírku písní a v témže roce jej saský kurfiřt Jan Jiří II. povolal ke dvoru do Drážďan. Byl jmenován dvorním varhaníkem a vyučoval na cembalo kurfiřtovu dceru.\n\nZemřel v Drážďanech roku 1666 a je pochován na hřbitově Frauenkirchhof.\n\nAdam Krieger je znám především jako autor mnoha písní, k nimž psal nejen hudbu, ale i texty. Charakteristickým znakem jeho děl byly jednoduché lidové melodie. Jeho nejslavnější píseň \"Nun sich der Tag geendet hat\" (Den právě skončil) je součástí většiny protestantských zpěvníků. Jiná oblíbená píseň \"Der Rhein'sche Wein\" oslavuje kvality rýnského vína. Druhá sbírka písní \"Neue Arien\" vyšla tiskem až po skladatelově smrti v roce 1667, v rozšířené podobě pak v roce 1676.\n\n\n"}
{"id": "1058629", "url": "https://cs.wikipedia.org/wiki?curid=1058629", "title": "When Can I See You Again?", "text": "When Can I See You Again?\n\n\"When Can I See You Again?\" je píseň amerického syntpopového projektu Owl City, která byla složena pro americký animovaný film Raubíř Ralf od Walt Disney Animation Studios z roku 2012 a objevuje se tedy na soundtracku k filmu \"\"Wreck-It Ralph: Original Motion Picture Soundtrack\"\".\n\nByla napsaná a produkovaná Adamem Youngem, kterému pomáhali napsat text Matt Thiessen a Brian Lee.\n\n\"When Can I See You Again?\" je rychlá, dance-popová a synthpopová píseň plná rytmického bubnování, třpytivých synthů, zvuků zvonkohry a houslí. V kombinaci se svěžím hlasem Adama Younga tak tvoří pohodovou a optimistickou atmosféru.\n\nAdam pro AOL Music řekl: \"\"Jako dítě jsem byl velkým fanouškem animovaných Disney filmů, tak pro mě byla opravdová čest napsat 'When Can I See You Again?' pro film Raubíř Ralf. Byla to pro mne výzva dostát odkazu Disney. Byla to zábava.\"\"\n\nSkladba byla také použita pro průvod Disneyland's Paint the Night Parade v disneylandu v Hong Kongu v říjnu 2014. Jen byla upravena do kantonské čínštiny.\n\n25. března 2015 Adam na Facebooku zveřejňuje krátkou ukázku z písně píše, že si jej Disney najali pro jejich nový elektrický průvod a že to, co vytvořil zní a vlastně i je \"When Can I See You Again\", jen je to upraveno tak, aby se lépe hodilo pro Paint the Night parade v zábavních Disney parcích po celém světě. \"\"Chtěl jsem přepsat kostru, abych zachytil pocit očekávání a údivu na začátku průvodu, které vás pak vtáhne na kouzelnou cestu před tím, než se vrátíte zpět, a nechá vás to s náladou jako: 'To bylo fantastické. Kdy to znovu podnikneme? (When can we do this again?)\"'\"\n\nVe videu zpívá Adam Young a kolem sebe má hrací automaty na arkádové hry. Chvílemi se ale ocitá přímo ve hře. Také jsou promítány záběry z filmu. Videoklip byl zveřejněn na YouTube 26.10.2012. Režisérem byl Matt Stawski. Ve stejný den bylo na YouTube vydáno rovněž video \"Owl City - Behind the Scenes of When Can I See You Again?\", kde je více popsána tvorba videoklipu.\n\nV interview pro AOL Music Adam uvedl: \"\"Nejvtipnější bylo stát před automatem s těmi pákami a hodit tam čtvrťák. Je skvělé být zpět a cítit se, jako když mi bylo dvanáct a hrál jsem arkády.\"\"\n"}
{"id": "1058630", "url": "https://cs.wikipedia.org/wiki?curid=1058630", "title": "Mistrovství Evropy v krasobruslení 2015", "text": "Mistrovství Evropy v krasobruslení 2015\n\nMistrovství Evropy v krasobruslení 2015 hostila švédská metropole Stockholm v období od 26. ledna do 1. února 2015. Soutěže 107. ročníku šampionátu proběhly v aréně Ericsson Globe ve čtyřech kategoriích – muži, ženy, sportovní dvojice a taneční páry. Mimoevropští krasobruslaři se zúčastnili mistrovství čtyř kontinentů.\n\nStockholm hostil první krasobruslařskou událost pořádanou Mezinárodní bruslařskou unií od roku 1947, kdy zde proběhl světový šampionát. Mistrovství Evropy se v tomto severském městě naposledy předtím konalo v roce 1912. Soutěže se odjely v hlavní aréně Ericsson Globe. Tréninkové kluziště bylo v hale Annexet, která byla v červnu 2014 zaledněna poprvé od roku 1989.\n\nŠampionátu se mohli zúčastnit krasobruslaři registrovaní v evropských národních svazech, kteří k 1. červenci 2014 dovršili minimální hranici 15 let věku. Další podmínkou kvalifikace bylo překročení minimální hodnoty v technických elementech (technical elements score; TES) na mezinárodní soutěži v průběhu aktuální či předchozí sezóny. Minimální hranice technických elementů v jednotlivých disciplínách je uvedena v tabulce:\nO počtu účastníku z jednotlivých států rozhodlo umístění na předešlém mistrovství Evropy.\nOd počátku prosince 2014 začaly krasobruslařské národní svazy uvádět výběr reprezentantů. Konečný seznam zveřejnila ISU 11. ledna 2015.\nV krátkém program programu i volných jízdách zvítězil Španěl Javier Fernández, který tak opět obhájil evropský titul a získal třetí trofej mistra Evropy v řadě.\nTitul mistra Evropy získala ruská sportovní dvojice Juko Kavagutiová a Alexandr Smirnov.\nTitul mistra Evropy vybojoval francouzský taneční pár Gabriella Papadakisová a Guillaume Cizeron.\n\n"}
{"id": "1058633", "url": "https://cs.wikipedia.org/wiki?curid=1058633", "title": "Provincie Valladolid", "text": "Provincie Valladolid\n\nProvincie Valladolid (výslovnost: [baʎaðolið]) je provincie na severozápadě Španělska v centrální části autonomního společenství Kastilie a León. Žije zde 529 159 obyvatel v celkem 225 obcích. Rozlohu má 8 110 km a hustota osídlení je 65,24 obyv./km.\n\nProvincie má pro svou polohu a plochý povrch strategický význam jako dopravní uzel. Prochází tudy trať celostátního významu, která spojuje Madrid se severem Španělska, od Viga (Galicie) po San Sebastián (Baskicko). Prochází tudy také nejkratší pozemská (silniční) spojnice Portugalska s Francií, od severu Portugalska (Porto) na jih Francie (Hendaye).\nProvincie kdysi sloužila kastilskému dvoru. Sídlili zde císař Karel V. (I.), král Filip II. a Filip III., a proto se zde dochovala řada hradů a zámků. Hlavní město je památkovou rezervací a je zde významné museum soch. Provincie Valladolid se proslavila také pašijovými průvody (\"Semana Santa\") ve Valladolidu a v obcích Medina de Rioseco a Medina del Campo.\n\nHraničí s provinciemi Burgos, Palencia a León na severu, s provincií Zamora na západě, s provinciemi Salamanca a Ávila na jihu a s provincií Segovia na východě. Je tak jedinou španělskou provincií, která sousedí jen a pouze s provinciemi stejného autonomního regionu (Kastilie a León). Je také jedinou iberskou provincií, která nemá žádné hory.\n\nProvincie má rozlohu 8 110 km, leží ve středu Mesety Central, a je pro ni typický jednotvárný terén (v průměru 700 m n. m.); od roviny se odděluje oblast vápenců (několik říčních údolí). Kolem nich jsou kopce jako Montes Torozos, vrch San Cristobal (843 m n. m.) a Sardanedo (854 m n. m.); pak krajina mírných kopců; a mezi nimi takzvané „kopce“ – rokle s příkrými stěnami, jako Prado, Santovenia de la Cabezon, Pisuerga, atd. Nejvyšším bodem je Castrillo de Duero a jeho kopec Cuchillejos (933 m n. m.). Nejníže položeným místem je řeka Douro u Villafranca de Duero (626 m n. m.).\n\nKontinentálně-středozemské klima je typické pro Mesetu Central, leží v provincii Valladolid. Je podobné typickému mediteránnímu, ale s prvky kontinentálního klimatu, s extrémnějšími teplotami. V klimatu se neprojevuje vliv moře, proto jsou tu teploty nejextrémnější v celém Španělsku, s teplotními rozdíly až 18.5 Cº.\nLéto je nejsušším obdobím a velmi často teploty dosahují 30 °C, sporadicky přes 35 °C. Ale v zimě bývá jen kolem 0 °C, led se tvoří jen za jasných nocí a sněží sporadicky, objevují se však mrznoucí mlhy. Tento severní španělský region je s ostatními provinciemi Kastilie a Leonu nejstudenějším regionem jižní Evropy. Srážková činnost je velmi obdobná jako jinde ve Středozemí, mezi 400 - 600 mm, vrcholí na jaře a na podzim. Snižující se vliv moře vede k tomu, že místní klima je sušší.\nValladolidská provincie byla zřízena královským dekretem z 29. října 1833 z podnětu ministra Javiera de Burgos v důsledku Burgosovy správní reformy roku 1833. Sídlem provinčních orgánů je Palacio de Pimentel ve Valladolidu již od roku 1875, kdy byla budova zakoupena provinční vládou.\n\nSoučasná provincie není oficiálně správně rozdělená, ale historicky se člení na 8 comarcas:\n\nTierra de Campos (\"\"Země polí\"\")\n\nMontes Torozos (\"\"Torozosské hor\"y\")\n\nCampiña del Pisuerga (\"\"Pisuergská krajina\"\")\n\nPáramos del Esgueva (\"\"Esguevaská vřesoviště\"\")\n\nTierra del Vino (\"\"Země vína\"\")\n\nTierra de Pinares (\"\"Země borovic\"\")\n\nCampo de Peñafiel (\"\"Peñafielské pole\"\")\n\nTierra de Medina (\"\"Země Medina\"\")\n\nJe odvozen od znaku města: \"V červeném poli 5 zvlněných špic, rostoucích z pravého boku. Na stříbrném lemu osm zlatých kastelů (porušení heraldických pravidel). Klenot: otevřená královská koruna. Štítonoši: dva přirození lvi s červenými jazyky, držící pergamen (J\"de vlastně o kartuš kolem znaku v přirozené barvě pergamenu\"). Jsou naloženi na \"vavřínový\" kříž sv. Ferdinanda. Štít je ovinut stuhou ve španělských barvách, přeložená osmi štítky, odpovídající,i starým soudním okresům.\"\n\nKříž svatého Fernanda provincie obdržela stejně jako například Navarra za svůj postoj za Občanské války (byla na straně nacionalistů).Městu Valladolid byl Kříž sv. Ferdinanda s vavříny (\"Cruz laureada de San Fernando\") udělen 17.7. 1939 (Navaře již roku 1939). Provinční deputace přijala kříž do svého znaku roku 1943 bez rozhodnutí plenárního zasedání a bez příslušného udělení - zřejmě v upomínku na vyznamenání města Valladolid. V roce 2009 se objevily požadavky levicových politiků na jeho vypuštění ze znaku provincie. Objevil se dokonce názor, že jeho umístění v provinčním znaku (a potažmo ve znaku města) odporuje zákonu (jde o zákon \" \"Ley 52/2007, de 26 de diciembre, comúnmente conocida como la de la «Memoria Histórica\"», článek 15.1).\n\n"}
{"id": "1058634", "url": "https://cs.wikipedia.org/wiki?curid=1058634", "title": "Krahulov (Nučice)", "text": "Krahulov (Nučice)\n\nKrahulov je základní sídelní jednotka obce Nučice v okrese Praha západ. Území Krahulova má rozlohu 3,77 km². Nejvyšší bod o nadmořské výšce 365 metrů se nachází jihozápadně od železniční zastávky Nučice.\n\nStředem Krahulova prochází ulice Tyršova a železniční trať č. 173 Praha – Rudná u Prahy – Beroun, na níž leží zastávka Nučice zastávka. Vedou tudy tři silnice III. třídy č. 10124, 10126 do Nučic a 10127 do Mezouně, severní částí pak prochází silnice II. třídy č. 605 a část Dálnice D5. Nacházejí se zde čtyři autobusové zastávky – Nučice, železniční zastávka; Nučice, Na Krahulově, Nučice, Sokolská a Nučice, rozcestí Krahulov. Autobusová doprava je zajištěna dopravcem Arriva Střední Čechy. Autobusy jezdí ve směrech Praha-Zličín, Sídliště Řepy a Motol a Beroun.\n"}
{"id": "1058635", "url": "https://cs.wikipedia.org/wiki?curid=1058635", "title": "Vassilios Tsiartas", "text": "Vassilios Tsiartas\n\nVassilios Tsiartas, řecky Βασίλης Τσιάρτας (* 12. listopad 1972, Alexandrie) je bývalý řecký fotbalista. Nastupoval většinou na postu ofenzivního záložníka.\n\nS řeckou reprezentací vyhrál mistrovství Evropy roku 2004. V národním mužstvu hrál v letech 1994–2005 a odehrál 70 zápasů, v nichž vstřelil 12 gólů.\n\nS klubem AEK Athény se stal dvakrát mistrem Řecka (1993, 1994). Dvakrát získal řecký fotbalový pohár (1996, 2002).\n\nV sezóně 1995-96 byl vyhlášen nejlepším hráčem řecké ligy. Ve stejné sezóně byl i nejlepším střelcem nejvyšší řecké soutěže.\n"}
{"id": "1058637", "url": "https://cs.wikipedia.org/wiki?curid=1058637", "title": "Georgios Georgiadis", "text": "Georgios Georgiadis\n\nGeorgios Georgiadis, řecky Γιώργος Χ. Γεωργιάδης (* 8. březen 1972, Kavala) je bývalý řecký fotbalista. Nastupoval většinou na postu krajního záložníka. V současnosti je trenérem v klubu PAOK Soluň.\n\nS řeckou reprezentací vyhrál mistrovství Evropy roku 2004. V národním mužstvu hrál v letech 1993–2004 a odehrál 61 zápasů, v nichž vstřelil 11 gólů.\n\nTřikrát se stal mistrem Řecka, dvakrát s Panathinaikosem Athény (1995, 1996), jednou s Olympiakosem Pireus (2005). Šestkrát získal řecký fotbalový pohár, třikrát s Panathinaikosem (1994, 1995, 1996), dvakrát s PAOK (2001, 2003), jednou s Olympiakosem (2005).\n\nV sezóně 1994/95 byl vyhlášen nejlepším hráčem řecké ligy.\n"}
{"id": "1058639", "url": "https://cs.wikipedia.org/wiki?curid=1058639", "title": "Demis Nikolaidis", "text": "Demis Nikolaidis\n\nThemistoklis \"Demis\" Nikolaidis, řecky Θεμιστοκλής \"Ντέμης\" Νικολαΐδης (* 17. září 1973, Gießen) je bývalý řecký fotbalista narozený na území Západního Německa. Nastupoval většinou na postu útočníka.\n\nS řeckou reprezentací vyhrál mistrovství Evropy roku 2004. V národním mužstvu hrál v letech 1995–2004 a odehrál 54 zápasů, v nichž vstřelil 17 gólů.\n\nS AEK Athény třikrát získal řecký pohár (1997, 2000, 2002).\n\nTřikrát byl vyhlášen nejlepším hráčem řecké ligy (1997, 1998, 2002). V sezóně 1998/99 byl s 22 brankami i nejlepším střelcem řecké nejvyšší soutěže.\n\nV letech 2004–2008 byl prezidentem klubu AEK Athény.\n"}
{"id": "1058641", "url": "https://cs.wikipedia.org/wiki?curid=1058641", "title": "Arcidiecéze marseillská", "text": "Arcidiecéze marseillská\n\nArcidiecéze marseillská (lat. \"Archidioecesis Massiliensis\", franc. \"Archidiocèse de Marseille\") je starobylá francouzská římskokatolická arcidiecéze, založená v průběhu 1. století. Na arcidiecézi byla povýšena ve 31. ledna 1948. Leží na území arrondissementu Marseille, jehož hranice přesně kopíruje. Sídlo arcibiskupství i katedrála Sainte-Marie-Majeure de Marseille se nachází v Marseille. Arcidiecéze je hlavou marseillské církevní provincie.\n\nOd 8. srpna 2019 je arcibiskupem-metropolitou Mons. Jean-Marc Aveline.\n\nBiskupství bylo v Marseille založeno v průběhu 1. století.\n\nV důsledku konkordátu z roku 1801 bylo k 29. listopadu 1801 byla marseillská diecéze zrušena bulou \"Qui Christi Domini\" papež Pia VII., a její území bylo včleněno do arcidiecéze Aix; 6. října 1822 došlo k obnovení diecéze bulou \"Paternae charitatis\".\n\nNa nemetropolitní arcidiecézi, podřízenou přímo Svatému stolci, byla marseillská diecéze povýšena 31. ledna 1948 apoštolskou konstitucí \"Inter conspicuas\" papežem Piem XII. Na metropolitní arcidiecézi byla povýšena 8. prosince 2002 papežem Janem Pavlem II.\n\n\n"}
{"id": "1058642", "url": "https://cs.wikipedia.org/wiki?curid=1058642", "title": "Ballenyho ostrovy", "text": "Ballenyho ostrovy\n\nBallenyho ostrovy ( Balleny Islands) je zaledněné neobydlené Antarktické souostroví v Jižním oceánu ležící na jižním polárním kruhu.\n\nSouostroví je tvořeno třemi většími ostrovy a řadou ostrůvků a skalisek o celkové rozloze téměř 800 km². Jsou situovány v 160 km dlouhé řadě orientované od severozápadu na jihovýchod. Nacházejí se mezi 66° 24' a 67° 25' jižní zeměpisné šířky a mezi 162° 25' a 164° 45' východní zeměpisné délky. Leží v Rossově dependenci, v území na které si činí nárok Nový Zéland (Viz Antarktický smluvní systém). Od pobřeží Antarktidy je jeho nejjižnější část vzdálena asi 100 km.\n\nSkalnatý povrch ostrovů je z převážné části pokrýt ledovcem. Nejvyšším bodem souostroví je vrchol Brown Peak s nadmořskou výškou 1524 m nacházející se v severní části ostrova Sturge. Teplé mořské proudy způsobují, že moře v okolí ostrovů obvykle celoročně nezamrzá.\n\nTři větší ostrovy jsou:\nZa zmínku ještě slouží ostrůvky Borradaile Island (3,5 km²), Row Island (1,7 km²) a Sabrina Island (0,2 km²).\n\nV letech 1838 – 1839 vypravila londýnská velrybářská společnost \"Samuel Enderby & Sons\" velrybářské lodě \"Elisa Scott\" a \"Sabrina\" k Antarktidě, aby zde hledaly nová loviště. Na palubě škuneru \"Eliza Scott\" byl kapitánem John Balleny, šalupě \"Sabrina\" velel Thomas Freeman. 9. února 1839 objevili Ballenyho ostrovy. Po dvou dnech se několika mužům ze Sabriny včetně Freemana na nich podařilo krátce přistát - - stali se tak prvními lidmi, kteří vstoupili na pevnou zem za jižním polárním kruhem. Dne 2. března roku 1839 zahlédli z lodi i vlastní Antarktidu, konkrétně pobřeží Sabriny. Na zpáteční cestě je 24. března zastihla prudká bouře, ze které se loď \"Sabrina\" nedostala. Jen \"Elisa Scott\" tak doplula zpět do Londýna.\n\nV roce 1998 došlo poblíž ostrova k nejsilnějšímu zaznamenanému zemětřesení v oblasti Antarktidy o síle 8,1.\n\nOstrovy vznikly následkem deskové tektoniky při posunu Australské a Pacifické desky, jsou součásti podmořského řetězce hor sopečného původu vystupujících z tzv. Tasmánské plošiny která se nachází v hloubce 2,5 až 3 km. Ostrovy se nacházejí v místě tzv. horké skvrny „Balleny hotspot“, což je jedno z mnoha míst se zvýšeným tokem geotermální energie v zemské kůře. V současnosti se v blízkosti ostrovů silná zemětřesení nevyskytují.\n\nOstrovy jsou lidmi jen minimálně navštěvovány, není tam přistávací plocha pro letadla ani bezpečné přístaviště pro lodě. Byly i s okolím prohlášeny za chráněné území a byl zakázán rybolov do vzdálenosti 10 mil, vstup na ně je možný jen s povolením Nového Zélandu. Ostrovy i okolní vody nejsou dosud plně prozkoumány, teprve roku 2006 se začalo s mořským výzkumem.\n\nNa ostrovech bývají kolonie tučňáků královských a tučňáků uzdičkových. Tuleni se na ostrovech nerozmnožují, na pobřeží však tuleni Weddellovi a tuleni krabožraví vylézají k odpočinku, stejně jako občas i rypouši sloní. V okolních vodách bývají vidět tuleni leopardí při lovu tučňáků a různé velryby.\n\nNa skalách hnízdí množství mořských ptáků, jsou to hlavně: buřňák antarktický, buřňák černobílý, buřňák holubí, buřňák jižní, buřňák obrovský, buřňák sněžní, buřňák temný, buřňák tenkozobý, buřňáček Wilsonův, rybák dlouhoocasý, hodně druhů chaluh a mnoho dalších.\n\nOkolní moře je jedním z nejvíce biologicky produktivních regionů Jižního oceánu, žije v něm spousta krilu a ostatních živočichů kteří lákají větší a větší predátory. Přispívají k tomu i teplé mořské proudy které celoročně zajišťují vodní hladinu nespoutanou ledem.\n"}
{"id": "1058645", "url": "https://cs.wikipedia.org/wiki?curid=1058645", "title": "Důl Oskar (Heřmanice)", "text": "Důl Oskar (Heřmanice)\n\nDůl Oskar byl černouhelný hlubinný dolem ve východní části dobývacího pole Heřmanice. Od roku 1942 byla součástí dolů Severní dráhy Ferdinandovy (SDF).\n\nV roce 1881 z iniciativy finančních domů, francouzské Union Générale a Rakouské zemské banky, vzniká Oesterreichische Alpine Montan Gesellschaft neboli Rakouská alpinská montánní společnost (RAMS) ve Vídni, která sdružila postupně několik desítek důlních a železárenských podniků, především v Rakousích a Štýrsku, a náležela k největším podnikatelským subjektům v habsburské monarchii. Součástí RAMS byla firma Innské hlavní těžířstvo v jejíž majetku byly propůjčky v Orlové, Porubě u Orlové a Lutyni na Karvinsku a Heřmanicích na Ostravsku.\n\nDůl Oskar byl založen v roce 1912 společností RAMS ve Vídni ve východní části katastrálního území Heřmanice. Hloubení otvírkové jámy bylo započato v roce 1912, ale kromě zaústění díla nepokračovalo a obnoveno bylo až v roce 1918, načež pro báňské obtíže bylo v roce 1919 znovu zastaveno. V roce 1926 odkoupil majetek této společnosti čs. stát a v roce 1938 vlastnické právo přešlo na Zbrojovku Brno. V době německé okupace za 2. světové války, v souvislosti se záměrem SDF na budování několika velkodolů v Ostravské dílčí pánvi, byla připravována výstavba jednoho z plánovaných velkodolů s umístěním centrálního zařízení v lokalitě otvírkového dolu Oskar. Důl měl být vybudován ve východním poli ostravské části OKR. Pole tvořilo obdélník, probíhající kolem Michálkovické poruchy, a slučovalo v jeden celek důlní pole dolu Michal a velká severní panenská pole na území obcí Heřmanice, Rychvald a Záblatí. V rámci přípravy tohoto záměru získala SDF v roce 1942 od Zbrojovky předmětná důlní pole jámy Oskar, která pak byla přidělena pod správu sousedního dolu Michal. Kvůli nepříznivému vývoji válečných událostí pro Německo k realizaci výstavby z větší části nedošlo. Po 2. světové válce byl ve východním poli vybudován v pozměněné formě důl Rychvald, závod dolu Heřmanice. Areál jámy Oskar byl po roce 1949 přestavěn na pomocný provoz a byl přebudován na větrní jámu pro Důl Michal / Petr Cingr.\n\nDůl Oskar existoval v údobí 1912 - 1995. V rámci útlumu těžby uhlí v OKR došlo dne 30. 6. 1993 k ukončení těžby na mateřském dole Petr Cingr a v souvislosti s tím i k likvidaci areálu jámy Oskar. Ukončení zásypu jámového stvolu bylo v roce 1995. Objekty v areálu dolu byly zbourány a území asanováno. \n\nJáma Oskar byla postupně vybavena 2 ventilátory soustavy Capell o výkonu 4200m/min. a 3600 m /min. Strojní a technické zařízení bylo v roce 1963 doplněno elektrickým těžním strojem 2 B 4014 a asynchronním motorem o výkonu 1 000 kW. Od druhé poloviny 70. let jáma Oskar sloužila jako hlavní výdušná jáma dolu Michal / P. Cingr.\n\nDobývaly se sloje spodní hrušovské vrstvy ostravského souvrství důlními díly z mateřského Dolu Petr Cingr. V roce 1919 byla jáma hluboká 78,8 m. Od roku 1942 pokračovalo prohlubování jámy, které bylo v roce 1943 ukončeno založením vrchního patra v hloubce 269,3 m. Jáma Oskar sloužila jako větrní od roku 1949 pro odvětrávání severní, později i střední části dolu Michal / P. Cingr. V létech 1949 až 1952 byla prohlubována po úroveň 14. patra v hloubce 373 m. Konečné hloubky 625,15 m , tj. po úroveň 18. patra, dosáhla při hloubení v roce 1961.\n\nPoslední poruby se dobývaly se slojí Thea a U z hloubky 140 m pod rovní 18. patra, tj. 760 m pod povrchem důlními díly z dolu Michal / Petr Cingr. Po spojení překopy Dolu Michal / Petr Cingr a Dolu Rudý říjen / Heřmanice bylo vydobyté uhlí směrováno důlními překopy také na důl Rudý říjen / Heřmanice. \n\n\n"}
{"id": "1058646", "url": "https://cs.wikipedia.org/wiki?curid=1058646", "title": "Angelos Basinas", "text": "Angelos Basinas\n\nAngelos Basinas, řecky Άγγελος Μπασινάς (* 3. leden 1976, Chalkida) je bývalý řecký fotbalista. Nastupoval většinou na postu defenzivního záložníka.\n\nS řeckou reprezentací vyhrál mistrovství Evropy roku 2004. Hrál i na Euru 2008. V národním mužstvu hrál v letech 1999–2009 a odehrál 100 zápasů, v nichž vstřelil 7 gólů.\n\nMá stříbrnou medaili z mistrovství Evropy hráčů do 21 let z roku 1998.\n\nS Panathinaikosem Athény se stal dvakrát mistrem Řecka (1995/96, 2003/04) a jednou získal řecký fotbalový pohár (2003/04).\n"}
{"id": "1058647", "url": "https://cs.wikipedia.org/wiki?curid=1058647", "title": "To the Sky (píseň, Owl City)", "text": "To the Sky (píseň, Owl City)\n\n\"To the Sky\" je píseň amerického syntpopového projektu Owl City, která byla složena pro americký animovaný film „\"Legenda o sovích strážcích“\"\" \"režiséra Zacka Snydera od Warner Bros. a Village Roadshow Pictures z roku 2010 a objevuje se tedy na soundtracku k filmu vydaném 21. září 2010 „\"Legend of the Guardians: The Owls of Ga'Hoole (Original Motion Picture Soundtrack)“\" a již 31. srpna 2010 je vydán jako samostatný singl „\"To the Sky (From \"Legend of the Guardians: The Owls of Ga'Hoole\") – Single“\".\n\nByla napsaná a produkovaná Adamem Youngem.\n\n„To the Sky“ se stala ústřední písní k filmu \"Legenda o sovích strážcích\", který byl natočen podle série příběhů pro děti od spisovatelky Kathryn Lasky. Skladba byla vydána spolu s dalšími třinácti skladbami 21. září 2010. „To the Sky“ byla první skladbou Owl City od vydání úspěšného \"Ocean Eyes\".\n\n„\"Byla to tak neuvěřitelná čest být součástí tohoto filmu. Jako fanoušek jak dětské knižní série, když jsem vyrůstal, tak práce Zacka Snydera jako režiséra, je pro mě to, že je zde má hudba zahrnuta, něco neskutečného. Už jsem čekal, kdy někdo vytvoří takový film. Jsem nekonečně vděčný, že jsem byl do filmu zahrnut.“\" říká Adam Young.\n\n„To the Sky“ se objeví už během filmu, poté, co Soren a jeho kamarádi přiletí do „sovího města“ a začnou zde zdokonalovat své schopnosti. A samozřejmě uzavírá film jako doprovod k závěrečným titulkům.\n\n„To the Sky“ je rytmická, svižná a veselá skladba doplněná zvukem rolniček, akustickou kytarou, což vše spolu s hlasem Adama Younga a textu písně, který dodává odvahy, zanechává v posluchači optimismus.\n\n„To the Sky“ je přidáno jako bonus k albu \"All Things Bright and Beautiful\" na německém iTunes a v japonské edici.\n\nAdam 19. ledna 2011 na Facebooku píše: „\"Okay, tak se dívám na Legendu o sovích strážcích a naráz slyším SVŮJ VLASTNÍ HLAS, který na mě zpívá! Proč mi o tom nikdo neřekl?!“\"\n\nVe videu se Adam Young nachází v promítací místnosti, ve které poletují ptačí pírka. Adam zapíná projektor a od této chvíle je video doprovázeno záběry z filmu. Adam je zabírán, jak za stolem píše pravděpodobně text písně, poté začíná nahrávat píseň, hraje na kytaru, poté zpívá. Na konci videoklipu se promění v sovu. Videoklip byl zveřejněn na YouTube 15. září 2010. Režisérem byl Steve Hoover.\n"}
{"id": "1058648", "url": "https://cs.wikipedia.org/wiki?curid=1058648", "title": "Důl Oskar (Petřkovice)", "text": "Důl Oskar (Petřkovice)\n\nDůl Oskar (později též Petershoffen V a VI / Masaryk II / Lidice) byl černouhelným dolem u západního okraje obce Petřkovice.\n\nDůl Oskar (Petershoffen V a VI (Petřkovice V a VI) / Masaryk II / Lidice) byl založen v roce 1891 u západního okraje obce Petřkovice (do roku 1900 katastrální úřad Ludgeřovice). Důl byl založen Albertem sv. p. Rothschildem, v důlních polích zaniklých mělkých dolů na dědičných štolách Bohatá a František. Výstavba začala 1. června 1891 hloubením větrní jámy č. 2, která byla vyhloubena do 100 m. V následujícím roce bylo započato s hloubením těžní jámy č. 1. Od roku 1894 se stal spolu s dolem Anselm / Eduard Urx součástí Vítkovických kamenouhelných dolů (VKD) s ředitelstvím v Moravské Ostravě ve vlastnictví Vítkovického hutního a horního těžířstva (VHHT).\n\nDůl Anselm od 4. února 1920 vykonával správu nad dolem Oskar a to i potom, kdy se osamostatnil. Po okupaci československého pohraničí v roce 1938 se stal spolu s dolem Anselm součástí německého záboru v majetku VHHT i když v roce 1942 byl začleněn do nacistického koncernu Reichswerke Hermann Göring a byl přejmenován na Petershoffen V a VI. Od 1. května 1945 se vrátil zpět k původnímu jménu Oskar. V roce 1946 byl začleněn do národního podniku Ostravsko-karvinské uhelné doly Ostrava, jako důlní závod. 14. srpna 1945 byl přejmenován na důl Masaryk II, na paměť prvního prezidenta ČSR. 1. ledna 1952 byl důl pojmenován Lidice. 1. ledna 1954 byl důl Lidice připojen organizačně k dolu Eduard Urx a stal se jeho závodem číslo 2.\n\nV roce 1961 bylo přistoupeno k realizaci společné rozsáhlé rekonstrukci dolů Eduard Urx (důl Anselm) v Ostravě Petřkovicích, Vítězný únor (důl František) v Ostravě Přívoze a Stachanov (důl Hubert) v Ostravě Hrušově, která byla dokončena v roce 1970. Proto 1. ledna 1964 byly tyto podniky sloučeny do jednoho podniku Důl Vítězný únor, n. p., dosavadní podnik Eduard Urx I se stal (s pobočným dolem Lidice) jeho závodem č. 2.\n\nProvoz na dole Lidice byl ukončen v roce 1967 a ještě téhož toku byly obě jámy dolu Lidice likvidovány zasypáním odvalovým kamenem.\n\nPo stavební stránce představuje areál z režného zdiva s historizujícím architektonickým členěním ojedinělou kompozici důlního podniku využívající příhodnou konfiguraci terénu. Celá urbanistická koncepce byla vázána na pohledový koridor, jemuž dnes stojí v cestě velký důlní odval (halda). Středovou osu tvořila jámová budova, těžní věž a strojovna. Po obou stranách jámové budovy byly na terénní terase postaveny dva hmotově shodné objekty dílen a koupelen.\n\nV rámci celostátní akce likvidace neefektivních provozů byla v roce 1967 ukončena těžba, odstraněna ocelová konstrukce těžní věže i provozní technické zařízení a ještě téhož roku byly obě jámy zasypány. Stavební objekty byly zachovány a využity pro provozovnu sběrných surovin (Vzdálená 2, Petřkovice).\n\nV roce 1995 byl hlubinný důl Oskar prohlášen kulturní památkou Ministerstvem kultury ČR.\n\nV roce 1892 na jámě č. 1 byla vztyčena těžní věž o výšce 21,6 m, dodaná Vilémovou hutí z Altwasseru v Německu. Těžní stroj poháněl jednoválcový parní stroj s Kraftovým rozvodem o výkonu 1 000 HP. Od roku 1925 probíhala elektrifikace dolu, při které byl osazen nový těžní stroj o výkonu 3 000 HP z Vítkovických železáren s elektrickou části od firmy A.E.G. Union, Vídeň pro hloubku 700 m, výkon motoru 330/800 kW, 2 bubny o průměru 4000 mm, šířka bubnu 1200, lano ø 41,5 mm s ukládáním ve dvou vrstvách, dvou etážových klecích pro 2 vozy na etáž za sebou nebo 13 osob v etáži, rychlost při fárání s osádkou byla 6 m/s, rychlost při těžbě 10 m/s těžba. Těžní věž byla vysoká 26,1 m od ohlubně po střed lanovnic, lanovnice měly průměr 4000 mm.\n\nVětrní jáma byla v roce 1896 vybavena ventilátorem Guibal Hasbach, který byl vyrobený v huti Donnersmarck (Donnersmarckhüte) v Zabrze v Horním Slezsku (sací výkon 69 m/sekundu). Elektrickou část dodala firma Českomoravská Kolben, Praha.\n\nV roce 1925 byl na větrní jámě instalován ventilátor Capel z roku 1924, vyrobený Vítkovickými železárnami (sací výkon 83 m/sec.), s elektrickým pohonem od firmy Siemens Bratislava.\n\nPůvodní lanové dráhy od roku 1882 vedly z jámy Anselm k jámě František v Přívoze a od jámy Oskar (po jejím vyhloubení) k nádraží v Přívoze. Po vybudování vlečky na jámu Anselm byla zrušena a v roce 1909 byla vybudována visutá lanová dráha na mateřský důl Anselm, se kterým měl důl Oskar společnou úpravnu uhlí. Nosné lano mělo průměr 45 mm a délku 1950 m, vzdálenost mezi železnými stožáry byla 35 až 85 m, rychlost 2 m/sekundu, maximální výkon 136 t/hodinu. Dle údajů z roku 1931 lano vyrobila firma Deichsel, Zabrze. Tažné lano mělo průměr 18 mm a délku 4500 m výrobcem firma Kablo - Kladno.\n\nŽelezniční vlečka v majetku VKD byla postavena v létech 1907 - 1908, provoz zahájen v roce 1908 na úseku dlouhém 2,260 km se stoupáním 5,4 promile.\n\nČerpání důlní vody zabezpečovala v roce 1931 čerpadla umístěná na 1. patře (103 m), 3. patře (293 m) a 4. patře (373 m). Všechna čerpadla čerpala důlní vodu na povrch. Na 1. patře byla dvě odstředivá čerpadla firmy Královopolská strojírna, Brno z roku 1917 a firmy Weise & Sohn, Halle nad Salou, z roku 1915, na 3. patře dvě odstředivá čerpadla od firmy Strojírna Andritz z roku 1912 a 1924. Na 4. patře 2 čerpadla firmy Strojírna Andritz z roku 1925 a Maf. Schwartzkopf, Berlín z 1914.\n\nDobývaly se sloje petřkovických vrstev ostravského souvrství. V hloubce 100 m bylo vybudováno první patro. Do roku 1897 se dosáhlo hloubky 270 m. Druhé patro bylo založeno v hloubce 183 m, třetí v hloubce 292 m. Na počátku 1. světové války se v hloubení pokračovalo a ve 372 m bylo zbudováno původně provizorní 4. patro, které se později stalo definitivním. V roce 1917 dosáhla těžba uhlí objemu 294,9 tisíc tun ročně. V meziválečném období důl Oskar vykázoval těžbu 130 až 285 tisíc tun uhlí ročně. Nejvyšší těžby dosáhl v roce 1944 s objemem 307 tisíc tun uhlí za rok.\n\nDůl Oskar těžil s vysokými náklady a musely se zdolávat mimořádně obtížné geologické podmínky. O jeho zastavení se uvažovalo už v průběhu 2. světové války i po válce. Ale potřeba uhlí v těchto obdobích zastavení těžby vylučovaly. Poslední vozík s uhlím byl slavnostně vyvezen 31. ledna 1967.\n\nV roce 1898 došlo k velké havárii a k částečnému zatopení dolu, když 5. prosince došlo k průvalu povrchové vody po tektonickém pásmu petřkovické poruchy na hlavní východní překop na 1. patře.\n\nPro havíře byla postavena kolonie jámy Oskar severozápadně od jámy Oskar. V roce 2003 stály ještě 4 domy.\n\n\n"}
{"id": "1058652", "url": "https://cs.wikipedia.org/wiki?curid=1058652", "title": "Nová galerie", "text": "Nová galerie\n\nNová galerie je instituce, která se nachází v Praze na Vinohradech. Představuje a prosazuje současné české a zahraniční výtvarné umění, zároveň usiluje o systematickou prezentaci autorů. Galerie byla založena v roce 2014 po několikaleté a dlouhodobé spolupráci se zastoupenými autory. Rozsah autorů, jimž se galerie věnuje, sahá od poloviny 20. století až po současnou mladou generaci. Pilířem galerie je obchodní a výstavní činnost, doplňkem je také poradenská, pedagogická a vydavatelská činnost.\n\n"}
{"id": "1058656", "url": "https://cs.wikipedia.org/wiki?curid=1058656", "title": "Okres Nyíregyháza", "text": "Okres Nyíregyháza\n\nOkres Nyíregyháza leží v župě Szabolcs-Szatmár-Bereg v Maďarsku. Od roku 2013 je město Nyíregyháza hlavním městem župy a zároveň i okresním městem.\nOkres se nachází ve východním Maďarsku. Nadmořská výška území je zhruba od 100 m na severu až po 132 m na jihovýchodě. Rozloha okresu je 809,61 km². Okres je protkán několika hlavními silnicemi - č.4 z Debrecínu na sever až do Čopu, č.36 na západ do Polgáru, č.41 na východ přes Vásárosnamény na Ukrajinu. Okresem také prochází dálnice M3 z Budapešti ke hranicím s Ukrajinou.\nOd roku 2013 je okres tvořen čtyřmi městy a jedenácti vesnicemi. ( V tabulce je počet obyvatel v lednu 2013.)\n\nV lednu 2013 žilo v okrese 166 684 obyvatel. Obyvatelé jsou zaměstnáni především v zemědělství a v živočišné výrobě.\n\nKromě toho ve městech pracují především v různých službách. Navzdory tomu je zde vysoká nezaměstnanost.\n"}
{"id": "1058665", "url": "https://cs.wikipedia.org/wiki?curid=1058665", "title": "Římskokatolická farnost Kostelec u Kyjova", "text": "Římskokatolická farnost Kostelec u Kyjova\n\nŘímskokatolická farnost Kostelec u Kyjova je územní společenství římských katolíků s farním kostelem svatého Václava v děkanátu Kyjov. Na území farnosti žilo v roce 2016 ve čtyřech obcích přes 2 400 obyvatel.\n\nRománská část kostela pochází ze 30. let 13. století. V roce 1729 byl kostel rozšířen západním směrem, koncem 19. století byla zřízena hudební kruchta a v roce 1950 oratoř. \n\nSoučasným duchovním správcem je jako administrátor excurrendo od roku 2013 R. D. Mgr. Vladimír Mrázek. \nPravidelně vychází informační zpravodaj Farní listy. Náboženství se vyučuje na prvním stupni ZŠ v Kostelci a Moravanech, děti z druhého stupně ZŠ jezdí na náboženství do Kyjova. Farnost je zapojena do akce Tříkrálová sbírka. V roce 2016 se při ní vybralo v Kostelci 16 160 korun, v Čeložnici 6 305 korun, v Hýslech 6 550 korun a v Moravanech 24 277 korun. Při sbírce v roce 2019 činil výtěžek sbírky v Kostelci 24 558 korun, v Čeložnici 11 465 korun, v Hýslech 7015 korun a Moravanech 25 705 korun. . \n\n"}
{"id": "1058675", "url": "https://cs.wikipedia.org/wiki?curid=1058675", "title": "Vysoký kámen (Javořická vrchovina)", "text": "Vysoký kámen (Javořická vrchovina)\n\nVysoký kámen (738 m n. m.), také chybně nazývaný \"Markův kámen\" − z německého \"Markstein\" (česky hraniční kámen), je nejvyšší vrchol Novobystřické vrchoviny, nachází se 4 km od Kunžaku. Je to třetí nejvyšší vrchol jindřichohradeckého okresu (po Pivničkách a Hradisku).\n\nJedná se o kuželovitý vrch. Na vrcholu se nachází mohutné izolované skalisko s velkými balvany z landštejnské dvojslídné žuly s dokonale zaoblenými tvarem. V balvanech a skále jsou drobné tvary odnosu a zvětrávání žuly – skalní mísy, žlábkové škrapy a skalní výklenky.\n\nNa mohutném žulovém bloku skalní skupiny je umístěn 6,3 m vysoký měřický železobetonový pilíř označující významný trigonometrický bod I. řádu, který byl poprvé vytyčený v roce 1842. Dříve se na tomto vrcholu sbíhaly hranice pražské, olomoucké a pasovské diecéze. Nad měřickým pilířem stávala jednopodlažní dřevěná měřická věž. Vysoký kámen je důležitý bod v pohraniční oblasti, důležitý pro obranu státu a pro zaměřování státních hranic. Proto v okruhu Vysokého kamene bylo roku 1972 vyhlášeno chráněné území.\n\n"}
{"id": "1058681", "url": "https://cs.wikipedia.org/wiki?curid=1058681", "title": "Sead Kolašinac", "text": "Sead Kolašinac\n\nSead Kolašinac (* 20. června 1993) je bosensko-německý fotbalový obránce, od července 2017 hráč anglického klubu Arsenal FC z Londýna. V mládežnických kategoriích reprezentoval Německo, na seniorské úrovni obléká národní dres Bosny a Hercegoviny.\nJe synovcem bývalého německého fotbalisty Rifata Kolašinace.\n\nS bosenskou reprezentací se zúčastnil Mistrovství světa ve fotbale 2014 v Brazílii.\n\n"}
{"id": "1058685", "url": "https://cs.wikipedia.org/wiki?curid=1058685", "title": "Ahmed Musa", "text": "Ahmed Musa\n\nAhmed Musa (* 14. října 1992) je nigerijský fotbalový útočník a reprezentant, momentálně hrající za anglický tým Leicester City FC.\n\nS nigerijskou reprezentací se zúčastnil Mistrovství světa ve fotbale 2014 v Brazílii, Mistrovství světa ve fotbale 2018 v Rusku, Mistrovství Afriky U20 2011 a Konfederačního poháru FIFA 2013.\n\n"}
{"id": "1058686", "url": "https://cs.wikipedia.org/wiki?curid=1058686", "title": "Sucholec", "text": "Sucholec\n\nSucholec (\"Desmanthus\") je rod rostlin z čeledi bobovité. Zahrnuje asi 24 druhů bylin i dřevin s jemně členěnými listy a kulovitými květenstvími. Je rozšířen v Americe od USA po Argentinu, některé druhy byly zavlečeny i do jiných částí světa. \"Desmanthus illinoensis\" má jedlá semena a je potenciálně využitelný jako luštěnina.\n\nSucholce jsou nejčastěji polokeře, řidčeji vytrvalé byliny nebo naopak keře či stromy. Listy jsou dvakrát zpeřené, s vytrvalými štětinovitými palisty, složené obvykle ze 2 až 6 párů hlavních jařem nesoucích drobné lístky. Mezi spodními páry jařem je často žlázka. Květy jsou uspořádány v jednotlivých, úžlabních, vejcovitě kulovitých hlávkách a jsou buď oboupohlavné nebo jsou spodní květy v květenství samčí nebo sterilní, bezkorunné a s krátkými staminodii. Kalich je zvonkovitý, zakončený krátkými zuby. Korunní lístky jsou téměř nebo zcela volné. Tyčinek je nejčastěji 10, řidčeji jen 5, a jsou volné a vyčnívající z květu. Semeník je téměř přisedlý a obsahuje mnoho vajíčko|vajíček. Čnělka je šídlovitá nebo na konci ztlustlá, zakončená vrcholovou bliznou. Plodem je podlouhlý, rovný nebo srpovitě zahnutý lusk s okrouhlým nebo zploštělým průřezem, pukající 2 chlopněmi. Semena jsou zploštělá, vejcovitá až eliptická.\n\nRod sucholec zahrnuje asi 24 druhů. Je rozšířen v Americe od jv. oblastí USA po Argentinu. Nejvíce druhů roste v Mexiku (celkem 14, z toho 7 endemických). Některé druhy (např. \"D. acuminatus\") mají výrazně disjunktní areál mezi oblastí jv. USA a v. Mexika a jižní částí Jižní Ameriky. Zástupci tohoto rodu povětšině chybějí v Amazonii. Ve Spojených státech má největší areál rozšíření \"D. illinoensis\". Druh \"D. virgatus\" byl introdukován do tropické Asie, Afriky i Austrálie.\n\nSucholce povětšině rostou v tropických a subtropických oblastech s obdobím sucha, v lesích, keřové a travinné vegetaci, podél vodních toků a v mokřinách, též na starých pastvinách a skalnatých místech.\n\nNěkteré druhy sucholce jsou pěstovány jako okrasné rostliny, krmivo či k zabránění erozi. Listy a vařená semena severoamerického druhu \"D. illinoensis\" jsou používána jako potravina, druh má využití i jako léčivo a je potenciálně využitelný jako luštěnina. \"Desmanthus virgatus\" (syn. \"D. pernambucanus\") je pěstován jako krycí plodina a rozšířil se jako plevel v tropech téměř celého světa.\n\n"}
{"id": "1058690", "url": "https://cs.wikipedia.org/wiki?curid=1058690", "title": "Listohlod zlatozelený", "text": "Listohlod zlatozelený\n\nListohlod zlatozelený (\"Phyllobius argentatus\") je brouk z početné čeledi nosatcovití (Curculionidae).\n\nDélka těla listohlodů zlatozelených je 3–7 mm. Tělo je pokryto krátkými, podlouhlými šupinami, které mají zářivě zelenozlatou barvu, skutečná základní barva je však černá a zůstává skryta pod barevnými šupinami, dokud se neopotřebují. Tykadla a nohy jsou světle žluté až červenohnědé, zřídka tmavé, kromě pokrytí chloupky, a také částečně zelenozlatě šupinaté. Chodidla žlutavá, stehna všech tří párů noh mají zřetelný zub. Štít je kratší než jeho šířka. Krovky jsou podélně rýhované, drážky a mezery mezi jednotlivými šupinkami na zbytku těla jsou černé. Štítek je na rozdíl od podobného druhu \"Phyllobius arborator\" (listohlod stromový) stejně šupinatý, podobně jako spodní část břicha, což odlišuje zase druh \"Phyllobius betulinus\". Nos je krátký a širší než delší. Je nepatrně užší, než je hlava a je zakřivený dolů.\n\nPodobné druhy:\n\nBrouci jsou aktivní za dne a obvykle je najdeme na listech listnatých stromů, které jsou jejich hlavní složkou potravy. Larvy, které připomínají červy much, žijí ve stoncích a ze stonků různých divokých rostlin. Pokud jsou dost staré, zavrtávají se do půdy, kde se živí kořeny a poté se zakuklí. Kukla přezimuje v kuklení kolébce, kterou předtím larva vytvořila. Imago vylézá až po zimě na jaře příštího roku. Vyskytují se a jsou aktivní po celé jaro a léto.\n\nListnaté a smíšené lesy, zanedbané parky, velké a staré zahrady; většinou na listnatých, méně na jehličnatých stromech. Malé larvy ožírají tenké kořínky, později však mohou způsobit i citelné škody překousáním silnějších kořenů, případně i odkorněním mladých stromků těsně nad povrchem půdy.\n\nBrouci jsou velmi běžně rozšířeni v celé Evropě až po jih Norska, centrální Švédsko a Finsko, a v Asii na východ po Japonsko. Obývají především listnaté stromy, vzácně i jehličnany od nízkých nadmořských výšek po hory.\n\nNení zákonem chráněný. Hojný až velmi hojný.\n\n\n\n"}
{"id": "1058692", "url": "https://cs.wikipedia.org/wiki?curid=1058692", "title": "Diecéze perpignansko-elneská", "text": "Diecéze perpignansko-elneská\n\nDiecéze perpignansko-elneská (lat. \"Dioecesis Elnensis\", franc. \"Diocèse de Perpignan-Elne\") je francouzská římskokatolická diecéze, založená v 6. století. Leží na území departementu Pyrénées-Orientales, jehož hranice přesně kopíruje. Sídlo biskupství a katedrála \"svatého Jana Křtitele\" se nachází v Perpignanu a konkatedrála svaté Eulálie a Julie se nachází v Elne. Diecéze je součástí marseillské církevní provincie.\n\nOd 18. října 2014 je diecézním biskupem Mons. Norbert Turini.\n\nBiskupství bylo v Elne založeno v průběhu 6. století. K 1. září 1601 byl bulou \"Superna dispositione\" papeže Klementa VIII. změněn název diecéze na \"Perpignan-Elne\" a sídlo biskupství bylo přesunuto z Elne do Perpignanu.\n\nV důsledku konkordátu z roku 1801 bylo 29. listopadu 1801 biskupství perpignansko-elneské bulou papeže Pia VII. \"Qui Christi Domini\" zrušeno, a celé území včleněno do carcassonské diecéze; bulou \"Paternae caritatis\" bylo 6. října 1822 obnoveno.\n\nOd 8. prosince 2002 je diecéze perpignansko-elneská sufragánem montpellierské arcidiecéze; do té doby byla sufragánní diecézí arcidiecéze albijské.\n\n\n"}
{"id": "1058695", "url": "https://cs.wikipedia.org/wiki?curid=1058695", "title": "Serge Aurier", "text": "Serge Aurier\n\nSerge Alain Stephane Aurier (* 24. prosince 1992, Ouragahio) je fotbalový obránce z Pobřeží slonoviny, od léta 2017 hráč klubu Tottenham Hotspur. Nastupuje i za fotbalovou reprezentaci Pobřeží slonoviny.\n\nHrál nejprve ve francouzském RC Lens, odkud v r. 2012 odešel do Toulouse FC. V roce 2015 se stal hráčem Paris Saint-Germain. S klubem nasbíral řadu domácích trofejí. V únoru 2016 se urážlivě vyjádřil na adresu některých spoluhráčů a trenéra Laurenta Blanca, načež byl vyřazen na necelý měsíc z kádru A-mužstva PSG.\n\nKoncem srpna 2017 přestoupil z PSG do Anglie do klubu Tottenham Hotspur.\n\nV A-mužstvu Pobřeží slonoviny debutoval v roce 2013.\n\nZúčastnil se Mistrovství světa 2014 v Brazílii, kde reprezentace Pobřeží slonoviny vypadla v základní skupině C.\nPředstavil se i na Africkém poháru národů 2015 v Rovníkové Guineji, kde se s týmem probojoval do finále proti Ghaně a získal zlatou medaili. Finálové utkání se po výsledku 0:0 rozhodovalo v penaltovém rozstřelu a skončilo poměrem 9:8. Aurier svůj pokus proměnil.\n\n"}
{"id": "1058697", "url": "https://cs.wikipedia.org/wiki?curid=1058697", "title": "Diecéze nîmeská", "text": "Diecéze nîmeská\n\nDiecéze nîmeská (-uzèsko-alèská) (lat. \"Dioecesis Nemausensis-Ucetiensis\", franc. \"Diocèse de Nîmes, Uzès et Alès\") je francouzská římskokatolická diecéze, založená v 5. století. Leží na území departementu Gard, jehož hranice přesně kopíruje. Sídlo biskupství a katedrála \"Notre-Dame-et-Saint-Castor de Nîmes\" se nachází ve městě Nîmes. Diecéze je součástí marseillské církevní provincie.\n\nOd 30. ledna 2001 je diecézním biskupem Mons. Robert Wattebled.\n\nBiskupství bylo v Nîmes založeno v průběhu 5. století. V roce 1694 byla z diecéze vyčleněna část území pro nově zřízenou diecézi Alès.\n\nV důsledku konkordátu z roku 1801 bylo 29. listopadu 1801 biskupství v Nîmes, zrušeno a jeho území včleněno do avignonské arcidiecéze. Stejně bylo zrušeno také biskupství v Alès (jeho území bylo včleněno zčásti do avigonské arcidiecéze a mendeské diecéze); 6. října 1822 bylo biskupství v Nîmes obnoveno.\n\nK 27. dubnu 1877 byl změněn název diecéze na \"nîmesko-uzèsko-alèská\".\n\nOd 8. prosince 2002 je diecéze nîmeská sufragánem montpellierské arcidiecéze; do té doby byla sufragánní diecézí avignonské arcidiecéze.\n\n\n"}
{"id": "1058698", "url": "https://cs.wikipedia.org/wiki?curid=1058698", "title": "Mistrovství světa v krasobruslení 2014", "text": "Mistrovství světa v krasobruslení 2014\n\nMistrovství světa v krasobruslení 2014 byl světový šampionát, který hostila japonská Saitama v období od 24. do 30. březnem 2014. Soutěže proběhly ve sportovním komplexu Saitama Super Arena ve čtyřech kategoriích – muži, ženy, sportovní dvojice a taneční páry.\n\nŠampionátu se mohli zúčastnit krasobruslaři registrovaní v evropských národních svazech, kteří k 1. červenci 2013 dovršili minimální hranici 15 let věku. Další podmínkou kvalifikace bylo překročení minimální hodnoty v technických elementech (technical elements score; TES) na mezinárodní soutěži v průběhu aktuální či předchozí sezóny. Minimální hranice technických elementů v jednotlivých disciplínách je uvedena v tabulce:\nO počtu účastníku z jednotlivých států rozhodlo umístění na předešlém mistrovství světa.\nVšichni úřadující mistři světa z roku 2013 v nominacích chyběli.\n\n"}
{"id": "1058702", "url": "https://cs.wikipedia.org/wiki?curid=1058702", "title": "Marie Avgeropoulos", "text": "Marie Avgeropoulos\n\nMarie Avgeropoulos (* 17. června 1986, Thunder Bay, Ontario, Kanada) je kanadská herečka a modelka. Zlom v kariéře nastal v roce 2009 s rolí Valli Wooley ve filmu \"Miluju tě, Beth Cooperová\". Aktuálně hraje Octavii Blake v seriálu stanice CW \"The 100.\"\n\nPo ukončení studií žurnalistky na Confederation College v Thunder Bay se rozhodla přestěhovat do Evropy a o několik měsíců později se vrátila do Kanady a usadila se ve Vancouveru. V 16 letech se začala učit na bicí. Jeden z jejich kamarádů ji pozval na konkurz, kde hledali bubeníka. Agent se všiml jejího talentu a díky němu se objevila v několika reklamách. Všiml si jí režisér Chris Columbus a obsadil jí do svého filmu \"Miluju tě, Beth Cooperová\".\n\nV roce 2010 získala roli Kim Rhodes ve filmu \"Dcera jako rukojmí\". Později byla součástí nominace na Zlatý glóbus za film \"50/50\".\n\nNa začátku 2013 získala vedlejší roli v seriálu stanice The CW \"Cult\". Seriál byl však po 7 epizodách zrušen. Zbylých šest epizod bylo vysíláno na konci léta.\n\nKrátce po skončení seriálu, získala jednu z hlavních rolí Octavie Blake v seriálu stanice The CW \"The 100\".\n"}
{"id": "1058720", "url": "https://cs.wikipedia.org/wiki?curid=1058720", "title": "Pavel Jurkovič", "text": "Pavel Jurkovič\n\nPavel Jurkovič (18. srpna 1933 Starý Poddvorov – 4. února 2015 Praha) byl český hudebník, zpěvák, skladatel, pedagog a popularizátor lidových písní.\n\nPavel Jurkovič se narodil 18. srpna 1933 ve Starém Poddvorově na Hodonínsku. Jeho vztah k hudbě ovlivňovala lidová hudební tradice na rodném Podluží. Zpěv začal studovat po válce již ve svých dvanácti letech v pražské Schole cantorum při břevnovském klášteře. V roce 1957 se stal členem pozdějších Pražských madrigalistů. V letech 1965–1967 studoval postgraduálně v Salcburku u Carla Orffa. Založil Českou Orffovu společnost a propagoval Orffův didaktický systém na našich školách. Od roku 1967 pravidelně spolupracoval s rozhlasem. V letech 1987–1990 byl redaktorem hudebních stránek dětského časopisu Sluníčko.\n\nOd roku 1968 spolupracoval se souborem Chorea Bohemica a později Musica Bohemica Jaroslava Krčka, stejně jako s řadou dalších souborů a kapel. Některé z nich, jako Musica Poetica nebo Musica Humana, sám založil a vedl.\n\nVíce než polovinu svého učitelského života prožil Pavel Jurkovič v Praze 7 v ZŠ v Umělecké ulici.\n\nPavel Jurkovič je autorem či spoluautorem mnoha učebnic a odborných publikací. Je držitelem Výroční ceny Československého rozhlasu za tvorbu pro děti (1980) ocenění za zásluhy o šíření orffovských myšlenek uděleném Orffovou nadací v Mnichově (1995) a Cenou České hudební rady za iniciativní počiny v hudební výchově (1996).\n\n"}
{"id": "1058721", "url": "https://cs.wikipedia.org/wiki?curid=1058721", "title": "Boubacar Barry", "text": "Boubacar Barry\n\nBoubacar „Copa“ Barry (* 30. prosince 1979, Marcory) je fotbalový brankář z Pobřeží slonoviny, hráč klubu KSC Lokeren. Nastupuje i za fotbalovou reprezentaci Pobřeží slonoviny.\nMimo Pobřeží slonoviny hrál ve Francii a Belgii.\n\nBoubacar Barry hrál ve své zemi v klubu ASEC Mimosas. V roce 2001 zamířil do Evropy do francouzského celku Stade Rennais FC, kde se vyvíjel vedle brankářů Petra Čecha a Bernarda Lamy. V létě 2003 se přesunul do Belgie, kde chytal nejprve v klubu KSK Beveren a od roku 2007 v KSC Lokeren.\n\nV A-mužstvu Pobřeží slonoviny debutoval 18. 6. 2000 v kvalifikačním zápase proti Tunisku (remíza 2:2).\n\nZúčastnil se Mistrovství světa 2006 v Německu a Mistrovství světa 2010 v Jihoafrické republice.\nHrál i na Mistrovství světa 2014 v Brazílii, kde reprezentace Pobřeží slonoviny vypadla v základní skupině C.\n\nNa Africkém poháru národů v roce 2012 se s reprezentací dostal až do finále proti Zambii, zápas skončil 0:0 po prodloužení. V penaltovém rozstřelu jeho tým podlehl 7:8 a africkým šampionem se stala Zambie.\nZúčastnil se mj. i Afrického poháru národů 2015 v Rovníkové Guineji. Na turnaji byl náhradníkem, ale ve finále proti Ghaně se stal hrdinou zápasu a pomohl získat zlaté medaile. Utkání se po výsledku 0:0 rozhodovalo v penaltovém rozstřelu, skončilo poměrem 9:8. V 11. sérii kopů šli na penalty oba brankáři, Barry nejprve chytil střelu svého protivníka Razaka (ještě předtím zneškodnil pokus Acquaha) a poté svůj pokus proměnil.\n\n"}
{"id": "1058729", "url": "https://cs.wikipedia.org/wiki?curid=1058729", "title": "Arthur Boka", "text": "Arthur Boka\n\nEtienne Arthur Boka (* 2. dubna 1983, Abidžan) je fotbalový obránce z Pobřeží slonoviny, hráč klubu KSC Lokeren. Nastupuje i za fotbalovou reprezentaci Pobřeží slonoviny.\nMimo Pobřeží slonoviny hrál ve Francii, Belgii, Německu a Španělsku.\n\nArthur Boka začínal s fotbalem ve své zemi v klubu ASEC Mimosas. V létě 2002 zamířil do Evropy do belgického celku KSK Beveren a od roku 2007 v KSC Lokeren. Poté působil dva roky (2004–2006) ve francouzském týmu RC Strasbourg, odkud odešel do německého klubu VfB Stuttgart. Zde působil až do léta 2014, kdy přestoupil do španělské Málagy, kde podepsal dvouletý kontrakt.\n\nV A-mužstvu Pobřeží slonoviny debutoval 31. 3. 2004 v přátelském zápase proti domácímu týmu Tuniska (výhra 2:0).\n\nZúčastnil se Mistrovství světa 2006 v Německu a Mistrovství světa 2010 v Jihoafrické republice.\nHrál i na Mistrovství světa 2014 v Brazílii, kde reprezentace Pobřeží slonoviny vypadla v základní skupině C.\n\n"}
{"id": "1058730", "url": "https://cs.wikipedia.org/wiki?curid=1058730", "title": "Nikos Dabizas", "text": "Nikos Dabizas\n\nNikolaos \"Nikos\" Dabizas, řecky Νικόλαος \"Νίκος\" Νταμπίζας (* 3. srpen 1973, Amyntaio) je bývalý řecký fotbalista. Nastupoval většinou na postu středního obránce.\n\nS řeckou reprezentací vyhrál mistrovství Evropy roku 2004. V národním mužstvu hrál v letech 1994–2004 a odehrál 70 zápasů.\n\nS Olympiakosem Pireus se stal dvakrát mistrem Řecka (1997, 1998), s Larissou jednou získal řecký pohár (2007).\n"}
{"id": "1058735", "url": "https://cs.wikipedia.org/wiki?curid=1058735", "title": "Zisis Vryzas", "text": "Zisis Vryzas\n\nZisis Vryzas, řecky Ζήσης Βρύζας (* 9. listopadu 1973, Kavala) je bývalý řecký fotbalista. Nastupoval většinou na postu útočníka.\n\nS řeckou reprezentací vyhrál mistrovství Evropy roku 2004. V národním mužstvu hrál v letech 1994–2006 a odehrál 68 zápasů, v nichž vstřelil 9 branek.\n"}
{"id": "1058747", "url": "https://cs.wikipedia.org/wiki?curid=1058747", "title": "Railpool", "text": "Railpool\n\nRAILPOOL GmbH je německá společnost se sídlem v Mnichově, která se zabývá především pronájmy lokomotiv a dalších železničních vozidel pro dopravce podnikající v nákladní i osobní dopravě (tzv. lokpool).\n\nSpolečnost byla založena v červenci 2008 bankovními domy HSH Nordbank a KfW IPEX-Bank (každý měl podíl 50 %) s cílem nabízet pronájem lokomotiv a vozidel pro osobní dopravu na trhu v Německu, ale i v dalších zemích západní Evropy. Smlouvy na dodávky prvních vozidel od společnosti Bombardier společnost uzavřela již v roce svého založení.\n\nV roce 2014 prodaly obě banky své podíly v Railpoolu za nezveřejněnou částku americké investiční společnosti Oaktree Capital Management se sídlem v Los Angeles.\n\n22. září téhož roku pak společnost Bombardier ohlásila, že uzavřela s firmou Railpool dva kontrakty na dodávku 58 kusů lokomotiv TRAXX v hodnotě 192 mil. eur. Součástí dohody byla též opce na dodání dalších 80 lokomotiv. Téhož roku byla uzavřena další smlouva s Bombardierem, tentokrát na nákup 45 patrových osobních vozů za 75 mil. eur, které budou po dodání v roce 2009 pronajaty dánským státním železnicím Danske Statsbaner. V roce 2009 Railpool odkoupil od dopravce Veolia Niederlande osm elektrických jednotek GTW 2/6 a 2/8, které byly Veolii zpětně pronajaty.\nV oblasti lokomotiv se společnost zpočátku zaměřovala výhradně na stroje TRAXX podtypů TRAXX DC (pro provoz na systému 3 kV DC v Polsku), TRAXX F140 AC (pro provoz v zemích se soustavami 15 kV 16,7 Hz a 25 kV 50 Hz) a vícesystémového podtypu TRAXX F140 MS. Vůbec první lokomotivou převzatou společností Railpool byl v dubna 2009 stroj TRAXX F140 MS č. E186 103 s vybavením provoz v Německu, Rakousku, Švýcarsku, Itálii a Nizozemsku. Lokomotivy TRAXX jsou používány různými společnostmi především v nákladní dopravě po celé Evropě, včetně Česka, kde jsou Drážním úřadem schváleny od 3. června 2011. Na českém území je začala používat společnost Metrans Rail, která je využívala především na trase Rotterdam - Praha. Lokomotivy TRAXX z parku Railpoolu zasáhly do osobní dopravy výrazněji v Polsku, kde byly nejdřív používány dopravcem Przewozy Regionalne. V letech 2011 až 2013 je používal také dopravce Koleje Śląskie, který je nasazoval společně s osobními vozy řady B pronajatými od Českých drah.\n\nV roce 2011 Bombardier představil svou lokomotivu TRAXX AC 3 Last Mile určenou právě pro Railpool. V tomto případě se jedná o elektrickou lokomotivu pro provoz na tratích elektrizovaných střídavými napájecími soustavami, která je navíc vybavena pomocným spalovacím motorem.\n\nV roce 2012 pak Railpool začal odebírat vozidla také od společnosti Siemens. Jedná se o zakázku na dodávku šesti střídavých lokomotiv Siemens Vectron pro rychlost až 200 km/h.\n\n"}
{"id": "1058749", "url": "https://cs.wikipedia.org/wiki?curid=1058749", "title": "Joel Teitelbaum", "text": "Joel Teitelbaum\n\nJoel Teitelbaum, známý též jako Satmarský rebe (13. ledna 1887, Sighet, dnešní Sighetu Marmației, Rumunsko – 19. srpna 1979, New York, USA) byl maďarský rabín, zakladatel chasidské dynastie Satmar. Byl velkým odpůrcem sionismu i vzniku Izraele.\n\nPo první světové válce působil ve městě Carei, v roce 1935 byl ustanoven městským rabínem v Satmaru. Když začaly deportace Židů do koncentračních táborů, odmítl komunitu opustit.\n\nV roce 1944 byl sám zatčen a vězněn v koncentračním táboře Bergen-Belsen. Podařilo se mu přežít díky tomu, že se dostal do Kastnerova vlaku (stejně jako rabín Chaim Michael Dov Weissmandl). Po válce tak někteří sionisté rabimu Teitelbaumovi vyčítali, že mu život zachránily právě aktivity sionisty Kastnera.\n\nPo válce žil Teitelbaum krátce v Jeruzalémě, poté odjel do USA. Založil tam první komunitu satmarských chasidů, \"Jetev Lev\", která se v roce 1948 ostře postavila proti založení Izraele. Dále spoluorganizoval zakládání ješiv i dívčích škol nebo charitativní aktivity.\n\nV roce 1968 ho postihl infarkt. Přesto zůstal aktivní, se svými stoupenci zakládal nové město pro satmarské chasidy – Kiryas Joel (\"Joelovo město\"). Když v roce 1979 zemřel, byl zde jako vůbec první člověk pochován.\n\nPo jeho smrti však v komunitě vypukly spory o následnictví, protože po sobě nezanechal potomka. Jeho nástupcem se nakonec stal jeho synovec Moše Teitelbaum, syn Joelova bratra. Část chasidů však uznávala jako Joelovu pravou nástupkyni jeho druhou manželku Alte Fajgu.\n\nJeho otcem byl významný rabín Chananja Jom Tov Lipa Teitelbaum (1836–1904). Joel se oženil v 17 letech, jeho manželkou se stala Chaja Horowic, dcera polského rabína Abrahama Chajima Horowice, který byl z téhož rodu jako slavný chasidský rabín Šmu'el Šmelke Horovic. Měli spolu tři dcery. Jeho žena však v roce 1936 zemřela, postupně pochoval i všechny dcery.\n\nJeho druhou ženou se stala Alte Fajga (1912–2001), dcera rabína Avigdora Šapira, pravnuka zakladatele chasidské dynastie Sanz. Toto manželství však bylo bezdětné.\n\n\n"}
{"id": "1058751", "url": "https://cs.wikipedia.org/wiki?curid=1058751", "title": "Luděk Kühn", "text": "Luděk Kühn\n\nLuděk Kühn (* 29. srpna 1953) je bývalý český fotbalista, záložník.\n\nV československé lize hrál za TJ SU Teplice. Nastoupil ve 25 ligových utkáních a dal 1 gól. Do Teplic přišel z béčka Dukly Praha a po dvou ligových sezónách odešel do TJ Kolín.\n\n"}
{"id": "1058752", "url": "https://cs.wikipedia.org/wiki?curid=1058752", "title": "Puchýřnatec", "text": "Puchýřnatec\n\nPuchýřnatec (\"Physostigma\") je rod rostlin z čeledi bobovité (\"Fabaceae\"). Zahrnuje asi 4 druhy bylin, polokeřů a lián s trojčetnými listy, rozšířených výhradně v tropické Africe. Semena puchýřnatce jedovatého, známá jako \"kalabarský bob\", jsou zdrojem jedovatého alkaloidu fysostigminu, který má využití v lékařství.\n\nPuchýřnatce jsou přímé nebo popínavé byliny a polokeře se zpeřeně trojčetnými listy s vytrvalými palisty a palístky. Květy jsou motýlovité, bílé až purpurové, velké a nápadné, uspořádané v mnohakvětých úžlabních nebo vrcholových, hroznovitých až latovitých květenstvích. Kalich je dvoupyský, zakončený 5 zuby. Pavéza je na bázi ouškatá, bez přívěsků, člunek je zobanitý a spirálně stočený, na bázi s ostruhou. Tyčinek je 10 a jsou dvoubratré (9 + 1). Semeník je tenký a obsahuje 2 až 12 vajíček. Čnělka je stočená, ve spodní části ztenčená a v horní ztlustlá, se zešikmenou bliznou nesoucí přívěsek. Plodem je podlouhlý lusk pukající 2 chlopněmi, často zakřivený. Semena jsou malá nebo velká, elipsoidní až válcovitá.\n\nRod puchýřnatec zahrnuje 4 nebo 5 druhů. Je rozšířen výhradně v subsaharské Africe, od okolí Guinejského zálivu v západní Africe po Angolu a Mosambik.\n\nPuchýřnatce se vyskytují zejména v tropických mokřinách a poříční vegetaci, rovněž na savanách a v řídkých lesích v oblastech se sezónním obdobím sucha.\n\n\nSemena puchýřnatce jedovatého (\"Physostigma venenosum\") jsou známa jako kalabarský bob. Obsahují indolové alkaloidy, zejména fysostigmin, který se řadí k nejprudším jedům. Tato látka se v lékařství používá jako protijed při otravách atropinem, alkoholem ap. a lokálně v očním lékařství.\n\n"}
{"id": "1058754", "url": "https://cs.wikipedia.org/wiki?curid=1058754", "title": "LGBT práva v Lichtenštejnsku", "text": "LGBT práva v Lichtenštejnsku\n\nLesby, gayové, bisexuální a transgender lidé (LGBT) v Lichtenštejnsku mohou užívat mnohá, nikoli však veškerá práva jako ostatní lidé, homosexuální styk je zde od roku 1989 legální.\n\nStejnopohlavní sexuální styk byl zde dekriminalizován roku 1989 vyjmutím § 129 a 130 z Trestního zákoníku bez vyrovnání legálního věku způsobilosti k pohlavnímu styku. K tomu došlo až v roce 2001 v rámci novelizace z prosince 2000, která zrušila veškerá diskriminační ustanovení týkající se stejnopohlavní sexuální aktivity s účinností od roku 2001.\n\nV roce 2001 Volný list, jedna ze tří politických stran, zpracovala návrh zákona o registrovaném partnerství. Ten byl následně postoupen parlamentu a dán vládě k vyjádření a následně zamítnut v létě 2003. Nový návrh od Volného listu parlament schválil v poměru hlasů 19:6 dne 24. října 2007. Návrh zákona byl ve vládě prezentován ministryní spravedlností Aurelie Frick v srpnu 2010. Dne 23. listopadu vláda přijala finální verzi. Dne 16. prosince 2010 došlo k jeho prvnímu čtení. K přijetí došlo až při druhém čtení 16. března a publikaci 21. března 2011 a účinnosti nabyl 1. září po vykonání referenda. Organizace \"Vox Populi\" oznámila svoji iniciativu k vykonání referenda. Podle lichtenštejnské ústavy musela organizace posbírat během 30 dní nejméně 1000 podpisů. Lichtenštejnské referendum se konalo ve dnech 17.–19. června 2010 s 68,8 % souhlasných hlasů a účinnosti nabylo 1. září 2011.\n\nDne 22. února 2005 byl odbor pro rovné příležitosti pověřen zahrnutím diskriminace na základě sexuální orientace do své působnosti.\n\nGay a lesbická organizace FLay byla založena roku 1998 a organizuje společenské aktivity pro LGBT lidi v trojúhelníkové oblasti mezi Lichtenštejnskem, rakouským Vorarlberskem a švýcarským Porýním.\n"}
{"id": "1058755", "url": "https://cs.wikipedia.org/wiki?curid=1058755", "title": "Kapsch", "text": "Kapsch\n\nSkupina Kapsch (německá výslovnost [kapš]) je celosvětově působící firma zabývající se provozem mýtných systémů (referenční projekty ve 44 zemích světa – Rakousko, Spojené království, Rusko, USA, Brazílie, Indie, Jihoafrická republika), poskytováním telekomunikačních řešení a ICT služeb. Korporátní skupina zaměstnává více než 5 000 lidí. Skupina má celkový obrat 923,3 milionu eur (údaje z března 2014) a v témže roce investovala 95,5 milionu eur do výzkumu a vývoje. Společnost má hlavní sídlo ve Vídni a další pobočky v 33 zemích světa.\n\nHistorie firmy Kapsch sahá do 19. století. Od svého založení v roce 1892 se Kapsch rozvíjel od výrobce telefonů po dodavatele systémů pro telematiku silničního provozu a telekomunikace. Kapsch se dodnes profiluje jako rodinná firma s významnými aktivitami v oblasti průmyslu v Rakousku. Majitel společnosti Georg Kapsch je mimo jiné prezidentem rakouského svazu průmyslu. Historie firmy začala, když Johann Kapsch (1845 – 1921) založil v záři 1892 dílnu zabývající se přesným strojírenstvím. Jedním z prvních zákazníků byla státem vlastněná Post- und Telegraphenverwaltung (Správa pošt a telegrafů). V roce 1916 došlo ke změně názvu na Telefon- und Telegrafen-Fabriks-Aktiengesellschaft Kapsch & Söhne in Wien (Akciová společnost Kapsch a synové vyrábějící telefony a telegrafy). Za první světové války firma vyráběla noční mířidla pro rakouské pušky a karabiny Mannlicher.\nKapsch po první světové válce rozšířil svůj sortiment a začal vyrábět kondenzátory, hliníkové trubky a suché baterie. V roce 1923 začal Kapsch vyrábět rádia, televize pak od roku 1955. Po Druhé světové válce se Kapsch významně zapojil do rekonstrukce rakouské telefonní sítě. \n\n\n\n\n\n\n\n\n\n\n\n\n\n\n\n\n\n\n\nV roce 2001 Kapsch AG koupil většinu bývalé firmy SchrackBusinessCom AG, která byla následně zfúzvána s divizí Kapsch Enterprise. Výsledkem fúze je založení Kapsch BusinessCom AG. Tato firma pak začala působit po celé střední Evropě. V současnosti má dceřiné společnosti v České republice, Slovensku, Maďarsku, Rumunsku, Turecku a Polsku.\nFirma je také regionálním prodejcem a partnerem společností v IT a telekomunikačním sektoru. Společnost je Cisco: Zlatý certifikovaný partner, Microsoft: Zlatý partner, Aastra: Poskytovatel tréninku.\nTaké vyrábí čtečku karet a GINA box pro rakouský systém e-karet ve zdravotnictví.\n\nKapsch CarrierCom AG je systémový integrátor telekomunikačních řešení pro železniční operátory a provozovatele pevných, mobilních, dopravních a přístupových sítí.\n\nKapsch TrafficCom AG je mezinárodním dodavatelem “chytrých dopravních systémů”. Firma vyvíjí a prodává produkty, systémy a služby hlavně pro systémy elektronického výběru mýta. Firma se specializuje na open road tolling (ORT – Výběr mýta bez zábran a výběrčích), multi-lane free-flow (MLFF – Výběr mýta ve více pruzích najednou) a high occupancy tolling (HOT – Odstupňování sazeb mýtného podle počtu osob ve vozidle, případně vyhrazení určitých pruhů jen pro více obsazená vozidla s tím že jízda pro méně obsazená vozidla v těchto pruzích se zpoplatní).\nKapsch také dodává systémy na organizování dopravy se zaměřením na bezpečnost a řízení dopravy. Dále prodává elektronické přístupové systémy a systémy na organizování parkování.\nKapsch sídlí ve Vídni, má pobočky a podíly ve firmách ve 23 zemích. Firma se podílela na 210 montážích v 35 zemích (do března 2009) v Evropě, Austrálii, severní Americe, latinské Americe, Středním východě, Asii a v jižní Africe. Firma již vyrobila více než 13 milionů palubních jednotek (OBU) a jí vybudované systémy zpoplatňují provoz ve více než 11 300 pruzích.\nKapsch vybudoval mýtný systém pro nákladní automobily v Rakousku (zprovozněn 2004), České republice (2007), Polsku (2011) a Bělorusku (2013). Krom toho se podílela na zpoplatnění úseků komunikacích v několika dalších zemích.\nOd roku 2004 založila dceřiné společnosti v Rusku a Slovinsku a společně s Busi Impianti S.p.A založila podnik se společnou majetkovou účastí Kapsch-Busi S.p.A.\nDne 26. Června bylo 30,3 % akcií Kapsch TrafficCom AG kotováno na Vídeňské burze. Kapsch Group Beteiligungs GmbH si ponechalo 69,7 % akcií společnosti. Celkem bylo na trh uvolěno 2,2 milionu nových a 1,16 milionu starých akcií. Vstup na burzu byl velmi úspěšný, zájem o akcie byl 14 krát vyšší než objem emitovaných akcií. Ve fiskálním roce 2013/2014 měl Kapsch TrafficCom obrat 487 milionů € a zisk před zdaněním 15,3 milionu €.\nV současné době provozuje v Evropské unii mýtné systémy 18 zemí, v 15 z nich jde o systémy na bázi standardizované mikrovlnné technologie, ve 3 na bázi nestandardizované satelitní (každá země využívající satelit používá jiný standard). Kapsch vybudoval a provozuje mýtný systém pro nákladní automobily v Rakousku (zprovozněn 2004), České republice (2007), Polsku (2011) a Bělorusku (2013). Kromě toho se podílí na dopravních projektech po celém světě.\n\n"}
{"id": "1058757", "url": "https://cs.wikipedia.org/wiki?curid=1058757", "title": "Josef Šindar", "text": "Josef Šindar\n\nJosef Šindar (29. března 1933, Lužice (okres Hodonín) – 17. září 2013, Žernůvka) byl český římskokatolický kněz, dlouholetý farář v Tišnově, znalec lužickosrbské kultury a papežský kaplan.\n\nNarodil se v zemědělské rodině a jako malý chodil s matkou na Svatý Hostýn. Když po druhé světové válce dokončil měšťanskou školu, rozhodl se studovat na Biskupském gymnáziu v Brně a po jeho zrušení pokračoval ve studiu v Hodoníně. V roce 1953 odmaturoval a nastoupil základní vojenskou službu. Po jejím absolvování byl přijat do litoměřického kněžského semináře a dne 26. června 1960 přijal v Litoměřicích kněžské svěcení. Jako kaplan působil nejprve ve farnosti u kostela sv. Mikuláše ve Znojmě, poté v třebíčské městské farnosti, v roce 1967 krátce v Hodoníně a nakonec v Čejkovicích.\n\nRoku 1970 se stal administrátorem v Bulharech a administrátorem excurrendo v Milovicích u Mikulova a Pavlově u Mikulova, v roce 1971 byl přeložen do Ždánic a o rok později do Kučerova, odkud později spravoval excurrendo také farnost Rostěnice. K 1. březnu 1979 byl jmenován farářem v Tišnově a administrátorem excurrendo v Předklášteří a od července 1979 byl také děkanem tišnovského děkanátu. Roku 2007 krátce spravoval excurrendo rovněž farnost Žďárec. Dne 5. dubna 2000 jej papež Jan Pavel II. jmenoval kaplanem Jeho Svatosti. V srpnu 2010 odešel Josef Šindar na odpočinek do Domova sv. Alžběty na Žernůvce, v němž pak vykonával duchovní službu jako výpomocný duchovní deblínské farnosti. Zemřel po delší nemoci a byl pohřben do rodinného hrobu na lužickém hřbitově.\n\nUž od mládí se zajímal o Lužici, kterou poprvé navštívil roku 1963. Aktivně ovládal hornolužickou srbštinu, ze které překládal do češtiny. Svou sorabistickou knihovnu odkázal Společnosti přátel Lužice. Byl také znalcem literatury a vydal řadu drobných bibliofilských tisků. Pro tišnovskou farnost vydával čtvrtletník Cesta.\n\n\n\n\n"}
{"id": "1058760", "url": "https://cs.wikipedia.org/wiki?curid=1058760", "title": "Ján Rohacsek", "text": "Ján Rohacsek\n\nJán Rohacsek (* 25. března 1943) je bývalý slovenský fotbalista, útočník.\n\nV československé lize hrál za TJ SU Teplice. Nastoupil ve 13 ligových utkáních a dal 1 gól. Při zájezdu týmu Teplic k ligovému utkání na Slovensko se odpojil od výpravy a už se nevrátil.\n\n"}
{"id": "1058771", "url": "https://cs.wikipedia.org/wiki?curid=1058771", "title": "Jakub Flor", "text": "Jakub Flor\n\nJakub (Jack) Flor (2. listopadu 1895, Stanětice – 30. července 1980, Hradišťany) byl myslivecký spisovatel, lesník, autor čas.článků, knih, přírodních črt a mysliveckých fejetonů.\n\nNarodil se v rodině myslivce ve Staněticích. Lásku k lesu a přírodě získal už v rodné hájovně. Už od studentských let, uveřejňoval Jakub Flor své drobné literární práce, především fejetony v domažlických týdenících. Na radu svého oblíbeného učitele Jana Vrby odešel studovat na odbornou lesnickou školu do jihomoravské Jemnice. Po ukončení školy a po krátké adjunktuře na trhanovském panství se stal, jako jeho otec a děd, revírníkem na tehdy svěřeném statku hrabat Rziszewských, později Schönbornů. Byly mu přiděleny revíry Podzámčí a Stanětice. Uměl dobře léčit zvěř a tak se na něho často obraceli myslivci i ze vzdálených revírů. Vášnivý ochránce přírody, který ještě ve vysokém věku chodil hlubokým sněhem do lesa denně krmit a zachraňovat zvěř zemřel 30. července 1980, ve chvíli, kdy sám proti sobě před svou hájovnou v Hradišťanech obrátil loveckou pušku. V pozůstalosti zůstaly také svazečky básní a životní paměti „Zelená služba“ a „Zelená penze“.\n\nJeho manželkou byla vdova Marie Bečvářová rozená Adamovicová (1896–1952 \"ve Státní léčebně psychiatrické v Dobřanech\"). S níž měl jediné společné dítě syna Jacka (\"zemřel při autonehodě\").\n\n\n"}
{"id": "1058774", "url": "https://cs.wikipedia.org/wiki?curid=1058774", "title": "László Bénes", "text": "László Bénes\n\nLászló Bénes (* 9. září 1997, Dunajská Streda, Slovensko) je slovenský fotbalový záložník a reprezentant, od roku 2016 hráč německého klubu Borussia Mönchengladbach.\nMimo Slovensko působil na klubové úrovni v Maďarsku, od roku 2016 je v Německu. Jeho oblíbeným klubem je anglický Manchester United FC.\n\nNa Slovensku hrál v juniorském věku za FC Šamorín a DAC 1904 Dunajská Streda. Poté odešel do Maďarska do mládežnické akademie klubu Győri ETO FC. Za Győr si připsal jeden start v maďarské nejvyšší lize Nemzeti bajnokság I, bylo to 6. prosince 2014 proti Honvédu Budapešť, dostal se na hřiště v 82. minutě (výhra 2:0).\n\nV únoru 2015 se ve věku 17 let vrátil na Slovensko, dohodl se s klubem MŠK Žilina, po podzimní části sezóny 2014/15 vedoucím týmem ligové tabulky.\nV 1. slovenské lize debutoval 4. dubna 2015 v utkání proti MFK Košice (výhra 4:1), dostal se na hřiště na závěrečných 10 minut.\n\nV červnu 2016 podepsal smlouvu s německou Borussií Mönchengladbach, cena za transfer z Žiliny se na Slovensku uváděla až 5 milinů eur. V A-týmu debutoval pod trenérem Dieterem Heckingem 7. února 2017 v utkání DFB-Pokalu proti SpVgg Greuther Fürth (výhra Borussie Mönchengladbach 2:0, Bénes nastoupil na hřiště v 79. minutě).\n\nBénes je mládežnickým reprezentantem Slovenska. Se slovenskou „jedenadvacítkou“ slavil v říjnu 2016 postup z kvalifikace na Mistrovství Evropy 2017 v Polsku.\nTrenér Pavel Hapal jej zařadil v červnu 2017 do 23členné nominace na šampionát v Polsku.\n\nV A-mužstvu slovenské reprezentace debutoval pod trenérem Jánem Kozákem 10. 6. 2017 na stadionu LFF stadionas ve Vilniusu v kvalifikačním zápase na MS 2018 proti Litvě, když v 90. minutě vystřídal Ondreje Dudu. Zápas skončil vítězstvím Slovenska 2:1.\n\n"}
{"id": "1058776", "url": "https://cs.wikipedia.org/wiki?curid=1058776", "title": "Aneta (odrůda jablek)", "text": "Aneta (odrůda jablek)\n\nAneta (\"Malus domestica\" 'Aneta') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v září, dozrává v říjnu, skladovatelná do ledna. Je považována za rezistentní vůči některým chorobám.\n\nByla v ÚEB AV ČR ve Střížovicích v ČR. Odrůda vznikla zkřížením odrůd 'Šampion' a hybridní odrůdy s označením ÚEB 1200/1.\n\nRůst střední. Odrůda vytváří vzdušné koruny s množstvím krátkého plodonosného obrostu.\n\nPlodí záhy, mnoho a pravidelně. \n\nPlod je kulatě kuželovitý, velmi velký až velký. Slupka hladká, tenká, žluté zbarvení je překryté červenou barvou se slabým žíháním. Dužnina je nažloutlá navinulá se sladce navinulou chutí, velmi dobrá.\n\nOdrůda je rezistentní proti strupovitostí jabloní, zdrojem rezistence typu Vf. Je poměrně odolná k padlí.\n\nJe vhodná ke skladování a přímému konzumu. Odrůdu lze použít do všech do všech poloh.\n"}
{"id": "1058777", "url": "https://cs.wikipedia.org/wiki?curid=1058777", "title": "Loser Like Me", "text": "Loser Like Me\n\nLoser Like Me je první epizoda šesté série amerického hudebního televizního seriálu \"Glee\" a v celkovém pořadí stá devátá epizoda tohoto seriálu. Epizodu napsali všichni tři hlavní tvůrci seriálu, tedy Ryan Murphy, Brad Falchuk a Ian Brennan, režíroval ji Bradley Buecker a poprvé se vysílala ve Spojených státech dne 9. ledna 2015 na televizním kanálu Fox spolu s další epizodou s názvem Homecoming v rámci speciální dvouhodinové premiéry šesté série seriálu.\n\nNa McKinleyově střední škole začíná nový školní rok, ale ředitelka Sue Sylvester (Jane Lynch) na škole zakázala veškeré umělecké kroužky. Rachel Berry (Lea Michele) zažila velké zklamání, když její seriál byl hned po pilotní epizodě zrušen, a tak se vrací na McKinleyovu střední, aby se s pomocí svého nejlepšího kamaráda Kurta Hummela (Chris Colfer) pokusila obnovit školní sbor. Blaine Anderson (Darren Criss) se stal vedoucím sboru na Daltonově akademii a Will Schuester (Matthew Morrison) je vedoucím konkurenčního sboru, Vocal Adrenaline.\n\nEpizoda získala pozitivní recenze od kritiků a většina z nich poznamenala, jak připomíná první sérii \"Glee\".\n\nPoté, co se televizní seriál \"That’s So Rachel\" ukázal jako velká katastrofa, tak se Rachel Berry (Lea Michele) vrací domů do Limy a zjistí, že se její rodiče rozvádí a prodávají dům.\n\nBlaine Anderson (Darren Criss) je vedoucím sboru Dalton Academy Warblers, protože po rozchodu s Kurtem Hummelem (Chris Colfer) začal zanedbávat všechny hodiny na NYADĚ a byl vyhozen. Sam Evans (Chord Overstreet) se stal fotbalovým trenérem na McKinleyově střední a pomáhá trenérce Beiste (Dot-Marie Jones). Kurt studuje stále NYADU, ale na tento rok je mu dovoleno opustit školu, aby si našel praxi pro svůj studijní program. Vydává se tedy do Limy, aby získal Blaina zpátky. Rachel navštíví školního radu Limy a snaží se ho přesvědčit, aby na McKinleyově střední obnovil sbor, ten souhlasí ale pod podmínkou, že ho bude vést právě ona. Rachel požádá Kurta o pomoc, čímž se stali hlavními nepřáteli Sue Sylvester (Jane Lynch). Will Schuester (Matthew Morrison) působí jako vedoucí hlavního konkurenčního sboru, Vocal Adrenaline.\n\nKurt se setkává s Blainem v gay baru a řekne mu, že ho to mrzí a že se ho pokusí získat zpátky. Blaine ale Kurtovi sdělí, že již s někým chodí a Kurt začne panikařit. Přichází Dave Karofsky (Max Adler) a je prozrazeno, že právě on je Blainův nový přítel. Kurt je v šoku, jde na toalety a začne plakat.\n\nWill navštíví Rachel v jeho bývalé kanceláři, kde se mu Rachel přizná, že Broadway stále zůstala jejím snem. Epizoda končí, když Rachel, nadšená pro novou výzvu, vyvěšuje seznam pro zapsání se do sboru.\n\n\n"}
{"id": "1058779", "url": "https://cs.wikipedia.org/wiki?curid=1058779", "title": "Ústav národní paměti", "text": "Ústav národní paměti\n\nÚstav národní paměti- Komise pro stíhání zločinů proti polskému národu (polsky \"Instytut Pamięci Narodowej- Komisja Ścigania Zbrodni przeciwko Narodowi Polskiemu,\" IPN) je výzkumný ústav ve Varšavě, který se zabývá zločiny nacismu a komunismu, spáchanými v Polsku v letech 1939–1989. Jeho ředitelem byl v letech 2011–2016 historik Łukasz Kamiński.\n\nÚstav zahájil svou činnost 1. července 2000. Jeho ředitele jmenuje a odvolává Sejm, chod úřadu je financován ze státního rozpočtu.\n\nNěkteré závěry IPN nebo jím publikované materiály roznítily v Polsku ostrou veřejnou debatu. Jeden z nejvýbušnějších případů se týkal minulosti někdejšího zakladatele hnutí Solidarita a pozdějšího prezidenta země Lecha Wałęsy.\n\n\n\n"}
{"id": "1058782", "url": "https://cs.wikipedia.org/wiki?curid=1058782", "title": "Elektronické mýtné v EU", "text": "Elektronické mýtné v EU\n\nVětšina zemí EU se rozhodla přistoupit ke zpoplatnění dálniční sítě minimálně pro nákladní dopravu. Důvodů je více, jednak možnost vybrat více peněz, jednak fakt, že negativní (nepříznivé) externality (netržní vlivy na trh) nákladní dopravy jsou mnohem vyšší než u dopravy osobní. V poslední době se v EU prosazuje internalizace (norma) negativních externalit, to se projevuje například rozlišením mýtné sazby podle ekologické třídy vozidla. Další motivací může také být snaha omezit dopravu v určitou dobu zavedením vyšších sazeb (v ČR například v pátek odpoledne), či snaha přimět dálkové dopravce jet přes jinou zemi. V současné době mýto provozuje 18 zemí EU. EU má poměrně značné množství směrnic, které upřesňují, jak mají mýtné systémy fungovat, zejména stanovují, jak se mají vypočítávat sazby a na co lze vybrané peníze používat, specifika ale samozřejmě zůstávají na členských státech. Dlouhodobým cílem EU je interoperabilita mýtných systémů, na toto se zaměřuje projekt EETS.\n\nExistuje několik možností jak vybírat mýtné. Technologicky nejjednodušší je postavit na dálnicích v pravidelných intervalech zátarasy a mýtné vybírat na místě. Nevýhodou tohoto postupu je jednak zpomalování dopravy, nutnost zaměstnávat velké množství lidí a také náklady na vybudování mnoha mýtnic poblíže nájezdů a výjezdů.\n\nDruhou možností je mikrovlnná technologie (DRSC). Ta funguje s pomocí mýtných bran, které jsou postaveny v intervalech na zpoplatněných komunikacích. Nevýhodou jsou vstupní náklady na vybudování mýtných bran, na druhou stranu je systém velmi spolehlivý a má relativně nízké provozní náklady. Tento systém je nejvhodnější pro zpoplatňování úseků s vysokou hustotou dopravy (typicky dálnice). Tato technologie je v EU nejrozšířenější, používají ji: Belgie, Česko, Dánsko, Francie, Chorvatsko, Irsko, Itálie, Polsko, Portugalsko, Rakousko, Řecko, Slovinsko, Španělsko, Švédsko a Velká Británie.\n\nTřetí možností je satelitní technologie. Tato technologie funguje na bázi GPM/GPS. Výhodou jsou menší vstupní náklady, nevýhodou pak nižší spolehlivost a vyšší provozní náklady, jelikož je nutno platit mobilním operátorům za přenos dat. Tuto technologii v EU používají Maďarsko, Německo a Slovensko. Některé země provozující satelitní technologie z důvodu kontroly staví mýtné brány. Německo jich má kolem 300, Slovensko přibližně 47.\n\nOba dva systémy obvykle vyžadují, aby si řidiči pořídili palubní jednotku (OBU, on board unit), která komunikuje se satelitem, nebo s mýtnými branami. Některé státy, mezi nimi je i Česko, již testovaly kombinaci obou technologií, této kombinaci se říká \"hybridní mýtné\". Hybridní mýtné má za cíl kombinovat výhody obou systémů a potlačovat jejich nevýhody. V ČR bylo plánováno vybírat mýto na dálnicích pomocí mikrovlny a na menších silnicích pomocí satelitu. Systém byl úspěšně otestován, ale tehdejší vláda ČR se jej v roce 2011 rozhodla nezavádět.\n\nEvropská služba elektronického mýtného (EETS) je iniciativa EU, jejímž cílem je zjednodušit platbu mýtného pro dopravce v EU. EETS by měla v budoucnu odstranit dnešní nutnost registrovat vozidlo do všech systémů v Evropě a mít ve vozidle několik palubních jednotek funkčních vždy pouze v jedné zemi. Vizí je proto jedna palubní jednotka akceptovaná pro platbu mýta ve všech zemích EU. Takovou jednotku si dopravce pořídí od poskytovatele jednotek, nikoli od provozovatele mýtného systému. Ti jsou svým klientům mnohem blíže než národní výběrčí mýtného, a proto by se díky EETS mohlo v příštích letech placení mýta pro dopravce zjednodušit.\n\nProjekt REETS analyzuje smluvní, procedurální a technické otázky za účelem vypracování doporučení a konkrétního řešení, které povede k zavedení EETS. Jeho cílem je přenést dosud technologický koncept EETS do ekonomické a vztahové reality provozovatelů mýtných systémů a budoucích poskytovatelů interoperabilních palubních jednotek.\n\nProjekt je spolufinancován Evropskou unií skrze TEN-T s cílem urychlit zavedení EETS prostřednictvím povzbuzení dialogu mezi výběrčími mýtného a poskytovateli služeb.\n\nV současné době je projekt realizován v Rakousku, Polsku, Dánsku, Francii, Německu, Itálii, Španělsku a Švýcarsku (to ale nedostává na realizaci projektu peníze z EU). Hlavním koordinátorem projektu je rakouský Asfinag.\n\nEasyGo je systém, který umožňuje v partnerských zemích používat jen jednu OBU. Vyúčtování probíhá přes provozovatele mýta v domovské zemi přepravce. V současné době se do systému zapojilo Dánsko, Německo, Norsko, Rakousko a Švédsko. Vedle plateb mýtného na dálnicích se tímto systémem také dají platit jízdy trajekty mezi Dánskem a Německem.\n"}
{"id": "1058788", "url": "https://cs.wikipedia.org/wiki?curid=1058788", "title": "Elektronické mýtné na Slovensku", "text": "Elektronické mýtné na Slovensku\n\nElektronické mýtné na Slovensku bylo pro vozidla s celkovou hmotností nad 3,5 tuny zavedeno od 1. ledna 2010. Zavedení mýta provázely protesty autodopravců, kteří odmítali mýto bez snížení silniční daně, či daně na pohonné hmoty. Tyto protesty nakonec vedly slovenskou vládu k odložení placení mýtného na silnicích první třídy, to ale dopravce neodradilo od přípravy dalších protestů. Na počátku února tak došlo k blokádám některých komunikací. Protesty nakonec byly zastaveny kvůli obavám ze střetu s policií. Mýto se na silnicích první třídy nakonec začalo platit od 1. března.\n\nSlovenská republika má dnes zbudovaný mýtný systém na 17 611 km dálnic a silnic, z nichž ale většina je zpoplatněna nulovým tarifem, kde se nevybírá mýtné, ale pouze se sleduje, kudy vozidla jezdí. Na počátku roku 2014 tak bylo na Slovensku zpoplatněno nenulovou sazbou 2 681 km dálnic a silnic, z toho silnice první třídy tvořily 73 % zpoplatněné sítě. 15 400 km je zpoplatněno nulovou sazbou, což znamená, že pro Slovenskou republiku aktuálně negenerují žádný výnos z výběru mýta. Bylo plánováno rozšířit mýto ještě na 980 km obchvatů a průjezdů městy, po protestech autodopravců se od toho ale odstoupilo. Vlastníkem mýtného systému je Slovenská republika, systém pro stát spravuje Národná diaľničná spoločnosť (NDS), jeho provozovatelem pak firma SkyToll.\n\nOd svého zavedení do konce roku 2013 mýto vyneslo 610 mil. eur (cca 17 mld. Kč). Z této částky padlo podle zprávy NKÚ SR 74 % na vybudování a provoz mýtného systému. Spolu s předpokládanými výnosy za rok 2014, které by měly činit 183,33 mil. eur, by se celkový výnos mýta za pět let fungování měl dostat na 792,36 mil. eur (cca 22 mld. Kč).\n\nV roce 2015 obdržela společnost SkyToll ocenění Global Road Achievement Award od Mezinárodní silniční federace (International Road Federation) za mimořádný příspěvek k rozvoji silniční dopravy.\n\nDo tendru na vybudování a provoz mýtného systému, vypsaného v září 2007, který trval více než rok, se původně přihlásilo osm konsorcií. V soutěži později pokračovala jen polovina z nich – konsorcium Slovakpass s cenou 663,9 mil. eur, slovensko-švýcarské sdružení ToSy.sk s cenou 651,3 mil. eur, konsorcium Kapsch s cenou 749,36 6mil. eur a konsorcium SanToll – Ibertax s cenou 852,1 mil. eur. Nakonec byla vybrána nejdražší nabídka konsorcia San Toll – Ibertax, jelikož všichni ostatní uchazeči byli z tendru z různých důvodů vyloučeni. \n\nPřevažuje názor, že výběrové řízení v rámci tendru na vybudování mýtného systému bylo neprůhledné a že bylo zmanipulováno tak, aby zakázku získal předem dohodnutý vítěz. Stejně jako tomu bylo v České republice o tři roky dříve.Tři uchazeče, jejichž nabídkové ceny byly nižší, vyřadila Národná diaľničná spoločnosť (NDS) na základě zanedbatelných, nicméně relevantních technických záležitostí. Díky tomu se jediným zbylým uchazečem stalo konsorcium SanToll-Ibertax, které předložilo nejdražší cenovou nabídku. Vyřazení uchazeči podali celkem 13 protestů u antimonopolního úřadu a iniciovali zahájení sedmi soudních sporů u okresního soudu. Všechny žaloby, které neúspěšní uchazeči vznesli, byly postupně slovenskými i mezinárodními soudy rozhodnuty ve prospěch Slovenské republiky, čímž bylo potvrzeno, že vyloučení uchazečů bylo v souladu se slovenskými zákony i s legislativou Evropské unie.\n\nV červnu 2008 slovenská média informovala o tom, že jeden ze členů výběrové komise jmenovaný Národnou diaľničnou spoločnosťou, Raoul Schild, odborník na satelitní a mýtné systémy a bývalý poradce společnosti Siemens, je společně se společností Siemens spoluvlastníkem patentů (přičemž část palubní jednotky pro společnost Siemens navrhl) a pracuje pro společnost Toll Collect. \n\nIhned poté, co se konsorcium Satways rozhodlo nepředložit nabídku do tendru, se společnost Siemens stala hlavním dodavatelem konsorcia SanToll, tedy vítěze tendru na dodavatele mýtného systému. Společnost Siemens ale popřela, že by se mohlo jednat o střet zájmů. \n\nRaoul Schild byl členem výběrové komise, která byla pověřena vyhodnocením předložených nabídek a která rozhodla o vyřazení ostatních tří konsorcií. Média rovněž informovala, že vedle Raoula Schilda rozhodoval o nabídkách v rámci tendru další člen komise – Luboš Wedochovič ze společnosti LogicaCMG, která podniká v oblasti informačních technologií a poradenství. I Wodochovič je podezříván z klientelismu: společnost LogicaCMG vyhrála v roce 2009 tendr na kontrolu slovenského mýtného systému. Uvedení dva členové výběrové komise svoje napojení na Národnou diaľničnou spoločnosť nepotvrdili, ani nevyvrátili. Národná diaľničná spoločnosť totiž během tendru ani po jeho skončení odmítla identitu členů výběrové komise zveřejnit. \n\nVzhledem k nejasnostem ohledně postupu při udělování zakázky na vybudování slovenského mýtného systému, se o celou záležitost začala zajímat také Evropská unie. K institucím EU se odvolalo vyřazené konsorcium Slovakpass. \n\nVítězné konsorcium San Toll – Ibertax podepsalo smlouvu na vybudování a provoz mýtného systému v roce 2009. Následně založilo společnost SkyToll, a to primárně právě za účelem provozování slovenského mýtného systému (Vlastníkem SanToll byla francouzská firma Sanef, která postavila ve Francii část jejich mýtného systému, na kterém také mýto vybírá.). \n\n100% akcionářem firmy SkyToll je společnost Ibertax se sídlem v Bratislavě. Konečným uživatelem výhod společnosti SkyToll, tak jak to definuje slovenský zákon, je český podnikatel Petr Syrovátko. Ve firmě SkyToll CZ působí jako jediný společník dceřiná společnost JT Banky, firma JT IB and Capital Markets. PPF a J&T se prostřednictvím svých bank podílely na financování slovenského mýtného projektu. V orgánech SkyToll na Slovensku i v Česku navíc figuruje Robert Ševela, investiční ředitel PPF. Podle vyjádření PPF hraje Kellnerova skupina ve firmě SkyToll jen roli finančního partnera. Investiční ředitel Ševela se prý do orgánů slovenské mýtné firmy nedostal z vůle PPF, ale firmy SkyToll. . \n\nNa rozdíl od mikrovlnného systému, který např. v ČR nyní provozuje společnost Kapsch, SkyToll využívá na Slovensku od roku 2010 satelity a mobilní sítě. Představitelé této společnosti již několikrát veřejně prohlásili, že mají v budoucnu velký zájem o provozování českého mýta, a že budou daleko levnější než současný provozovatel Kapsch. \n\nJedním z hlavních argumentů pro zavedení mýtného systému kdekoliv na světě je zvýšení vyšší výběr peněz oproti jiným metodám zpoplatnění komunikací. Na Slovensku došlo po zavedení k více než zdvojnásobení vybraných prostředků, stejně tak však došlo k podstatnému zvýšení nákladů na výběr. Za roky 2010–2016 se celkem vybralo 1,17 mld. eur. Náklady na výběr této částky však představovaly skoro tři čtvrtiny vybrané částky. \n\nEfektivita výběru se dle slovenského NKÚ pohybuje kolem 99 %.\n\nPodrobnější statistiky o ziskovosti a nákladovosti mýta na str. 10 a 11 v souhrnné zprávě Národního kontrolního úřadu SR.\n\nZákladem mýtného systému je palubní jednotka (OBU – On Board Unit). OBU se zapojuje do vozidla přes cigaretový zapalovač. OBU patří provozovateli systémy a dopravcům jsou propůjčovány po uzavření smlouvy a zaplacení zálohy ve výši 50 eur. \n\nV případě ztráty, krádeže nebo zničení OBU je nutné zaplatit pokutu ve výši 257,2 eur.\n\nEvropská služba elektronického mýtného (EETS) je iniciativa EU, jejímž cílem je zjednodušit platbu mýtného pro dopravce v EU. EETS by měla v budoucnu odstranit dnešní nutnost registrovat vozidlo do všech systémů v Evropě a mít ve vozidle palubní jednotky funkční pouze v jedné zemi. Funkci lze přirovnat k mobilnímu roamingu – dopravce získá po uzavření smlouvy s jedním poskytovatelem jednu palubní jednotku, funkční ve všech zemích. Finanční zúčtování proběhne také přes jeho „domácího“poskytovatele a jedno sumární vyúčtování. \n\nSatelitní mýtný systém využívaný ve Slovenské republice je už dnes technologicky připravený i na interoperabilitu s okolními zeměmi, plně v souladu s požadavky budoucí Evropské elektronické mýtné služby založené na principech „jedna smlouva – jedna palubní jednotka – více mýtných systémů“, a díky použité technologii dokáže rychle a flexibilně implementovat i budoucí změny a pravidla Evropské unie v oblasti celoevropské dopravní politiky. \n\na) Druh komunikace (silnice 1. třídy, které nevedou souběžně s rychlostními komunikacemi, jsou levnější)\nb) Emisní třída (čím ekologičtější vozidlo, tím levnější mýto)\nc) Počet náprav (čím více, tím vyšší mýto)\nd) Typ vozidla (autobusy mají nižší sazby, stát tím podporuje hromadnou dopravu) \n\nVe srovnání se zeměmi střední Evropy jsou sazby v SR druhé nejvyšší v regionu. Sazby v Rakousku jsou výrazně vyšší, sazby v ČR a Německu o něco nižší a sazby v Polsku jsou výrazně nižší. Platit je možné buď před vjetím na zpoplatnění úsek (režim pre-pay, podobné jako nabytí kreditu na mobilní telefon), případně po užití zpoplatněné komunikace za předpokladu předchozího uzavření smlouvy (režim post-pay). \n\nKontrola placení je prováděna dvěma způsoby. Byly vybudovány kontrolní mýtné brány, které kontrolují správnost nastavení a přítomnost OBU, v případě nesrovnalostí je vytvořen záznam, který je pak zkontrolován pracovníky mýtného systému. Dále se na zpoplatněných komunikacích pohybují vozy mýtné policie, které také disponují kontrolními přístroji.\n\n"}
{"id": "1058795", "url": "https://cs.wikipedia.org/wiki?curid=1058795", "title": "Hlincová hora (Lišovský práh)", "text": "Hlincová hora (Lišovský práh)\n\nHlincová hora, dříve též Pfaffenberg neboli Kněžský vrch, na Základní mapě ČR 1:10 000 je nazývana Na novinách (570,5 m n. m.) je vrch Lišovského prahu. Nachází se 6 km východně od centra Českých Budějovic, na území obce Hlincová Hora. Vrch vytváří horskou přepážku mezi pánví Českobudějovickou a Třeboňskou při pohledu na východ z města Českých Budějovic.\n\nHlincová hora má podobu výrazného plochého hřbetu ve směru Z - V. Severní úbočí se svažuje do údolí Rudolfovského potoka a rozkládá se na něm les Děkan, jižní úbočí padá do údolí Vráteckého potoka a je rovněž zalesněno - les se nazývá Fajfk. Směrem na západ se Hlincová hora svažuje do Českobudějovické pánve, vůči níž se zvedá o 170 m. Geologicky náleží k moldanubiku, lišovskému granulitovému masivu. Geomorfologicky Hlincová hora náleží do subprovincie Česko-moravské, oblasti Jihočeské pánve, celku Třeboňská pánev, podcelku Lišovský práh.\n\nVrcholové partie Hlincové hory jsou součástí lokality nové výstavby Kodetka a postupně tam probíhá výstavba rodinných domů, přes vrchol vede ulice Na Kopečku. Ve vzdálenosti 600 m na východ od hlavního vrcholu je zalesněný vedlejší vrchol, u něhož stojí telekomunikační tubusový stožár se základnovou převodní stanicí (BTS) O2.\n\nLesy na svazích Hlincové hory byly majetkem kostela a fary sv. Mikuláše v Českých Budějovicích a proto byly využívány k těžbě dřeva pro potřebu fary. Ovšem poté, co se okolo roku 1540 znovu oživilo dolování stříbra v blízkých Velkých Horách (dnešmí Rudolfov), dopouštěli se havíři v lesích na tehdejším Pfaffenbergu četných krádeží drřeva a louky byly poškozovány kozami obyvatel z Hor. Navíc i v masivu Hlincové hory byly navrtány doly na těžbu stříbra – 1549 tu byly otevřeny cechy „Sv. Barbora“, „Nanebevzetí P. Marie“ (ten na vrátecké straně) a důl „Bohatá Potěcha“, byla obnovena i stará štola na dolu Summerově. K pohonu těžebních strojů a čerpadel sloužících k odvodnění dolů se rovněž využívaly vodní zdroje z masivu Hlincové hory. V 18. století vznikla na svazích Hlincové hory sběrná stoka, která v mírném spádu obepínala v délce 3,5 km část kopce, aby sbírala povrchové vody, dešťové splachy v průrvách, vody z jarního tání a lesní i luční prameny a sváděla je do rybníku Mrhal. Byla součástí systému stok, který byl vybudován státními úřady v letech 1770-1774 s cílem zvýšit kapacitu vodní energie z místních toků k zefektivnění těžby. V roce 1783 byl systém přesměrován z Mrhalu po úbočí kopce Hlincová hora do rybníka Kyselý v tzv. Terezině údolí (Tereziagrund) na Vráteckém potoce, aby napájel stoupy a těžní stroj dolu Barbora v Dobré Vodě.\n\nZ Hlincové hory se rovněž získával stavební kámen, což dokládají stopy lomů v Děkanském lese (za někdejší zahradou Kodetovou). Podle staré tradice se na tehdejším Pfaffenbergu těžil stavební kámen pro budějovickou Černou věž a na kostel v Rudolfově.\n\nHlincová hora patří k místům s dalekými výhledy. Z nejvyššího bodu Hlincové hory se otevírá výhled především západním směrem na nejvyšší vrcholy Šumavského podhůří Kleť a Libín a na Šumavu s Chlumem a Boubínem. Výhled je však částečně omezován zástavbou rodinných domů. Z louky \"Pod horou\" pod vedlejším východním vrcholem (565,2 m) se otevírá výhled jižním směrem na Novohradské a Slepičí hory.\n"}
{"id": "1058798", "url": "https://cs.wikipedia.org/wiki?curid=1058798", "title": "Abyssos", "text": "Abyssos\n\nAbyssos byla švédská metalová kapela. Zformovala se v roce 1995 ve městě Sundsvall. Hrála melodický black metal a její tvorba byla přirovnávána k britské kapele Cradle of Filth, s čímž členové Abyssos nesouhlasili. Sami označovali svou hudbu za „witching metal“. Připouštěli však určitou podobnost s krajany Dissection. Zpěvák, kytarista a klávesista v jedné osobě Christian Rehn jmenoval jako inspirace kapely Black Sabbath, Dio, Helloween, Iron Maiden, W.A.S.P. a Mötley Crüe.\nMezi hlavní témata Abyssos patřil okultismus a vampýrismus.\n\nVšichni členové Abyssos hráli dříve od začátku 90. let. 20. století v různých deathových či blackových kapelách.\nAndreas Söderlund působil v kapele Hekate (black metal) a po jejím rozpadu v Sombre (death metal ala Deicide). Po zániku Sombre se Söderlund s druhým členem Johanssonem přidali ke skupině Insalubrious Daniela Meidala. Když se ke skupině přidal Christian Rehn, začal s tvorbou skladeb. Produkovaná hudba již byla odlišná od prvních nahrávek Isalubrious, a tak byla činnost skupiny ukončena a oficiálně vznikla kapela Abyssos ve stejném složení, pouze bez Johanssona.\n\nV roce 1996 spatřilo světlo světa první demo \"Wherever the Witches Might Fly\", které zaujalo britskou firmu Cacophonous Records. Její zástupce chtěl v říjnu 1996 podepsat s kapelou smlouvu, což se zrealizovalo až v lednu 1997. Již v květnu 1997 kapela nahrávala své první studiové album \"Together We Summon the Dark\" v Academy Studios v anglickém Yorkshire. Důvodem bylo to, že kapela i firma Cacophonous chtěli mít album co nejdříve a všechna známá švédská studia (Fredman, Abyss, Sunlight) byla již na dlouho dopředu zamluvená. V Academy Studios spolupracovali s producentem Magsem. Debutové album vyšlo v říjnu 1997.\n\nO dva roky později v prosinci 1999 vyšla druhá dlouhohrající deska \"Fhinsthanian Nightbreed\", poslední nahrávka Abyssos. Kapela poté zanikla.\n\n\n\n\n"}
{"id": "1058804", "url": "https://cs.wikipedia.org/wiki?curid=1058804", "title": "Diecéze mendeská", "text": "Diecéze mendeská\n\nDiecéze mendeská (lat. \"Dioecesis Mimatensis\", franc. \"Diocèse de Mende\") je starobylá francouzská římskokatolická diecéze, založená ve 3. století. Leží na území departementu Lozère, jehož hranice přesně kopíruje. Sídlo biskupství a katedrála \"Notre-Dame-et-Saint-Privat de Mende\" se nachází v Mende. Diecéze je součástí marseillské církevní provincie.\n\nOd 16. ledna 2007 je diecézním biskupem Mons. François Jacolin.\n\nBiskupství v Mende bylo založeno v průběhu 3. století, nebo 4. století.\n\nV důsledku konkordátu z roku 1801 bylo 29. listopadu 1801 bulou papeže Pia VII. \"Qui Christi Domini\" zrušeno velké množství francouzských diecézí, mezi nimi také diecéze alèská a diecéze vivierská, jejichž území bylo zcela (resp. v případě diecéze alèské zčásti) včleněno do diecéze mendeské. Diecéze vivierská byla 6. října 1822 obnovena.\n\nOd 8. prosince 2002 je diecéze mendeská sufragánem montpellierské arcidiecéze; do té doby byla sufragánní diecézí arcidiecéze Albi.\n\nSvatí a blahoslavení diecéze Mende:\n\n\n"}
{"id": "1058806", "url": "https://cs.wikipedia.org/wiki?curid=1058806", "title": "Calanda (město)", "text": "Calanda (město)\n\nCalanda je španělské město ležící v Aragonii na soutoku řek Guadalope a Guadalopillo, 116 km jihovýchodně od Zaragozy. Žijí v něm necelé čtyři tisíce obyvatel.\nPodle vykopávek byla lokalita osídlena už v paleolitu, našly se také mozaiky z římských dob. Současné město bylo založeno roku 1360. Nacházejí se zde dva kostely, zasvěcené Panně Marii Pilarské a Panně Marii v naději, a bývalý kapucínský klášter, sloužící jako kulturní dům. Město produkuje olivy a olivový olej, víno, mandle a broskve odrůdy \"Melocotón de Calanda\", která má chráněnou známku původu. Vyhlášená je i místní keramika.\nV roce 1900 se v Calandě narodil filmový režisér Luis Buñuel. Ve městě se nachází jeho muzeum a pořádá se každoročně filmový festival.\nMěsto je známé díky \"zázraku z Calandy\". Místní mladík Miguel Pellicer přišel o nohu, kterou mu přejel žebřiňák. Usilovně se modlil k Panně Marii Pilarské a potíral si pahýl svěceným olejem, až se 29. března 1640 ráno probudil a zjistil, že mu noha znovu narostla. Případ byl zkoumán řadou odborníků, kteří potvrdili pravost zázraku. Král Filip IV. Španělský Pellicera osobně navštívil a políbil jeho zázračnou nohu. Italský novinář Vittorio Messori napsal knihu o calandském zázraku, v níž se vyznal, že díky němu konvertoval ke katolicismu.\n\nZnámým zvykem Calandy je bubnování na Velký pátek spojené s pašijovými hrami, kterého se účastní až tisíc bubeníků.\n\n"}
{"id": "1058807", "url": "https://cs.wikipedia.org/wiki?curid=1058807", "title": "Durit", "text": "Durit\n\nDurit (\"Malus domestica\" 'Durit') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v září, dozrává v listopadu, skladovatelné jsou do února. Odrůda je považována za rezistentní vůči některým chorobám, odrůdu lze pěstovat bez chemické ochrany.\n\nByla vyšlechtěna v ČR. Odrůda vznikla zkřížením odrůd \" 'Dukát' \" × \" 'Prima' \". Odrůdu zaregistroval Ing. Petr Hajduček – Uniplant, Skrbeň, v roce 2003.\n\nRůst odrůdy je střední až bujný. Koruna během vegetace silně zahušťuje. Řez je nezbytný, zejména letní řez. Plodonosný obrost je ve shlucích plodů, je třeba probírky plůdků.\n\nPlodí záhy, průměrně a pravidelně.\n\nPlod je kuželovitý, střední. Slupka hladká, žlutozelené zbarvení je překryté červenou barvou s žíháním. Dužnina je nažloutlá se sladce navinulou chutí, velmi dobrá.\n\nOdrůda je rezistentní proti strupovitosti jabloní a vysoce odolná k padlí. Podle jiných zdrojů je středně odolná k padlí.\n\nJe vhodná ke skladování a přímému konzumu. Odrůdu lze použít do všech středních a teplých poloh. Přestože je růst odrůdy bujný, je doporučováno pěstování odrůdy na slabě rostoucích podnožích ve tvarech jako zákrsky, čtvrtkmeny a vřetena.\n"}
{"id": "1058813", "url": "https://cs.wikipedia.org/wiki?curid=1058813", "title": "Bel-el", "text": "Bel-el\n\nBel-el (\"Malus domestica\" „Bel-el“) je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v září, dozrává v listopadu, skladovatelné jsou do února. \n\nByla nalezena v Rummen, Belgii, v roce 1997 jako barevná pupenová mutace (sport) odrůdy „Elstar“. Registraci v ČR provedla firma Jomobel NV, Halen, Belgie v roce 2004.\n\nOd odrůdy Elstar se liší barvou plodů a dřívějším termínem zralosti. Odrůda může namrzat, a je choulostivá i v období kvetení.\n\nRůst odrůdy je střední. Koruna je vzpřímená, čase spíše rozložitá. Pravidelný řez je nezbytný, zejména letní řez. Plodí na krátkých letorostech, jednotlivě i ve shlucích, je třeba probírky plůdků, má sklon k maloplodosti.\n\nPlodí středně brzy, průměrně a nepravidelně.\n\nKvete pozdně. Je cizosprašná, špatná kompatibilita odrůd při opylení je důvodem nepravidelné sklizně.\n\nPlod je kulatě kuželovitý, střední. Slupka nerovná, středně silná, suchá, hladká, ojíněná, žlutozelené zbarvení je překryté červenou barvou s žíháním. Dužnina je krémová navinulá se sladce navinulou chutí.\n\nOdrůda náchylná k poškození strupovitostí jabloní a středně náchylná k padlí. Obecně je odolnost k houbovým chorobám nízká.\n\nJe vhodná ke skladování a přímému konzumu. Je rovněž vhodná ke zpracování.\n"}
{"id": "1058816", "url": "https://cs.wikipedia.org/wiki?curid=1058816", "title": "Lysina (Svitavská pahorkatina)", "text": "Lysina (Svitavská pahorkatina)\n\nLysina (506 m n. m.) je vrch v okrese Ústí nad Orlicí v Pardubickém kraji. Leží asi 1,5 km východně od obce Jehnědí na jejím katastrálním území.\n\nGeomorfologicky vrch náleží do celku Svitavská pahorkatina, podcelku Českotřebovská vrchovina, okrsku Kozlovský hřbet a podokrsku Brandýský hřbet.\n"}
{"id": "1058829", "url": "https://cs.wikipedia.org/wiki?curid=1058829", "title": "Na Drahách (Kozlovský hřbet)", "text": "Na Drahách (Kozlovský hřbet)\n\nNa Drahách (649 m n. m.) je vrch v okrese Svitavy v Pardubickém kraji. Leží asi 0,5 km východně od obce Rohozná na jejím katastrálním území.\n\nGeomorfologicky vrch náleží do celku Svitavská pahorkatina, podcelku Českotřebovská vrchovina, okrsku Kozlovský hřbet a podokrsku Stašovský hřbet.\n"}
