{"id": "1044574", "url": "https://cs.wikipedia.org/wiki?curid=1044574", "title": "WCT Finals", "text": "WCT Finals\n\nWCT Finals, také WCT Masters, česky Finále WCT, byl profesionální tenisový turnaj mužů hraný jako událost okruhu World Championship Tennis, v kalendáři některých sezón předposlední či závěrečný. Každoročně se konal se mezi lety 1971–1989 na krytých dvorcích kobercového krytu.\n\nDějištěm Finále WCT byl až na výjimky texaský Dallas. Čtvrtfinále a semifinále v roce 1971 proběhly v Houstonu a finále pak v dallaské aréně Memorial Auditorium. Ročníky 1972–1979 se uskutečnily na stadionu Moody Coliseum ve městě University Park, ležícím v dallaském okresu. Dějištěm finále se v letech 1980–1989 stala dallaská Reunion Arena. V letech 1971–1982 a opět 1986–1989 na něm startovalo osm nejlepších tenistů dle klasifikace WCT. Mezi roky 1983–1985 byl počet zvýšen na dvanáct. Uplatňován byl vyřazovací herní formát pavouka.\n\nV květnu 1974 se finále WCT stalo, po boku ženského Virginia Slims v Los Angeles, prvním turnajem na světě, v němž byl uplatněn počítačový systém elektronického čárového rozhodčího pro kontrolu dopadu míčů.\n\nPremiérový ročník 1971 proběhl v listopadovém termínu. Jednalo se o událost hranou dva týdny před akcí stejného formátu – Masters (Turnajem mistrů), konkurenčního okruhu Grand Prix. Od sezóny 1972 byl nový turnaj z komerčních důvodů, především vzhledem k tlaku držitelů televizních práv, hrán na koberci v hale a přeložen na jarní termín. Ročník 1972 se odehrál v květnu a datum se ustálilo na březnovém až květnovém termínu. V sezónách 1985–1986 finále sponzorovala americká automobilka Buick, součást koncernu General Motors, což odrážel oficiální název dvou ročníků Buick WCT Finals.\n\nDebutové zimní finále se konalo v listopadu 1972 v Římě. Tento finálový turnaj byl méně prestižní a měl poloviční dotace. Vítězný Arthur Ashe obdržel 25 000 dolarů, v porovnání s 50tisícovou prémií pro Kena Rosewalla, jenž zvítězil stejný rok na květnovém finále. O dekádu později, v sezóně 1982, byly uskutečněny dokonce tři finále. Standardní květnový turnaj v Dallasu, podzimní v Neapoli a zimní – uskutečněný až v lednu 1983 – michiganském Detroitu.\n\nNejúspěšnějším hráčem se stal Američan John McEnroe, který v devatenácti ročnících vybojoval pět titulů z osmi finálových účastí. Na čtyři trofeje pak dosáhl Čech Ivan Lendl, když vyhrál po dvou sezónních a dvou dílčích finále. V závěrečných duelech se objevil celkem pětkrát.\n\nV období 1973–1986 probíhal také nebodovaný finálový turnaj čtyřhry WCT World Doubles, konaný postupně v několika městech.\n"}
{"id": "1044575", "url": "https://cs.wikipedia.org/wiki?curid=1044575", "title": "Scott Michael Foster", "text": "Scott Michael Foster\n\nScott Michael Foster (* 4. března 1985, Winfield, Illinois, Spojené státy americké) je americký herec. Proslavil se rolí Cappieho v seriálu stanice ABC Family Greek a rolí Lea Hendrieho v seriálu \"Chasing Life\". V roce 2015 hrál Wicka Briggse v telenovele ABC \"Blood & Oil\".\n\nScott se narodil ve Winfieldu v Illinois. Později se jeho rodina přestěhovala do Highland Village v Texasu, kde se začal zajímat o herectví. Navštěvoval Briarhill Middle School a Edward S. Marcus High School, kde odmaturoval v roce 2003. Jeden semestr navštěvoval Collin College, ale brzo se rozhodl pro hereckou kariéru. Má dvě sestry. Hraje na kytaru a je členem kapely „Siren's Eye“. Jejich první EP „Red Room“ vydali 15. prosince 2009.\n\nPo několika reklamách se stal součástí filmového projektu nazvaného \"Quarterlife\", kde hrál postavu Jeda. Průlom v jeho kariéře nastal s rodí Cappieho v seriálu stanice ABC Family \"Greek\". V dubnu 2011 získal hostující roli v seriálu stanice NBC \"Famílie\".\n\nv roce 2014 získal roli v seriálu stanice ABC Family \"Chasing Life\" a roli Kristoffa v seriálu \"Bylo, nebylo\". O rok později získal roli v telenovele stanice ABC \"Blood & Oil\". Od roku 2017 hraje v seriálu \"Šílená bejvalka\".\n\n"}
{"id": "1044581", "url": "https://cs.wikipedia.org/wiki?curid=1044581", "title": "Jiří Pelikán (šachista)", "text": "Jiří Pelikán (šachista)\n\nJiří (Jorge) Pelikán (23. dubna 1906 Častolovice – červenec 1984 Chacabuco, Argentina) byl česko-argentinský šachista.\n\nVe třicátých letech se Pelikán účastnil řady evropských šachových turnajů. Na turnaji v Poděbradech v roce 1936 se mu povedlo uhrát remizu s někdejším šachovým velmistrem Alexandrem Alexandrovičem Aljechinem. Mimo jiné Pelikán také reprezentoval Československo na třech šachových olympiádách: v roce 1935 ve Varšavě, kdy na turnaji dosáhl druhého nejlepšího individuálního výsledku, v roce 1937 ve Stockholmu a v roce 1939 v argentinském Buenos Aires. Účastnil se také neoficiální šachové olympiády v Mnichově v roce 1936.\n\nPo vypuknutí druhé světové války se rozhodl, stejně jako řada dalších hráčů (například Mieczysław Najdorf, Erich Eliskases či týmový kolega Karel Skalička-Mitovský), zůstat v Argentině. Usadil se ve městě Chacabuco v provincii Buenos Aires. Pravidelně se účastnil argentinských šachových turnajů a brzy se stal předním argentinským šachistou. Vyhrál první argentinský koršach. V roce 1965 mu FIDE udělila titul \"Mezinárodní mistr\".\n"}
{"id": "1044585", "url": "https://cs.wikipedia.org/wiki?curid=1044585", "title": "Seznam kubistických staveb v Praze", "text": "Seznam kubistických staveb v Praze\n\nToto je seznam kubistických a rondokubistických objektů v Praze.\n\nPraha je, vedle např. Hradce Králové, či Pardubic jedním z mála měst, kde se rozvinula architektura v tomto slohu. Nejvýznačnějšími kubistickými architekty byli Josef Chochol, Josef Gočár nebo Pavel Janák.\n\nV českém prostředí se pak rozvinul ještě další zvláštní druh kubismu ve stylu Art deco: rondokubismus, a to zejména v architektuře Gočárově a Janákově, ale také v malbách Josefa Čapka.\n\n\n\n\n\n"}
{"id": "1044586", "url": "https://cs.wikipedia.org/wiki?curid=1044586", "title": "Přepadení okresu Berehovo", "text": "Přepadení okresu Berehovo\n\nPřepadení okresu Berehovo byl ozbrojený vojenský přepad území Česko-Slovenska jižně od Berehova ze strany maďarských ozbrojených skupin Szabadcsapatok a Rongyos gárda, který se uskutečnil ve dnech 6. až 11. října 1938 s cílem obsadit pohraniční oblast včetně míst Berehovo a Mukačevo.\n\nVýsledkem byla porážka maďarských ozbrojených skupin. Velká část z nich byla česko-slovenskými jednotkami zajata, části se podařilo uprchnout do Polska.\n\nNa základě Mnichovské dohody přijaté dne 30. září 1938 bylo Československo zavázané do tří měsíců vyřešit územní nároky Maďarska. Začátkem října se začaly v severním Maďarsku organizovat ozbrojené skupiny, jejichž úkolem bylo ilegálně přecházet do ČSR a provádět tam podvratnou činnost s cílem destabilizace pohraničních oblastí.\n\nV blízkosti státní hranice mezi ČSR a Maďarskem na Podkarpatské Rusi se nacházely dva úseky železobetonových pevností ŘOP. Byly však vybudovány pouze částečně – úsek U I mezi Čopem a Šomem na 40 procent (23 objektů) a úsek U III vedoucí dále na východ ke Sevľuši na 50 procent (30 objektů). Neúplná byla také výbava již vybudovaných objektů.\n\nObranu prostoru od hraniční čáry až po linii opevnění zajišťovaly polní hlídky praporu Stráže obrany státu 37 \"„Užhorod“\". Na jednotlivých pevnostních úsecích byly rozmístěny jednotky mobilizovaného hraničářského praporu. Za pevnostmi se zdržovaly další česko-slovenské ozbrojené útvary – vojenské jednotky III. praporu pěšího pluku 45, II. praporu pěšího pluku 36 a smíšeného výzvědného oddílu hraniční oblasti 42.\n\nOzbrojené skupiny Szabadcsapatok, resp. Rongyos gárda byly soustředěny počátkem října 1938 v okolí města Vásárosnamény. Soustředily se zejména na nedostavěný úsek opevnění U III v okolí pohraniční obce Tarpa.\n\nPřepad Berehovského okresu se uskutečnil v několika etapách. První dvě maďarské jednotky překročily státní hranici už 6. října 1938 u Boržavy. Pravděpodobně šlo o průzkumnou četu, která měla za úkol zjistit propustnost česko-slovenského opevnění. 18. října se dostala až na území Polska.\n\n9. října 1938 proniklo na česko-slovenské území přibližně 15 ozbrojenců, kteří prošli poměrně řídkým zabezpečením SOS až do prostoru obce Boržava jihovýchodně od Berehova, kde do vzduchu vyhodili železniční most. Jednotce se podobně jako předešlé průzkumné skupině podařilo dostat až na polské území.\n\nHlavní část přepadu začala v noci z 9. na 10. října 1938. Rota 1 v síle asi 90 mužů, která byla pod velením záložního důstojníka Józsefa Prémy, těsně před půlnocí překročila státní hranici u obce Tarpa. Maďarští vojáci zaútočili na železniční stanici, silnou palbou napadli i přijíždějící vlak, přičemž zabili průvodčího a zajali jednoho četnického strážmistra a nadporučíka česko-slovenské armády.\n\nZ Boržavy se skupina vydala na severovýchod do kopcovitého terénu nad Berehovem. Pronásledoval ji pohotovostní oddíl SOS s příslušníky berehovské četnické stanice. U obce Velké Mužijevo došlo ke střelbě, při níž byl zabit česko-slovenský strážmistr. Maďarská četa byla obklíčena 11. října v lesním porostu u obce Drisina jižně od Mukačeva. Během boje padlo 16, resp. až 17 jejích příslušníků.\n\n9. října 1938 pronikla na území Berehovského okresu i rota 2. Ta se zpočátku držela trasy předešlé roty, avšak po čase ztratila orientaci a musela se vrátit zpět do Maďarska. Následující den překročila hranici opět, přičemž byla posílena o roty 3 a 4, se kterými tvořila skupinu přibližně 400 až 500 ozbrojenců.\n\nPři přechodu přes mezery v opevnění musely maďarské roty postupovat pomalu v dlouhé koloně. Po opětovném seskupení a postupu do vnitrozemí byla skupina vypátrána SOS a obklíčena v lese nedaleko obce Šalanky. V bezvýchodné situaci se maďarští ozbrojenci vzdali.\n\nMaďarské ztráty během boje činily celkem 16, resp. 17 mrtvých a několik zraněných a zajatých. Na česko-slovenské straně padl jeden voják a jeden civilista, kromě toho bylo několik zraněných. Kromě těchto ztrát byl zničen jeden železniční most, poškozen civilní vlak a železniční nádraží v Boržavě.\n\n339 zajatých ozbrojenců bylo převezeno do pevnosti Palanok v Mukačevu. Mezi 28. a 29. říjnem byli přesunuti do Ilavy.\n\nO incidentu byla informována velvyslanectví ČSR v zahraničí, jakož i maďarská vláda.\n\nV přepadené oblasti bylo dne 11. října 1938 vyhlášeno stanné právo.\n"}
{"id": "1044587", "url": "https://cs.wikipedia.org/wiki?curid=1044587", "title": "Kvadratura (malířství)", "text": "Kvadratura (malířství)\n\nKvadratura je v malířství typ nástěnné či nástropní perspektivní malby, jež má vytvářet dojem, že prostor je rozměrnější, než ve skutečnosti je. Již na pompejských nástěnných malbách se objevují náznaky kvadratur, právě kvůli dojmu optického zvětšení prostor. S objevem zákonitostí středové perspektivy byly pak v době renesance poprvé vytvořeny matematicky bezchybné kvadratury.\nVe střední Evropě se způsob kvadratury rozšířil teprve v době baroka, zejména při tvorbě dekorací a nástropních maleb.\n\n"}
{"id": "1044588", "url": "https://cs.wikipedia.org/wiki?curid=1044588", "title": "Mary Ann Mobleyová", "text": "Mary Ann Mobleyová\n\nMary Ann Mobleyová (\"Mobley\", * 17. února 1939 Biloxi Mississippi – 9. prosince 2014 Beverly Hills, Kalifornie) byla herečka ze Spojených států amerických známá také jako Miss America z roku 1959. Hrála především v televizních seriálech. Mezi významnější filmové role patří hlavní ženská role ve filmu \"Harum Scarum\", komediálním muzikálu s Elvisem Presleym z roku 1965. Ve stejném roce hrála i v dalším „Presleyho“ komediálním muzikálu \"Girl Happy\", v gangsterce \"Young Dillinger\" a také získala tehdy udělovaný Zlatý glóbus v kategorii \"Nová hvězda roku – herečka\".\n"}
{"id": "1044589", "url": "https://cs.wikipedia.org/wiki?curid=1044589", "title": "I-wu", "text": "I-wu\n\nI-wu může být:\n"}
{"id": "1044590", "url": "https://cs.wikipedia.org/wiki?curid=1044590", "title": "I-wu (Če-ťiang)", "text": "I-wu (Če-ťiang)\n\nI-wu () je městský okres v městské prefektuře Ťin-chua v provincii Če-ťiang v Čínské lidové republice. Rozloha celého městského okresu je 1103 čtverečních kilometrů a v roce 2010 v něm žilo přibližně 1,2 miliónu lidí. Jedná se o významné obchodní středisko.\n"}
{"id": "1044591", "url": "https://cs.wikipedia.org/wiki?curid=1044591", "title": "Leslie Harvey", "text": "Leslie Harvey\n\nLeslie Harvey (13. září 1944 Glasgow – 3. května 1972 Swansea) byl skotský kytarista několika skotských hudebních skupin konce 60. a začátku 70. let 20. století, z nichž nejvýznamnější skupinou byla Stone the Crows. Jeho bratrem byl Alex Harvey.\n\nNarodil se v Govanu v Glasgow. V 60. letech ho Alan Price požádal, aby se přidal k The Animals, ale rozhodl se zůstat ve skupině svého bratra \"Alex Harvey Soul Band\". Později se stal členem \"Blues Council\". Ti vydali jedno album, \"Baby Don't Look Down\". Skupina se rozpadla poté, co v březnu 1965 došlo k dopravní nehodě, při níž zemřeli zpěvák Fraser Calder a baskytarista James Giffen. V roce 1969 nahrál několik skladeb pro druhé album skotských Cartoone. Též se zúčastnil jejich turné po Spojených státech amerických jako předkapela Led Zeppelin. V roce 1969 byli také předkapelou americké skupiny Spirit. Na konci roku 1969 spoluzaložil Stone the Crows. V květnu 1972 byl na jejich koncertě ve Swansea zabit elektrickým proudem, když se dotkl mikrofonu, který nebyl uzemněný.\n"}
{"id": "1044597", "url": "https://cs.wikipedia.org/wiki?curid=1044597", "title": "Kniha roku Lidových novin 2014", "text": "Kniha roku Lidových novin 2014\n\nKniha roku Lidových novin 2014 je 24. ročník od obnovení ankety \"Lidových novin\" o nejzajímavější knihu roku. Do ankety jsou také započítány hlasy pro knihy vydané koncem roku 2013. \"Lidové noviny\" oslovily kolem 400 respondentů, hlasovalo jich 205. Uzávěrka byla 30. listopadu 2014, výsledky vyšly ve speciální příloze novin v sobotu 13. prosince 2014.\n\nV anketě zvítězil román Martina Reinera \"Básník. Román o Ivanu Blatném\" s 39 hlasy, což je v moderní historii ankety rekordní počet. Rekordní je také rozdíl 23 hlasů mezi prvním a druhým místem.\n"}
{"id": "1044608", "url": "https://cs.wikipedia.org/wiki?curid=1044608", "title": "Vánoce během historie", "text": "Vánoce během historie\n\nVánoce jsou svátky, který slaví společně katolíci, protestanti, bezvěrci i jinověrci. Způsob oslavy Vánoc se během historie měnil.\n\nPřestože například západní křesťané jsou přesvědčeni o Vánocích jako autentickém datu narození Mesiáše, jiné křesťanské církve vnímají Vánoce jako ryze pohanské svátky, na rozdíl od Velikonoc. Svědkové Jehovovi se k oslavám Vánoc slaví kriticky s odůvodněním, že pokyny jak mají oslavovat Spasitele (eucharistie) věřící obdrželi již od Spasitele a poukazují na skutečnost že jde o narození Ježíšovy lidské formy. Důvody neslavení Vánoc zde ale zřejmě budou komplikovanější.\n\nPodle jiných zdrojů jsou Vánoce původně pohanský zvyk, křesťanská církev se snažila i řadu jiných pohanských zvyků proměnit v součást křesťanských oslav. Ke stejnému závěru dospěl i Jan z Holešova, autor \"Pojednání o Štědrém večeru\" z časů vlády krále Václava IV. kolem roku 1400.\n\nPůvod Vánoc, ať je již jakýkoliv, nemá žádný vliv na míru a podstatu slavení Vánoc jako křesťanského svátku, jako oslavy Ježíše Krista, ale ani občanského svátku Vánoc, který je oslavou míru, vzájemnosti a rodiny.\n\nObdobí vzniku vánočních oslav v třetím nebo čtvrtém století odpovídá době, kdy v částečně pohanské Evropě byly stále slaveny pohanské zimní svátky a mnohde zachovávány pohanské zvyky.\n\nV předkřesťanské Evropě a v prvních staletích křesťanství byly běžné zimní oslavy spojené zejména se zimním slunovratem. Tento svátek byl nejpopulárnějším svátkem roku u mnoha evropských pohanských kultur. Důvody zahrnovaly skutečnost, že v zimě bylo třeba udělat jen málo zemědělských prací, i pastevci zahnali stáda z pastvin a ustájili je ve chlévech. Také to byl čas očekávání období lepšího počasí, které se s jarem přiblížilo. Mnoho pozdějších a moderních vánoční zvyků bylo přímo ovlivněno pohanskými svátky a tradicemi, včetně římských Saturnálií, Nového roku a svátku Díkuvzdání. Z pohanských tradic vychází dekorace, světla, obdarovávání, i různé tradiční pokrmy.\n\nPaganská Skandinávie slaví v tomto období Yule, svátek zimního slunovratu, slavený 21.–22. prosince, jehož oslavy trvají až do ledna. Severní Evropa byla christianizována jako poslední část kontinentu a pohanské tradice měly velký vliv na Vánoce. Příkladem takové tradice je slovanský zimní svátek Koleda (také Kračun, Hody), který byl začleněn do Vánoc jako vánoční zvyk koledy. Ve Skandinávii je stále ještě slovo Yule synonymem pro Vánoce. Toto použití bylo poprvé zaznamenáno v roce 900 n.l.\n\nZajímavostí je, že v tomto období, tedy v prosinci, se slaví i židovská chanuka, velmi významný židovský tradiční svátek, od něhož jsou odvozeny i některé vánoční zvyky.\n\nDoba rozšíření Vánoc není jistá, stejně jako důvod vzniku křesťanských oslav narození Spasitele v období, kdy jiné náboženské skupiny a pohané slavili Saturnálie a zimní slunovrat. Je uváděno, že základ koncepce oslav narozenin Krista byl založen ranými křesťany v druhém století. Vánoční tradice byla během 3. století opuštěna a znovu vytvořena ve čtvrtém století.\n\nAčkoliv v roce 303 n. l. se Arnobius de Sicca (Arnobius starší), propagátor raného křesťanství, vysmívá slavení narozenin bohů, neznamená to, že Vánoce v této době nebyly slaveny. Je totiž možné, že by mohlo nějak být oslavováno narození Ježíše Krista jako narozeniny kteréhokoliv člověka, který žil a zemřel. Nelze tedy spolehlivě říci, že v této době ještě Vánoce nebyly již podobným křesťanským svátkem jakým jsou v 21. století, nebo dokonce, že by dnešní podoba slavení Vánoc byla ranými křesťany vysmívána. S ohledem na to, že ještě na počátku 21. století není známo skutečné datum, tedy rok a ani měsíc, vtělení Ježíše, je však slavení narozenin z dnešního pohledu těžko představitelné.\n\nJe prokázáno, že Vánoce začaly být oslavou narození Spasitele právě v třetím až čtvrtém století, v tomto období raného křesťanství. Lze však předpokládat, že kdyby bylo známo, a slaveno dříve ranými křesťany jako nějak významné datum, bylo by již do třetího století zmíněno v dobových zdrojích. Pro nedostatek jiných důkazů a jakýchkoliv podkladů, je tedy jako možný počátek prvního slavení Vánoc ranými křesťany uvažovat hypoteticky toto krátké období mezi kritikou slavení narozenin bohů propagátorem křesťanství a první doloženou oslavou Vánoc jako narozenin Spasitele.\n\nMezi východní křesťany byly Vánoce rozšířeny jako součást oživení katolicismu po smrti proariánského císaře Valense v bitvě u Adrianopole (378). Zvyk slavení Vánoc byl zaveden v Konstantinopoli v roce 379, a do Antiochie tradice dosáhla okolo roku 380. Od slavení svátku bylo upuštěno poté, co Řehoř z Nazianzu odstoupil jako biskup v roce 381, ale bylo znovu zavedeno Janem Zlatoústým asi v roce 400.\n\n\"Dies Natalis Solis Invicti\" znamená v překladu \"Narozeniny nepokořitelného Slunce\". Tento svátek slavnostně založil římský císař Aurelianus (214 – 275 n. l.) na oslavu boha Slunce. Byl slaven v době zimního slunovratu, 25. prosince. Během své vlády Aurelianus upevnil postavení slunečního boha Sola a jeho krédem bylo „Jeden Bůh, jedna Říše“ a „Bůh a přirozený pán“. Křesťanství, které se v této době šířilo, je také monoteistické náboženství.\n\nHypotéza, podle které vzniklo slavení Vánoc nahrazením římského svátku \"Dies Natalis Solis Invicti\" (\"Narozeniny nepokořitelného Slunce\"), je spojována s raně křesťanskou christologickou exegezí verše proroka Malachiáše, podle něhož těm, kdo se bojí Boha, „vzejde Slunce spravedlnosti“: Ale vám, kdo se bojíte mého jména, vzejde slunce spravedlnosti se zdravím na paprscích. Rozběhnete se a budete poskakovat jako vykrmení býčci. Jenže Malachiáš hovoří o „Slunci spravedlnosti“ a nikoli o „nepřemožitelném Slunci“ a podle katolické církve není možné tyto výrazy směšovat. Malachiášovo proroctví se také cituje, s použitím titulu „slunce spravedlnosti“ přiřčeného Kristu, ve spisku \"De Pascha computus\" (O výpočtu Velikonoc), který se dochoval mezi díly kartaginského biskupa Cypriána z roku 243.\n\nV souvislosti s touto hypotézou lze zmínit, že ve čtvrtém století, kdy byly oslavy Vánoc znovu obnoveny, Jan Zlatoústý, který prosazoval oslavy narození Krista dne 25. prosince, komentoval spojení Spasitele a \"Dies Natalis Solis Invicti\" takto: \"Ale náš Pán se také narodil v prosinci ... osm dní před lednovými kalendami (25. prosince)... Ale oni tomu říkají „Narozeniny neporazitelného“. Kdo vlastně je tak neporazitelný jako náš Pán... ? Nebo, když říkají, že jsou to narozeniny Slunce, On je Sluncem spravedlnosti.\" Ztotožňování Krista s bohem Slunce však jako herezi odmítl již Svatý Augustin.\n\nPřesný původ přiřazení 25. prosince na narození Ježíše Krista, je nejasný a zpochybnitelný. Ohledně zakotvení přesného termínu oslav vánoc je vytvořeno několik hypotéz.\n\nJiž jeden z nejstarších biblických komentářů z přelomu 2. a 3. století připisovaný Hippolytovi označuje jako možné datum Kristova vtělení středu 25. prosince. Totéž datum uvádí ve svém díle \"Chronographiae\" z roku 221 římský historik Sextus Iulius Africanus a již zmíněný spis \"De Pascha computus\". připisovaný sv. Cypriánovi. Z dalších indicií lze usuzovat, že v mnoha částech římské říše křesťané slavili Kristovo narození již před Konstantinem.\n\nIrenej z Lyonu (130 – 202 n. l.) se podílel na vytvoření koncepce oslav v souvislosti s ukřižováním Ježíše Krista, které byly stanoveny na 25. března v době, kdy panovaly spory o ukotvení svátku. Irenej je podle některých zdrojů označován za autora díla \"Adversus Haereses\" (plným názvem \"Elenchos kai anatropé tés pseudonymú gnóseós\", česky \"Odhalení a odmítnutí předstíraného, avšak falešného poznání (gnóze)\"), tedy díla, které se zabývá heretickými, především asijskými církvemi, a jejich praktikami v druhém století, a který zmiňuje založení oslav narození Ježíše Krista (Vánoc) a ukotvení jejich data v kalendáři.\n\nUkotvení data v kalendáři je vysvětlováno vypočtením termínu narození z termínu početí. Oslava početí Ježíše, známá jako Zvěstování Panny Marie, byla spojena s oslavou jarní rovnodennosti, tedy po devíti měsících se oslava narození shoduje s termínem oslav zimního slunovratu. Dílo známé jako \"De Pascha computus\" (243 n.l.) vede k myšlence, že stvoření začíná jarní rovnodenností, 25. března, s početím nebo narozením (slovo nascor může znamenat jedno nebo druhé) Ježíše dne 28. března, v den vzniku slunce podle knihy Genesis. Jeden z možných překladů tak zní: „O skvělá a božská prozřetelnost Pána, že v ten den, ten stejný den, kdy bylo stvořeno Slunce, 28. března, ve středu, by se Kristus měl narodit. Z tohoto důvodu prorok Malachiáš, jenž hovořil o něm s lidmi, trefně řekl: Vzejde Vám slunce spravedlnosti, a zdraví bude na jeho křídlech.“\n\nPodobně spis \"De solsticiis et aequinocibus\" z poloviny 4. století klade datum Velikonoc k 25. březnu, a toto datum ztotožňuje s datem Kristova vtělení, tedy početí. Této hypotéze vzniku Vánoc odpovídá i analogický způsob oslav, běžnější na křesťanském Východě, kde se takto váže 6. duben a 6. leden, kdy křesťané slaví svátek Epifanie čili Zjevení Páně.\n\nTento římský svátek je již zmíněn výše. Ať už považujeme hypotézu o nahrazení svátku \"Dies Natalis Solis Invicti\" Vánocemi za věrohodnou či nikoli, je možné, že křesťané považovali sváteční termín za vhodný k vlastním oslavám. V knize \"Oxford Companion to Christian Thought\" je na základě poznámek o nejistotě ohledně pořadí mezi náboženskými oslavami narozenin nepokořitelného Slunce a narozenin Ježíše zmíněna hypotéza, že 25. prosinec byl vybrán na oslavu narození Ježíše na základě přesvědčení, že k početí došlo dne 25. března a 25. prosinec byl potenciálně stanoven jako křesťanský svátek ještě před Aureliánovým dekretem, který, když byl vyhlášen, mohl být pro křesťanský svátek příležitostí a výzvou.\n\nJedna z posledních hypotéz tvrdí, že datum oslavy Vánoc může odpovídat skutečnému datu Ježíšova narození. Tato hypotéza se zakládá na analýze esénské knihovny v Kumránu a některých informací z Lukášova evangelia, podle něhož archanděl Gabriel knězi Zachariášovi v jeruzalémském chrámu během služby Abiovy kněžské třídy, do níž náležel, oznamuje, že se mu narodí syn.\n\nPodle kalendáře služeb jednotlivých tříd, který se podařilo zrekonstruovat na základě kumránských svitků, Abiova třída v chrámu sloužila dvakrát do roka, z toho jednou v posledním záříjovém týdnu, kdy k tomuto poselství tedy také mohlo dojít. Jan Křtitel by se tak mohl narodit na konci června (konec září + 9 měsíců Alžbětina těhotenství). Ježíš se pak narodil, jak lze vyčíst z Lukášova evangelia, šest měsíců po Janu Křtiteli. Pak je tedy možné, že by k narození došlo na konci prosince.\n\nProti této teorii ovšem hovoří klimatická fakta. V době narození Spasitele, podle evangelií, v oblasti kde k narození došlo, pásli pastýři pod širým nebem: \"V tom kraji byli pastýři, kteří pobývali pod širým nebem a drželi noční hlídky u svého stáda.“ Pastýři během zimního období v Judsku v těchto letech však mívali z praktických důvodů stáda v chlévech. Podle této informace v evangeliích by tak pravděpodobným datem vtělení nemohl být 24. prosinec, 25. prosinec, a zřejmě ani lednová data oslav.\n\nPastýři v této zemi vždycky sháněli svá stáda z hor a luk a zahnali je nejpozději do 15. října do stájí, aby dobytek chránili před chladem (15–18 °C) a dešti. Zimní období je zde období dešťů. Samotná Bible zmiňuje (Píseň písní 2: 11 a Ezdráš 10: 9, 13), že zima byla chladným a deštivým obdobím, které nedovoluje, aby se páslo v noci na loukách.\n\nS ohledem na mísení a přejímání tradic různých kultur nelze vyloučit, že datum 25. prosince jako oslavy Ježíšova narození může pocházet i z nějaké jiné starobylé tradice, která měla historické jádro. Tato možnost zůstává zatím otevřena.\n\nPrvním dokumentem, který dosvědčuje přímo slavení Vánoc je Filokalův \"Chronograf\" z roku 354, když uvádí narození Krista mezi oslavami mučedníků římské církve v tzv. \"Depositio martyrum\". Kvůli jisté nepravidelnosti v seznamu úmrtí papežů v témže kalendáři pak můžeme datovat toto svědectví do roku 336. Tento údaj znamená, že křesťané Vánoce coby narození Krista slavili v Římě nejpozději tohoto roku, pravděpodobně však již dříve.\n\n\"Chronograf\" je iluminovaný rukopis, ilustrovaný kalendář, sestavený v Římě. Obsahuje seznam výročních dnů a seznam římských biskupů a je také prvním písemným dokladem, jenž odkazuje na datum slavení narozenin Spasitele v 25. prosinci. Na východě první křesťané slavili narození Krista jako součást Zjevení Páně 6. ledna.\n\nV raném středověku byla oslava Štědrého dne považována za méně významný svátek než Epifanie (Zjevení Páně, 6. ledna), která je v západním křesťanství zaměřena na návštěvu mudrců. Ale ve středověkém kalendáři vánoční svátky postupně nabývaly na významosti. Čtyřicet dní před Vánocemi se stalo obdobím „čtyřiceti dnů sv. Martina“ (období začínalo 11. listopadu, na svátek svatého Martina z Tours), nyní známé jako adventní období. V Itálii, kde bývala tradice Saturnálií, tyto oslavy splývaly s adventem. Kolem 12. století byla tato tradice opět změněna na Dvanáct vánočních dnů (25. prosince – 5. ledna), období, které se v liturgických kalendářích slaví jako Dvanáct svatých dní.\n\nVýznamnost Štědrého dne byla postupně zvyšována po korunovaci Karla Velikého na císaře na Štědrý den v roce 800. Král Edmund Mučedník byl pomazán na Vánoce 855 a král Vilém I. Dobyvatel byl korunován na Štědrý den 1066.\nBěhem středověku se pak svátek stal tak významným, že kronikáři běžně uváděli, kde různí magnáti slavili Vánoce. Anglický král Richard II. v roce 1377 pořádal vánoční oslavy, při kterých bylo připraveno a zkonzumováno dvacet osm volů a tři sta ovcí. Kanec z Yule byl společným prvkem středověkých vánočních svátků v Anglii. Koledování se stalo velmi populárním, původně však šlo o skupiny tanečníků, kteří zpívali. Skupina se skládala ze zpěváka a kruhu tanečníků, kteří tvořili sbor. Různí umělci té doby byli odsouzeni za oplzlé koledy, což naznačuje, že divoké tradice Saturnálií a Yule pokračovaly v této nové formě pod názvem Vánoce. Opilost, promiskuita a hazardní hry byly také v té době důležitým prvkem oslavy. V Anglii se na Nový rok lidé obdarovávali, a bylo zde vařeno speciální vánoční pivo.\n\nVánoce byly ve středověku veřejné svátky, jako ozdoby byly používány břečťan, cesmína, a jiné stálezelené rostliny. Dávání vánočních dárků bylo během středověku obvyklé mezi lidmi s právními vztahy, jako je nájemce a pronajímatel. v Anglii v 17. století bylo zvykem, že celoroční střídmost v jídle, tanci, zpěvu, sportování a hraní karet vystřídaly Vánoce s opulentními večeřemi, komplikovanými maškarádami a průvody. V roce 1607 král Jakub I. Stuart trval na tom, že divadelní hry se budou hrát celou Štědrovečerní noc, a že královský dvůr se jim bude věnovat.\n\nBěhem reformace v 16.-17. století v Evropě mnoho protestantů vyměnilo nositele vánočních dárků za osobu Ježíška nebo Jezulátko a datum předávání dárků bylo změněno z 6. prosince na Štědrý den.\nNa území Česka byl v období středověku dodržován zvyk bdění (vigilie) a půstu. Také bylo zvykem, aby v předvečer Narození Páně kněží a žáci chodili a kalendovali, čili koledovali, po domech svých věřících, což činili i v osmý den (oktáv) téhož svátku. Domy byly zdobeny chvojím jehličnanů. Mezi běžné pokrmy v té době o Vánocích patřily oplatky, které se podávaly jako první chod, s medem, ale také s česnekem, s bylinkami, šípky nebo jinými plody. Česnekem byly ochucovány i další pokrmy. Česnek byl považován za mocnou ochrannou a posilující bylinu. Dalším chodem byla polévka, často s houbami, které se přidávaly do více druhů štědrovečerních pokrmů. Nejznámějším štědrovečerním jídlem s houbami v té době byl kuba (černý kuba), připravovaný z krupek a hub. K večeři se také podávala krupičná, hrachová nebo prosná kaše. Tento pokrm měl být symbolem hojnosti. Součástí večeře bylo i vařené sušené ovoce.\n\nČeští křesťané se v předvečer Vánoc postili „až do hvězdy“ tedy do první hvězdy (ve 20. a 21. století zvyk trvá i mezi nekatolíky, novodobým účelem každoročního půstu je, aby postící se viděl zlaté prasátko). Děti dobří křesťané strašili, že přijde o Štědrém večeru Šprech a provrtá jim břicho, aby zjistil, zda se řádně postili.\n\nNicméně středověký učenec, benediktinský mnich Jan z Holešova (†1436), dodává, že „…kteří jsou v jeho moci (ďáblově), … se v tak slavnostní předvečer přežírají, druzí opíjejí a jiní nejen do večerní hvězdy, ale i do jitřní hvězdy na chválu ďáblovu bdí, hrajíce v onen nejsvětější večer v kostky a zkoušejíce, jaké budou míti v kostkách štěstí po celý budoucí rok.“ Popisuje, že nikdy v celém roce se neprovozuje tolik a takových kouzel, věcí tak hanebných a zavrženíhodných jako o Vánocích. Zdůvodňuje to tak, že je to veliký svátek, a proto chce také ďábel mít z něho veliký podíl. Proto ďábel vnucuje lidem přesvědčení, že s ohledem na význam Štědrého dne mají i jejich kouzla větší moc.\n\nDalším popisovaným zvykem je pohostinnost. Na večer Štědrého dne jsou věrní a zbožní křesťané štědřejší než jindy. \"Žádný hospodář není tak chudý, aby v tento večer nevystrojil své rodině štědrý večer neboli štědrou potěchu, nemůže-li více, aspoň udělá toho večera větší světlo ve své světnici. I dobytčatům sedláci dopřávali více krmiva než jindy.\" Popisuje, že lidé dříve v tento večer otvírali své domy až po střechu, a každý potřebný dostal občerstvení. Poctiví lidé darovali ze svého měšce otevřeně, pohotověji sahajíce pro peníz chudobnému než obvykle. Podle uvedeného zdroje bylo zvykem při obědě (zřejmě polévka při lehkém půstu) na Štědrý den položit na svůj stůl peníze, které chtěl majitel darovat toho večera chudým.\n\nAle byly vánoční zvyky a pověry, kterými, podle Jana z Holešova, ďábel všechny tyto chvályhodné tradice převracel v nesprávné. Bylo tradicí držet na Štědrý večer ruku v měšci. Nikoliv však proto, aby bohatí mohli obdarovat chudé, ale aby míchali penězi a aby se jim proto po celý budoucí rok peníze množily. Další tradicí bylo klást peníze na Štědrý večer na stůl. Ale ne proto, aby je bohatí rozdělili chudým, ale aby boháč měl štěstí na peníze. Rovněž opisuje pověru otvírat kapsy toho večera, nikoli chudobným, ale aby všechno štěstí napadalo do jejich kapes.\n\nZ tohoto období je rovněž popsán zvyk obdarovávat blízké, předávat jim „příjemné a vybrané věci“ a zvláště vonné, vložené mezi dvěma krásnými miskami. Podle zdroje někdy ovšem nikoliv pro potěšení jiných a na památku narození Ježíše, ale proto, aby dárci měli celý rok štěstí. Popisuje pověru, že „kdo toho večera neobdaruje jiných, zchudne dřív, než rok skončí“.\n\nV tomto období věřící připravují a pojídají pečivo („chléb“) z bílé mouky (snad vánočky, latinský výraz pro chléb může znamenat jakékoli podobné pečivo) nebo koláče. Což učený mnich popisuje jako zvyk na památku toho, „že se pro nás narodil a nám byl dán v Betlémě, tj. v „Domě chleba“, velký bílý chléb nebeský, totiž náš Pán Ježíš Kristus.“ Podle jeho zprávy lidé dobré víry nechávali na stolech tyto velké bílé chleby s noži, aby si o tomto svátku čeleď pro sebe, i pro chudé příchozí, mohla ukrojit podle své úvahy.\n\nĎábel pak, podle dobové informace vytvořil z tohoto křesťanského zvyku „hrubý blud smyslu téměř opačného, …křesťané nechávají chleby na stolech a ubrusech nikoli na počest Kristova narození, ale aby v noci přicházeli bůžkové a jedli. Tj. v pravdě hrubý příklad nevěry pohanů… .“\n\nKřesťané podle tohoto písemného dokumentu také v předvečer Štědrého dne ve středověku pojídali více ovoce než jindy, na památku toho dne, kdy se narodilo ovoce vybrané a užitečné, Ježíš Kristus. Věřící pokládali o tomto svátku ovoce na stoly a krájeli čeledi a chudým a ovocné stromy omotávali slámou. Ovšem podle učeného mnicha lidé hned převracejí smysl těchto ušlechtilých zvyků „...a krájejí ovoce, aby na něm pozorovali budoucí dobré či zlé věci, a ovazují stromy slámou, aby jim v budoucím létě nesly hodně ovoce.“\n\nRovněž bylo ve středověku zvykem křesťanů v předvečer Štědrého dne stlát slámu do místností a do kostelů jako památku toho, \"…že je předvečer svátku, kdy Paní celého světa, královna nebeská a Matka Boží porodila na tento svět Pána našeho Ježíše Krista. – Ať si však dají pozor ti, kdož své rozpustilosti a necudnosti provádějí na oné slámě…\"\n\nZvykem byl zákaz zametání během Štědrého dne. Tato tradice vychází z pověry, že o „svatých nocích“ přebývají duše zemřelých mezi živými a mohly by být zraněny nebo vymeteny z domu. Při večeři na Štědrý den hospodyně nesměla v průběhu večeře vstát od stolu, jinak by slepice neseděly celý rok na vejcích. Další pověrou byl zákaz kýchání. Lidé se obávali, že by mohl někdo v místnosti, nebo z jejich přátel, zemřít. Také nesměl nikdo z rodiny sedět naproti dveřím od ulice, aby se nestalo, že v dalším roce zemře.\n\nVánoce se vítaly nejen jako svátky narození Ježíše, ale jako svátek domácího štěstí a společenství. Zprávy ze 17. století popisují, že se na Vánoce pekly v českých zemích nejen vánočky, ale rovněž housky, húsce či pletenice, štědrovnice, štědráky, calty, spletky, makůvky, ceplíky a žemle. Jsou popisovány v souvislosti s vánočními dary panovníkovi, vrchnosti a kněžím. Koláče a buchty se dávaly jako koleda hlavně kněžím a učitelům, nebo je jako výslužku na sv. Štěpána a o Novém roce dostala chasa.\n\nDo 17. století byl středem vánočních zvyků kostel, kde byl vystaven betlém s jesličkami a probíhala štědrovečerní mše. V kostelích se také hrály církevní vánoční hry. Během 17. století v těchto liturgických hrách účinkovali především žáci, kteří je však občas prokládali scénkami, kvůli kterým byli následně z kostelů vyhoštěni. Poté měla podle některých zdrojů vzniknout tradice, kdy žáci chodili na Vánoce hrát dům od domu, koledovat.\n\nOslava vánoc se v 17. století přesunula do rodin, kde bylo oslavováno narození Ježíška a uctíváno rodinné štěstí a vzájemná pospolitost. Také se Vánocích vítal návrat Slunce a s tím byly spojeny i štědrovečerní zvyky a obyčeje.\n\nJe popisováno, že do 16. století dávali poddaní dárky vrchnosti a úředníkům, podřízení nadřízeným. Někdy bývaly dárky dokonce vymáhány. Například hrabě Václav Jiří Holický ze Šternberka napsal ve své korespondenci roce 1597 panu Jindřichu ze Švamberka, bohatému šlechtici z hradu Zvíkov, jako odpověď na několikerou urgenci o vánoční dárek toto: „Tu chrtici novýho líta posílám.“ Česká města posílala v 17. století rakouské císařovně k Vánocům deset koroptví a šedesát kvíčal. Vánoční dárky státním úředníkům nazývali staročeši „halafance“, což byly v podstatě vánoční úplatky vlivným úředníkům, kteří byli poté k prosbám českých měst vstřícnější. Zvyk rozdávat dárky i dětem se možná rozšířil později, ale už Daniel Adam z Veleslavína popisuje, že dárky dostávaly i děti: „Toho dne mají obyčaj dítkám rodičové rozličné dárky klásti času nočního pod titulem Krista Pána a slují ti štědrovečerní darové: darové Krista Pána.“\n\nPo protestantské reformaci některé náboženské skupiny v Anglii, především puritáni, důrazně odsoudily oslavu Vánoc jako katolického vynálezu a „pozlátka papežství“ či „hadrové bestie“. Katolická církev reagovala tím, že podporovala oslavu Vánoc ve více nábožensky orientované formě. Vánoce však dále byly jedním z velkých témat sporu mezi anglikány a puristy.\n\nKarel I. Stuart nařizoval během své vlády svým šlechticům a panstvu, aby se během zimního slunovratu vraceli na svá panství, aby tak mohli dodržovat staré vánoční zvyky. V roce 1647, během anglické občanské války, angličtí puritáni ovládající Parlament zakázali slavení Vánoc jako nebiblického a pohanského zvyku. Následovaly protesty proti rušení Vánoc. Vzpoura vypukla v několika městech a několik týdnů bylo Canterbury řízeno protestujícími, kteří zdobili vchody cesmínou a pokřikovali hesla monarchistů. Kniha \"The Vindication of Christmas\" (česky Ospravedlnění Vánoc) (Londýn, 1652), zveřejnila námitky proti puritánům a vyzvedla staré anglické vánoční tradice jako štěsrovečerní večeři, pečená jablka na ohni, hraní karet, tančení se „služebnými“ a „sedláky“, a také zpívání koled.\n\nReformy během vlády krále Karla II. v roce 1660 zákaz slavení Vánoc ukončily, ale mnoho duchovních stále nesouhlasilo s vánočními oslavami. Presbyteriánská církev (Presbyterian Church of Scotland) ve Skotsku také odrazovala od slavení Vánoc. I v době, kdy Jakub I. Stuart přikázal slavení Vánoc v roce 1618, účast zdejších puritánů na oslavách byla sporá.\n\nSkotský parlament oficiálně zrušil zvyk dodržování Vánoc v roce 1640. Vánoce nebyly ve Skotsku veřejný svátek až do roku 1958, kdy se Vánoce opět staly skotským svátkem.\n\nDeník Jamese Woodforda z druhé poloviny 18. století popisuje detaily o dodržování Vánoc a oslav spojených s vánočním obdobím po řadu let.\n\nV koloniální Americe puritáni z Nové Anglie sdíleli radikální protestantský nesouhlas s oslavami Vánoc. Oslava byla zakázána v Bostonu v letech 1659 až 1681. Zákaz slavení Tří králů byl zrušen až v roce 1681 anglickým guvernérem Edmundem Androsem. Ale ani po zrušení zákazu nebyl svátek slaven až do poloviny 19. století, kdy se slavení Vánoc stalo v oblasti Bostonu módním.\n\nV téže době křesťanští obyvatelé Virginie a New Yorku slavili Vánoce bez omezení. V Pensylvánii byli známi pro své nadšené oslavy Vánoc obyvatelé měst Bethlehem, Nazareth a Lititz. Tato města založili moravští osadníci německé i moravské národnosti z církve Moravských bratří. Moravané v Bethlehemu měli první vánoční stromky v Americe, stejně jako první betlémy. Po americké revoluci však byly Vánoce ve Spojených státech obecně méně oblíbené, neboť byly považovány za anglický zvyk.\n\nV Českých zemích se nejpozději od 16. století pekly pletené vánočky, podle M. Navrátilové je však až do 18. století směli péct výhradně pekaři. Dříve byla pečená také nezaplétaná vánočka, které se říkalo „hůsce“.\n\nV ulicích o Vánocích zpívali jarmareční hudebníci a pořádala se představení loutkových divadel. Na náměstích měst se prodávalo na Mikulášských trzích. Už v 17. a ještě i v 18. století byl vánoční týden zahájen průvodem pražských Židů, kteří nesli na Pražský hrad hodnostářům jako dary husy a cizokrajné plodiny. Později chodíval průvod pekařského cechu s obrovskou vánočkou (nazývanou „štědrovka“). Toto pečivo na Hrad neslo hodnostářům šest tovaryšů. Kromě darů pro hodnostáře bylo zvykem obdarovávat chudé a koledníky. Vánoce byly v 18. století svátky slavené i v rodinách, nejen v kostelech. Mezi nově vytvořené chrámové betlémy tehdy patřil kapucínský betlém v kostele Panny Marie Andělské na Loretánském náměstí na Hradčanech. V 18. století však bylo vystavování jeslí považováno leckde za nedůstojné, protože jesle odváděly pozornost mládeže od kázání.\n\nK vánoční večeři se podávala kaše, kuba (nazývaný také „hubník“). Kaši z vařeného sušeného ovoce (z „křížal“), která byla na Vánoce podávána, se říkalo „muzika“. Večeře začínala až s východem první hvězdy. Bylo také tradicí pojíst trochu vařené čočky, aby se v rodině držely peníze. Kvůli pověrám na štědrovečerním stole musely být česnek, cibule, vánočka a chléb. Nebylo zvykem podávat k večeři rybu nebo zajíce, aby štěstí neuplavalo a neuteklo. Tento zvyk se objevil až na konci 18. století. Připravoval se kapr na černo, kapr a štika na modro a později i rybí polévka a obalovaný kapr. Součástí večeře bylo i ovoce jako jablka nebo ořechy. Jako poslední chod se podávala vánočka s čajem nebo punčem. Část večeře odnesla hospodyně domácím zvířatům a část vhodila do ohně a do vody jako pohanskou obětinu. Zbytek večera před mší trávili obyvatelé zábavou, obvykle hrami a tradicemi jako je pouštění ořechových skořápek po vodě nebo lití olova. Před Vánocemi ovazovali hospodáři vybrané stromy povříslem jako poděkování za úrodu. Ovocné stromy byly mimo to chráněny slámou nebo proutím proti mrazu a zvěři, tak jak to bylo zvykem i dříve.\n\nK vánočním symbolům se vztahem k slunovratu patří malí ptáci, dekorace s prvky zpodobňujícími ptáky byly častou ozdobou. Dekorace ve tvaru ptáků byly s oblibou používány i na ozdobení vánočních stromků v dalším století. Jako ozdoba domácností sloužily vánoční či hrníčkový vrkoč, větve jehličnanů a muší ráj. Také byla v českých zemích známa forma ozdoby paradeisl, která je v knize České vánoce popisována pod názvem „zahrádka“ s tím ,že pokud jsou do jablíček umístěny svíčky, vytvoří se hezký svícen. Autor uvádí, že tyto ozdoby byly časté až do konce 19. století.\n\nNa počátku 19. století spisovatelé ukazovali tudorovské Vánoce jako čas srdečných oslav. V roce 1843 napsal Charles Dickens román \"A Christmas Carol\" (česky Vánoční koleda), který pomohl oživit „duch“ vánočního a sezónního veselí. Okamžitá popularita této knihy sehrála velkou roli v představení Vánoc jakožto svátku, jenž klade důraz na rodinu, dobrou vůli a soucit.\n\nDickens se snažil ukázat Vánoce jako svátek štědrosti slavený ve středu rodiny, na rozdíl od komunitních a církevních obřadů s ukázněnými tradicemi a pravidly, jejichž dodržování upadlo na konci 18. a na začátku 19. století.\n\nPřekrytím církevních oslav svou světskou vizí svátků ovlivnil Dickens mnoho aspektů Vánoc v západní kultuře. Například rodinné oslavy, tradiční pokrmy a pití, tanec, hry a pojetí vánoc jako svátků štědrosti, velkorysosti ducha a lásky. Nejoblíbenější fráze z příběhu, „\"Merry Christmas\"“, byla příběhem velmi popularizována. To souvisí se založením Oxford Movement a růstem anglo-katolicismu, což následně vedlo k znovuoživení tradičních rituálů katolické církve a původních náboženských tradic.\n\nPojmenování \"Scrooge\" se stalo synonymem lakomce, i s jeho projevem „\"Bah! Humbuk!\"“ a odmítáním slavnostního ducha Vánoc. V roce 1843 byla vyrobena první komerční vánoční pohlednice. [84] Oživení vánočních koled začalo s vydáním publikace Williama Sandyse „\"Christmas Carols Ancient and Modern\"“ (1833) (česky „Vánoční koledy starověké a moderní“), s koledami „The First Noel“, „I Saw Three Ships“, „Hark the Herald Angels Sing“ and „God Rest Ye Merry, Gentlemen“, jenž byla uvedena i v Dickensově '„A Christmas Carol“.\n\nV 19. století se Vánoční stromek rozšířil i mimo německé prostředí. Ujal se nejprve ve městech, poté na venkově, většinou ho přijímali dříve protestanti než katolíci. Katolická církev považovala zpočátku zdobení stromů za pohanský zvyk.\n\nPřes pronásledování pohanů mnohé pohanské pověry v 19. století stále přežívají. Mezi pověry ještě v 19. století patří zvyk použít výhradně mouku z vlastního pole a při zadělávání těsta se měla hospodyně rukama od těsta dotknout stromů, aby hojně rodily a zbytky těsta slít s vodou a podat dobytku, který pak bude podle pověry dobře dojit.\n\nNa začátku vánočního období byly pořádány Mikulášské průvody. V předvečer svátku chodil Mikuláš s doprovodem po domech rozdávat dárečky malým dětem. Podle dostupných zdrojů v 19. století tvořili doprovod „laufíři“, a za nimi „hajduci“. „Laufíři“ oznamovali příchod Mikuláše, „hajduci“ vyzývali okolostojící k pokleknutí ke křesťanské modlitbě v přítomnosti světce. Za „hajduky“ v průvodu šli muzikanti a skupina masek. Mezi postavy v průvodech tradičně patřili husaři, dragoun s koněm, Žid, smrt. Jindy ale v průvodu chodil třeba i obecný policajt. Někde tvořili součást průvodu „hansbuřti“ (Mikulášova ochranka), „klapačka“ – tyč s čelistmi, s kterými klapal chlapec. Dalšími postavami v procesí jsou andělé. Průvod uzavíral Svatý Mikuláš a čerti.\n\nV 19. století byly zřejmě nejoblíbenějšími cukrovinkami karamelky, ty byly používány i na ozdobu. Na štědrovečerním stole se od druhé poloviny 19. století objevují dnes běžné druhy vánočního cukroví, ale spíše na stole šlechty a bohatých měšťanů, protože řepného cukru bylo málo a třtinový se musel nákladně dovážet. V tomto století byl poprvé součástí Vánoc také jablkový závin. V běžných domácnostech tak jako vánoční sladkosti tehdy bylo možné vidět levnějším medem slazené ovoce. Tyto pochoutky byly podávány ve tvaru hraček, například postaviček. Mezi jedlé sladké ozdoby patřily pletené vrkoče věncovitého tvaru z kynutého těsta, do nějž byly napíchány křížaly na špejlích. Ve městech si o Vánocích pochutnávali na medovém vánočním cukroví (tzv. medáky) a zázvorkách, na venkově bylo možné si pochutnat na škvarkovém cukroví.\n\nOblíbenými vánočními jídly byly kuba, lívance nebo švestkové knedlíky. Zmiňováno je i podávání čočky nebo hrachu, což bylo dáno od středověku obvyklou pověrou, že pojídání čočky o Vánocích má vliv na bohatství. „Muzika“ ze sušeného ovoce se podávala jako zákusek. Jako pochoutka i na ozdobu byly používány perníky. Perníkové těsto kuchařky před pečením vtlačovaly do dřevěných formiček různých tvarů. Někteří autoři zmiňují, že na konci 19. století ryby jedli na Vánoce jen obyvatelé rybníkářských krajů. Pro ostatní obyvatelstvo byli kapři příliš drazí. Podle zprávy, která se zachovala v Národním muzeu a byla datována 1899, byly však ryby pevnou součástí vánoční tabule i chudých dělníků pracujících nelegálně:\"\"… pan Šef foršus dat nechce. a doplatek taky ne. hanba mu. zítra štědrý den. Kde jsou prachy na ryby,…\" \". Také další zdroje ovšem uvádějí, že již na konci 17. století byli kapři běžně rozváženi do většiny oblastí Česka, avšak někde v podhorských oblastech bylo pro nízké teploty nutné živého vánočního kapra nahradit pečivem ve tvaru ryby. Tento rozpor nevylučuje možnost, že kapři s ohledem na některé okolnosti v 18. století podražili nebo obyvatelstvo zchudlo.\nV 19. století se v českých zemích uchytil způsob kuchyňské přípravy kapra, který se sem dostal z Rakouska.\n\nVánoční dům byl uklizený a vyzdobený. Na ozdobu bylo používáno chvojí, zelené větve jedle nebo borovice. Jako ozdoby byly použity klasy a makovice, slaměné ozdoby, sušené ovoce, ořechy, bukvice, sušené houby, perníky a během 19. století i papírové ozdoby.\n\nNa počátku 19. století se však již šíří používání vánočního stromečku jako ozdoby i v českých zemích. První stromeček v Česku postavil a ozdobil režisér pražského Stavovského divadla Leibich, jenž byl původem z Bavorska, v r. 1812. Ozdobený stromeček se svíčkami je běžný až v od poloviny 19. století. Jako ozdoby stromečku je používáno nejen ovoce, ořechy a voskové, dřevěné, papírové nebo kovové ozdoby, ale i pečivo. Zmiňovány jsou karamelky, perník, čokoláda, marcipán nebo tragant, ale i sněhové pečivo (ze šlehaného bílku) nakupované u cukrářů. Na přelomu 19. a 20. století se používají ozdoby na vánoční stromeček také ze skla a skleněného vlákna. Koncem 19. století je stromeček zdoben lojovými svíčkami, později pak svíčkami parafínovými.\n\nV roce 1850 upekli manželé Lutonští ve Vizovicích pro své sousedy vizovické pečivo. Tato pečená hmota z mouky se stala oblíbeným materiálem pro zhotovování nejedlých vánočních dekorací.\n\nV 18. století nejprve Marie Terezie a poté i Josef II. vydali zákaz stavění jesliček v kostelích, neboť to považovali za nedůstojné a dětinské. Zřejmě z toho důvodu se rozšířilo vytváření jesliček mimo kostely. Výroba domácích betlémů a jesliček se masivně rozšířila především na venkově. Ukázky jesliček jako komerční příležitosti bylo hojně využíváno. Výroba betlémů se leckde stala průmyslovým odvětvím. Oficiální zákaz vystavování betlémů v kostelích byl zrušen až v roce 1825, poté jsou v kostelích v českých zemích znovu betlémy během Vánoc vytvářeny. V 19. století jsou nejrozšířenější betlémy vyřezávané ze dřeva, avšak živé betlémy jsou také časté. Na přelomu 19. a 20. století vzniká Třebechovický betlém.\n\nV okolních zemích se šíří posílání vánočních pohlednic, v českých zemích jsou do 20. století pohlednice výhradně s německými nápisy.\n\nNěkterá muzea na počátku 21. století nabízí o Vánocích ukázky ze života české rodiny v 19. století. Například Hornické muzeum Příbram ukazuje Vánoce místních horníků. Součástí programu pro veřejnost je ukázka lití olova, pečení a zdobení perníku, výroba vánočních ozdob, hra na hudební nástroje.\n\nRádiové spojení ve 20. století umožnilo přenášet vánoční hudbu, vánoční mše, kázání a vánoční proslovy i k velmi vzdáleným posluchačům. Na Vánoce, den před před Štědrým dnem v roce 1947, předvedli světu Brattain, Bardeen a Shockley první polovodičový zesilovač s tranzistory, které umožnily komerční rozšíření přenosných radiových přijímačů. Od druhé poloviny 20. století k oslavám Vánoc patří i večery u televize.\n\nDvacáté století bylo, snad ještě více než předchozí, dobou rychlého průmyslového rozvoje a změn, zásadních objevů a budování ale také dříve nemyslitelné míry destrukce. S ohledem na nerovnoměrný technologický rozvoj a ideologické rozdíly nebyly oslavy Vánoc ani v civilizovaných částech planety stejné.\n\nMezi dárky pro děti během let přibývá hraček, především průmyslové výroby. Častým praktickým dárkem přesto zůstává oblečení. V roce 1925 byl v Polici nad Metují zahájena výroba kovové stavebnice Merkur, která byla oblíbeným dárkem v Vánocům během 20. století. Pro dospělé byly inzerovány dárky jako lampy, žehličky, kávovary, čajovary, opékače topinek, elektrické podušky, trouby, vařiče, sporáky, ledničky. Tyto krásné ale drahé dárky bylo možné koupit i na půjčku. Nejčastějším dárkem pro dospělé, především s ohledem na cenu, však byla látka na šaty, boty, tabák nebo alkohol. Stromek bylo možné osvětlit elektrickými světly a ozdobit skleněnými foukanými ozdobami. Jako vánoční ovoce bylo možné koupit pomeranče, mandarinky, grapefruity, banány, datle, fíky a kiwi. Statisíce nezaměstnaných však slavily velmi chudé Vánoce.\n\nBěhem dvou světových válek se výzdoba vánočního stromku a slavení Vánoc vyvíjelo s ohledem na podmínky. Společné slavení Štědrého večera znepřátelenými vojáky je popisováno jak během první, tak druhé světové války. K prvnímu vánočnímu příměří podle dostupných zdrojů došlo v roce 1914. Existovaly snahy přesvědčit válčící mocnosti, aby Vánoce oslavily jako křesťanské národy. Papež vyzval evropské mocnosti, aby během Vánoc uzavřely mír. Ne všechny národy se však na příměří dohodly. Rusko kupříkladu odmítlo, protože slaví Vánoce o dva týdny později. Příměří a oslavy, vlivem propagandy i rozkazů, nebylo slaveno všude. Mnoho prostých Němců považovalo (především díky vlivu propagandy) Angličany za národ, jehož zničení považovali za nejposvátnější povinnost, ale bylo tomu i obráceně. V následujících letech pak velení armád některých zemí, aby bylo zabráněno příměří, společné slavení Vánoc vojáky znepřátelených armád trestalo smrtí. V roce 1915 tak již společné slavení Vánoc bylo spíše vzácností.\n\nNa Vánoce 1914 byl proveden útok britského letectva na německé loďstvo a vzducholodě. Tato akce je někdy připomínána jako „Cuxhaven Raid“. Britské síly poničily německé cíle a z útoku se vítězně vrátily bez poškození.\n\nPo skončení Vánoc pokračovaly stejně vražedné boje i v místech kde došlo k „sbratřovaní“ a vojáci se přesvědčili, že jejich nepřátelé jsou slušní, vzdělaní a přátelští lidé. Podobné zkušenosti jsou popisovány i z 2. světové války. Během války byly Vánoce v evropských zemích někdy slaveny civilisty i v krytech nebo se zatemněním, při svíčkách, a dárky byly často sladkosti nebo konzervy, případně pro vojáky povýšení.\n\nAčkoliv v roce 1939 byly v Protektorátu Čechy a Morava jako vánoční dárky doporučovány fotoaparáty, rádia, gramofony či horská slunce, likéry a lepší cigarety či doutníky, potřebné potraviny pro Vánoční večeři bylo nutné shánět na černém trhu, protože lístkový systém nabízel jen skromné možnosti. V časopisech a novinách tak vychází recepty na levné pokrmy, například na „výborné“ vánočky, na které je potřeba pouze 20 dkg vařených nastrouhaných brambor, 60 dkg mouky, 10 dkg cukru, 5 dkg margarínu, 2,5 dkg kvasnic a trocha mléka. Podle některých zdrojů se křesťanské tradice Vánoc pokoušeli nacisté změnit na starogermánské pohanské „slavnosti slunovratu“ a „svatý svátek Němců“. Na Vánoce roku 1938 bylo například v německých školách zakázáno slavit narození Ježíše Krista a nesměly se zpívat náboženské vánoční koledy. Germánské pojetí svátků bylo na území Protektorátu obecně odmítáno, narození Ježíše v Betlémě jako symbol Vánoc připomínal ve vánočních projevech i Emil Hácha. Častým knižním dárkem pro děti byl Alšův Špalíček nebo Pohádky Boženy Němcové.\n\nPodle některých zdrojů ve věznicích na území Německa však čeští političtí vězni svým dozorcům o Vánocích dokonce nadělovali dárky, v koncentračních táborech však nikoliv. Vězňové si mezi sebou dávali jako dárky nedostatkové zboží, jako třeba mýdlo nebo pastu na zuby.\n\n„\"Jsou to nejsmutnější Vánoce jaké jsme kdy prožili… Nemáme střechy nad hlavou a všude vládne zármutek…\"“, popisuje úvodník v Caen Vánoce 1944.\n\nPoválečné Vánoce byly stále ještě dosti hubenými svátky. Koncem roku 1945 dosahovala výživná hodnota přídělů potravin 60% doporučené normy. Vedle běžných potravinových lístků ale byly na Vánoce 1945 vydány i mimořádné příděly, takže si obyvatelé Československa mohli koupit 1500 g bílého pečiva nebo 1125 g pšeničné hrubé mouky, 150 g poživatin, 250 g cukru a 100 g marmelády nebo 75 g cukru navíc. Měsíční příděl bonbonů činil 200 g.\n\nAž do roku 1950 bylo i ve Velké Británii mnoho vánočních zvyků omezeno pouze na privilegované sociálně silné horní třídy a bohatší rodiny. Větší část populace v Británii nepřijala mnoho vánočních rituálů, které se později staly obecnými. Vánoční strom byl vzácností. Vánoční večeře byla připravována z hovězího masa, nikoliv z krocana. Ve svých punčochách děti mohly najít nejčastěji jablko, pomeranč a sladkosti. Rodinná oslava Vánoc se stala obvyklou až se zvýšenou prosperitou od roku 1950.\nVe 20. století se rovněž ujal zvyk vánočních projevů hlav států přenášených radiovými vlnami a později pomocí televizního vysílání. Tradicí se už za první republiky stala sbírka na děti v dětských domovech pod vánočními stromy na náměstích měst. Během protektorátu bylo zakázáno veřejné vztyčování vánočních stromů a sbírky. Již od počátku se však objevili také podvodníci, kteří ve falešných sbírkách lákali od důvěřivých dárců peníze.\n\nČeskoslovenská komunistická vláda se stejně jako nacisté snažila co nejvíce potlačit křesťanskou podstatu Vánoc. Oslav či slavení Vánoc jako narození Ježíše Krista se československý občan dočkal znovu na Vánoce 1989.\n"}
{"id": "1044617", "url": "https://cs.wikipedia.org/wiki?curid=1044617", "title": "Thomas McDonell", "text": "Thomas McDonell\n\nThomas McDonell (* 2. května 1986) je americký filmový a televizní herec, zpěvák a kytarista, člen kapely Moon.\n\nNarodil se na Manhattanu, ale studoval v Andoveru ve státě Massachusetts. Jeho matkou je spisovatelka Joanie McDonell a otcem editor Terry McDonell, starším bratrem pak spisovatel Nick McDonell. Později se zapsal na New York University, kterou úspěšně dokončil a začal se věnovat herecké kariéře. Roku 2008 se představil v malé roli ve filmu \"Zakázané království\" režiséra Roba Minkoffa, v němž hlavní role ztvárnili Jackie Chan a Jet Li. O dva roky později se představil v dramatu \"Twelve\" (režie Joel Schumacher) a krátkometrážní komedii \"The Roast\" (režie Eden Caleová). Později hrál v řadě dalších filmů; dále hrál například v seriálech \"Zajatci předměstí\" a \"The 100\".\n\n"}
{"id": "1044619", "url": "https://cs.wikipedia.org/wiki?curid=1044619", "title": "Every Picture Tells a Story", "text": "Every Picture Tells a Story\n\nEvery Picture Tells a Story je třetí album Roda Stewarta.\n\n\n\n"}
{"id": "1044624", "url": "https://cs.wikipedia.org/wiki?curid=1044624", "title": "Khans of Tarkir", "text": "Khans of Tarkir\n\nKhans of Tarkir je rozšíření pro sběratelskou karetní hru . Skládá se z edicí Khans of Tarkir (vyšlo 26. září 2014), Fate Reforged (vyšlo 23. ledna 2015) a Dragons of Tarkir (vyšlo 27. března 2015).\nCelý blok je zaměřený na mongolskou tematiku a je posledním blokem, který má tři rozšiřující edice.\n\nTarkir je svět ovládaný ambiciózními válečníky a mocnými klany, které vedou válku o nadvládu nad svým světem. Před dávnými časy byl Tarkir obýván draky, ale všichni již byli zabiti. Každý klan proto uctívá jednu dračí vlastnost.\nTarkir je také domovská sféra sférochodce Sarkhana Vola. Ten se vrátí časem o více než 1200 let zpátky, aby zachránil Přízračného draka Ugina. To se sice podaří, ale přepíše tím celou historii Tarkiru. Po návratu do přítomnosti zjistí, že draci, kteří byli na původním Tarkiru vyhubeni, nikdy nevyhynuli a ovládli celou sféru.\n\n\n"}
{"id": "1044628", "url": "https://cs.wikipedia.org/wiki?curid=1044628", "title": "Seznam starostů Chocně", "text": "Seznam starostů Chocně\n\nToto je seznam starostů města Choceň (včetně nejvyšších představitelů tohoto města před zavedením funkce starosty, tedy před rokem 1990).\n\nStarosta je označení pro nejvyššího představitele města Choceň od roku 1990 (předtím jím byl předseda městského národního výboru). Je volen na 4 roky nadpoloviční většinou členů zastupitelstva a mezi jeho povinnosti a pravomoci patří zastupovat město navenek a podepisovat městské vyhlášky a ustanovení.\n\n\n\n\n"}
{"id": "1044631", "url": "https://cs.wikipedia.org/wiki?curid=1044631", "title": "Bitva u Magenty", "text": "Bitva u Magenty\n\nBitva u Magenty (4. červen 1859) byla jedna z bitev druhé italské války za nezávislost. Francouzsko-sardinská vojska zde pod vedením Napoleona III. porazila rakouskou armádu vedenou polním maršálem Ferencem Gyulaiem.\n\nKe střetnutí došlo poblíž města Magenta v severní Itálii. V ranních hodinách Francouzi ve dvou místech překročili řeku Ticino (císař Napoleon III. u Buffalora a generál Patrice de Mac-Mahon severněji u Turbiga). Napoleon poté napadl rakouské síly u Ponte Nuovo di Magenta. Rakouským jednotkám se však za pomocí rezerv podařilo úspěšně ubránit a dokonce zabít jednoho z francouzských generálů Gustave Clera.\n\nO výsledku bitvy rozhodl až zásah generála Mac-Mahona ze severu. Ze západu jej navíc podpořil generál Canrobert a společnými silami rakouské jednotky porazili. V noci se část rakouských divizí svévolně stáhla a Guylai tak byl druhý den přinucen stáhnout své vojska z Lombardie za řeku Mincio, kde byl poté zbaven funkce vrchního velitele vojsk. Na francouzské straně se generál Mac-Mahon naopak dočkal odměny v podobě titulu vévody z Magenty.\n\nPo bitvě u Magenty byla v roce 1859 pojmenována barva magenta \nnově objeveného barviva fuchsinu. Baron Haussmann po vítězství pojmenoval právě dokončovaný Boulevard de Magenta, jeden z bulvárů v té době modernizované Paříže.\n"}
{"id": "1044633", "url": "https://cs.wikipedia.org/wiki?curid=1044633", "title": "Josef Klíma (rozcestník)", "text": "Josef Klíma (rozcestník)\n\nJméno a příjmení Josef Klíma se může vztahovat k následujícím osobnostem:\n\n"}
{"id": "1044634", "url": "https://cs.wikipedia.org/wiki?curid=1044634", "title": "Okres Letenye", "text": "Okres Letenye\n\nOkres Letenye se nachází v župě Zala v v jihozápadním Maďarsku. Okresním městem je od roku 2013 město Letenye.\n\nOkres leží v oblasti Zadunají (maď. Dunántúl). Jeho nadmořská výška je v rozmezí zhruba od 132 m na jihu až do 305 m. Na jihu a na západě sousedí s Chorvatskem a jen v délce zhruba 4 km se Slovinskem. Hranice mezi Maďarskem a sousedními zeměmi je tvořena řekou Mur. Vzhledem k tomu, že oblast okresu je kopcovitá, je v něm mnoho malých osad. Rozloha okresu je 388,69 km², z toho je nejméně 40 % zalesněno.\n\nOkresem prochází dálnice M7, která navazuje na chorvatskou dálnici A4. U okresního města Letenye odbočuje severozápadním směrem dálnice M70, která směřuje do Slovinska, kde navazuje na slovinskou dálnici A5. Téměř souběžně s dálnicí M7 prochází okresem hlavní silnice č. 7. Železniční tratě místního významu jsou převážně v severní části okresu.\n\nOd roku 2013 je okres tvořen jedním městem a 26 vesnicemi. V tabulce je uveden počet obyvatel v lednu 2013.\nV lednu 2013 v tomto okresu žilo 16 413 lidí. Obyvatelé se zabývají především zemědělstvím a chovem dobytka.\n"}
{"id": "1044637", "url": "https://cs.wikipedia.org/wiki?curid=1044637", "title": "Nicolaas Laurens Burman", "text": "Nicolaas Laurens Burman\n\nNicolaas Laurens Burman (27. prosince 1734 Amsterdam – 11. září 1793) byl nizozemský botanik.\n\nByl nástupcem svého otce (Johannes Burman, 1707–1780) na katedře botaniky Amsterdamské univerzity. V roce 1760 navštěvoval na univerzitě v Uppsale kurzy Carla Linného a udržoval s ním korespondenci. Je autorem mnohých prací, např. \"Specimen botanicum de geraniis\" (1759), \"Flora Indica\" (1768) a \"Fola Corsica\" (1770).\n\n Popsal velké množství rostlin zejména z Indie, Kapska aj., ze známějších je mezi nimi např. aloe pravá (\"Aloe vera\"), dlouhatec \"Dolichos catjang\", kakost pyrenejský (\"Geranium pyrenaicum\"), bauhínie \"Bauhinia scandens\" a marsilka čtyřlistá (\"Marsilea quadrifolia\").\n"}
{"id": "1044640", "url": "https://cs.wikipedia.org/wiki?curid=1044640", "title": "Beatmatching", "text": "Beatmatching\n\nBeatmatching je technika používaná klubovými DJ pro plynulý přechod mezi skladbami v jejich setu. Jedná se o srovnání rychlosti hrané a vmíchávané skladby, při níž se docílí stejného tempa a rytmus obou skladeb se vzájemně překryje. Vznikne tak dojem jednotného beatu a DJ pak na mixážním pultu může obě skladby prolnout dohromady, a postupně přejít plynule od jedné skladby do druhé, aniž by měl posluchač rozeznat, kdy k přechodu mezi skladbami došlo. Aby bylo kromě tempa možné srovnat jednotlivé rytmy, musí být skladby stejného nebo podobného rytmického žánru. Pro srovnání rychlosti skladeb se používá tzv. pitch. To je lineární fader v pravém dolním rohu gramofonu, nebo u modernějších CD přehrávačů. Standardní rozsah pitche na gramofonech značky Technics je od -8% do +8% rychlosti. U jiných typů přehrávačů a gramofonů se však může lišit, např. -10% až + 10% nebo dokonce -20% až +20%.\n"}
{"id": "1044642", "url": "https://cs.wikipedia.org/wiki?curid=1044642", "title": "František Petrášek", "text": "František Petrášek\n\nFrantišek Petrášek (1934 – 2014) byl český prognostik a futurolog. V roce 1990 se podílel na založení Občanské futurologické společnosti (OFS). Víc než dvacet let vykonával funkci jejího předsedy. Působil jako pedagog na Katedře hospodářské a sociální politiky Národohospodářské fakulty Vysoké školy ekonomické v Praze. Každé dva roky organizoval mezinárodní futurologické kolokvium Koncipování budoucnosti v Evropě.\n\nZabýval se metodologií prognózování a futurologie. Prosazoval koncept anticipativního vládnutí. Futurologii chápal jako nástroj pro podporu politického rozhodování. Organizoval futurologické rozpravy ve formě diskusních seminářů na témata vztahující se k budoucnosti. Před rokem 1989 vydával časopis Prognostika. Založil a vydával časopis Dialogy s budoucností - Futurologická revue, kde vykonával funkci šéfredaktora. Editoval a vydával sborníky z kolokvií Koncipováni budoucnosti v Evropě. Svoje celoživotní zkušenosti s rozvojem futurologie shrnul v roce 2009 v knižní monografii Futurologická studia, základem které byla jeho koncepce anticipativního vládnutí a rozhodování využívajícího futurologii jako podpůrný nástroj pro rozhodování o budoucím vývoji. Prosazoval také koncept občanské futurologie, která by umožňovala účast občanů na řešení problémů budoucnosti. Byl autorem několika knižních publikací a desítek článků o problematice prognózování a futurologie.\n\nFrantišek Petrášek byl členem přípravného výboru, který svolal první členské shromáždění Občanské futurologické společnosti (OFS), které se konalo v Praze 6. června 1990. OFS byla zaregistrovaná 29. 6. 1990. OFS byla ustavená jako nezávislá, nezisková a dobrovolná organizace s cílem kultivovat předvídavé myšlení, koncipování a řešení problémů budoucnosti. Stanovy OFS byly členským shromážděním aktualizovány 15. 2. 1996. Významnou charakteristikou OFS je její občanský princip, který umožňuje spojit odbornou diskusi s občanskou angažovaností.\n\nFrantišek Petrášek zorganizoval 12 ročníků mezinárodního futurologického kolokvia Koncipování budoucnosti v Evropě, většinou ve spolupráci s Vysokou školou ekonomickou v Praze, v roce 2006 a 2013 ve spolupráci s Centrem pro ekonomické a sociální strategie Fakulty sociálních věd Univerzity Karlovy. Na kolokviu vystoupilo mnoho významných odborníků z oblasti futurologie a prognózování, např. Robert Jungk, Bart van Steenbergen, Mika Mannermaa, Peter C. Bishop, Peter H. Metler, Juha Kaskinen a další.\n\nV roce 1991 založil František Petrášek Meziuniverzitní program studií budoucnosti (MPSB), resp. Středisko MPSB (v rámci Vysoké školy ekonomické v Praze), které vedl až do ukončení jeho činnosti v roce 1997. Středisko organizovalo spolupráci v oblasti futurologie mezi jednotlivými univerzitami v Československu a později mezi univerzitami v Čechách a na Slovensku. Významným projektem Sřediska MPSB byl vývoj znalostního systému pro podporu rozhodování členů zastupitelských sborů. Součástí Střediska MPSB byla futurologická knihovna, kde byla soustředěná jednak futurologická literatura, jednak studentské práce na téma prognózování a predikce.\n\n\n\n\n\n"}
{"id": "1044644", "url": "https://cs.wikipedia.org/wiki?curid=1044644", "title": "Sabadila lékařská", "text": "Sabadila lékařská\n\nSabadila lékařská (\"Schoenocaulon officinale\") je vytrvalá cibulovitá bylina z čeledi kýchavicovitých.\n\nZ cibule vyrůstají až metrové úzké listy. Hroznovité květenství drobných kvítků vyrůstá na vrcholu až dvoumetrovém stvolu. Květy jsou oboupohlavné, dvakrát trojčetné, bíle zbarvené. Plody obsahují větší počet černohnědých, podlouhlých, 5-8 mm dlouhých semen palčivě hořké chuti.\n\nAlkaloidy v semenech mají insekticidní účinky. Používají se ve formě masti nebo prášku proti zevním parazitům.\n"}
{"id": "1044645", "url": "https://cs.wikipedia.org/wiki?curid=1044645", "title": "Carl Lumbly", "text": "Carl Lumbly\n\nCarl Winston Lumbly (* 14. srpna 1951 Minneapolis, USA) je americký filmový, televizní a divadelní herec. Narodil se v Minneapolisu do rodiny jamajských přistěhovalců. Nejprve studoval na zdejší střední škole a později na Macalester College ve městě Saint Paul. Předtím, než se začal věnovat herectví, pracoval jako novinář. V letech 1982 až 1988 hrál v televizním seriálu \"Cagney & Lacey\". V letech 1987 až 2010 byla jeho manželkou herečka Vonetta McGee.\n\n\n"}
{"id": "1044650", "url": "https://cs.wikipedia.org/wiki?curid=1044650", "title": "Currywurst", "text": "Currywurst\n\nCurrywurst je specialita rychlého občerstvení, typická pro Německo a zejména pro Berlín. Tvoří ji klobása opečená na grilu, politá kečupem a posypaná kari kořením. Přílohou je pečivo nebo hranolky. Klobása se konzumuje buď vcelku, nebo se nakrájí na kousky, které se smíchají s omáčkou a podávají se ve vaničce z voskovaného papíru s plastovou nebo dřevěnou vidličkou (\"Pomesgabel\").\n\nPrvní currywurst údajně připravila 4. září 1949 Herta Heuwerová (1913—1999) ve svém stánku s občerstvením v západoberlínské čtvrti Charlottenburg. V roce 2003 byla na tomto místě odhalena pamětní deska. Currywurst se úspěšně rozšířil po celém Německu jako rychlé a levné jídlo, které je k dostání v pouličních stáncích, lidových bistrech či na fotbalových stadionech. Návštěvníci Berlína vyhledávají hlavně vyhlášený podnik \"Konnopke's Imbiß\" na Eberswalder Strasse. Tento podnik proslavila ve své písni skupina Silly z bývalé NDR na svém albu Mont Klamott (1983) s písní Heiße Würstchen. Odhaduje se, že Němci snědí ročně osm set milionů kusů této uzeniny. Například firma Volkswagen provozuje vlastní řeznictví, které připraví jako svačinu pro její zaměstnance 4,8 milionu currywurstů ročně.\n\nCurrywurst označuje za své oblíbené jídlo bývalý kancléř Gerhard Schröder. V roce 2009 bylo v Berlíně otevřeno muzeum currywurstů. Currywurst opěvuje ve stejnojmenné písni zpěvák Herbert Grönemeyer, spisovatel Uwe Timm ve svém románu \"Die Entdeckung der Currywurst\" (1993) uvádí provokativní teorii, že toto jídlo ve skutečnosti nepochází z Berlína, ale z Hamburku. Knihu v roce 2008 zfilmovala Ulla Wagnerová. V roce 2011 vydala německá pošta známku s vyobrazením této pochoutky.\n\n"}
{"id": "1044652", "url": "https://cs.wikipedia.org/wiki?curid=1044652", "title": "Henri Laurens", "text": "Henri Laurens\n\nHenri Laurens (* 18. února 1885 Paříž – 5. května 1954 Paříž) byl francouzský sochař, grafik a ilustrátor.\nHenri Laurens pocházel z rodiny bednáře a zprvu pracoval jako kameník a tvůrce ornamentálních dekorací na domech. Zároveň navštěvoval večerní kursy kreslení Père Perrina a roku 1902 se přestěhoval na Montmartre. Zde se později seznámil a oženil s Marthe Duverger, která byla modelem pro jeho rané práce. Marthe Laurens byla blízkou přítelkyní manželky Georgese Braqua, Marcelle.\n\nLaurens onemocněl tuberkulózou kostí a ve věku dvaceti čtyř let se musel podrobit amputaci nohy. Po krátkém pobytu v uměleckém studiu La Ruche na Montparnassu se vrátil v roce 1911 na Montmartre a žil poblíž svého přítele Georgese Braqua.\n\nLaurens se roku 1913 poprvé zúčastnil Salonu nezávislých a o dva roky později mu uspořádal první autorskou výstavu obchodník s uměním Léonce Rosenberg. V témže roce ilustroval sbírku básní svého přítele Pierre Reverdyho. Po válce spolu s ostatními moderními výtvarníky spolupracoval s Galerií Simon Daniela-Henry Kahnweilera a později pracoval přímo pro sběratele umění Jacquese Douceta a Charlese de Noailles, pro scénografa Jean-Michel Francka a na výpravách k baletním představením Sergeje Ďagileva. Roku 1938 putovala společná výstava Laurense, Picassa a Braqua po skandinávských městech (Oslo, Stockholm, Kodaň).\nOd dvacátých let trávil část roku na venkově poblíž Marly a nechal se inspirovat přírodou. Během okupace Francie za druhé světové války žil v ústraní a kromě sochařství se věnoval také ilustracím. Roku 1950 se zúčastnil Benátského bienále, kde hlavní cenu za malbu obdržel Henri Matisse. Na protest, že Laurens nebyl oceněn za plastiku, věnoval mu polovinu své odměny. Laurens obdržel hlavní cenu za sochařství až roku 1953 na bienále v Sao Paulo.\n\nHenri Laurens zemřel náhle na ulici v Paříži dne 5. května 1954 ve věku 69 let. Je pohřben na hřbitově na Montparnassu v hrobě nesoucím jeho plastiku \"La Douleur\" (Bolest).\nRaná díla Henri Laurense, kam patří například portrét jeho ženy, byla ovlivněna Rodinem a jsou dnes ztracena nebo zničena. Později studoval díla francouzského románského a gotického sochařství a po roce 1911 si osvojil principy analytického kubismu a sestavoval kubistická zátiší a reliéfy.\n\nV letech 1914-1915 vytvořil sérii kubistických soch ze dřeva, kovu a polychromované sádry. Polychromie měla zrušit proměnlivé účinky světel a stínů a dát sochám jejich vlastní vyzařování. Námětem byla lidská figura nebo předměty typické pro kubistická zátiší jak lahev nebo kytara. Laurens přikládal prázdnému prostoru ve svých plastikách stejný význam jako plnému tvaru a postupně ho zdůrazňoval.\n\nS jeho sochařskou tvorbou souvisejí koláže, kde při redukci plastik do plochy užil náhradou za dřevo, kov nebo sádru obyčejné materiály (elementy skutečnosti) a polychromii soch nahradil kvašem (\"Láhev a sklenice\", 1917).\n\nKolem roku 1919 se vrátil k sochařství v kameni a předchozí kubistickou zkušenost a stylizovanou podobu černošských masek spojil v portrétech skládaných z rovných ploch, které se sbíhají v ostrých úhlech (\"Hlava mladé dívky\", 1920). Z roku 1920 je jeho terakotová \"Mísa s hrozny\" (\"Compotier aux raisins\").\n\nBěhem následujících let Laurens postupně opustil kubismus a v souvislosti s novým tématem tvorby, stylizovanou ženskou postavou, se vrátil měkkým a plynulým křivkám a objemům. Jeho pozdní tvorba se vyznačuje nadsazenými a deformovanými tvary, které jsou výsledkem podvědomého záměru, řídí se potřebou rytmizovat objem a mají svůj protějšek v postkubistické malbě Pabla Picassa.\nV letech 1917-1919 se zabýval leptem a ilustroval knihy Paula Derméea (Spirales, 1917). Roku 1924 byl autorem scénografie pro balet Dariuse Milhauda \"Le Train bleu\", ke kterému navrhla kostýmy Coco Chanel. Koncem dvacátých let opustil kubismus a v jeho kresbách se objevují studie ženské postavy (\"Sedící žena\", Tate Gallery). Krátce po válce vytvořil soubory barevných dřevorytů jako ilustrace ke knihám Theokritos, \"Les Idylles\" (1945, nakl. Tériade) Lúkianos, \"Loukios ou l’âne\" (1947, nakl. Tériade). Kolem roku 1950 se zabýval litografií.\n\n\n"}
{"id": "1044656", "url": "https://cs.wikipedia.org/wiki?curid=1044656", "title": "Stará Huta", "text": "Stará Huta\n\nStará Huta je obec na Slovensku v okrese Detva. V roce 2013 zde žilo 328 obyvatel. První písemná zmínka pochází z roku 1350.\n\n"}
{"id": "1044657", "url": "https://cs.wikipedia.org/wiki?curid=1044657", "title": "Zemědům", "text": "Zemědům\n\nZemědům či zeměloď (v angličtině \"Earthship\") je soběstačná stavba primárně určená pro trvale udržitelné bydlení. Využívá přírodní zdroje k tomu, aby obyvatelům sama zajistila tepelnou pohodu, pitnou vodu, elektřinu, jídlo a vypořádání se s bio odpadem – nemusí tedy být napojena na inženýrské sítě. Podle konvenčních měřítek by spadala do kategorie pasivních až nulových domů. Navrhl jej Michael Reynolds v polovině 20. století, majitel společnosti \"Earthship Biotecture\" v Taos v Novém Mexiku. První takovýto dům v Česku postavilo občanské sdružení Zeměloď v roce 2012, a to nedaleko Prahy. Zeměloď je také ochrannou známkou tohoto spolku, který tedy jako jediný může tento název používat, u ostatních budov tohoto typu bývá využíváno slovo zemědům.\n\nTyto budovy slouží jako soběstačné domy, které používají „termomasu“ k uchování tepelné energie ze Slunce a přírodní ventilaci na principu komínového efektu (teplejší vzduch samovolně stoupá vzhůru) k regulaci teploty uvnitř. Jsou navrženy k použití mimo inženýrské sítě – tím je minimalizována jejich závislost na dodávkách služeb (voda, energie, teplo, jídlo, odpady) od třetích stran.\n\nVyužívají místních zdrojů, zejména sluneční energie a dešťové vody.\n\n\n\n\n"}
{"id": "1044659", "url": "https://cs.wikipedia.org/wiki?curid=1044659", "title": "Ludvík August, vévoda z Maine", "text": "Ludvík August, vévoda z Maine\n\nLudvík August Bourbonský, vévoda z Maine (31. března 1670, zámek Saint-Germain-en-Laye – 14. května 1736, Sceaux) byl legitimizovaný syn francouzského krále Ludvíka XIV. a jeho oficiální milenky Madame de Montespan. Králův oblíbený syn se stal zakladatelem rodové linie Bourbon-Maine, pojmenované po jeho vévodství.\n\n\n\n"}
{"id": "1044663", "url": "https://cs.wikipedia.org/wiki?curid=1044663", "title": "Balistokardiografie", "text": "Balistokardiografie\n\nBalistokardiografie, zkráceně BKG, je neinvazivní metoda snímání pohybů těla, které jsou způsobeny činností srdce. Pohyby těla měřené touto metodou jsou způsobeny zrychlením krve při jejím pohybu uvnitř velkých cév. Konkrétně je snímán důsledek nárazu krve na aortální oblouk, který způsobuje pohyb těla vzhůru (Zákon akce a reakce) a následný pohyb těla dolů při sestupu krve.\n\nPrvní záznamy týkající se BKG jsou již z roku 1877, ale jako počátek moderní balistokardiografie se datuje rok 1936, kdy Isaac Starr vytvořil nový přístroj proměření BKG. Po tomto vynálezu bylo v době mezi 1940–1975 vytvořeno mnoho dalších přístrojů pro měření BKG. Některé z nich však byly nespolehlivé, což způsobilo pochybnou reputaci BKG. S nástupem lepších zaznamenávacích metod a lepšího pochopení EKG signálu se BKG měření přestalo používat. Nyní se BKG měření začíná opět používat, a to díky novým technologiím zejména v oblasti piezoelektrických senzorů.\n\nBalistokardiografické vlny mohou být rozděleny do tří hlavních skupin:\n\n\n\n\n\nBalistokardiografů, měřících přístrohů, bylo v minulosti použito mnoho. Isaac Starr jako první vytvořil netlumený stůl zavěšený na pružinách. Následně Nickerson navrhl obdobný stůl avšak již tlumený a rozšířil tak použitelné spektrum o nižší frekvence.\nMezi novější měřící zařízení patří speciálně upravené křesla pro měření, často založená na snímání tlaku pomocí piezoelektrických senzorů. \n\nPravděpodobně nejjednodušším balistokardiografem je speciální váha, která pokud dosahuje dostatečné přesnosti a rychlosti snímání, je schopná zaznamenat jednotlivé BKG vlny. Ve své době však byla opomenuta a příliš se nevyužívala. Nyní, díky pokroku v senzorické technice konkrétně v oblasti piezoeletronických senzorů – se objevily nové možnosti využití této metody.\n"}
{"id": "1044666", "url": "https://cs.wikipedia.org/wiki?curid=1044666", "title": "Picabo Streetová", "text": "Picabo Streetová\n\nPicabo Streetová (* 3. dubna 1971 Triumph, Idaho, Spojené státy americké) je americká lyžařka a olympijská vítězka.\n\nNa olympijských hrách v roce 1994 konaných v norském Lillehammeru získala stříbrnou medaili ve sjezdu. O dva roky později triumfovala ve stejné disciplíně na mistrovství světa v americké Sierra Nevadě. Následující rok ovšem (14 měsíců před olympijskými hrami 1998) utrpěla ve Švýcarsku pád, při němž si zlomila stehenní kost na pravé noze a poranila si i kolenní vazy. Ze zranění se dokázala uzdravit a na olympiádě, která se v roce 1998 konala v japonském Naganu, závodila. V disciplíně Super–G získala zlatou medaili za první místo.\n\nZávodnickou kariéru zakončila po olympijských hrách konaných v roce 2002 v americkém Salt Lake City. V roce 2010 se měl v Argentině natáčet její životopisný film. O čtyři roky později (2014) působila jako komentátorka televizní stanice Fox. Za svůj vzor ji pokládá pozdější americká lyžařka Lindsey Vonnová.\n"}
{"id": "1044670", "url": "https://cs.wikipedia.org/wiki?curid=1044670", "title": "WCT World Doubles", "text": "WCT World Doubles\n\nWCT World Doubles, také Masters Doubles WCT , česky WCT finále ve čtyřhře, byl profesionální tenisový turnaj ve čtyřhře mužů hraný jako finálová událost okruhu World Championship Tennis, patřící k jeho nebodovaným turnajům. Každoročně se konal se mezi lety 1973–1986 na krytých dvorcích kobercového krytu. Účastnilo se jej osm dvojic. Uplatňován byl vyřazovací herní formát pavouka.\n\nDějištěm se postupně stalo několik měst. Premiérové dva ročníky v květnovém termínu proběhly v Montréalu. Po krátké zastávce v Ciudad de México se třikrát odehrál v missourském Kansas City. Od roku 1979 byl až do konce hrán během ledna na britských ostrovech v Londýně, s jedinou výjimkou, když ročník 1983 proběhl v Birminghamu.\n\nNejúspěšnějším párem se stala švýcarsko-maďarská dvojice Heinz Günthardt a Balázs Taróczy, která triumfovala třikrát v letech 1982, 1983 a 1986. Další čtvrté finále prohrála v roce 1985.\n\nV období 1971–1989 probíhal na stejném okruhu také finálový turnaj dvouhry WCT Finals, konaný až na výjimky v Dallasu.\n"}
{"id": "1044687", "url": "https://cs.wikipedia.org/wiki?curid=1044687", "title": "International Premier Tennis League", "text": "International Premier Tennis League\n\nInternational Premier Tennis League je týmová tenisová soutěž, založená v roce 2013. První ročník se konal od 28. listopadu do 13. prosince 2014 ve čtyřech asijských městech, Manile, Dubaji, Novém Dillí a Singapuru. Týmy jsou společné, tvoří je muži i ženy, současní i bývalí významní profesionální tenisté. Podle zakladatelů ligy má tato soutěž uspokojit rostoucí poptávku po kvalitním profesionálním tenisu v asijských zemích.\n\nAndy Murray, Maria Šarapovová, Jo-Wilfried Tsonga, Kirsten Flipkensová, Daniel Nestor, Carlos Moya, Treat Huey\n\nSerena Williamsová, Andre Agassi, Tomáš Berdych, Lleyton Hewitt, Nick Kyrgios, Daniela Hantuchová, Bruno Soares, Patrick Rafter\n\nRoger Federer, Pete Sampras, Gael Monfils, Ana Ivanovićová, Sania Mirzaová, Rohan Bopanna, Fabrice Santoro\n\nNovak Djoković, Caroline Wozniacká, Malek Jaziri, Nenad Zimonjić, Goran Ivanišević, Kristina Mladenovicová, Marin Čilić\n"}
{"id": "1044688", "url": "https://cs.wikipedia.org/wiki?curid=1044688", "title": "Kód Enigmy", "text": "Kód Enigmy\n\nKód Enigmy (v anglickém originále \"The Imitation Game\") je americký filmový thriller z roku 2014. Natočil jej norský režisér Morten Tyldum a pojednává o matematikovi a kryptoanalytikovi Alanu Turingovi, kterého hraje Benedict Cumberbatch. V dalších rolích se zde představili například Keira Knightley (Joan Clarke), Matthew Goode (Hugh Alexander) či Mark Strong (Stewart Menzies). Film měl premiéru dne 29. srpna 2014 na filmovém festivalu v Telluride ve státě Colorado.\n\nVe filmu se prolínají dvě časové linie. Vyprávění začíná roku 1952, ve kterém Alan Turing vypráví policistovi svůj příběh z období druhé světové války s občasnými přesahy do svého dětství.\n\nPoté, co je sousedem nahlášeno vloupání do Turingova domu, které Turing sám bagatelizuje a policii ironicky zesměšňuje, získá detektiv Nock podezření, že by Turing mohl být jedním z tzv. cambridských špionů. Pátráním však zjistí, že Turing není špion, ale homosexuál a jako takový je předveden k výslechu. Zde policistovi vypráví příběh, jak byl pro své matematické schopnosti najat britskou vládou, aby se spolu s dalšími podílel na prolomení kódu šifrovacího stroje Enigma používaným nacistickým Německem. Po dvouletém úsilí se mu podaří díky svému stroji kód objevit. Mezitím se stihne zasnoubit s Joan Clarkovou, avšak vzhledem k okolnostem zasnoubení opět zruší. Po ukončení války je spolu s kolegy propuštěn ze služeb s pokynem, aby nikdo z nich o tajném projektu nemluvil.\n\nAlan je po vyšetřování odsouzen a namísto dvouletého nepodmíněného trestu zvolí hormonální terapii (tj. chemickou kastraci). Navštíví ho Joana Clarková, nyní už provdaná, Alan však nevidí ve svém životě východisko.\n\nAutorem hudby k filmu je francouzský hudební skladatel Alexandre Desplat a jeho skladby nahrál Londýnský symfonický orchestr v londýnském studiu Abbey Road Studios. Desplat byl za hudbu nominován na Oscara, toho ale získal za jiný film z téhož roku, \"Grandhotel Budapešť\". Ve filmu zazněla také skladba \"Coffee Meditation\" českého skladatele Milana Svobody. Hudba k filmu byla nominována také na cenu Grammy za nejlepší hudební složku k vizuálnímu dílu.\n\nFilm získal celkem 8 nominací na Oscara, těsně za \"Grandhotelem Budapešť\" a \"Birdmanem\", oběma s 9 nominacemi. Nominován byl v hlavní kategorii nejlepšího filmu, ale také Benedict Cumberbatch na nejlepšího herce v hlavní roli, Keira Knightley na nejlepší herečku ve vedlejší roli, Morten Tyldum za režii, William Goldenberg za střih, Alexandre Desplat za původní hudbu, Maria Djurkovičová a Tatiana Macdonaldová za výpravu a Graham Moore za adaptovaný scénář.\n\n"}
{"id": "1044692", "url": "https://cs.wikipedia.org/wiki?curid=1044692", "title": "Eine außergewöhnliche Affäre", "text": "Eine außergewöhnliche Affäre\n\nEine außergewöhnliche Affäre (tj. \"Neobyčejný/Neobvyklý románek\") je německý hraný film z roku 2002, který režírovala Maris Pfeiffer podle vlastního scénáře. Televizní film zachycuje coming out ženatého muže.\n\nJochen Wenzel je učitelem biologie a jeho manželka Ina zástupkyní ředitele na stejné škole ve Freisingu. Mají dvě malé děti, bezproblémový vztah a Ina se připravuje na konkurs ředitelky v Erdingenu. Do školy nastoupí nový mladý učitel biologie a fyziky Tom Leuthner. Tom žije jako otevřený gay a Jochen zjišťuje, že ho Tom přitahuje. Tím začne jejich utajovaný vztah. Jochen se po čase rozhodne říct Ině a dětem pravdu. Ina je zoufalá, ale tuší, že manželství už nemůže zachránit. Vztah vyjde najevo i ve škole, Tom proto požádá o přeložení. Ze školy odchází i Jochen, který se rovněž odstěhuje od rodiny. Ina vyhraje konkurs na místo ředitelky a rozhodne se začít nový život.\n\n"}
{"id": "1044698", "url": "https://cs.wikipedia.org/wiki?curid=1044698", "title": "Jurský masakr", "text": "Jurský masakr\n\nJurský masakr (v anglickém originále \"The Dinosaur Project\") je britský vědecko-fantastický dobrodružný film z roku 2012. K filmu vytvořil scénář a zároveň ho i režíroval Sid Bennett.\n\nPříběh filmu vypráví o skupině dobrodruhů z Britské kryptozoologické společnosti, která vyráží do západní Afriky pátrat po tajemném tvorovi nazývaném Mokele Mbembe. Po ztroskotání v džungli ale objeví mnohem víc, než čekali.\n"}
{"id": "1044721", "url": "https://cs.wikipedia.org/wiki?curid=1044721", "title": "Diecéze aulonská (Epirus)", "text": "Diecéze aulonská (Epirus)\n\nDiecéze Aulona je titulární diecéze římskokatolické církve.\n\nAulon, je řecké a římské jméno dnešní Albánské Valony, byl starobylé biskupské sídlo nacházející se v římské provincii Epirus Novus a sufragánnou arcidiecéze Drač. Až do poloviny 8. století, jako každé biskupské sídla prefektury Illyricum patřil Aulon do římského patriarchátu; později bylo přeloženo do Konstantinopolského patriarchátu.\n\nZnáme dva řecké biskupy této diecéze, Nazarius a Soter. Sídlo se neobjevuje v Notitiae episcopatuum Konstantinopolského patriarchátu a dokonce ani v bulharském patriarchátu v Ochridě.\n\nDo konce 14. století, je obtížné určit zda jsou biskupové diecéze v tomto sídle nebo jen titulární. V tomto století Anjouovci z Neapole a Benátská republika obsadila Epirus nebo jeho část a založily zde diecéze latinského ritu (např. Croae, Stephaniacum, Arbanum, Benda, Chunavia atd.).\n\nDnes je využívána jako titulární biskupské sídlo; současným titulárním biskupem je Jesús Antonio Lerma Nolasco, pomocný biskup Méxica.\n\n\n\n\n"}
{"id": "1044722", "url": "https://cs.wikipedia.org/wiki?curid=1044722", "title": "ARM big.LITTLE", "text": "ARM big.LITTLE\n\nARM big.LITTLE je v informatice označení pro heterogenní ARM procesor, který vyvinula firma ARM Holdings. V jednom pouzdře obsahuje relativně pomalejší a úspornější jádra (\"LITTLE\") s výpočetně výkonnějšími a na spotřebu náročnějšími jádry (\"big\"). Původním cílem bylo vytvořit procesor, který by lépe přecházel mezi extrémně úsporným a vysoce výkonným stavem, než je možné zajistit pouze změnou taktu procesoru.\n"}
{"id": "1044731", "url": "https://cs.wikipedia.org/wiki?curid=1044731", "title": "Haparanda", "text": "Haparanda\n\nHaparanda (finsky \"Haaparanta\", v překladu \"osika\" + \"břeh řeky\") je město v severním Švédsku v kraji Norrbotten. Leží vedle finského města Tornio. Haparanda má 6700 obyvatel (údaj z roku 2018).\n\nKdyž po Finské válce v roce 1809 Švédsko odstoupilo Finsko Rusku, hranice byly vytvořeny podél řek Tornio a Muonio. Město Tornio, na ostrově Suensaari v deltě řeky se stalo částí Finského velkovévodství v Ruském impériu tak, jak vyžadoval car Alexandr I. V té době v Torniu převládali švédsky mluvící obchodníci a řemeslníci, tvořící švédskojazyčný ostrov ve finsky mluvící oblasti. Po válce mnoho Švédů začalo budovat malou vesnici Haparanda těsně za hranicemi, čímž se Tornio stalo jednojazyčně finským městem. Haparanda se stala obchodním městem (\"köping\") v roce 1821 a v roce 1842 jí byl udělen status města.\n\nNa začátku 20. století měla Haparanda navzdory své malé velikosti velký obchodní a politický vliv díky své poloze v deltě řeky Tornio a na severním okraji Botnického zálivu. Dřevo a kožešiny z celé severní Skandinávie a Ruska se do zbytku světa vyvážely odtud přes Baltské moře. Expedice do Arktidy a Antarktidy v 19. a 20. století používaly kožešiny od rodiny Hermansonů, jejíž obchod dosud, avšak zavřený, v Haparandě stojí.\n\nVztahy mezi sousedícími městy byly vždy přátelské. Většina obyvatel Haparandy mluví oběma jazyky – finsky i švédsky. Dnes jsou obě města vzájemně blízce propojena jak ekonomicky, tak sociálně – tvoří přeshraniční konurbaci zvanou \"EuroCity\". Protože Švédsko a Finsko jsou v jiném časovém pásmu, Haparanda je hodinu pozadu za finským Torniem. To umožňuje unikátní podívanou během oslav příchodu nového roku, kdy lidé nový rok vítají dvakrát. Od roku 2005 se města též označují jako \"Haparanda-Tornio\" ve Švédsku a \"Tornio-Haparanda\" ve Finsku.\n\nHaparanda má svou vlastní železniční stanici, ta je však v této době využívána jen pro nákladní dopravu. Staniční budovy jsou využívány místním klubem pro mládež nebo též pro občasné koncerty. Součástí stanice jsou také celní stanice a stanice hraniční kontroly. Tato železnice též byla jedinou cestou mezi Ruskem a Německem během první světové války a během té druhé se tudy zachránily desetitisíce finských dětí útěkem do Švédska.\n\nHaparanda je spojena se švédskou národní železniční sítí přes Haparandabanan (Haparandskou železniční trať). Most mezi Haparandou a Torniem je jediným přímým spojením mezi švédskou a finskou železniční sítí. Tyto dvě sítě využívají odlišné železniční rozchody, a kvůli tomu je při přejezdu státní hranice vyžadována výměna podvozku či přesun nákladu na jiný vagon. Mezi Haparandou a Torniem vede dvojrozchodná železniční trať, umožňující vlakům s dvěma různými podvozky jezdit po jedné trati.\n\nNový obchodní dům IKEA byl otevřen 15. listopadu 2006 v nové obchodní zóně na hranici s finským městem Tornio a stal se tak nejsevernějším obchodním domem IKEA na světě. Přestože lze platit pouze švédskými korunami, ceny a značky v obchodě jsou jak ve švédštině, tak ve finštině. Tento obchod ročně přiláká přibližně dva miliony návštěvníků. I přesto, že obchody v Haparandě samy přijímají eura i švédské koruny, mnoho jich bylo zavřeno z důvodu zahraniční konkurence.\n\nNa území komuny Haparanda, přibližně 25 km od města leží národní park souostroví Haparanda, vyhlášený v roce 1995.\n\n"}
{"id": "1044733", "url": "https://cs.wikipedia.org/wiki?curid=1044733", "title": "Thaddäus Anton Dereser", "text": "Thaddäus Anton Dereser\n\nThaddäus Anton Dereser, také Thaddaeus a Sancto Adamo, OCD (13. února 1757, Fahr, dnes součást Volkachu – 15. nebo 16. června 1827, Vratislav) byl německý vysokoškolský profesor a odborník na hermeneutiku a orientální jazyky. Patřil k Řádu bosých karmelitánů a byl katolickým představitelem osvícenství, který prosazoval rozumový výklad bible. Měl výrazný sklon popírat autority a zaujímat nezávislá stanoviska – ve světském i náboženském směru. Kvůli tomu se často dostával do sporů a během Francouzské revoluce za to téměř zaplatil životem.\n\nKatolická encyklopedie z roku 1913 o něm říká, že „Dereserova bojovná povaha jej neustále přivádí do problémů, kdekoli se ocitne. Ačkoli se sám považuje za dobrého katolíka, bývá spojován spíše s racionalistickými, protiřímskými názory a plytkým racionalismem své doby“ a člověka majícího potřebu „rozumem vysvětlovat jakékoli nadpřirozeno z Písma a víry“. Z těchto důvodů byly všechny jeho spisy považovány katolickými autoritami za „poskvrněné“, ačkoli na \"Index librorum prohibitorum\" se dostal pouze jediný a bez uvedení autorova jména. To svědčí o tom, že církev – navzdory svému odporu vůči racionalismu – jeho talent uznávala.\n\nČlenem Řádu bosých karmelitánů se stal 18. října 1777 v Kolíně nad Rýnem a vysvěcen byl roku 1780 v Mohuči. Studoval filosofii a teologii na univerzitách ve Würzburgu a Heidelbergu. Ve svém oboru dosáhl takového věhlasu, že mu (v rozporu s řeholními pravidly) bylo umožněno přijmout místo profesora hermeneutiky a orientálních jazyků nejprve na jeho alma mater a později na akademii v Bonnu (1783–1791).\n\nRoku 1791 odešel do Štrasburku, kde se stal profesorem exegetické teologie a zastával místo kněze a rektora na místním biskupském semináři. Zde také přišel do konfliktu s Francouzskou revolucí. Dereser odmítl Občanskou ústavu duchovenstva, která stanovila, že kněží budou podléhat francouzským světským autoritám. Tímto začal být označován za protirevolučního kněze. Během Jakobínského teroru byl zatčen a odsouzen k trestu smrti, ovšem absolutní trest mu byl zmírněn na deportaci. Není potvrzeno, že by toto zmírnění trestu bylo ovlivněno popravou Robespierra, jisté však je, že se Dereser roku 1796 vrátil s podlomeným zdravím do Heidelbergu a pobýval v místním klášteře.\n\nV roce 1799 se stal profesorem orientálních jazyků, exegeze a pastorální teologie na Heidelberské univerzitě. Karel Fridrich – markrabě bádenský, odvolal jmenování Antona Deresera do funkce biskupa koadjutora Štrasburské diecéze. Dereser se poté přestěhoval do města Freiburg im Breisgau (1807) a učil na místní univerzitě. Zde se však roku 1810 dopustil přestupku při pohřební mši a odešel do Karlsruhe (zde pracoval jako pastor) a poté do Kostnice.\n\nRoku 1811 odešel do Lucernu, kde po následující tři roky vykonával funkci rektora biskupského semináře. Kvůli svému racionalismu byl však ze školy vyloučen a odešel do Vratislavi, kde působil jako kanovník a profesor dogmatické teologie na místní univerzitě. V letech 1819–1820 zde vykonával funkci rektora a roku 1827 ve Vratislavi také zemřel.\n\n\n"}
{"id": "1044735", "url": "https://cs.wikipedia.org/wiki?curid=1044735", "title": "Bohémský život", "text": "Bohémský život\n\nBohémský život je celovečerní hraný film, který natočil v roce 1992 ve finsko-francouzské koprodukci režisér Aki Kaurismäki na motivy románu Henri Murgera \"Ze života pařížské bohémy\". Film je černobílý a namluvený ve francouzštině.\n\nScenárista a režisér Kaurismäki přenesl děj Murgerovy knihy, odehrávající se koncem první poloviny 19. století, do současnosti. Film pojednává o osudech umělců, kteří se odmítají přizpůsobit komerčním tlakům a proto žijí ve stálém materiálním nedostatku. Hlavními hrdiny je trojice přátel: francouzský spisovatel Marcel (André Wilms), albánský malíř Rodolfo (Matti Pellonpää) a irský hudebník Schaunard (Kari Väänänen). Ve filmu také vystupují jejich přítelkyně Mimi (Evelyne Didi) a Musette (Christine Murillo), stejně jako bohatý pařížský obchodník Blancheron (Jean-Pierre Léaud), který občas odkoupí některý z Rodolfových obrazů a zachrání tak kamarády před hladověním. Zápletku tvoří Rodolfovo vypovězení z Francie a následný ilegální návrat, stejně jako nemoc a smrt jeho milované Mimi.\n\nKaurismäki se chtěl vrátit k původnímu duchu Murgerovy předlohy, který Pucciniho opera \"Bohéma\" překryla bombastickou sentimentalitou. Jeho pojetí je výrazně minimalistické, vypráví jednoduchým až naivistickým způsobem, dialogy jsou velmi stručné a týkají se banálních věcí. Důležitá je melancholická atmosféra pařížské periférie a oslava skromného, ale důstojného a smysluplného života hrdinů, kteří žijí po svém navzdory všem nezdarům.\n\nFilm obdržel cenu FIPRESCI na berlínském festivalu 1992 a cenu Jussi pro nejlepší finský film roku. Také byl nominován na Evropskou filmovou cenu, ale nakonec byli oceněni jen Pellonpää za hlavní a Wilms za vedlejší roli.\n\n"}
{"id": "1044738", "url": "https://cs.wikipedia.org/wiki?curid=1044738", "title": "Loud", "text": "Loud\n\nLoud může být:\n\n"}
{"id": "1044741", "url": "https://cs.wikipedia.org/wiki?curid=1044741", "title": "Winona (křestní jméno)", "text": "Winona (křestní jméno)\n\nWinona je ženské rodné jméno. Je to poangličtěný tvar dakotského jména \"Winúŋna\" znamenající „prvorozená dcera“. Též může znamenat \"krásná řeka\" a \"princezna\" v jazyce Lakotů.\n\n\n"}
{"id": "1044743", "url": "https://cs.wikipedia.org/wiki?curid=1044743", "title": "Judy Topinková", "text": "Judy Topinková\n\nJudy Baarová Topinková (\"Baar Topinka\", * 16. ledna 1944 Chicago – 10. prosince 2014 Berwyn) byla americká novinářka a politička česko-slovenského původu působící ve státě Illinois za Republikánskou stranu. V letech 1995 až 2007 bylo ministryní financí státu Illinois a v letech 2002 až 2005 předsedkyní Illinoiské republikánské strany. V roce 2006 kandidovala na guvernérku Illinoisu, ale ve volbách ji porazil dosavadní guvernér Rod Blagojevich. Pak byla zvolena do úřadu auditora státních financí Illionoisu (\"state comptroller\"), do kterého nastoupila v lednu 2011. V listopadu 2014 byla znovuzvolena na další funkční období, ale v prosinci nečekaně zemřela na cévní mozkovou příhodu.\n\nJudy Baarová se narodila rodičům českého a slovenského původu a přestože byla Američankou už ve třetí generaci (její dědeček přišel do Ameriky v roce 1890), vyrůstala v domácnosti, kde mluvili česky, a navštěvovala o sobotách také českou školu, takže i sama v dospělosti mluvila plynně česky. Měla také trvalý zájem o Českou republiku, mimo jiné se podílela na iniciaci americké pomoci po povodních na Moravě a Odře v roce 1997. Generální konzul České republiky v Chicagu Bořek Lizec ji v reakci na zprávu o jejím úmrtí zařadil mezi americkými politiky s českým původem významem k Antonínu Čermákovi a Madeleine Albrightové.\n"}
{"id": "1044748", "url": "https://cs.wikipedia.org/wiki?curid=1044748", "title": "Svesa", "text": "Svesa\n\nSvesa ( ) je sídlo městského typu v Sumské oblasti na Ukrajině. Leží na řece Svesa, přítoku Ivot, a jedná se o významné středisko chemického průmyslu. V roce 2014 žilo ve Svese zhruba 6 868 obyvatel.\n"}
{"id": "1044751", "url": "https://cs.wikipedia.org/wiki?curid=1044751", "title": "Tubokurarin", "text": "Tubokurarin\n\nTubokurarin (též D-tubokurarin, resp. tubokurarinchlorid) je účinná látka tubokurare, významného šípového jedu. Byl izolován Oscarem Wintersteinerem a Jamesem Dutcherem ze vzorků rostliny \"Chondrodendron tomentosum\", přivezených z Ekvádoru. Jedná se o silně toxickou látku.\n\nTubokurarin (přesněji (+)-tubokurarin či D-tubokurarin) je kompetitivní antagonista nikotinového acetylcholinového receptoru. Atomy jeho prostorové struktury jsou skutečně uspořádány tak, že připomínají stavbu acetylcholinu. Tubokurarin je tak schopen kompetitivně vytěsnit acetylcholin na nervosvalové ploténce. Sice se váže na receptor, ale tím, že není degradován acetylcholinesterázou a neotevírá iontové kanály jako acetylcholin, způsobuje dramatický pokles ploténkového potenciálu. Propustnost membrány svalové buňky tak nedosáhne hodnoty dostatečné k tomu, aby byl vyvolán akční potenciál. Svaly nedokáží vykonat stah a protože část kosterních svalů je nutná pro dýchání, otrava tubokurarinem může vést až k udušení.\n"}
{"id": "1044757", "url": "https://cs.wikipedia.org/wiki?curid=1044757", "title": "Seznam dílů seriálu Muži sobě", "text": "Seznam dílů seriálu Muži sobě\n\nToto je seznam dílů seriálu \"Muži sobě.\" Americký sitkom \"Muži sobě\" od Breckina Meyera měl premiéru 24. května 2012 na americké stanici TBS. Seriál sleduje muže: Miloa, Gibbse, Tylera a Neala, kteří si navzájem pomáhají řešit vztahy, přátelství, pracující společně na stejném časopise.\n\nV Česku je seriál vysílán na stanici Smíchov.\n\n<onlyinclude>\n</onlyinclude>\n\n"}
{"id": "1044761", "url": "https://cs.wikipedia.org/wiki?curid=1044761", "title": "Zpětná vazba učitele", "text": "Zpětná vazba učitele\n\nZpětná vazba učitele je nezbytnou příměsí pedagogické komunikace a je pro proces učení velmi důležitá. Je to reflektující sdělení směrem k žákovi vdidaktické situaci. Ve výukovém dialogu přichází zpětná vazba bezprostředně po podání žákova výkonu (hodnocení žákovy odpovědi). Žákovi poskytuje informaci o procesu jeho učení a poznání, na jejímž základě může regulovat své budoucí výkony.\n\nZpětná vazba je zde chápána jako interpretační a komunikační proces, který poskytuje diagnostické informace o porovnatelných kvalitách učebních výkonů a chování žáků s cílem zvyšovat kvalitu učení a efektivitu vyučování.\n\nNejčastější zpětnou vazbou učitele v české škole je pozitivní zpětná vazba.\n\nVerifikační zpětná vazba pouze potvrdí či vyvrátí žákovskou odpověď, ale již nepřidává žádné další informace.\n\nÚčinnější je tzv. elaborační zpětná vazba, kdy pedagog informaci potvrdí a přidá či doplní další. Také může akceptovat žákovskou odpověď a dále se doptávat s cílem získat dodatečnou informaci od žáků, tedy pokládá otázky bezprostředně vycházející z právě vyřčené žákovské odpovědi.\nTzv. zamlčené hodnocení je nejběžnějším způsobem zpětné vazby v české škole. Učitel zopakuje žákovskou odpověď a pokračuje dál ve výuce, nevysloví žádný hodnotící výrok.\nUčitelé často vyslovují své mínění o schopnostech žáků. Velmi častým přívlastkem českých učitelů směrem k žákům je vyjádření, že jsou „šikovní“. Učitelé toto označení používají jako univerzální pochvalu, avšak jsou schopni s jeho pomocí žákovi v některých případech usnadnit přijetí kritického hodnocení.\n\nVědci zjistili, že pozitivní hodnotící zpětná vazba byla ve třídě spojena se zvýšenou vnitřní motivací, zatímco negativní hodnotící zpětná vazba měla opačné důsledky pro motivaci žáků. Ukázalo se také, že informativní zpětná vazba posiluje motivaci prostřednictvím emocionální zkušenosti a kognitivního zpracování. Nicméně žádná z typů zkoumaných zpětných vazeb neměla významný vliv na rozvoj výkonů žáků (angl. achievement development).\n\n\nZpětná vazba slouží žákům k regulaci jejich procesu učení. Učitel však často nezaujímá žádné pevné stanovisko a přímé hodnocení neposkytne ve snaze navodit ve třídě příjemné klima, kde má každý názor svou hodnotu.\n"}
{"id": "1044763", "url": "https://cs.wikipedia.org/wiki?curid=1044763", "title": "Pěnkava kanárská", "text": "Pěnkava kanárská\n\nPěnkava kanárská (\"Fringilla teydea\") je malý zpěvný pták z čeledi pěnkavovitých. Je endemickým druhem kanárských ostrovů Tenerife a Gran Canaria. Tento pták je spolu s dračincem dračím přírodním symbolem ostrova Tenerife.\n\nPěnkava kanárská žije pouze v horách na ostrovech Tenerife a Gran Canaria. Má dva poddruhy: \"Fringilla teydea tydea\", jenž žije na Tenerife, a \"Fringilla teydea polatzeki\" žijící na Gran Canarii. Jejím domovem jsou především horské lesy tvořené porosty borovice kanárské (\"Pinus canariensis\"). Běžně obývá též jehličnaté lesní oblasti s hustým podrostem, lze ji však najít i v porostech laurisilvy, v hájích vřesovce stromovitého či v křovinách.\nDává přednost životu ve výškách kolem 1100–2000 m, za špatného počasí však sestoupí i níž.\n\nPěnkava kanárská se podobá pěnkavě obecné, je však viditelně větší a má silnější zobák. Je pro ni též charakteristické mnohem jednotnější opeření a chybí jí tmavá čepička. Samice jsou nevýrazně hnědošedé, ale od samic pěnkavy obecné se liší tenčími pruhy na křídlech. Samci jsou díky svému charakteristickému modrému zbarvení a šedému zobáku nezaměnitelní.\n\nZpěv pěnkavy kanárské je kratší a slabší než má pěnkava obecná a její volání je skřehotavější. Patří mezi zrnožravé ptáky, značnou část její potravy tedy tvoří semena. V tomto případě převážně semena borovice kanárské. Mláďata se, podobně jako je tomu u pěnkavy obecné, živí převážně hmyzem. Hnízdí od května do července, hnízda si buduje v místech větvení a klade do nich dvě vejce. Pěnkava kanárská není stěhovavý druh. Mimo dobu hnízdění může tvořit malá hejna, někdy i s jinými pěnkavami či pěnkavovitými.\n\n"}
{"id": "1044764", "url": "https://cs.wikipedia.org/wiki?curid=1044764", "title": "Soupisky hokejových reprezentací na Světovém poháru 2004", "text": "Soupisky hokejových reprezentací na Světovém poháru 2004\n\nSvětového poháru v ledním hokeji 2004 se celkem zúčastnilo osm národních celků.\n\n\n\n\n\n\n\n\n"}
{"id": "1044765", "url": "https://cs.wikipedia.org/wiki?curid=1044765", "title": "Soupisky hokejových reprezentací na Světovém poháru 1996", "text": "Soupisky hokejových reprezentací na Světovém poháru 1996\n\nSvětového poháru v ledním hokeji 1996 se celkem zúčastnilo osm národních celků.\n"}
{"id": "1044767", "url": "https://cs.wikipedia.org/wiki?curid=1044767", "title": "Zlak nachový", "text": "Zlak nachový\n\nZlak nachový (\"Coryphaena hippurus\"), také koryféna, doráda nebo mahi-mahi, je dravá ryba vyskytující se v teplých mořích celého světa. Obvyklá velikost dospělých jedinců se pohybuje okolo jednoho metru a hmotnost mezi sedmi až třinácti kilogramy, byly však uloveny i kusy měřící dva metry a těžké téměř 40 kg. Samci bývají větší než samice, liší se od nich také výrazně vypouklým čelem. Zlak nachový má zploštělé tělo, na bocích se žlutým až oranžovým zbarvením, které na hřbetě přechází do sytě modré. Je známý tím, že dokáže měnit barvu. Hřbetní ploutev sahá od hlavy až k ocasu, mívá okolo 60 paprsků. Šupiny jsou velmi drobné. Ryba pohlavně dospívá po půl roce, dožívá se čtyř až pěti let.\n\nMladí zlakové se zdržují v hejnech, starší tvoří páry. Táhnou často na značné vzdálenosti. Vyskytují se v hloubce do 80 metrů, často se zdržují v porostech mořských řas Sargassum. Dokáží vyvinout rychlost přesahující 80 km/h, jejich častou kořistí jsou letounovití. Maso zlaka je na trhu velmi žádané: je bílé, šťavnaté, s nízkým obsahem tuku, není cítit rybinou. Pro svou rychlost a sílu je také oblíbenou sportovní rybou, jako tažná návnada obvykle slouží polozobánka brazilská. Na ostrově Santorini byly nalezeny fresky staré více než tři a půl tisíce let, zobrazující rybáře s úlovkem zlaků.\n\nZlak nachový je vyobrazen jako štítonoš ve státním znaku Barbadosu.\n\n"}
{"id": "1044769", "url": "https://cs.wikipedia.org/wiki?curid=1044769", "title": "Kovilj", "text": "Kovilj\n\nKovilj (v srbské cyrilici , maďarsky Kabol) je vesnice v srbské Vojvodině, administrativně spadající pod Jihobačský okruh, opštinu Novi Sad. Přesněji se nachází jihovýchodně od Nového Sadu, nedaleko dálnice, spojující metropoli Vojvodiny s Bělehradem. \n\nKovilj vznikl v roce 1870 sloučením dvou vesnic; \"Donji Kovilj\" (poprvé připomínán v roce 1554) a \"Gornji Kovilj\" (poprvé zmiňován v roce 1704). Klášter v obci pochází rovněž z počátku 18. století. Dva pravoslavné kostely v obci jsou z první poloviny 19. století. \n\nJižně od města se nachází rozsáhlé lužní lesy, které se ve směru na západ táhnou až k Petrovaradínu a na východ pokračují až k vesnici Gardinovci a ostrovu Ločka ada.\n"}
{"id": "1044771", "url": "https://cs.wikipedia.org/wiki?curid=1044771", "title": "Zion (album, Savant)", "text": "Zion (album, Savant)\n\nZION je dvanácté album norského producenta Savanta a desáté album pod přezdívkou Savant. Bylo vydáno 13. prosince 2014.\n"}
{"id": "1044778", "url": "https://cs.wikipedia.org/wiki?curid=1044778", "title": "Armstrongova směs", "text": "Armstrongova směs\n\nArmstrongova směs je směs červeného fosforu a čtyř dílů chlorečnanu draselného a má červenou nebo růžovou barvu. Již při malém nárazu nebezpečně detonuje, používá se v malém množství v detonačních provazcích (det cord), ovšem pouze v amatérské chemii. Díky její velice vysoké brizanci ji lze použít jako primární slož do detonátorů. Bez použití přísad, jako je uhličitan vápenatý, je směs velmi nebezpečná, protože hrozí samovznícení a to již při výrobě.\n\nNano armstrongova směs je složena z mikroskopických zrnek složí (v řádu mikrometrů), přičemž obě složky jsou perfektně smíseny a jsou v naprosto přesném poměru. Tím je tato směs nesmírně brisantní (relativně k flash prachům, trhavinám jako je hexogen se pochopitelně nemůže rovnat), nestabilní a třaskavá.\n"}
{"id": "1044779", "url": "https://cs.wikipedia.org/wiki?curid=1044779", "title": "Krčedinska ada", "text": "Krčedinska ada\n\nKrčedinska ada (v srbské cyrilici Крчединска ада) je ostrov (ada), nacházející se v srbské Vojvodině, u řeky Dunaje, mezi obcemi Krčedin a Gardinovci, 25 km východně od Nového Sadu a 45 km severozápadně od Bělehradu. Patří k největším ostrovům na Dunaji na území Srbska.\n\nKrčedinska ada je součástí chráněného území s názvem Kоvilјskо-pеtrоvаrаdinski rit; tvoří jeho nejvýchodnější část. Většina plochy ostrova je v rámci třístupňového systému ochrany klasifikována jako II. zóna, některé lesy pak spadají pod I. zónu rezervace.\n\nOstrov je dlouhý 4,2 km a široký 3 km. Ze severní strany jej odděluje od pevniny meandr Dunaje (tzv. Gardinovački rukavac - staré, neregulované koryto), které zasahuje až po vesnici Gardinovci a ze strany pak hlavní proud evropského veletoku. Ostrov je z velké části zarostlý lesy; je součástí rozsáhlého systému lužních lesů okolo Dunaje.\n\nKrčedinska ada byla historicky využívána k chovu hospodářských zvířat (především koní a krav). Je rovněž ale domovem i řady druhů divoké zvěře (jelenů a divokých prasat).\n\nOstrov bývá často zaplavován Dunajem a většinou přístupný je pouze lodí. Při nízkém stavu vody je dostupný i pěšky nebo na kole. Není příliš turisticky využíván.\n"}
{"id": "1044780", "url": "https://cs.wikipedia.org/wiki?curid=1044780", "title": "Gymnázium Žatec", "text": "Gymnázium Žatec\n\nGymnázium Žatec je všeobecné čtyřleté a osmileté gymnázium, jehož zřizovatelem je Ústecký kraj. Škola se nachází v jižní části města v budově, postavené v roce 1903 podle návrhu architekta Ernsta Schäfera. Pedagogický sbor tvoří 29 učitelů. Ve školním roce 2013/2014 studovalo ve 12 třídách celkem 296 žáků.\n\nPředchůdkyní gymnázia byla žatecká městská škola, jejíž existence je doložená už v 1. polovině 14. století. Roku 1335 vydal král Jan Lucemburský listinu, ve které stanovil, že právo jmenovat rektora školy má městská rada. Na přelomu 14. a 15. století byl školním rektorem Jan ze Žatce, autor německého díla Oráč z Čech (Ackermann aus Böhmen). Jan zastával místo rektora školy až do svého odchodu z města v roce 1411. Za jeho působení žáci studovali mj. spisy Catonovy a Boëthiovu \"Útěchu z filosofie\".\n\nPo bitvě na Bílé hoře se rozhořel spor mezi strahovským premonstrátským klášterem a městem Žatec o patronátní právo k žateckému kostelu Nanebevzetí Panny Marie a tím i správu místní školy. Král Vladislav Jagellonský totiž roku 1515 vydal listinu, v níž premonstrátům toto právo udělil. Vzhledem k tomu, že Žatec byl od 20. let 16. století protestantský, nemohli se premonstráti výkonu patronátu ujmout. Zatímco duchovní správa přešla do rukou premonstrátů bez problémů, o správu školy vedlo město s řeholníky spory po celou 2. polovinu 17. století. Teprve roku 1710 došlo mezi žateckou městskou radou a premonstráty k dohodě a Strahovští školu převzali. Bylo to ku prospěchu kvality výuky, ve škole se začaly opět hrát divadelní hry.\n\nPremonstráti řídili žateckou školu jako veřejný ústav až do roku 1777. V souvislosti se svou školskou reformou vydala Marie Terezie v tomto roce dekret, podle kterého byl počet veřejných a státem podporovaných gymnázií v celých Čechách stanoven na 13. Žatecké gymnázium mezi nimi – přes protesty městské rady – nebylo. Premonstrátští duchovní však mohli ve svých příbytcích vyučovat soukromě. Výuka probíhala v prostorách místního děkanství.\n\nPočátkem 19. století však byly dlouhodobé snahy městské rady o znovuzřízení gymnázia úspěšné. Hlavně z prostředků Kathariny Andree a za podpory městského rozpočtu byla založena nadace, která měla budoucí provoz školy financovat. V říjnu 1806 povolil císař František I. znovuotevření žateckého gymnázia jako veřejného ústavu. Škola byla umístěna v centru města, v budově bývalého pivovaru čp. 127 na dnešním náměstí 5. května, která patřila právovárečnému měšťanstvu. Slavnostní otevření školy se uskutečnilo 3. listopadu 1807. Od svého znovuotevření vydávalo gymnázium tiskem pravidelně výroční zprávy, které obsahovaly jména profesorů a žáků a později rovněž odborné práce pedagogů. Zprvu bylo gymnázium pětileté. V souvislostí se školskými reformami byla od roku 1818 přidána jedna třída a od roku 1852 další, takže studium bylo osmileté. Vyučovacím jazykem byla němčina. V rozmezí let 1826–1850 navštěvovalo školu přibližně 100 až 200 studentů.\n\nMezníkem v dějinách ústavu byl rok 1873, kdy se gymnázium stalo státní institucí. Iniciativa vzešla ze strany města, které mělo potíže s financováním provozu školy a zabezpečením kvalitních pedagogů. Součástí smlouvy mezi státem a městem byly závazky, že město bude na chod gymnázia přispívat a právovárečné měšťanstvo nebude vybírat nájem z budovy. Postátněním se struktura vyučovacích předmětů nezměnila, stále se vycházelo z celostátní směrnice z roku 1849. Povinně se vyučovala latina, řečtina, dějepis, němčina, matematika, přírodopis, fyzika a filozofie. Čeština patřila mezi nepovinné předměty. Od roku 1904 se povinným stal i tělocvik. Češi tvořili mezi studenty až do I. světové války pouze okolo 5 %.\n\nV roce 1901 vyhlásilo město Žatec veřejnou soutěž na stavbu nové gymnaziální budovy. V porotě zasedal mj. architekt Národního divadla Josef Zítek. Zvítězil projekt libereckého stavitele Ernesta Schäfera. V prosinci 1903 byla nová budova, ve které sídlí gymnázium doposud, slavnostně otevřena. Budova žateckého gymnázia tvoří jednu z pohledových dominant města. Je to architektonické dílo, které svou hodnotou převýšilo úroveň ostatních staveb vznikajících v té době ve městě.\n\nPo vzniku republiky bylo zaměření gymnázia změněno z klasického na reálné. Od roku 1923 byla zavedena čeština jako povinný předmět a řádné studium mohla absolvovat i děvčata. Za II. světové války se gymnázium pojmenovalo podle prvního známého rektora na \"Ackermann-Schule\". V důsledku válečných událostí byl školní rok 1944/1945 ukončen už v únoru 1945.\n\nPo válce začalo vyučování hned v září 1945. Gymnázium mělo tehdy kolem 150 studentů, z toho jednu třetinu dívek. Vzhledem k dosídlení Žatce Volyňskými Čechy tvořily jejich děti rovněž přibližně třetinu žáků. Stejně tak jako v době nacistické okupace, tak se i v 50. letech výuka na škole ideologizovala a charakter gymnázia se měnil. Od roku 1953 byly do gymnázií integrovány i základní školy a ústavy získaly název jedenáctiletá střední škola. V roce 1960 pak byly tři nejvyšší třídy osamostatněny jako Střední všeobecně vzdělávací škola. Návrat k původnímu názvu \"gymnázium\" přišel jako ohlas pražského jara v roce 1968. Významnou akcí, která postavila výuku tělesné výchovy na škole na zcela jinou úroveň, bylo vybudování lehkoatletického stadiónu \"Mládí\" před gymnaziální budovou. Z velké části stavbu realizovali samotní studenti pod vedením profesora Karla Heidenreicha. Stadión byl dán do používání roku 1965. V letech 1973–1975 proběhla generální oprava budovy, podle návrhu architekta Fanty vznikly nové vitráže. Společenské změny v roce 1990 se promítly po stránce personální, organizační i výukové do všech činností školy.\n\nZřizovatelem školy je Ústecký kraj. Školu navštěvuje 296 studentů, pedagogický sbor tvoří 29 učitelů (20 žen, 9 mužů). Provozních zaměstnanců je 5. V roce 2014 bylo na osmileté studium přijato 30 uchazečů, na čtyřleté 26 uchazečů. Kromě povinných se vyučuje 9 volitelných předmětů, na škole působí 3 kroužky. U maturitní zkoušky na jaře 2014 prospělo všech 44 žáků, 2 studenti k maturitě nebyli připuštěni. Škola ze účastní různých soutěží a olympiád. V rámci předepsaných sportovních akcí se uskutečnily kurzy lyžařský (Rakousko), cyklistický (oblast Máchova jezera) a vodácko-turistický v Chorvatsku. Škola má partnerské vztahy s gymnáziem v Reichenbachu ve Vogtlandu.\n\nDo roku 1849 se představení gymnázia označovali termínem \"prefekt\". Do roku 1873 byli ředitelé členové řádu premonstrátů.\n\n\n\n\n"}
{"id": "1044781", "url": "https://cs.wikipedia.org/wiki?curid=1044781", "title": "Endre Nemes", "text": "Endre Nemes\n\nEndre Nemes, narozen jako Endre Nágel (10. listopadu 1909 Pécsvárad, Maďarsko – 22. září 1985 Stockholm, Švédsko), byl malíř, grafik, scénograf a pedagog. V mládí žil na Slovensku, ve 30. letech studoval a žil v Praze a za války nalezl azyl ve Švédsku, kde pak strávil většinu života.\nEndre Nágel se narodil v židovské rodině maďarského státního úředníka jako prostřední ze tří bratrů. Rodina se krátce nato přestěhovala do Levoče a později do Spišské Nové Vsi, kde Endre navštěvoval školu. Gymnázium dokončil v Budapešti a odešel do Vídně s úmyslem studovat filozofii. Po několika měsících se vrátil na Slovensko, přijal umělecké jméno Nemes, psal básně a pracoval jako novinář.\n\nV letech 1928–1930 se v Praze živil jako karikaturista a 1930–1935 studoval na Akademii výtvarných umění v ateliéru Williho Nowaka a působil jako výtvarný kritik deníku Magyar Ujság. Na akademii byl přijat bez nutnosti absolvovat tři přípravné ročníky.\n\nK jeho přátelům patřili členové Skupiny 42, F. Gross, F. Hudeček a V. Bartovský, malíř a dramatik Peter Weiss, slovenští malíři Cyprián Majerník a Koloman Sokol a fotograf Tibor Honty. S přítelem Jakubem Bauernfreundem navštěvoval sochaře Bernarda Redera a pomohl zprostředkovat jeho pražskou výstavu v Mánesu.\n\nV roce 1933 dostal Nemes cenu Akademie, která zahrnovala stipendijní pobyt v Paříži, a strávil tam tři měsíce s Jakubem Bauernfreundem. \n\nV roce 1936 vystavoval poprvé samostatně v galerii Hugo Feigla a stal se členem Umělecké besedy. Vystavoval také s Prager Secession. Moderní galerie zakoupila jeho obraz \"Hodina hudby\".\n\nRoku 1938 emigroval do Finska, stal se učitelem na malířské škole v Helsinkách a zúčastnil se zde dvou kolektivních výstav. První samostatnou výstavu po emigraci měl v Oslu.\nRoku 1940, za první sovětsko-finské války, byl z Finska vypovězen, přechodně pobýval ve Švédsku a nakonec dostal azyl v Norsku těsně před německou invazí. Vstoupil do norské armády jako dobrovolník a po porážce Norů uprchl do Švédska.\n\nV roce 1941 samostatně vystavoval ve Stockholmu a Malmö a sběratel Herman Gotthardt\nzakoupil asi patnáct jeho obrazů. Byl zakládajícím členem surrealistické skupiny Minotaur a iniciátorem sdružení Umělci v exilu, se kterým za války vystavoval.\n\nRoku 1945 se oženil s Héléne Exemplaroff, se kterou má dceru Catherine (1947). Roku 1947 byl spoluzakladatelem časopisu Prisma a byl jmenován ředitelem a pedagogem Valands Konstskola – kreslířské a malířské školy muzea v Göteborgu, kterou modernizoval a reorganizoval. Krátce navštívil Prahu.\n\nRoku 1948 získal švédské státní občanství, podnikl cestu do Paříže a Londýna, samostatně vystavoval v Göteborgu.\n\nValands Konstskola byla přizvána na Světovou výstavu akademií výtvarných umění v Miláně (1953). Absolventem Nemesovy školy byl např. malíř Acke Oldenburg (bratranec sochaře Claese Oldenburga). Nemes byl zakládajícím členem sdružení výtvarníků Skupina 54 v Göteborgu, vystavoval samostatně ve Filadelfii (1954).\n\nRoku 1955 Nemes ukončil pedagogické působení ve Valandu, přestěhoval se do Stockholmu a věnoval se volné tvorbě. Roku 1959 byl pozván na Documenta II do Kasselu.\n\nV roce 1960 zemřela jeho žena Héléne. V roce 1963 se oženil s keramičkou Britt-Louise Sundell a roku 1965 se jim narodila dcera Lena.\n\nV roce 1965 obdržel státní tvůrčí stipendium a výroční státní cenu za uměleckou tvorbu a byl jmenován členem Švédské Královské akademie pro svobodná umění. Profesorem byl jmenován roku 1968.\n\nV 60. letech 20. stol. měl retrospektivní výstavy v pražském Mánesu, brněnském Domě umění a Slovenské národní galerii, v Helsinkách, Oslu, Lyngby, Kodani, Lundu a Stockholmu, roku 1971 v Brně a Ostravě, 1972 ve Stockholmu. Navštívil Prahu a Bratislavu (1966), roku 1968 USA a Kanadu a roku 1972 Izrael. Roku 1973 cestoval do Maďarska a 1974 do SRN a Nizozemska, 1978 do Jugoslávie, Maďarska a Československa.\n\nŽivotopisné dokumenty o Endre Nemesovi natočila švédská (1972, 1980) a maďarská televize (1982). Fyzik František Janouch s ním v roce 1982 natočil celkem 24 devadesátiminutových rozhovorů, které ještě za svého života Endre Nemes pomohl přepsat a opravit. Kniha nazvaná \"Pod příkrovem času\" vyšla s podporou Nadace Charty 77 v Praze roku 2003.\n\nRoku 1981 spolupracoval Nemes v Budapešti a Pécsi na jednání a přípravě velké výstavy maďarského umění 1905–1980, která pak byla představena v Göteborgu a Malmö. Roku 1984 bylo otevřeno muzeum Endre Nemese v Pécsi. Národní galerii v Praze odkázal patnáct svých děl.\n\nEndre Nemes zemřel ve Stockholmu 22. září 1985 ve věku 75 let.\n\nV roce 2012 byla vydražena díla z pozůstalosti Endre Nemese ze 30. a 40. let na aukci ve Stockholmu za více než 50 milionů českých korun. Nejdražším dílem bylo \"Zátiší s býčí hlavou a bustou\", 1936, olej na plátně (75 × 100 cm) za 2 mil. českých korun.\n\n\nErland Brand, Knut Yngve Dahlbäck, Leif Ericson, Valter Gibson, Acke Oldenburg, Bengt Olson, Hardy Strid, Ulf Trotzig, Denice Zetterquist, Jörgen Zetterquist, Olle Zetterquist\n\nEndre Nemes byl zpočátku ovlivněn expresionismem Kokoschky, Soutina, Rouaulta a Muncha. V letech 1933–38 se pokoušel o vlastní parafráze kubismu a strukturální malbu (\"Láhev\", olej s pískem, 1935, \"Šašek\", 1935). Zajímaly ho kresby schizofreniků, které shromáždil Hans Prinzhorn (\"Bildnerei der Geisteskranken\", 1922) a dětské kresby a pokoušel se o automatické kresby se zavázanýma očima (\"Svádění\", tužka, kvaš, 1936).\n\nPo překonání kubistického období se vrátil k figurálnímu malířství. V Nemesově malbě i technice tempery lze nalézt vliv Giorgia de Chirica. Námětem obrazů byly figury a jejich fragmenty kombinované s různými objekty, umístěné do iluzívního prostoru a malované staromistrovskou technikou. Jak sám přiznává, pokoušel se Chiricův vliv obměnit a zahrnout pražskou skutečnost a umělecké prostředí i tíživou situaci v době bezprostředního ohrožení válkou.\n\nV letech 1936–1937 maloval Nemes závažná díla, která jsou záznamem jeho tvůrčího hledání a pokusem předat své halucinace a vize prostřednictvím stále složitějších znaků a kódů. Objevují se v nich figury bez kůže, postavy podobné automatům, symboly ubíhajícího času, matematické přístroje, strojky, astrologické mapy, fragmenty soch, figur, zvířat a architektur. Tvarové rozpojení přirozených celků a jejich nové fantaskní uspořádání je metaforickým zpodobením ztráty jistot a symptomem rozpadu hodnot (\"Sedící malíř před malířským stojanem\", 1936, \"Pomník básníka\", 1937).\n\nV období před vypuknutím války (1937–38) vytvořil sérii metafyzických obrazů \"Madon\" jako ochránkyň Prahy. Na obrazech jsou šerosvitné interiéry se surrealistickými soubory předmětů a mechanismů (\"Pražská pieta\", 1937, \"Pražská nevěsta\", 1938). Během války namaloval obrazy, které svou poetikou znovu odkazují k inspiraci G. de Chiricem (\"Barokní architekt\", 1941, \"Barokní křeslo\", 1941). Později jsou častým námětem jeho obrazů harlekýni (\"Před goblénem\", 1943, \"Melancholický harlekýn\", 1944–45). Nemes opouští dosavadní výrazné linie, kontrastní stíny a perspektivní zobrazení a přiklání se k modelaci pomocí barevných ploch.\n\nKromě malířství se Nemes věnoval také scénografii (\"Gala performance\", balet A. Tudora na hudbu Prokofjeva, 1949). V roce 1949 začal experimentovat s průmyslovým smaltem v továrně Gustavsberg a stal se průkopníkem jeho využití pro architekturu. V 50. letech se jeho malířská tvorba pohybuje mezi figurací a lyrickou abstrakcí. Malíř používá různé rastry a kontrast čistých barevných tónů (\"Figura\", 1957, \"Postava\", 1957) Ve veřejném prostoru je nejvýraznějším dílem z tohoto období smaltová stěna ve městě Örebro (210 × 1365 cm), 1961.\n\nNemesův rozměrný olej \"Hmyz a vegetativní formy\" (250 × 675 cm, 1956) pro Göteborský studentský spolek je od roku 1985 umístěn na Univerzitě v Göteborgu. V roce 1967 vytvořil pro jídelnu spolku monumentální akryl na plátně \"Metafyzické karyatidy\" (543 × 859 cm). V malbě se vrací k předmětnému zobrazení, ale lidská figura z jeho obrazů přechodně mizí (\"Zahradní architekt\", 1973/74). Obrazy z konce 70. let se Nemes vrací k dědictví renesance a kombinuje prvky klasických architektur a lidské figury s motivy převzatými z různých etap vlastní malby, počínaje kubismem (\"Dědictví renesance\", 1977, \"Setkání u schodů\", 1979/80).\nOd roku 1975 až do roku 1984 dělal návrhy gobelínů pro veřejné budovy a firmy a spolupracoval s gobelínovými dílnami v Jindřichově Hradci. Poslední realizace je zobrazením dějin vědy a techniky (\"Gramatika technologie I a II\", 1984–85) pro zasedací síň firmy Volvo..\n\n\n\n"}
{"id": "1044790", "url": "https://cs.wikipedia.org/wiki?curid=1044790", "title": "Music", "text": "Music\n\nMusic (anglicky hudba) může být:\n\n"}
{"id": "1044791", "url": "https://cs.wikipedia.org/wiki?curid=1044791", "title": "Evropská silnice E85", "text": "Evropská silnice E85\n\nEvropská silnice E85 je severojižní silnice, součást sítě hlavních evropských silnic, značených Exx. E85 začíná v Klaipedě (Litva), vede přes Bělorusko, Ukrajinu, Rumunsko a Bulharsko do Řecka, kde končí ve městě Alexandrupoli na severovýchodě země. Je dlouhá 2300 km.\n\nLitva\n\nBělorusko\n\nUkrajina\n\nRumunsko \n\nBulharsko\n\nŘecko\n"}
{"id": "1044798", "url": "https://cs.wikipedia.org/wiki?curid=1044798", "title": "Elektronická stavebnice", "text": "Elektronická stavebnice\n\nElektronická stavebnice je stavebnice obsahující elektronické součástky, z nichž se sestavují elektronické obvody. Díky rozvoji elektroniky a číslicové techniky pojem elektronická stavebnice často nahrazuje dříve používaný obecnější pojem elektrotechnická stavebnice. Za elektronickou stavebnici jsou běžně označovány i softwarové aplikace, v nichž se elektronické obvody sestavují virtuálně.\n\nElektronické stavebnice slouží pro výuku či zábavu. K výuce se používají nejen na školách všech stupňů, v zájmových kroužcích, ale také na kurzech a školeních ve firmách.\nElektronické stavebnice lze rozdělovat z různých hledisek, např.:\n\nPodle způsobu práce se stavebnicí:\n\nPodle způsobu realizace:\n\nPodle zaměření:\n\nPodle univerzality:\nDostál, J. (2008): Elektrotechnické stavebnice. Votobia Olomouc, ISBN 978-80-7220-308-6.\nElektronické stavebnice\n"}
{"id": "1044803", "url": "https://cs.wikipedia.org/wiki?curid=1044803", "title": "Pavla Golasowská", "text": "Pavla Golasowská\n\nPavla Golasowská (* 18. května 1964 Třinec) je česká politička, od prosince 2014 poslankyně Poslanecké sněmovny PČR, od roku 2010 zastupitelka města Třince, členka KDU-ČSL.\n\nBěhem rodičovské dovolené vystudovala obor křesťanská výchova na Cyrilometodějské teologické fakultě Univerzity Palackého v Olomouci. Později absolvovala obory charitativní a sociální práce na CARITAS - Vyšší odborné škole sociální Olomouc.\n\nUčila náboženství na školách v Třinci a Oldřichovicích. Od roku 2004 působila ve Slezské diakonii v Třinci, naposledy jako vedoucí poradny Elpis pro oběti domácího násilí a sociálně aktivizačních služeb pro rodiny s dětmi ve . Její specializací je rodinná a sociální politika a ochrana obětí domácího násilí.\n\nPavla Golasowská je vdaná, má 6 dětí. Žije v Třinci, konkrétně v městské části Oldřichovice.\n\nOd roku 2009 je členkou KDU-ČSL.\n\nDo politiky se pokoušela vstoupit, když v komunálních volbách v roce 1998 kandidovala jako nestraník za KDU-ČSL do Zastupitelstva města Třince, ale neuspěla. Nepodařilo se jí to ani ve volbách v roce 2006. Městskou zastupitelkou se stala až po volbách v roce 2010, kdy už jako členka KDU-ČSL byla lídryní strany na třinecké kandidátce (působila v bytové komisi a v komisi sociálně právní ochrany dětí). V komunálních volbách v letech 2014 a 2018 mandát zastupitelky města za KDU-ČSL obhájila.\n\nV krajských volbách v roce 2012 kandidovala za KDU-ČSL do Zastupitelstva Moravskoslezského kraje, ale neuspěla.\n\nVe volbách do Poslanecké sněmovny PČR v roce 2010 kandidovala za KDU-ČSL v Moravskoslezském kraji, ale neuspěla. O tři roky později ve volbách v roce 2013 kandidovala v témže kraji na 5. místě kandidátky KDU-ČSL. Vlivem preferenčních hlasů se sice posunula na konečné 3. místo, ale protože strana získala v kraji jen 2 mandáty, stala se pouze první náhradnicí. Když však 8. prosince 2014 rezignoval na svůj mandát Tomáš Podivínský, který se stal velvyslancem České republiky v Německu, nahradila jej v Poslanecké sněmovně PČR.\n\nVe volbách do Senátu PČR v roce 2016 kandidovala za KDU-ČSL v obvodu č. 73 – Frýdek-Místek. Se ziskem 16,41 % hlasů postoupila z druhého místa do druhého kola, v němž prohrála poměrem hlasů 26,64 % : 73,35 % s kandidátem hnutí OBČANÉ SPOLU - NEZÁVISLÍ („OSN“) Jiřím Cieńciałou. Senátorkou se tak nestala.\n\nVe volbách do Poslanecké sněmovny PČR v roce 2017 byla lídryní KDU-ČSL v Moravskoslezském kraji. Získala 3 686 preferenčních hlasů a obhájila tak mandát poslankyně.\n\n"}
{"id": "1044804", "url": "https://cs.wikipedia.org/wiki?curid=1044804", "title": "Fabiano Caruana", "text": "Fabiano Caruana\n\nFabiano Luigi Caruana (* 30. července 1992, Miami) je šachista s italským i americkým občanstvím.\n\nV září 2014 neporažený opanoval Sinquefield Cup v St. Louis ziskem 8,5/10 (+7 -0 =3), o celé 3 body před druhým Carlsenem. Zároveň se prezentoval jedním z nejdominantnějších výkonů všech dob (ELO performance 3103).\n\nV říjnu 2014 dosáhl hodnocení 2844 FIDE Elo, což ho na několik měsíců učinilo šachovou dvojkou světového žebříčku. Od té doby se drží v první desítce.\n\nV březnu 2016 se účastnil Turnaje kandidátů v Moskvě, jehož vítěz získal právo vyzvat Magnuse Carlsena v souboji o titul mistra světa. Před posledním kolem se dělil o první místo se Sergejem Karjakinem a o titulu tak rozhodovala jejich vzájemná partie, kterou shodou okolností hráli v posledním kole. V ní Caruana ve vyrovnané pozici chyboval, Karjakin obětoval věž a o pár tahů později se mu Caruana v časové tísni a zcela ztracené pozici musel vzdát, kvůli čemuž se musel spokojit jen se druhým místem se ziskem 7,5 bodu z 14 partií.\n\nNa turnaji London Chess Classic 2016, kde skončil druhý, se mu povedlo sehrát partii, která se okamžitě po odehrání zapsala do historie jako jeho nesmrtelná. Proti svému krajanovi Hikaru Nakamurovi si bílými přichystal pečlivě zanalyzovanou Najdorfovu variantu v Sicilské obraně, kde obětoval dámu za dvojici jezdců, což by za normálních okolností byla výměna nevýhodná, v dané pozici však podle Caruanových slov byla soupeřova dáma zcela bezmocná. Caruana po partii prohlásil, že když v analýze přišel na tuto variantu s obětí, přestal dále analyzovat, protože prý nikdy neviděl tak špatnou pozici pro černého.\n\nFabiano Caruana – Hikaru Nakamura 1-0 (London Chess Classic 2016, 6. kolo)\n\n1. e4 c5 2. Jf3 d6 3. d4 cxd4 4. Jxd4 Jf6 5. Jc3 a6 6. Sg5 e6 7. f4 h6 8. Sh4 Db6 9. a3 Se7 10. Sf2 Dc7 11. Df3 Jbd7 12. O-O-O b5 13. g4 g5 14. h4 gxf4 15. Se2 b4 16. axb4 Je5 17. Dxf4 Jexg4 18. Sxg4 e5 19. Dxf6 Sxf6 20. Jd5 Dd8 21. Jf5!! Vb8 22. Jxf6+ Dxf6 23. Vxd6 Se6 24. Vhd1 O-O 25. h5 Dg5+ 26. Se3 Df6 27. Jxh6+ Kh8 28. Sf5 De7 29. b5 De8 30. Jxf7+ Vxf7 31. Vxe6 Dxb5 32. Vh6+ 1-0\n\nV březnu 2018 se účastnil Turnaje kandidátů v Berlíně, kde zvítězil s 9 body ze 14 (+5 =8 -1), s náskokem 1 bodu před Sergejem Karjakinem a Šachrijarem Mamedjarovem a stal se tak novým vyzyvatelem Magnuse Carlsena.\n\nV lednu 2020 vyhrál mezinárodní turnaj ve Wijku aan Zee.\n\n"}
{"id": "1044805", "url": "https://cs.wikipedia.org/wiki?curid=1044805", "title": "Světový pohár v biatlonu 2014/2015 – Hochfilzen", "text": "Světový pohár v biatlonu 2014/2015 – Hochfilzen\n\n2. podnik Světového poháru v biatlonu v sezóně 2014/15 probíhal od 12. do 14. prosince 2014 ve rakouském Hochfilzenu. Na programu podniku byly závody ve sprintech, stíhací závody a závody ženských i mužských štafet.\n\nV Hochfilzenu se české reprezentantky dostaly po dvou letech na stupně vítězů ve štafetě. Během závodu překonaly dva kritické okamžiky: když Puskarčíkové zlomila jedna ze soupeřek hůlku a když Soukalová vstoje třikrát netrefila a byla v ohrožení, že by musela na trestné kolo. Češky však nakonec všechno zvládly a i Landová na třetím úseku udržela štafetu v boji o medaile. Po poslední střelbě jela Vítková dlouho na druhém místě před Běloruskou Domračevovou; ta ji však před cílem předjela. Zvítězily Němky. Závod se nepovedl ruským reprezentantkám, které jely stále v čele, až Glazyrinová na 4. úseku udělala na střelnici pět chyb a Rusky skončily nakonec osmé.\n\nV individuálních závodech se českým reprezentantkám tolik nedařilo, i když Soukalová se po špatném vstupu do sezony zlepšovala a v stíhacím závodu se umístila na zatím nejlepším 18. místě. Ve stejném závodě navíc zažila nepříjemnost Vítková, když jí pořadatelé při třetí střelbě neodkryli terče. Po minutovém čekání se přesunula na vedlejší stanoviště, kde odstřílela bez chyb. Přestože jí pořadatelé podle pravidel ještě v průběhu závodu ztracený čas odečetli, skončila s celkem pěti nepřesnými ranami na 25. místě.\n\nZávody v Hohfilzenu se potýkaly s nedostatkem sněhu – pořadatelé jej museli dovážet i z nejvyšší rakouské hory Grossglockneru.\n\nProgram podle oficiálních stránek.\n\n"}
{"id": "1044806", "url": "https://cs.wikipedia.org/wiki?curid=1044806", "title": "Hans Hofer (herec)", "text": "Hans Hofer (herec)\n\nHans Hofer, vlastním jménem \"Hanuš Schulhof\" (12. dubna 1907 Praha, Rakousko-Uhersko – 26. dubna 1973 Rostock, NDR) byl česko-rakouský herec a režisér kabaretů židovského původu.\n\nKabaretu se začal Hofer věnovat už od mládí, kdy vystupoval v kabaretech ve Vídni a také v Československu, například v Praze či Teplicích. V roce 1924 se usadil v Rakousku, ale po anšlusu v březnu 1938 odešel se svojí ženou Lisl Steinitz, subretou a kabaretní umělkyní, zpátky do Prahy.\n\nKoncem července 1942 byl Hofer deportován do Terezína. Tam založil vlastní německý kabaret, který patřil mezi nejoblíbenější soubory v ghettu. V jeho představeních se míchaly parodické scénky z běžného života v Terezínském ghettu a operetní árie. Spolu s Karlem Švenkem patřil mezi vůdčí představitele kulturního života v koncentračním táboře. Na podzim 1942 se Hofer dokonce objevil v krátkém filmu Ireny Dodalové \"Theresienstadt 1942\".\n\nKromě toho se Hofer věnoval také režii. Německý soubor pod jeho vedením nastudoval například úspěšné operetní představení \"Netopýr\" od Johanna Strausse mladšího či \"Hra na zámku\" od Ference Molnára, aj.\n\nNa podzim roku 1944 byl Hofer se svoji ženou rozdělen. Lisl Steinitz zůstala v Terezíně, zatímco Hans byl deportován do Osvětimi. O dva týdny později byl přesunut do Koncentračního tábora Dachau, kde se v dubnu 1945 dočkal osvobození. Po válce se spolu se svoji ženou opět nakrátko usadili v Praze. V roce 1947 si dokonce zahrál v československé veselohře \"Nevíte o bytě?\". V šedesátých letech se však odstěhovali do východoněmeckého Rostocku, kde účinkovai v místním Lidovém divadle.\n\n\n"}
{"id": "1044808", "url": "https://cs.wikipedia.org/wiki?curid=1044808", "title": "Šmoula Fešák", "text": "Šmoula Fešák\n\nŠmoula Fešák je jedna z hlavních postav v seriálu, komiksu a filmu Šmoulové.\n\nStále pohlíží na svůj odraz v malém zrcátku, které neustále nosí s sebou. Neustále dbá o to, aby vypadal co nejlíp, a pokud se mu s tváří něco stane, tak to velmi těžce nese. Je to dobrák, ale také velký narcisní ignorant, protože se zabývá jen sám sebou a hlavně svým vzhledem. Všechno ostatní zanedbává, a proto se také občas dostává i do závažných problémů. Není zlomyslný, ale ani ochotný příliš pomoct.\n\nVypadá stejně jako ostatní Šmoulové; v novějších komiksech, kde je běžné že Šmoulové nenosí jen typické bílé oblečení, ale více se oblékají podle sebe, dbá i na to, aby nosil pěkné oblečení, a klidně nosí i vzor s květinami a růžovou barvou. Vždy nosí na boku (obou bocích) čepice kytku, většinou s bílými (v komiksu) růžovými (v seriálu) nebo žlutými (ve filmu) okvětními lístky. V ruce má pořád malé zrcátko.\n\nČasto se mylně říká že je gay. Podle některých zdrojů by proto měla tato postava dokonce i zmizet ze Šmoulí vesnice a být zrušena. Přestože se občas chová trochu gay, tak homosexuál ve skutečnosti není a nikdy se nestalo, že by se mu líbil nějaký jiný Šmoula. Je to spíš tím, že se pořád stará o to, aby pěkně vypadal. Je tedy spíš metrosexuálem, která je zamilovaný sám do sebe, protože nejeví zájem ani o Šmoulinku.\n\nOstatní Šmoulové ho respektují a ani on je nijak neobtěžuje, jen se někdy zasmějí tomu, co si třeba vezme na sebe nebo co je schopen udělat pro krásu. Obvykle ale s ničím nepomůže a na všechno ostatní zapomíná, a tak je občas může štvát, jak kromě sebe všemu ostatnímu nevěnuje pozornost.\n\nGargamel na něj jednou narafičil past. Věděl, že neodolá žluté čepici, kterou předtím začaroval a tak ji pohodil v lese, tam kde se Fešák objevuje. Fešák si ji hned zkusil a pak zjistil, že nejde sundat. Když si chtěl obličej omýt vodou, tak si vždy tím obličej nějak narušil (vyrostla mu kytka z nosu). Jindy zase objevil zámek plný prokletých zrcadel, přičemž prokletí způsobovalo, že mu hrozilo úplné zmizení, vypaření se. Aby se nevypařil, musel se překonat a všechna zrcadla v tom zámku rozbít.\n\n"}
{"id": "1044811", "url": "https://cs.wikipedia.org/wiki?curid=1044811", "title": "Dassault Super Étendard", "text": "Dassault Super Étendard\n\nDassault-Breguet Super Étendard je francouzský jednomotorový palubní stíhací a útočný letoun, původně vyvinutý pro francouzské námořnictvo. Do služby vstoupil roku 1978. Poprvé byl bojově nasazen ve válce o Falklandy.\n\nNa základě objednávky francouzského ministerstva letectví na extrémně lehký stíhací a stíhací-bombardovací letoun, vyvinula společnost Dassault typ Étendard II. Prototyp poháněný dvojicí proudových motorů Turboméca Gabizo s tahem po 9,9 kN poprvé vzlétl 23. července 1956, následně pak prošel krátkým zkušebním programem. Poměrně slabé pohonné jednotky a bojové možnosti lehkého stroje se ukázaly nevyhovující a tak byl program Étendard II zrušen včetně dvou dalších rozestavěných prototypů. Dassault Étendard II měl rozpětí křídel 7,74 m, délku 11,40 m. Hmotnost prázdného letounu byla 3600 kg, vzletová pak 5400 kg.\n\nFirma Dassault předpokládala nevhodnost praktického použití lehkých letounů a začala souběžně na vlastní náklady stavět typ Étendard IV. Tvarově a koncepčně navazoval na „Dvojku“, byl však větší a za pohonnou jednotku byl vybrán jeden proudový motor SNECMA Atar 101E s tahem 33,3 kN. První let prototypu vyzbrojeného dvojicí kanónů DEFA ráže 30 mm proběhl 24. července 1956. Francouzské letectvo ani tentokrát letoun neobjednalo, společnosti Dassault se však podařilo prosadit jeho prodej námořnictvu v upravené verzi Étendard IVM. Rozpětí křídla bylo 9,54 m, délka 14,40 m a výška 4,15 m. Hmotnost prázdného letounu dosáhla 5000 kg, vzletová hmotnost činila 7200 kg. Maximální rychlost stroje byla 1100 km/h.\n\nVe stejnou dobu, kdy francouzské ministerstvo letectví objednávalo Étendard II, vypsalo rovněž NATO soutěž na lehký stíhací a stíhací-bombardovací letoun. Jednou z podmínek bylo užití proudového motoru Bristol Orpheus s tahem 21,5 kN a výzbroj sestávající ze dvou kulometů Colt-Browning ráže 12,7 mm. Dassault použil drak Étendardu II s překonstruovanou zádí pro jeden letecký motor a s některými dalšími úpravami podle požadavků NATO. Stroj označený Dassault Étendard VI se poprvé vznesl do vzduchu 16. března 1957 a společně s dalšími typy se účastnil soutěže. Na základě jejích výsledků byl vybrán jako jednotný typ NATO italský letoun Fiat G.91.\nV roce 1957 objednalo francouzské námořnictvo u společnosti Dassault námořní verzi letounu Étendard IVM. Prvním prototypem Étendard IVM-01 se stala původní, avšak upravená „čtyřka“. Zálet prototypu proběhl 21. května 1958. Stroj byl poháněn motorem SNECMA Atar 08B s tahem 43,1 kN, stejně jako dalších 90 sériových strojů. Z nich bylo 69 strojů dokončeno ve stíhací a bombardovací verzi se sklopným křídlem a přistávacím hákem, vyzbrojených dvěma kanóny DEFA ráže 30 mm, řízenými střelami AIM-9 Sidewinder a pumami do hmotnosti 1000 kg, zbylých 21 jako průzkumná a tankovací varianta Dassault Étendard IVP pro letku 16F s třemi kamerami Omera v přídi a dvěma pod trupem. Na rozdíl od zatahovacího nástavce pro tankování paliva za letu u Étendardu IVM byl u verze IVP pevný. Postaven byl také experimentální Étendard IVB s britským motorem Rolls-Royce Avon 51 a ofoukávanými klapkami. Vyzbrojení letadlových lodí Foch a Clemenceau stroji Étendard IVM proběhlo v období let 1961 až 1964. Sloužily bez větších problémů do roku 1977.\nNedostatečné technickotaktické vlastnosti typu Étendard IVM/P sloužící na letadlových lodích Clemenceau (R98) a Foch (R99) způsobily, že se již od roku 1964 začalo uvažovat o jejich výměně.\n\nZástavbou překonstruovaného křídla s novým profilem, výkonnější pohonné jednotky SNECMA Atar 8K-50 s devítistupňovým axiálním kompresorem bez systému přídavného spalování o tahu 49,0 kN a avioniky nové generace vznikl typ Dassault Super Étendard. Jednalo se o první bojový letoun francouzské konstrukce vybavený inerciálním navigačním systémem. Instalovaný radar Thomson CSF/ESD Agave umožňoval zachytit loď na vzdálenost 110 km a letoun na vzdálenost 40 km. Jako hlavní zbraň určená pro boj s hladinovými cíli byla pro letoun vyvinuta letecká varianta protilodní řízené střely Exocet, označená AM39. Stroj ji mohl nést na závěsníku pod pravým křídlem. \n\nPrvní prototyp, konvertovaný z letounu Étendard IVM (č. 68), poprvé vzlétl 28. října 1974. Do listopadu 1977 provedl 520 vzletů s náletem 620 hodin především pro důkladné odzkoušení motoru. Druhý prototyp, zalétnutý 25. března 1975, byl určen k testům zbraňového a navigačního systému, později i k palubním zkouškám na otevřeném moři. Současně probíhaly zkoušky nového křídla na jiném zapůjčeném Étendardu IVM, který byl po 90 vzletech uveden do původního stavu a navrácen do provozu. První sériový Super Étendard vzlétl z továrního letiště v Bordeaux-Mérignac 24. listopadu 1977.\n\nPo roce 1991 začal další inovační program, který obsahuje nové navigační systémy včetně vysokovýkonného inerciálního navigačního systému, modernější přístrojové vybavení pilotního prostoru a nový vícerežimový radiolokátor. Do výzbroje typu byla také zavedena střela s plochou dráhou letu ASMP, s možností nesení jaderné hlavice.\n\nDo výzbroje Aéronavale přešel až třetí sériový Super Étendard při slavnostním oficiálním ceremoniálu 28. června 1978. Super Étendardy nejdříve vystřídaly Étendardy IVM u letky 11F a stroje Vought F-8 Crusader od letky 14F na pozemní základně v Landivisiau. V roce 1979 přezbrojila ze starších Étendardů rovněž letka 17F v Hyères, operující kromě toho z letadlové lodi Clemenceau. Super Étendardy vzlétaly rovněž z francouzských letadlových lodí Foch a Charles de Gaulle. \n\nV barvách francouzského námořního letectva se Super Étendardy poprvé zapojily do bojů v roce 1983 při odvetných náletech na účastníky libanonské občanské války útočící na francouzské příslušníky mírových sil, a poté se podílely na udržování bezletové zóny nad Bosnou a Hercegovinou a embarga na dovoz zbraní do zemí bývalé Jugoslávie (operace Deny Flight a Sharp Guard), operaci Spojenecká síla, válce v Afghánistánu, intervenci v Libyi (operace Harmattan) a válce proti Islámskému státu (operace Chammal). Z aktivní služby u Aéronavale byly vyřazeny 12. července 2016 a v roli palubních útočných letounů nahrazeny stroji Rafale M.\nLetouny Super Étendard objednalo letectvo vojenského námořnictva Argentiny (\"Comando de la Aviación Naval de la Armada Argentina\", COAN) ve Francii v roce 1979. Objednávka v hodnotě 160 mil. USD se týkala 14 strojů a 14 protilodních raket typu Exocet. Prvních pět Super Étendardů dodaných v listopadu 1981 spolu s raketovou výzbrojí bylo přidělených 2 Escuadrila de Caza i Ataque/3 Escuadra Aeronaval na základně Comandante Espora. Dodávky zbývajících letounů a střel Exocet včetně náhradních dílů zmařilo embargo OSN vyhlášené po obsazení Falklandských ostrovů 2. dubna 1982. Dalších 7 Super Étendardů bylo nakonec do Argentiny dodáno až několik let po ukončení konfliktu.\n\nArgentinští piloti absolvovali v roce 1980 základní výcvik na letouny Super Étendard v rozsahu 50 hodin na letecké základně francouzského námořnictva v Landivisiau. Pro lepší seznámení se zbraňovými systémy Super Étendardů nacvičovali na jaře 1982 taktiku útoků na lodě. Mise měly vykonávat dvojice strojů, každý s jednou střelou Exocet. Důvodem pro nasazení dvojic byla kapacita tankerů Lockheed KC-130H Hercules a pravděpodobná účinnost Exocetů společně s dostatečnou operační flexibilitou dvoučlenného roje. Poslední stupeň výcviku tvořila kompletní bojová mise spojená se simulovaným útokem na torpédoborce Typ 42 a tankováním ve vzduchu.\n\n19. a 20. dubna 1982 se dvě dvojice Super Étendardů přemístila na námořní leteckou základnu Río Grande v Ohňové zemi. Pátý stroj (3-A-201) zůstal zůstal v Commandante Espora jako technická záloha.\n\nJiž 2. května objevil hlídkující Lockheed P-2 Neptune velký cíl, proti kterému odstartoval hotovostní roj ve složení velitel letky \"capitán de fragata\" Jorge Colombo (stroj 3-A-203) a \"teniente de fragata\" Carlos Machetanz (3-A-204). Cíle nebylo dosaženo a dvojice se navrátila do Río Grande.\n\n4. května 1982 Neptun radioelektronickým průzkumem objevil více lodních cílů. Hotovostní roj uvedený do bojové pohotovosti na Super Étendardech 3-A-202 a 3-A-203 ve složení \"capitán de corbeta\" Augusto Bedacarratz a \"teniente de fragata\" Armando Mayora, odstartovali v 9:45. V rádiovém tichu ve vzduchu doplnili palivo z tankovacího Herculesu a pokračovali k cílové oblasti. Po poslední informaci o poloze cílů z průzkumného Neptunu vydal Bedacarratz povel k napadení největší ze čtveřice plujících lodí. V 11:02 byly z argentinských Super Étendardů odpáleny oba Exocety a jejich piloti se po 180° zatáčce 15 m nad hladinou moře maximální rychlostí vzdalovali od cílové oblasti na domovskou základnu. V 16:00, ještě během rozsáhlé analýzy útoku, odeznělo ve vysílání BBC komuniké Ministerstva obrany Velké Británie a Severního Irska o útoku na torpédoborec HMS Sheffield, který byl poškozen. K jeho potopení došlo 10. května.\n\n15. května byla letka Super Étendardů podřízena Vzdušným silám Jih. 23. května odstartovala dvojice \"capitán de corbeta\" Roberto Agotegaray a \"teniente de fragata\" José Rodriguez Marani na svých Super Étendardech k další bojové operaci. Po dotankování za letu a propátrání cílové oblasti radary tentokrát opět nenalezli žádné cíle a vrátili se zpět do Río Grande.\n\n25. května vyhodnotili argentinští radaroví operátoři kontaktní cíle vzdálené zhruba 200 km od Falkland. Operační středisko v Río Grande proti nim vyslalo dvojici Super Étendardů (3-A-203 a 3-A-204) s piloty \"capitán de corbeta\" Roberto Curilovic a \"teniente de fragata\" Julio Hector Barraza. Po vzdušném dotankování 610 km od cíle začali přibližovací manévr. Po zapnutí radarů asi 60 km od cíle odpálili oba Exocety na největší lodní objekt. Cílovou oblast opustili stejným taktickým manévrem jako 4. května při zásahu proti HMS Sheffield. Po opětovném dotankování přistáli po překonání 2592 km v Río Grande. Druhý den se z vysílání BBC dozvěděli, že zasáhli kontejnerové plavidlo Atlantic Conveyor, jehož vrak klesl 29. května na dno. Po tomto útoku zůstala Argentincům jediná střela Exocet.\n\n30. května 1982 vzlétly dva Super Étendardy z Río Grande k poslední akci během války o Falklandy. Za jejich řízení usedli piloti \"capitán de corbeta\" Alejandro Francisco (3-A-202) a \"teniente de navío\" Luis Collavino (3-A-205). Za podpory čtveřice argentinských letounů vzdušných sil Douglas A-4 Skyhawk a dvou tankovacích KC-130, startujících ze základny Río Gallegos, zamířili proti britskému uskupení lodí 100 mil východně od Port Stanley. Po setkání osmičlenné skupiny jihovýchodně od Isla de los Estados a následném dotankování zamířily útočné letouny k cílové oblasti. Po jejím dosažení odpálil A. Francisco poslední Exocet, jejímž cílem měl být pravděpodobně HMS Exeter. Raketa cíl minula, nebo byla sestřelena. Oba Super Étendardy se po akci vrátily do Río Grande, dva Skyhawky byly sestřeleny.\n\nV roce 1983 Irácké letectvo, v té době zapojené do irácko-íránské války, projevilo zájem o typ Super Étendard coby prozatímní výzbroj schopnou nasazení proti ropným tankerům a dalším plavidlům proplouvajícím Perským zálivem, než dojde k uskutečnění dodávky letounů Mirage F1 EQ-5, také vyzbrojených střelami AM39 Exocet. Vzhledem k tomu, že výrobní linka typu již byla uzavřena, bylo 7. října 1983 Iráku poskytnuto pět strojů z výzbroje Aéronavale, výrobních čísel 65-69, a aby se předešlo možným diplomatickým a právním komplikacím, pokud by se letouny ve vlastnictví Francie podílely na bojových akcích ve službách jiného státu, byla transakce formálně označena jako prodej s možností zpětného odkupu. Do bojů se irácké Super Étendardy zapojily od března 1984, a podle informací irácké strany v bojích použily celkem 72 střel Exocet. Do Francie se čtyři z Irákem užívaných strojů vrátily v červnu 1985, mimo stroje č. 67, ztraceného při útoku v blízkosti ropného terminálu El Fao v září 1984. Podle některých pramenů byl tento letoun sestřelen stíhacím F-4 Phantom II Íránského letectva, a podle jiných stroj po odpalu střely Exocet nízko nad hladinou ztratil rovnováhu a v důsledku chyby pilotáže se poté zřítil do moře.\n\n\n\n\n\n\n"}
{"id": "1044812", "url": "https://cs.wikipedia.org/wiki?curid=1044812", "title": "Kazanlak", "text": "Kazanlak\n\nKazanlak (dříve Kazanlik, přesnou transkripcí \"Kazanlăk\", ) je město v Bulharsku, v Růžovém údolí (bulh. Розова долина) severně od Staré Zagory mezi pohořími Stara planina a Sredna gora. Má 71 137 obyvatel (stav 2006) a je střediskem výroby obráběcích strojů, textilu a hudebních nástrojů a je také městem růží a výrobků z růžového oleje.\n\nKazanlak byl založen kolem roku 1300 jako strategická obrana průsmyku Šipka a je dnes největším městem v Růžovém údolí. Za rusko-turecké války (1877-1878) byl významným bojištěm. Je dávno znám výrobou růžového oleje a je zde institut pro pěstování rostlin a získávání éterických olejů.\n\nNa severovýchodním okraji města je slavná Thrácká hrobka v Kazanlaku, v níž byl patrně ve 4. století pohřben neznámý kníže. Tvoří ji předsíň, chodba a kopulí zaklenutá komora s krásnými freskami. Je součástí Světového dědictví UNESCO.\n\nNa sever od města vede silnice do obce Šipka, kde je muzeum růží a kostel na památku ruských vojáků a bulharských dobrovolníků, padlých v rusko-turecké válce.\n\nJihovýchodně od Kazanluku u řeky Tundžy jsou Čanakčijské termálni lázně. Asi 5 km západně od města bylo starověké město Seuthopolis.\n\n\n\n"}
{"id": "1044818", "url": "https://cs.wikipedia.org/wiki?curid=1044818", "title": "Zack Steffen", "text": "Zack Steffen\n\nZackary Thomas \"Zack\" Steffen (* 2. dubna 1995, Coatesville, USA) je americký fotbalový brankář, aktuálně hráč německého klubu SC Freiburg.\n\nV prosinci 2014 se dohodl na smlouvě s německým bundesligovým týmem SC Freiburg.\n\nHrál za reprezentační výběr USA do 20 let.\n\n"}
{"id": "1044819", "url": "https://cs.wikipedia.org/wiki?curid=1044819", "title": "Separační úzkost", "text": "Separační úzkost\n\nSeparační úzkost je univerzální fenomén, který se objevuje u lidí i u zvířat. \n\nJe to přirozená součást vývoje jedince. Tato úzkost je reakcí dítěte na odloučení od matky. Je typická zejména pro děti od 7. do 18. měsíce života. Může probíhat přirozenou nebo patologickou formou. Patří k ní například strach ze tmy, strach z toho, že bude dítě doma samo, strach ze separace od pečovatele, strach z cizích lidí. Průběh a vývoj separační úzkosti je významně ovlivněn citovou vazbou s rodičem (opatrovníkem) a temperamentem dítěte. \n\nSeparační úzkost je obvyklým jevem, který se objevuje u dětí v rámci jejich vývoje. \n\nPo narození jsou emoce dítěte jen málo diferenciované. Kolem šestého měsíce dítěte se začíná objevovat separační úzkost v nepřítomnosti matky (pečující osoby). Souvisí se skutečností, že dítě si již začíná uvědomovat rozdíl mezi cizím a známým člověkem, zároveň se začíná utvářet citová vazba mezi dítětem a pečující osobou. Průběh a vývoj separační úzkosti je významně ovlivněn právě citovou vazbou s rodičem (opatrovníkem) a temperamentem dítěte. \n\nNejtypičtější je však separační úzkost pro batolecí období, kdy se mění vztah dítěte k lidem, což se odráží ve změně vztahových emocí v situačních a emočních reakcí. K těmto změnám dochází v důsledku rozvoje osobnosti u batolete (spojeno s obdobím prvního vzdoru). Dítě si uvědomuje sebe sama. Pro rozvoj identity a osamostatňování je separace od matky nezbytným předpokladem. Separační úzkost obvykle mizí na konci batolecího období, ale existují děti, které se s ní mohou potýkat i při nástupu do školky či školy. Dítě má obavy z odloučení od matky (pečující osoby) a může protestovat proti jakékoli formě odloučení. \n\nPro matku (rodiče, pečující osoby) se může jednat o poměrně náročnou situaci, pokud odchází měli by se s dítětem rozloučit a ujistit o svém návratu. Vytvoření si jistých návyků (např. cucání palce, kousání nehtů) pomáhá dětem vyrovnat se s úzkostí , postupně dochází k rozvoji jiných copingových strategií, které dítěti pomáhají úzkost překonat. \n\nSe separační úzkostí jsou spojeny určité strachy a obavy dítěte. Tyto strachy se objevují během prvního roku života a přetrvávají až do sedmi či osmi let. Patří sem například strach ze tmy, strach z toho, že bude dítě doma samo, strach ze separace od pečovatele, strach z cizích lidí. Tyto strachy jsou většinou mírné a dokonce mohou mít i ochrannou funkci. Pokud nemají velký vliv na dítě a netrvají déle než měsíc, jsou součástí normálního vývoje či reakcí na určitou událost. Pokud jsou však tyto strachy příliš intenzivní či trvají dost dlouho a ovlivňují rodinný život, školu či vztahy s vrstevníky, neměly by se podceňovat a bylo by vhodné navštívit odborníka, neboť tyto stavy by mohly vést k rozvinutí separačně-úzkostné poruchy. \n\nStrach z cizího (neznámého) člověka se objevuje kolem 7. měsíce dítěte, kdy si dítě začíná uvědomovat význam blízký a cizí, tyto strachy vrcholí kolem 12. měsíce a obvykle vymizí na počátku 2. roku života. Na rozdíl od separační úzkosti je strach z neznámé osoby vyjádřením strachu a paniky z neznámého člověka a změny podmínek. \n\nAutoři teorie citové vazby jsou John Bowlby a Mary Ainsworth. Citová vazba je pouto mezi dítětem a osobou, která o něj pečuje. Rozlišují se čtyři typy této vazby: jistá vazba, úzkostně-vyhýbavá vazba, úzkostně-ambivalentní vazba a dezorganizovaná vazba. Za nejpříznivější pro další vývoj je považována jistá vazba. Separační úzkost může být spojena s úzkostně vyhýbavou vazbou mezi dítětem a matkou (primární pečovatelem). Byly totiž potvrzeny souvislosti mezi tímto typem vazby a úzkostnými poruchami dětí a dospívajících. Při jisté citové vazbě má dítě v matce bezpečné útočiště a ví, že mu bude nablízku při nejrůznějších obtížích a nebezpečných situacích, což může redukovat úzkostné reakce. \n\nBowlby (2013), který se jako první zabýval separační úzkostí (poté také Ainsworthová), popsal tři fáze separační úzkosti typické pro dítě v raném stadiu vývoje:\n\n1. Fáze protestu – dítě se svým křikem snaží přivolat matku. Na základě své předchozí\nzkušenosti očekává, že matka přijde, pokud ji bude volat dosti vytrvale.\n\n2. Fáze zoufalství – s postupem času dítě ztrácí naději na přivolání matky. Je apatické, křičí\nméně a odmítá navazovat kontakt s druhými lidmi, kteří se mu snaží pomoci.\n\n3. Fáze odpoutání od matky – dítě postupně potlačuje své city k matce. Je schopno se připoutat k jinému dospělému, pokud někoho takového najde. V opačném případě ztrácí svůj vztah k lidem a upoutává se spíše na věci. \n\nSeparačně úzkostná porucha (SAD) označuje stav nadměrného strachu a úzkosti, který jedinec zažívá při reálném, případně i hrozícím odloučení od lidí, ke kterým má vybudovanou silnou citovou vazbu, či od domova. Reakce na vystavení takové situaci je neadekvátní věku a vývojovému stupni dítěte.\nDle Mezinárodní klasifikace nemocí se separačně úzkostná porucha řadí mezi Emoční poruchy se začátkem specifickým pro dětství (označení F93.0). Na rozdíl od separační úzkosti, která není abnormalitou vývojového procesu a v dalším vývoji vymizí, přetrvá přibližně u 3 - 5 % dětí. Pro jedince i jeho okolí jde o značné narušení sociálního fungování a emočního fungování. \n\nSAD může určit pediatr, který dále doporučí mezioborovou spolupráci s psychologem či psychiatrem. Psychické obtíže mohou u dětí somatizovat a projevovat se bolestmi hlavy, žaludku, zvýšenými teplotami, nevolnostmi či zvracením. Strach a úzkosti vyvolávají byť jen domněnky, že dítě bude odloučeno od milovných osob nebo bude muset opustit domov. Nezřídka se také objevuje neopodstatněný strach o blízké osoby a jejich zdraví. Dítě je při odloučení vysoce stresované a obává se, že o své blízké osoby přišlo, respektive že už se nevrátí. To je spojeno s vyžadováním společnosti (např. při ukládání ke spánku – bez přítomnosti blízké osoby nastává problém s usnutím) a obavami trávit čas o samotě. Stejně tak se může objevovat také strach o svůj vlastní život (např. autohavárie) nebo o nucené odloučení od domova (unesení dítěte, pobyt v nemocnici). Dítě své pocity může vyjadřovat jak stažením do sebe, tak i značnými vnějšími projevy (záchvaty vzteku a pláče, úzkostné pocity apod.). Ve školním věku je pak charakteristická tzv. „školní fobie“, která může vést ke zhoršení prospěchu nebo záškoláctví. \n\nNěkteré studie poukazují na souvislost separačně úzkostné poruchy a možného budoucího projevení úzkostné poruchy a agorafobie. Další studie potvrzuje korelaci mezi výskytem SAD a úzkostnou poruchou, zároveň ale uvádí, že tento vztah se týká i jiných psychických obtíží, například depresí. \n"}
{"id": "1044821", "url": "https://cs.wikipedia.org/wiki?curid=1044821", "title": "Diecéze Aureliopolis v Asii", "text": "Diecéze Aureliopolis v Asii\n\nDiecéze Aureliopolis v Asii je titulární diecéze římskokatolické církve.\n\nAureliopolis v Asii, idetifikovatelný s \"Freneli\" v dnešním Turecku, bylo starobylé biskupské sídlo nacházející se v římské provincii Asia I. Bylo součástí Konstantinopolského patriarchátu a sufragánnou arcidiecéze Efez.\n\nDiecéze Aureliopolis je zmíněna v Notitiae Episcopatuum ze 7. a 10. století mezi sufragánnami Efezu, z pvního tisíciletí není znám žádný biskup tohoto sídla. Michel Lequien tuto diecézi nezminěje ale sídlo Valentinianopolis které se nacházelo na stejném místě. Autor zminěje dva biskupy Valentinianopole: Eusebius který ze zúčastnil roku 400 koncilu Jana Zlatoústého v Konstantinopoli; Thomas zúčastněný roku 431 Efezského koncilu, roku 448 synody v Konstantinopoli svolané patriarchou Flavianem proti Eutychovi a roku 451 Chalkedonského koncilu.\n\nDnes je využívána jako titulární biskupské sídlo; v současné době je bez titulárního biskupa.\n\n\nTitulární biskupové Aureliopolis v Asii a Aureliopolis v Lýdii nelze dobře rozpoznat z důvodu podobnosti jmen a špatných zdrojů.\n\n\n"}
{"id": "1044823", "url": "https://cs.wikipedia.org/wiki?curid=1044823", "title": "Vánoční pokrmy a nápoje", "text": "Vánoční pokrmy a nápoje\n\nVánoční pokrmy a nápoje jsou pokrmy a nápoje podávané během vánočního období. Jsou často součástí rituálů a lidových tradic. Společná vánoční rodinná večeře se speciálním jídlem je tradičně důležitou částí oslav Vánoc, ale jídlo, které se podává jako vánoční večeře se často liší podle země. \n\nTradiční večeří je v Česku kapr s bramborovým salátem. Mezi běžné pokrmy o Vánocích patřily také oplatky, které se podávaly jako první chod, s medem, ale také s česnekem, s bylinkami, šípky nebo jinými plody. Česnekem byly ochucovány i další pokrmy. Česnek byl považován za mocnou ochrannou a posilující bylinu. Dalším chodem byla polévka, často s houbami, které se přidávaly do více druhů štědrovečerních pokrmů. \n\nNejznámějším štědrovečerním jídlem s houbami byl dříve kuba (černý kuba), připravovaný z krupek a hub. K večeři se také podávala krupičná, hrachová nebo prosná kaše. Tento pokrm měl být symbolem hojnosti. Součástí večeře bylo i vařené sušené ovoce. Kaši z vařeného sušeného ovoce (z „křížal“), která byla na Vánoce podávána, se říkalo „muzika“. \n\nO Vánocích se pekly koláče a velké bílé chleby, které jsou ponechávány s noži, aby v noci přicházeli bůžkové, krájeli a jedli. Mezi sladké pokrmy patřil Biskupský chlebíček, Vánoční poleno. Je zmiňováno, že na den sv. Štěpána je v některých krajích zvykem připravit pečeného krocana, husu anebo kachnu. \n\nKaše se sušeným ovocem, nazývaná také odvárka, vocet nebo tomáškový kompot. Připravuje se z hruškových a jablečných křížal a sušených švestek, které se namočí do vody, rozvaří s hřebíčkem, skořicí a citrónem, osladí, a zahustí strouhaným perníkem nebo piškoty. Do kaše se přidává citrónová šťáva, ořechy, hrozinky, mandle a rum.\n\nV adventním období se na ulicích prodávají živé ryby v kádích. Lidé si je odnášejí domů a chovají ve vaně nebo v jiných nádobách až do 24. prosince, aby bylo maso co nejčerstvější. Manipulace s živou rybou a její usmrcení může být pro laika náročné, proto většina zákazníků dává přednost usmrcení ryby při nákupu.\n\nVánoční kapr je tradičním zdrojem masa pro přípravu štědrovečerních pokrmů v České republice, kapr připravuje jako obalovaný a osmažený s bramborovým salátem. Z některých částí (hlava, vajíčka,jikry, vnitřnosti, kosti se zbytky masa) se dělá oblíbená chutná tradiční polévka. S kaprem je spojeno také několik českých vánočních tradic.\n\nVinná klobása je tradiční česká uzenina. Vyrábí se z vepřového, někdy i telecího masa. Klobásy nejsou tepelně opracované, proto se musejí co nejdříve zkonzumovat. Nejčastěji se klobásy při přípravě stočí do spirály, která se zajistí špejlí a opečou se na rozpáleném tuku. Vznikne červené kolo připomínající Slunce, proto bývá vinná klobása tradičním vánočním jídlem jako oslava slunovratu.\n\nO Vánocích se v Česku často také smaží vepřové, ale i kuřecí řízky. Stejně jako kapr nebo vinná klobása se i řízky podávají nejčastěji s bramborovým salátem.\n\nKuba (také staročeský kuba, černý kuba) je tradiční české jídlo, jehož základem jsou kroupy a houby (zejména stroček trubkovitý). Podává se především jako polední jídlo na Štědrý den, protože se podle zvyku nemá jíst do štědrovečerní večeře maso.\n\nŠtóla je druh pečeného vánočního moučníku, tradiční je především v Německu, rozšířený je ale i v Česku. Uvnitř je zapečené například sušené ovoce a ořechy a z vrchu je štóla posypaná moučkovým cukrem. Má tvar bochníku a pochází z Německa.\n\nVánočka je druh sladkého pečiva z kynutého těsta, které je v Česku obvykle o Vánocích připravováno jako sváteční jídlo. Často se vánočka konzumuje v kombinaci s máslem, medem, marmeládou, džemem či povidly, nebo lámaná a namáčená v kávě, meltě, mléce atd.\n\nBěhem vánočního období je ve stáncích na vánočních trzích prodávána široká paleta alkoholických nápojů. Mimo grog mezi oblíbené teplé nápoje patří svařené víno neboli svařák. Nápoj bývá připravován z nejlevnějšího výrobku označovaného za víno, obvykle červené barvy (ačkoliv barva zde není důležitá). Tekutina je doslazena množstvím cukru, vařena s kořením a plátky citrónu a podávána horká.\n\nVaječný koňak je vánoční míchaný alkoholický nápoj podomácku vyráběný v Česku z výrobků Tatra mléko, Salko, řepný cukr, cukr s ethylvanilinem, vajec a tuzemského rumu. Tuzemský rum lze nahradit i jiným výrobkem s vysokým obsahem alkoholu. Vaječný koňak je oblíbenou přísadou do cukroví. Nápoj označený „vaječný koňak“ je také v ČR průmyslově vyráběn a prodáván v mnoha různých příchutích.\n\nVánoční cukroví a jeho pečení je jedna z obecně rozšířených vánočních tradic. Většina z vánočních cukroví se připravuje ze směsi mouky, cukru, vajec, másla, kakaa, čokolády a různých druhů ořechů a kandovaného ovoce. Mezi typické patří cukroví z lineckého těsta, které je možné navíc ochutit strouhaným kokosem nebo kakaem. Typickými vůněmi jsou vanilka a rum, typickým kořením skořice.\n\nRybí polévka je tradiční rybí polévka české národní kuchyně podávaná také tradičně při štědrovečerní večeři. Připravuje se z hlav a kostí kapra (vánočního), z kořenové zeleniny, vody a z koření, podle chuti lze také použít jikry a mlíčí, kapří maso, smetanu nebo bílé víno.\n\nKapr je tradičním zdrojem masa pro přípravu štědrovečerních pokrmů v Česku i v dalších zemích střední Evropy: Slovensko, Rakousko, Polsko, Německo a Maďarsko. V Maďarsku se na večeři připravuje tzv. polévka „halászlé“, základem je také kapr. V Německu se kromě kapra servíruje vepřové, husí nebo kachní maso. V USA, Spojeném království, Irsku, Nizozemí a Dánsku je tradičním pokrmem krocan, bažant, kachna nebo husa. V Portugalsku a Slovinsku je to krocan. „Réveillon“ je název štědrovečerní večeře užívaný ve Francii, Belgii, Brazílii a ve francouzských částech Kanady, předkrmy bývají humr, ústřice, šneci nebo foie gras a hlavním jídlem bývá krocan s kaštany. Ve Finsku, Švédsku, Norsku a Islandu bývá hlavním chodem vánoční šunka. \n"}
{"id": "1044826", "url": "https://cs.wikipedia.org/wiki?curid=1044826", "title": "Vůz Bmz232, 235 ČD", "text": "Vůz Bmz232, 235 ČD\n\nVozy Bmz, číslované v intervalu 61 81 21-90, a Bmz, číslované v intervalu 61 81 21-91, jsou řadami oddílových osobních vozů druhé třídy z vozového parku Českých drah. Všech šest vozů Bmz i 25 vozů Bmz České dráhy odkoupily od rakouských spolkových drah v letech 2013–2014.\n\nNa přelomu let 2013 a 2014 odkoupily České dráhy od Rakouských spolkových drah celkem 31 expresních vozů klasické stavby. První část (pět vozů Bmz) bylo do České republiky přivezeno 28. ledna 2014. Největší část zásilky, celkem 24 vozů Bmz, byla do České republice přivezena ve dvou várkách 14. a 30. května 2014. Poslední vůz byl dodán až začátkem září 2014. V prosinci 2014 došlo k odkupu dalších 50 vozů od Rakouských drah. Jednalo se o 17 vozů shodných s již odkoupenými Bmz, které tak rozšířili tuto řadu celkem na 42 vozů. Zbylých 33 vozů se dělilo celkem na čtyři řady, a to 12 vozů kombinujících první a druhou vozovou třídu ABmz, 12 vozů druhé třídy Bmz, které se od popisovaných vozů Bmz liší pouze dětským kinem umístěným v prostředním oddílu, čtyř restauračních vozů WRmz a pěti vozů pro přepravu automobilů, které rozšířily již existující řadu DDm.\n\nJsou to klimatizované čtyřnápravové vozy se skříní typu UIC-Z o délce 26 400 mm. Jejich nejvyšší povolená rychlost je 200 km/h. Vozy Bmz jsou vybaveny SGP VS-RIC 75, zatímco vozy Bmz podvozky Fiat Y0270S. Podvozky jsou shodně vybavené kotoučovými brzdami a nouzovými elektromagnetickými kolejnicovými brzdami.\n\nNástupní dveře vozů Bmz jsou zalamovací, zatímco vozy Bmz jsou vybaveny předsuvnými dveřmi ovládanými tlačítky. Nástupní dveře obou řad jsou vybaveny centrálním zavíráním a blokováním za jízdy. Mezivozové přechodové dveře jsou poloautomatické, ovládané madlem. Všechna okna těchto vozů jsou neotvíratelná, vyjma oken na představcích, která jsou výklopná v horní čtvrtině.\n\nVe vozech se nachází jedenáct šestimístných oddílů, čili vozy nabízejí 66 míst k sezení. Jednotlivé oddíly jsou vybaveny dvojicí sklopných stolků a dvojicí zásuvek 230 V.\n\nVozy jsou vybaveny centrálním zdrojem energie, z kterého jsou napájeny elektrické spotřebiče ve vozech včetně klimatizace, osvětlení či zásuvek 230 V.\n\nVozy Bmz byly ihned po dodání přelakovány do modro-bílého nátěru od studia Najbrt. Část vozů řady Bmz jezdí již v modro-bílém nátěru studia Najbrt, zbytek pak v původním červeno-šedém korporátním nátěru Rakouských spolkových drah.\n\nV roce 2014 České dráhy vypsaly výběrové řízení na modernizaci 22 vozů Bmz. Čtyři vozy prošly revitalizací interiéru a modernizací menšího rozsahu. Dalších devět vozů bylo přestavěno na vozy s velkoprostorovým uspořádáním interiéru a zbylých devět vozů bylo přestavěno na víceúčelové vozy se služebním oddílem, prostorem pro jízdní kola a cestující se sníženou pohyblivostí. Modernizace měla být hotova do 14,5 měsíců od podpisu smlouvy. Tím se počet provozovaných vozů Bmz snížil na 20.\n\nVozy jsou nasazovány na vlaky kategorií Expres, InterCity a EuroCity mezi Prahou, Ostravou a Slovenskem, příp. mezi Prahou, Břeclaví a Budapeští.\n\n\n"}
{"id": "1044827", "url": "https://cs.wikipedia.org/wiki?curid=1044827", "title": "Matěj Zadražil", "text": "Matěj Zadražil\n\nMatěj Zadražil (* 12. února 1994, Lomnice) je český hokejový útočník HC Baník Sokolov. V sezoně 2014/15 nastupoval již třetí sezonu za karlovarskou juniorku v Mládežnické hokejové lize. Poté co klub v lednu 2015 ukončil působení v této soutěži, zapojil se do tréninků prvoligového týmu HC Dukla Jihlava. Oba týmy se dohodly na hostování hráče do konce sezony. Na začátku prosince 2015 se stal posilou prostějovských Jestřábů.\n\nZadražil je odchovancem sokolovského hokeje. Brzy se začal prosazovat do mládežnických reprezentací a nastoupil na MS do 17 let 2011 a MS do 18 let 2012.\n\nV roce 2012 zahájil svojí první sezonu v MHL. V 64 zápasech dal osm gólů a přidal osm asistencí. V následující sezoně vstřelil ve 44 zápasech jedenáct gólů a zaznamenal dvanáct asistencí.\n\nNejlepších výsledků dosáhl v sezóně 2014/15. V této sezóně dostal příležitost i v jednom zápase A-týmu HC Energie Karlovy Vary v ELH. Důležitý byl ale hlavně pro juniorku Karlových Varů, jak už před sezónou předpovídal trenér Tomáš Mariška, když Zadražila pro klubový web popsal slovy: \"„Hráč s velkým přehledem ve hře, velmi dobrou hrou na kotouči a schopností zachovat chladnou hlavu v krizových okamžicích zápasu. Měl by jednoznačně patřit k oporám našeho mužstva.“\" V průběhu základní části se to potvrdilo. Když 23. ledna juniorský tým Energie ukončil z finančních důvodů působení v soutěži, vedl Zadražil s 60 kanadskými body celou tabulku produktivity.\n\nPo ukončení činnosti HC Energie Karlovy Vary v MHL odešel na zbytek sezony na hostování do Dukly Jihlava, kde při svém debutu vstřelil rozhodující gól v zápase s Kadaní.\n\nPo dobrých výkonech, které předváděl na konci sezóny 2014/2015 se Dukla Jihlava domluvila s Matějem Zadražilem na pokračování hostování.\n"}
{"id": "1044830", "url": "https://cs.wikipedia.org/wiki?curid=1044830", "title": "Kerka (Maďarsko)", "text": "Kerka (Maďarsko)\n\nKerka (slovinsky \"Velika Krka\") je řeka v jihozápadním Maďarsku. Je zhruba 60 km dlouhá. Rozloha povodí je 1762 km.\n\nPramení ve Slovinsku, téměř na hranici s Maďarskem, nedaleko od obce Čepinci, v nadmořské výšce asi 345 m. Odtud řeka teče směrem na východ a po 13 km vtéká na maďarské území. V Maďarsku protéká třemi okresy – Őriszentpéter, Lenti a Letenye. U města Lenti stáčí svůj tok směrem na jih a zhruba po 22 kilometrech u vesnice Muraszemenye, při hranici s Chorvatskem, v nadmořské výšce cca 147 m, se vlévá do řeky Mur.\n\nDo říčky se vlévá větší množství přítoků, z nichž mnohé jsou beze jména. Větší přítoky jsou následující:\n\nNa svém toku řeka Kerka protéká mnoha obcemi.\n\nVe Slovinsku to jsou obce (v závorkách jsou uvedena jména obcí v maďarštině): Čepinci (Kerkafő), Markovci (Marokrét), Šalovci (Sal), Hodoš (Őrihodos) a Krplivnik (Kapornak).\n\nV Maďarsku to jsou obce: Bajánsenye, Kerkáskápolna, Magyarföld, Ramocsa, Kerkafalva, Kerkakutas, Felsőszenterzsébet, Alsószenterzsébet, Kerkaújfalu, Csesztreg, Zalabaksa, Kerkabarabás, Lenti (městské části Bárszentmihályfa, Lentikápolna, Bárhely, Mumor, Lentiszombathely, Máhomfa), Kerkateskánd, Szécsisziget, Tormafölde, Lovászi, Dobri, Tornyiszentmiklós, Kerkaszentkirály a Muraszemenye.\n"}
{"id": "1044832", "url": "https://cs.wikipedia.org/wiki?curid=1044832", "title": "Šmoula Nešika", "text": "Šmoula Nešika\n\nŠmoula Nešika je jedna z hlavních postav v komiksu, televizním seriálu a filmu \"Šmoulové\".\n\nNešika je velký dobrák a strašně rád pomáhá, i když zkazí všechno, na co sáhne. Moc mu to nemyslí, ale pokud jde o chování, tak to má lepší než mnozí ostatní Šmoulové. Nikdy není lstivý ani zlomyslný a nedokáže být zlý. Je mimořádně nešikovný, hlavně neustále padá a o něco zakopává. U Nešiky je to přesně obráceně než u Koumáka, na první pohled se zdá být úplně hloupý, ale dokáže velmi překvapit inteligentním nápadem. Jeho zálibou je sbírání kamenů, kterých má celou sbírku.\n\nOd ostatních Šmoulů se liší jen tím, že mu čepice částečně zakrývá oči.\n\nS ostatními vychází dobře a mají ho rádi. Problém je v tom, že i když se jim snaží pomáhat, tak to často zcela pokazí a ostatním tím jen přidělá práci. Jeho nešikovnost také občas napomůže k tomu, aby je Gargamel pochytal. Je to jediný Šmoula, který považuje Koumáka za inteligentního a dokáže mu naslouchat. Koumák má naproti tomu Nešiku za úplného hlupáčka.\n\n\n"}
{"id": "1044834", "url": "https://cs.wikipedia.org/wiki?curid=1044834", "title": "Okáč jílkový", "text": "Okáč jílkový\n\nOkáč jílkový (\"Lopinga achine\") je nenápadný, ale vzácný motýl, který se v České republice vyskytuje jen na jediné lokalitě. Je to druh rodu \"Lopinga\" a je obyvatelem řídkých listnatých lesů s volným bylinným patrem a s převahou trav a ostřic. V  rozsáhlé čeledí babočkovitých je řazen do podčeledě okáčů.\n\nOstrůvkovitě je rozšířen od Pyrenejí přes Francii, Střední a Východní Evropu, jih Skandinávie, sever Balkánu, evropskou část Ruska, jižní Sibiř a Čínu až na Dálný východ, kde se mj. vyskytuje na Sachalinu a Kurilských i Japonských ostrovech. Ve většině evropských zemí se jeho stavy v posledních létech drasticky snížily a je silně ohrožen, vymřel např. již v Belgii, Lucembursku a Bulharsku.\n\nV Česku byl okáč jílkový počátkem 20. století rozšířen ve většině nížinných lesů, v druhé polovině téhož století již vyhynul v Čechách a na přelomu tisíciletí žil pouze na dvou lokalitách na jižní Moravě. V současnosti se vyskytuje výhradně poblíž obce Javorník v okrese Hodonín v NPR Jazevčí spadající do CHKO Bílé Karpaty.\n\nMotýl má rozpětí křídel 46 až 52 mm. Přední křídla mají zakulacenou špičku, zadní jsou půlkulatá, boční okraje jsou lehce zvlněné. Obě strany křídel jsou kávově hnědé, samci je mají o něco tmavší. U obou pohlaví jsou na horní straně křídel řady s několika vejčitými tmavými očky žlutě vroubenými, na spodní straně každého křídla je pět až šest obdobných oček. Mezi očky a okraji křídel jsou tři tmavé linie a směrem k tělu jsou nepravidelné světlé plošky.\n\nTento velmi ohrožený druh je vázán na řídké a dostatečně světlé listnaté lesy se strukturovaným keřovým a nezapojeným bylinným patrem s převahou trav a ostřic. Takové podmínky nachází v lesích, kde se pase dobytek nebo ve zmlazeném pařezinovém lese. Nevyhovují mu ale rozsáhlé lesní paseky, kde půda silně vysychá. Housenky ke zdárnému vývoji potřebují slunce, současně však nesmí na přímém slunci jejich živné rostliny uschnout. V průběhu roku má okáč jílkový jedinou generaci potomků.\n\nV podmínkách ČR potřebuje pro zdárný vývoj housenek porost ostřic, obvykle to bývají ostřice doubravní a ostřice Micheliova. Na těchto dvou druzích ale není striktně závislý, v jiných zemích západní Evropy se živí např. ostřici lesní, ostřici bílou, ostřici horskou, válečkou lesní, válečkou prapořitou, strdivkou nicí nebo dokonce metlicí trsnatou.\n\nV dopoledních hodinách se motýli zdržují při zemi a s postupem dne se přesunují do keřového patra a na nízko visící větve stromů. Sají medovici z listů a šťávy z pupenů. Samci vyskytující se i ve skupinách též sají na mršinách a výkalech, samice žijí jednotlivě a více skrytě. Nemigrují na jiná stanoviště, nelétají na vzdálenosti delší než 2 km. Protože jejich larvální vývoj probíhá pouze na vlhkých zatravněných světlinách v lesních porostech, jsou v případné zahuštění stromového patra a zániku lesních světlin odsouzení k zániku.\n\nDospělí motýli se objevují od konce května do počátku července. Samice po spáření kladou vajíčka jednotlivě na rostliny rostoucí v lesním polostínu, jedna jich naklade i více než sto. Z vajíček se za dva až tři týdny líhnou housenky, které jsou světle zelené s hnědou střední a bílými bočními čárami. Krmí se listy rostliny a do podzimu se dvakrát svléknou, pak slezou na zem, kde přezimují u kořenů rostlin. Na jaře se probudí a pokračují na rostlině v žíru. V květnu se zakuklí a po metamorfóza, trvající asi 16 dnů, vylétnou noví dospělci, samci se líhnou před samicemi.\n\nVelký úbytek tohoto druhu je důsledkem změn v lesním hospodaření, kde se na úkor tradiční formy upřednostňují moderní intenzivní způsoby a listnaté stromy se nahrazují rychle rostoucími jehličnatými. Pro co největší výtěžnost jsou nové stromy vysazovány hustěji a již vzrostlé jsou mýceny nikoliv probírkou, ale plošně. Vznikají tak rozsáhlé, mikroklimaticky zcela nevhodné paseky, na kterých okáči jílkoví nemohou prosperovat, stejně jako v hustých a tmavých porostech. Pro motýly je také zcela nevhodné lesní prostředí s neodklizenými zbylými větvemi po těžbě, ve kterém jen stěží mohou jejich živné rostliny růst.\n\nOkáč jílkový, vyskytující se v České republice pouze v jediném nevelkém areálu, je „vyhláškou MŽP ČR č. 395/1992 Sb.,“ v platném znění i „Červeným seznamem bezobratlých ČR“ zařazen do kategorie druh kriticky ohrožený (CR).\n"}
{"id": "1044836", "url": "https://cs.wikipedia.org/wiki?curid=1044836", "title": "Střední Awaš", "text": "Střední Awaš\n\nStřední Awaš (: ) je oblast významných paleoantropologických a archeologických lokalit, která se nachází podél středního toku řeky Awaš v Etiopii. Je součástí Afarské pánve ve Velké příkopové propadlině. Sedimenty, vydávající významné doklady o evoluci člověka, se zde táhnou v délce asi 80 km podél západního i východního břehu řeky Awaš. Na jihu zasahují až k městu Gewane, zatímco ze severu na Střední Awaš navazuje další významná paleoantropologická oblast Hadar. Unikátně komplexní stratigrafie tu odhaluje vývoj celé oblasti v průběhu posledních 6 milionů let.\n\nVe Středním Awaši byly nalezeny kosterní pozůstatky miocénních, pliocénních i pleistocénních homininů, ale také stopy nejstaršího lidského osídlení (oldovan, acheuléen). K nejvýznamnějším lokalitám patří \"Aramis\",\" Asa Issie\",\" Belohdelie\", \"Bodo\", \"Bouri \"nebo \"Maka\".\n\nNalezené ostatky homininů patří druhům:\n\n"}
{"id": "1044837", "url": "https://cs.wikipedia.org/wiki?curid=1044837", "title": "Okáč", "text": "Okáč\n\nOkáč je české společné jméno pro několik rodů motýlů z čeledi babočkovitých z podčeledi okáči. Jméno okáč nesou tyto rody:\n\n\n\n\n\n\n\n\n\n\n\n\n\n\n\n\n"}
{"id": "1044840", "url": "https://cs.wikipedia.org/wiki?curid=1044840", "title": "Bagrationovsk", "text": "Bagrationovsk\n\nBagrationovsk (, , , ) je město v jižní části Kaliningradské oblasti, exklávě Ruska. Městečko s cca 6 500 obyvateli slouží jako hraniční přechod do Polska.\n\nHistorie Jílového se datuje od roku 1325, kdy zde Řád německých rytířů postavil hrad zvaný \"Yladia\", což prusky znamená „bažina.“ Osada se začala rozvíjet v okolí hradu po roce 1335, kdy byl postaven kostel. V roce 1348 bylo Řádem povoleno otevřít v okolí hradu hospody. Vyrostlo jich nakonec celkem 12. Osada ale i tak stále zůstávala spíš místem setkání představených řádu než fungující vesnicí. V roce 1400 uhodil do hradní věže blesk a hrad vyhořel. Byl ale velice rychle obnoven. Během třináctileté války oblehly hrad v roce 1455 jednotky Remschela von Krixena sloužícího pruským městům. Hrad ale nedobyly. Neúspěšní byli i Poláci v roce 1520, kteří ale zcela zničili přilehlou osadu. Městská práva získalo Jílové roku 1585. V letech 1709–1711 řádil v Jílovém mor, kterému podlehlo v městě a jeho okolí přes 2 200 lidí.\nDne 7 – 8. února 1807 proběhla u města jedna z nejkrvavějších bitev napoleonských válek tzv. bitva u Jílového. Na bitevní poli se střetla francouzská armáda Napoleona Bonaparte s ruskou armádou generála von Bennigsena podporovanou pruskými jednotkami generála von L'Estocq. Bitva skončila bez vítěze, ale na bitevní poli zůstalo dohromady přes 50 000 mrtvých. V roce 1819 se z Jílového stalo administrativní centrum pro přilehlý okres. Na základech hradu vyrostl v roce 1831 neoklasicistní zámek. Významný učitelský seminář byl otevřen ve městě v roce 1834. Každý východopruský učitel ho musel absolvovat, a to až do roku 1924, kdy byl uzavřen. Místní noviny začaly vycházet v roce 1835. Za účasti krále Fridricha Viléma IV. byl v roce 1856 slavnostně odhalen památník bitvy u Jílového z roku 1807. Železnice dorazila do Jílového v roce 1866 a spojilo město s Královcem a Bartensteinem. Jílové se stalo roku 1871 součástí Německé říše.\n\nBěhem první světové války bylo město obsazeno ruskými vojsky, ale pouze na jeden týden (27. srpna 1914 – 3. září 1914), během kterého nedošlo k žádným ztrátám na životech či místním majetku. Místní zámek v roce 1932 přešel do vlastnictví města, které zde vybudovalo muzeum. Po nástupu nacismu k moci po roce 1933 byly ve městě postaveny kasárny a od roku 1935 zde bylo sídla německá pěchota a dělostřelectvo. Na konci války v roce 1945 došlo k evakuaci většiny německého obyvatelstva do Německa před postupující Rudou armádou. Sověti vstoupili do města 10. února 1945. Následně zřídila sovětská NKVD v bývalých německých kasárnách vězeňský tábor pro německé civilisty, kteří zůstali v Jílovém. Přes 6  000 jich pobyt v táboře nepřežilo. V srpnu 1945 zabrali Jílové Poláci a zřídili zde vlastní administrativu. Po dojednání hranice mezi Polskem a SSSR přešlo Jílové pod správu SSSR, a to k 1. lednu 1946.\nV září 1946 bylo město se přejmenováno na Bagrationovsk na počest ruského generála Pjotra Bagrationa, který se účastnil bitvy u Jílového v roce 1807. Jeho socha byla odhalena v městě v roce 1954. Místní hrad byl od roku 1961 používán jako sklad a jeho střední část v roce 1990 vyhořela. Po rozpadu SSSR se stal Bagrationovsk součástí Kaliningradské oblasti (exklávy Ruska) a slouží jako hraniční přechod do Polska. Rozvinutý je především strojírenský a nábytkářský průmysl. V dubnu 2007 byl na popud ruské vlády do Bagrationovsku a Sovětsku (hraniční město s Litvou) jako příhraničních měst omezen přístup cizincům a Rusům nepobývajícím v oblasti. Pohraniční stráží bylo vydáváno extra povolení pro vstup do oblasti, o které se muselo žádat 30 dní předem. Omezení pohybu osob výrazně zpomalilo rozvoj města. V červnu 2012 bylo omezení zrušeno a nyní se vztahuje pouze na oblast přímo u hranice. V roce 2008 byl odhalen památník německým a ruským obětem druhé světové války.\n\nPři sčítání lidu v roce 2010 bylo etnické složení v městě následující:\n\n\n"}
{"id": "1044841", "url": "https://cs.wikipedia.org/wiki?curid=1044841", "title": "Michal Krčmář", "text": "Michal Krčmář\n\nMichal Krčmář (* 23. ledna 1991 Vrchlabí) je český reprezentant v biatlonu, který vybojoval stříbrnou medaili ve sprintu ze Zimních olympijských her 2018 v Pchjongčchangu. Ve Světovém poháru obsadil nejlépe třetí příčku ve stíhacím závodě na 12,5 km v německém Ruhpoldingu během sezóny 2016/17. Se štafetou se nejvýše umístil na 4. místě.\n\nNa juniorském světovém šampionátu 2012 v Kontiolahti se stal členem štafety, která vybojovala stříbrný kov. Pravidelně se účastní mistrovství světa a olympijských her. Reprezentuje klub SKP Kornspitz Jablonec.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\nSezóna 2011/12\nSezóna 2012/13\nSezóna 2013/14\nSezóna 2014/15\n\nSezóna 2015/16\nSezóna 2016/17\nSezóna 2017/18\nSezóna 2018/19\nSezóna 2019/20\n"}
{"id": "1044848", "url": "https://cs.wikipedia.org/wiki?curid=1044848", "title": "WCT Tournament of Champions", "text": "WCT Tournament of Champions\n\nWCT Tournament of Champions, česky Turnaj šampionů WCT, byl profesionální tenisový turnaj mužů hraný na okruhu World Championship Tennis. Konal se každoročně mezi lety 1977–1990 postupně v několika dějištích. V letech 1977–1978 nesla událost ve svém názvu jméno hlavního sponzora Shakeys Tournament of Champions.\n\nPremiérový ročník se odehrál na koberci haly texaského Lakeway. Stejný povrch byl položen i v další sezóně 1978 v nevadském Las Vegas. Roku 1979 se turnaj přesunul do portorického Dorado Beach, kde se hrálo na otevřených antukových dvorcích. Od sezóny 1980 až do zrušení v roce 1990 událost probíhala v newyorském Forest Hills opět na antuce.\n\nTermínem v kalendáři sezóny mu náležela první polovina května. Nejvíce singlových titulů vyhrál Čech Ivan Lendl, když zaznamenal čtyři trofeje. Američtí tenisté si připsali sedm vítězství ze třinácti proběhlých ročníků. Soutěž čtyřhry se hrála až od roku 1980 ve Forest Hills. V letech 1982–1985 byla událost součástí okruhu Grand Prix, jakožto součást kategorie Super Series.\n\nZávěrečný ročník v roce 1990 se stal vůbec posledním turnajem ve 23leté historii existence World Championship Tennis. Den po finále organizace oznámila rozpuštění.\n"}
{"id": "1044871", "url": "https://cs.wikipedia.org/wiki?curid=1044871", "title": "Imagination festival", "text": "Imagination festival\n\nImagination Festival je hudební festival zaměřený na elektronickou hudbu - především pak na žánry Drum And Bass, Hardstyle, Hardcore Techno a Dubstep. Na české taneční scéně se Imagination objevil na jaře roku 2012. Akce v garážích na Vyšehradě se dělila na dva díly (drum & bassovou a harder styles část) a navštívilo ji přes 1500 návštěvníků. Pokračování akce již hostily dva Křižíkovy pavilony pražského výstaviště v Holešovicích. Účinkovalo zde 10 zahraničních vystupujících, návštěvnost činila přes tři tisíce osob. V pořadí třetí Imagination, který se konal tentokrát již ve třech Křižíkových pavilonech na pražském výstavišti v Holešovicích navštívilo přes pět tisíc návštěvníků a přes 20 zahraničních vystupujících. V roce 2014 organizátoři ohlásili přesun z Holešovic na pražské výstaviště v Letňanech. Imagination Festival v roce 2014 představil dvě obrovské designové stage s vizualizací a světelnou show a více jak 25 zahraničních vystupujících. Dle odhadů festival přivítal více jak 7000 návštěvníků z celé Evropy.\n\n"}
{"id": "1044879", "url": "https://cs.wikipedia.org/wiki?curid=1044879", "title": "Vojin Prole", "text": "Vojin Prole\n\nVojin Prole (srbskou cyrilicí Bojин Пpoлe; * 16. dubna 1976, Novi Sad) je bývalý jugoslávský fotbalový brankář srbského původu.\nMimo Srbska (resp. Svazové republiky Jugoslávie, poté Srbska a Černé Hory) působil na Slovensku v klubu ŠK Slovan Bratislava, kde byl oblíbený u fanoušků a v roce 2007 ukončil aktivní hráčskou kariéru. Na Slovensku pak zůstal.\n\nS fotbalem začal v dorostenecké fotbalové škole klubu FK Vojvodina Novi Sad, do A-týmu se ale nedostal. Odešel do FK Mladost Bački Jarak hrajícího srbskou první B-ligu. V letech 1997–2001 hrál v klubu FK Železnik z Bělehradu.\nVe Slovanu Bratislava působil v letech 2001 až 2007, poté ukončil kvůli problémům s kolenem kariéru ve věku 31 let.\n\nManželka pochází z Jugoslávie (ze současné Bosny a Hercegoviny), seznámili se na Slovensku. Společně mají dva syny, mladšího Noa a staršího Tea.\n\n"}
{"id": "1044881", "url": "https://cs.wikipedia.org/wiki?curid=1044881", "title": "Scott Sutter", "text": "Scott Sutter\n\nScott Sutter (* 13. května 1986, Londýn) je švýcarsko-anglický fotbalový obránce, který hraje v klubu BSC Young Boys. Je reprezentantem Švýcarska.\nMatka je Angličanka polského původu, otec Švýcar.\n\nS dospělým fotbalem začínal ve Švýcarsku v klubu Grasshopper Zürich, odkud v červnu 2009 odešel do BSC Young Boys.\nV lednu 2012 odešel na hostování do konce sezóny 2011/12 do FC Zürich.\n\nS Young Boys si zahrál v Evropské lize 2014/15, s týmem se probojoval do základní skupiny I, kde číhali soupeři AC Sparta Praha (ČR), SSC Neapol (Itálie) a ŠK Slovan Bratislava (Slovensko). Slavil i postup do osmifinále soutěže.\n\nSutter reprezentoval Švýcarsko v mládežnické kategorii U21.\n\nV A-mužstvu Švýcarska debutoval 3. září 2010 v přátelském utkání proti Austrálii (remíza 0:0).\n\n\n"}
{"id": "1044891", "url": "https://cs.wikipedia.org/wiki?curid=1044891", "title": "Héctor Bellerín", "text": "Héctor Bellerín\n\nHéctor Bellerín Moruno [ektor bejerín moruno] (* 19. března 1995, Barcelona) je španělský fotbalista a reprezentant, který v současnosti hraje na pozici pravého obránce v týmu Arsenal FC.\n\nV A-mužstvu Španělska přezdívaném \"La Furia Roja\" debutoval 29. 5. 2016 v přátelském zápase ve švýcarském Sankt Gallenu proti týmu Bosny a Hercegoviny (výhra 3:1).\n\nTrenér Vicente del Bosque jej nominoval na EURO 2016 ve Francii, kde byli Španělé vyřazeni v osmifinále Itálií po porážce 0:2. Bellerín nenastoupil v žádném utkání svého mužstva na šampionátu.\n\nAktualizováno k 17.1.2018\n\n"}
{"id": "1044900", "url": "https://cs.wikipedia.org/wiki?curid=1044900", "title": "Asír (pohoří)", "text": "Asír (pohoří)\n\nAsír (arabsky ) je pohoří na jihozápadě Arabského poloostrova ležící v jihozápadní části Saúdské Arábie podél Rudého moře. Pohoří Asír se nachází v saúdskoarabské provinci Asír a je součástí rozsáhlého horského pásma zvaného Saravát, tvoří jeho střední část přičemž na severu sousedí s pohořím Hidžáz a na jihu s Jemenskými horami. Rozprostírá se přibližně na 100 000 km² a tvoří jej hory, pláně a údolí Arabské vysočiny.\n\nPohoří je utvářeno sedimentárními horninami: vápenci, pískovci a lupky – jurského, křídového a paleogenního původu na prekambrijském granitickém podloží.\n\nOblast má nejvyšší srážkový roční průměr v Saúdské Arábii díky sezónním dešťům. Průměrný roční úhrn srážek je v rozmezí od 600 mm do 1000 mm ve vlhčích oblastech pohoří. Východní planiny a plošiny mají mnohem nižší roční úhrny od 500 mm až k 100 mm za rok.\n\nMezi plodiny, nejčastěji pěstované na strmých terasovaných svazích hor, patří pšenice, káva, bavlna, indigovník, zázvor, zelenina a palmy. V oblasti prospívá dobytek, ovce, kozy a velbloudi.\n\nRelativní nedostupnost napomohla ochránit jedinečnou přírodní rozmanitost oblasti. Asír je patrně posledním přirozeným útočištěm levharta arabského. V Asíru bylo objeveno několik nových druhů hlenek.\n"}
{"id": "1044902", "url": "https://cs.wikipedia.org/wiki?curid=1044902", "title": "Byzantská Kréta", "text": "Byzantská Kréta\n\nOstrov Kréta se dostal pod správu Byzantské říše ve dvou obdobích. První zahrnuje období od konce Římské nadvlády ve 3. století po zabrání ostrova Andalůskými vyhnanci okolo roku 820. A druhé období začíná po osvobození v roce 961 a končí v roce 1205, kdy ostrov získali Janov a Benátky.\n\nZa římské vlády tvořila Kréta spojenou provincii s Kyrenaikou, které nesla název Creta et Cyrenaica. Za vlády Diokleciána (284 – 305) se stala Kréta samostatnou provincií, ale Konstantin Veliký (284 – 305) ji podřídil Moesii a později Makedonii. Ovšem nějaké správní orgány jako například ctihodný Koinon ostrova přetrvávaly až do konce 4. století, ale jako všude jinde v říši byly tyto provinční občanské úřady opuštěné tváří v tvář rostoucí síle císařských úředníků.\n\nBěhem této doby byl ostrov velmi klidnou provinční stojatou vodou v okrajové části řecko-římského světa. Tamní biskupové dokonce chybí na prvním nikajském koncilu na rozdíl od biskupů ze sousedních ostrovů jako je Kós a Rhodos. V výjimkou útoku Vandalů v roce 457 a velkých zemětřesení v letech 365, 415, 448 a 531, která zničila mnoho měst, zůstal ostrov klidný a prosperující, jak o tom svědčí četné a rozlehlé památky z tohoto období. V 6. století je Kréta označena tak, že ji řídí konzul z hlavního města Gortynu spolu s dalšími 22 městy. Počet obyvatel se v této době odhaduje na vysoké číslo 250 000. Pro porovnání má v současnosti (2011) 623 065 obyvatel. V této době bylo náboženství téměř bezvýhradně křesťanské s výjimkou několika židů žijících v městských centrech.\n\nMír byl rozbit v 7. století. Kréta utrpěla první nájezd Slovanů v roce 623, následují arabské nájezdy v letech 654 a 670 během první vlny muslimského dobývání a poté znovu během prvních desetiletí 8. století, zejména za chalífy Valída I. (705–715). Poté zůstal ostrov relativně v bezpečí v područí archóna jmenovaného z Konstantinopole. V roce 732 převedl císař Leon III. Syrský ostrov z pravomoci papeže konstantinopolskému patriarchovi. Byzantská vláda skončila na konci 20. let 8. století, kdy ostrov začala dobývat početná skupina vyhnanců z muslimského Španělska. Byzantinci se opakovaně snažili nájezdníky vyhnat a zdá se, že \"strategos\" jmenoval části ostrova, které dosud obsazeny nejsou. Postupně bylo založeno město Chandax (dnešní Iraklio), které se stalo hlavním městem nového Krétského emirátu. Pád Kréty do rukou Arabů přinesl Byzantincům problémy, protože otevřel pobřeží a ostrovy Egejského moře pirátství.\n"}
{"id": "1044912", "url": "https://cs.wikipedia.org/wiki?curid=1044912", "title": "Osciloskop pro smíšené signály", "text": "Osciloskop pro smíšené signály\n\nOsciloskop pro smíšené signály (MSO - Mixed Signal Oscilloscope) kombinují funkci digitálního osciloskopu a logického analyzátoru. Výhodou této kombinace je možnost spouštět a pozorovat analogové i digitální signály současně. Obvykle mají tyto osciloskopy 2 až 4 analogové vstupy a 16 až 32 digitálních.\n\nMSO rozšířené o funkci spektrální analýzy se nazývají MDO - Mixed Domain Oscilloscopes.\n"}
{"id": "1044913", "url": "https://cs.wikipedia.org/wiki?curid=1044913", "title": "Vreid", "text": "Vreid\n\nVreid je norská black metalová kapela založená v roce 2004 v norském městě Sogndal po rozpadu kapely Windir třemi bývalými členy Windir (baskytarista Hváll, bubeník Steingrim, kytarista Sture) a novým kytaristou s přezdívkou Ese.\nVreid znamená norsky hněv.\n\nV roce 2004 vyšlo první studiové album s názvem \"Kraft\".\n\n\n\n\n"}
{"id": "1044915", "url": "https://cs.wikipedia.org/wiki?curid=1044915", "title": "Technická realizace SMS", "text": "Technická realizace SMS\n\nPřenos krátkých textových zpráv na rádiovém rozhraní je popsán v dokumentu 3GPP TS 24.011\n\nSlužba krátkých textových zpráv ( ) využívá pro přenos zpráv Mobile Application Part (MAP) Signalizačního systému č. 7, který přenáší protokolové datové jednotky sítí jako pole MAP zpráv. MAP je prakticky nerozlučně spojen s protokolem TCAP, který dodává transakční vrstvu a sám je přenášen buď tradičními TDM sítěmi, pomocí signalizačních protokolů MTP1–MTP3 a protokolu SCCP nebo IP sítěmi transportním protokolem SCTP, nad kterým jsou adaptační vrstvy SIGTRAN, použité buď přímo k přenosu protokolu SCCP nebo poskytují SCCP rozhraní (SUA – SCCP User Adaptation). Formát protokolových datových jednotek pro přenos krátkých textových zpráv definuje pro dvoubodovou komunikaci standard 3GPP TS 23.040 – Short Message Service Point to Point (SMS-PP), pro broadcast zprávy standard 3GPP TS 23.041 Cell Broadcast Service (CBS).\n\nStandard MAP definuje 4 procedury pro přenos krátkých textových zpráv mobilní sítí:\n\n\nObrázek vpravo znázorňuje zjednodušený tok zpráv při úspěšném odeslání SMS z mobilního telefonu.\n\nKdyž účastník pošle krátkou zprávu, telefon zprávu odešle přes rádiové rozhraní na navštívenou ústřednu veřejné mobilní sítě ( ) nebo SGSN. Kromě textu zprávy se přenáší i adresa příjemce zprávy, kterou zadal účastník nebo kterou doplnil telefon podle zvoleného kontaktu v telefonním seznamu a adresa střediska krátkých textových zpráv ( ), která je uložena v konfiguračních parametrech na SIM kartě mobilního telefonu.\nBez ohledu na to, přes jaké rádiové rozhraní zpráva přišla, vyvolá VMSC nebo SGSN MAP službu MAP_MO_FORWARD_SHORT_MESSAGE pro poslání zprávy na Interworking MSC SMS centra, jehož adresa je uložena na SIM kartě mobilního telefonu. Služba MAP odešle MAP operaci mo-ForwardSM na SMS centrum, které použil telefon při odesílání SM. Pro odeslání je MAP zpráva vložena do TCAP zprávy, a přenesena páteřní sítí pomocí SCCP).\n\nInterworking MSC SMS centra při přijetí MAP mo-ForwardSM zprávy předá aplikační protokolovou datovou jednotku (APDU) SMS-PP obsahující textovou zprávu dalším komponentám SMS centra, které zajistí její uložení a následné doručení na adresu příjemce a vrátí potvrzení indikující úspěch nebo selhání. Po jeho obdržení Interworking MSC pošle odpovídající indikaci zpět na VMSC nebo SGSN, které obsluhuje odesilatele. Výsledek odeslání zprávy je pak přenesen pomocí rádiového rozhraní až na telefon odesilatele.\n\nObrázek vpravo zachycuje tok zpráv při přenosu SM na mobilní telefon. Pro jednoduchost byly některé z interakcí mezi VMSC a VLR, a mezi VMSC a mobilním telefonem vynechány. Obrázek také nezachycuje SMS home routing.\n\nKdyž SMS centrum rozhodne, že provede pokus o doručení krátké zprávy na místo určení, zašle SMS-PP APDU obsahující textovou zprávy, telefonní číslo příjemce (tzv. „B-party“) a další podrobnosti na logickou komponentu SMS centra nazývanou Gateway MSC (GMSC). GMSC po obdržení této zprávy musí zjistit umístění příjemce zprávy, aby mu bylo možné doručit text zprávy (termín bránové MSC označuje MSC, která získává z domovského registru (HLR) informaci o směrování.\n\nPro doručení zprávy GMSC vyvolá MAP service package MAP_SEND_ROUTING_INFO_FOR_SM, který pošle MAP zprávu sendRoutingInfoForSM (SRI-for-SM) na HLR pro číslo adresáta zprávy a požaduje informaci o jeho aktuálním umístění. Zpráva SRI-for-SM může být zaslána na HLR ve stejné síti, ve které je SMS centrum, nebo díky propojení sítí na HLR v cizí mobilní síti (PLMN), podle toho, jaká je domovská síť adresáta zprávy.\n\nHLR vyhledá v databázi aktuální umístění příjemce zprávy (nazývaného ) a vrátí odpověď GMSC interworkingu SMS centra. Aktuální poloha může být adresa MSC, u které je účastník aktuálně zaregistrován (nejen při roamingu), adresa SGSN, nebo obojí. Pokud má HLR informace, že příjemce není schopen přijímat krátké zprávy, může vrátit chybu (viz kapitola Selhání při doručování zpráv níže).\n\nKdyž GMSC získá informace o umístění příjemce zprávy od HLR, pokusí se zprávu doručit adresátovi vyvoláním služby MAP_MT_FORWARD_SHORT_MESSAGE, která odešle MAP zprávu mt-ForwardSM na adresu, kterou GMSC získalo od HLR. Zpráva může být poslána na MSC (sítí s přepojováním okruhů) nebo na SGSN (sítí s přepojováním paketů).\n\nMSC nebo SGSN, u kterého je příjemce zaregistrován, si vyžádá další informace potřebné pro doručení zprávy příjemci zasláním zprávy Send_Info_for_MT_SMS na VLR. VLR vyvolá stránkování nebo hledání mobilní stanice podle MSISDN, a výsledek vrátí na VMSC. Vzhledem k tomu, že VLR typicky tvoří jeden celek s MSC, jedná se obvykle o interní zprávu. V případě, že stránkování nebo vyhledávání stanice příjemce selže, VLR zašle VMSC informaci o příčině selhání, VMSC proces doručování SM ukončí a vrátí SMS centru chybovou indikaci (viz část Selhání při doručování zpráv níže). Pokud stránkování mobilní stanice bylo úspěšné, VMSC vrátí do SMS centra indikaci úspěšného doručení. GMSC složka SMS centra předá výsledek pokusu o doručení jádru SMS centra. Pokud se doručení zprávy podařilo, bude odstraněna z úložiště SMS centra, a pokud byla požadována doručenka, bude zaslána odesilateli původní zprávy. Pokud se doručení nezdařilo, SMS centrum naplánuje další pokus o doručení (pokud se nejednalo o jednorázové nebo transakční doručování). SMS centrum může volitelně zaslat zprávu ReportSM-DeliveryStatus na HLR, kterou aktualizuje informace o připravenosti adresáta zprávy (B-party) přijímat krátké textové zprávy, jak je popsáno v následující části.\n\nPokud navštívené MSC nebo SGSN vrátí při pokusu o doručení zprávy chybu, může SMS centrum podle postupu MAP_REPORT_SM_DELIVERY_STATUS poslat na HLR zprávu, která obsahuje příčinu selhání a požadavek, aby bylo přidáno do seznamu SMS center, které mají být informovány, až bude adresát znovu schopen přijímat zprávy. HLR v informacích o adresátovi nastaví příznak indikující, že adresátovy nelze doručovat krátké textové zprávy, a adresu SMS centra uloží do seznamu dat o čekajících zprávách ( ) příjemce. Seznam obsahuje následující příznaky:\n\n\nOd tohoto okamžiku bude HLR odpovídat na požadavky SRI-for-SM chybou s uvedením důvodu selhání a automaticky přidávat adresy SMS center na seznam MWD. Pokud však zpráva SRI-for-SM bude mít nastavený příznak priority (SM-RP-PRI), bude HLR stále vracet adresu MSC, je-li známá.\n\nŽe lze účastníkovi opět doručovat zprávy, může být HLR informováno několika způsoby:\n\n\nPo obdržení indikace, že příjemce je opět připraven pro příjem krátkých zpráv, HLR pošle MAP zprávu AlertSC každému SMS centru uvedenému v seznamu MWD pro příslušného příjemce. SMS centrum by po přijetí zprávy AlertSC mělo zopakovat proces doručení.\n\nSMS centrum opakuje pokusy o doručení zprávy i bez příchodu alertu. Četnost opakování závisí na příčině selhání – přechodné selhání sítě bude mít za následek rychlejší opakování doručování, zatímco nedostupnost mobilního telefonu (mimo pokrytí) obvykle vede k pomalejšímu opakování.\n\nSíť se snaží si zapamatovat informaci, že na mobilní telefon nelze doručit SMS, aby SMSC nepodnikalo zbytečné pokusy o doručení. Souhrn těchto informací se nazývá Message-Waiting-Indication (MWI) a je uložen v HLR (případně HSS). Dílčí informace jsou uloženy ve VLR, SGSN nebo IP-SM-GW. Struktura MWI:\n\n\nPříznak MNRF je udržován i ve VLR, příznak MNRG v SGSN a příznak UNRI v IP-SM-GW.\n\nPokud VLR, SGSN nebo IP-SM-GW zaznamenají, že mobil, který nebyl dosažitelný, již dosažitelný je, pošlou zprávu ReadyForSM na HLR (HSS). HLR nebo HSS vynuluje příslušný příznak MNRF, MNRG nebo UNRI. Pokud v mobilu dojde k uvolnění plné paměti pro SMS, mobil pošle zprávy ReadyForSM na HLR, který vymaže příznak MCEF. Pokud na HLR přijde ReadyForSM, a po aktualizaci příznaků je aspoň jeden z příznaků MNRF, MNRG a UNRI vymazaný a zároveň je vymazaný příznak MCEF, rozešle HLR zprávy alertServiceCentre na všechna SMSC, která mají MWD. Na to by SMSC mělo provést pokus o doručení zpráv na příslušné MSISDN. Pokud pokus o doručení MT zprávy selže, SMSC by mělo zprávou SMDeliveryReportStatus oznámit problém na HLR, který si nastaví příslušné flagy v MWI.\n\nInformServiceCentre je zpráva, kterou HLR přidává k odpovědím sendRoutingInfoForSM nebo reportSM-DeliveryStatus. Zpráva se obvykle používá pro přenos příznaků z MWD do SMSC. \n\nPřestože je v 3GPP standardu pro MAP patrné určité úsilí o oddělení protokolu MAP od vrstvy, která jej má přenášet, prakticky neexistuje jiná možnost než používat MAP s protokolem TCAP a pro přenos používat buď SCCP s protokoly MTP 1-3, nebo protokoly SIGTRAN (SUA, M3UA atd.).\n\nKonstrukt MAP_OPEN je tedy vždy spojen s TCAP_BEGIN pomocí aplikačního kontextu MAP, a MAP_CLOSE s TCAP_END.\n\nPokud se doručují zprávy pomocí MAP fáze 2 nebo vyšší nad MTP, může omezení maximální velikosti protokolové jednotky MTP způsobit, že odesílatel musí použít segmentaci. Segmentace v tomto případě nevede k rozdělení zprávy na části jako u konkatenovaných SM, ale znamená, že transakce mezi MSC nebo SGSN a SMS centrem se bude skládat z většího počtu kroků než obvykle. Doporučený způsob je zahájit dialog TCAP_BEGIN bez MAP zprávy, a vlastní SM v MAP poslat až v TCAP CONTINUE odeslaném po přijetí odpovědi na zahájení komunikace. Příjemce potvrdí přijetí zprávy pomocí TCAP_END nebo potvrdí přijetí a požádá o zaslání další zprávy TCAP CONTINUE. TCAP_BEGIN obsahuje informace, které by mohly způsobit překročení velikosti paketu kvůli většímu rozsahu dat v MAP 2. Přesný bod, kdy je segmentace nutná, závisí na faktorech, jako je délka adresy, ale je závislá hlavně na délce samotné zprávy. TCAP segmentaci je nutné uplatnit na zprávy, které mají 140 znaků nebo více (v 7bit default alphabet).\n\nTCAP segmentace se také stále více rozšiřuje jako nástroj proti SMS spoofingu. Principem je, že SM se dopravuje až v odpovědi na odpověď, takže adresa odesilatele nemůže být podvržena.\n\n"}
{"id": "1044916", "url": "https://cs.wikipedia.org/wiki?curid=1044916", "title": "TypeScript", "text": "TypeScript\n\nTypeScript je open-source programovací jazyk vytvořený a spravovaný firmou Microsoft. Jedná se o nadstavbu nad jazykem JavaScript, která jej rozšiřuje o statické typování a další atributy, které známe z objektově orientovaného programování (třídy, moduly, a další).\n\nSamotný kód psaný v TypeScriptu se kompiluje do JavaScriptu. Jelikož je TypeScript nadstavbou nad JavaScriptem, je každý JavaScriptový kód automaticky validním TypeScript kódem.\n\nTypeScript podporuje hlavičkové soubory, které mohou obsahovat informace o typech a rozhraních již existujících knihoven. Tím nám umožňuje používat externí knihovny, které nebyly napsány v TypeScriptu, včetně striktního typování. V tuto chvíli existují hlavičkové soubory pro známé knihovny jako jQuery, MongoDB, Node.js nebo D3.js.\n\nTypeScript je rozšířením standardu ECMAScript 5. Rozšiřujícími vlastnostmi jsou:\n\nTypeScript nabízí statické typování prostřednictvím anotací umožňující typovou kontrolu při kompilaci. Tyto anotace jsou nepovinné a není třeba je použít, pokud chceme využívat dynamického typování.\n\nPro primitivní datové typy zavádí TypeScript anotace codice_1, codice_2 a codice_3. Pro dynamický typ lze použít anotaci codice_4.\n\nAnotace typů lze umístit do samostatného souboru, což umožňuje mj. používat uvnitř TypeScript kódu již existující JavaScriptové knihovny. Těm stačí pouze nadefinovat tyto anotace a využít tak statického typování.\n\nTypeScript podporuje třídy dle standardu ECMAScript 6.\n\nTypeScript podporuje Generické programování.\n\nTypeScript umožňuje pomocí modulů zapouzdření tříd, rozhraní, funkcí a proměnných do vlastního jmenného prostoru.\n\n\n"}
{"id": "1044919", "url": "https://cs.wikipedia.org/wiki?curid=1044919", "title": "Jérémy Mathieu", "text": "Jérémy Mathieu\n\nJérémy Mathieu (* 29. října 1983) je profesionální francouzský fotbalista, který momentálně hraje za portugalský klub Sporting CP. Hrává na pozici středního obránce, ale i levého obránce.\n\nMathieu začal svoji kariéru s největším klubem v regionu Franche-Comté, FC Sochaux-Montbéliard. Svůj debut v Ligue 1 si odbyl v sezóně 2002/03 v zápase proti CS Sedan. Přesto, že mu bylo pouze 18 let, byl vybrán do základní sestavy a ihned vstřelil svůj první gól, ten ale pouze pomohl k remíze 2-2 proti Rennes. V tu sezónu si odbyl 23 ligových zápasů a vstřelil 4 góly. Měl velký podíl na úspěchu svého týmu, který skončil pátý v lize a kvalifikoval se do Evropské ligy.\n\nBěhem následujících dvou sezón, pokračovala jeho skvělá forma a díky ní se objevil v 63 ligových zápasech a vstřelil 6 branek. Také hrál výborně v evropských pohárech, celkem se objevil ve 14 zápasech a vstřelil 2 góly. Pomohl také týmu Sochaux vyhrát Coupe de la Ligue v roce 2004. Jeho výborná hra v Sochaux vedla k velkému zájmu italského klubu Juventus FC, a třem anglickým týmům Newcastle United FC, Everton FC a Southampton FC.\n\nPoté, co deklaroval touhu odejít do jiného klubu, Sochaux souhlasil s nabídkou. Nakonec se rozhodl přestoupit do týmu Toulouse FC, kde podepsal smlouvu na 4 roky. Jeho ligový debut s Toulouse proběhl v zápase proti svému bývalému týmu Sochaux, ve kterém odehrál celých 90 minut a udržel vítězství 1-0. V sezóně 2007/08 měl Toulouse i Mathieu špatný start. Mathieu si zlomil a nohu a přišel o polovinu sezóny. Toulouse tu sezónu dělil 1 bod od sestupu a to donutilo Jérémyho uvažovat o své budoucnosti v týmu Toulouse. Odehrál zde celkem 86 zápasů a vstřelil 5 branek.\n\nDne 10. června 2006 Mathieu přestoupil do španělského týmu Valencia CF. Svůj debut si odbyl v zápase proti FC Sevilla, jeho tým zvítězil 2-0.\n\nDne 23. července 2014 Mathieu podepsal čtyřletou smlouvu s FC Barcelona. Přestup stál Barcelonu 20 miliónů eur a jeho výkupní klauzule byla stanovena na 50 miliónů eur.\n\nHrál za francouzské výběry U18, U19 a U21.\n\nV A-týmu Francie debutoval 11. listopadu 2011 v přátelském zápase s týmem USA (výhra 1:0).\n\n"}
{"id": "1044921", "url": "https://cs.wikipedia.org/wiki?curid=1044921", "title": "Megaraptor", "text": "Megaraptor\n\nMegaraptor („obří zloděj“) byl rod velkého teropoda s nejistým systematickým zařazením, možná patřil do skupiny Allosauroidea nebo Tyrannosauroidea. Byl pro něj vytvořen klad Megaraptora, jehož zástupce známe již ze spodní křídy z Brazílie. Žil v době před 90 miliony lety (raná svrchní křída) na území současné Argentiny.\n\n\"Megaraptor\" dosahoval podle většiny odhadů délky asi 8 až 9 metrů a hmotnosti kolem 1 tuny. Na každé přední končetině měl dva 30 cm dlouhé drápy. Vědci si dříve mysleli, že patřily na jeho nohu a \"Megaraptor\" by tak byl největší zástupce čeledi Dromaeosauridae, nicméně později se ukázalo, že patří na přední končetinu. Ve skutečnosti byl tento rod vývojově primitivnější než dromeosauři. Mezi jeho příbuzné patřili například australští teropodi \"Australovenator\" a \"Rapator\".\n"}
{"id": "1044922", "url": "https://cs.wikipedia.org/wiki?curid=1044922", "title": "Geminidy", "text": "Geminidy\n\nGeminidy jsou meteorický roj způsobený tělesem 3200 Phaethon. Radiant roje se nachází v souhvězdí Blíženců u hvězdy Castor.\n\nGeminidy patří k nejaktivnějším a nejpravidelnějším meteorickým rojům. Zajímavé jsou nejen kvůli své vysoké aktivitě, ale i díky ne zcela známému původu. Mateřská tělesa většiny meteorických rojů jsou komety, ale u Geminid tomu tak možná není. Předpokládá se, že pocházejí z planetky 3200 Phaethon. Je dost pravděpodobné, že ani Phaethon není obyčejným asteroidem, ale je to jádro vyhaslé komety.\n\nGeminidy můžeme každoročně pozorovat mezi 7. až 17. prosincem, přičemž maximum se vyskytuje kolem 13.-14. prosince. Geminidy jsou meteory střední rychlosti (se Zemí se setkávají při rychlosti 34,6 km / s); slabší meteory jsou aktivnější dříve, než jsou nejpočetněji jasnější. Očekávaná nejvyšší zenitová hodinová frekvence je až 130 +/- 20 meteorů. Zajímavostí Geminid bývají zelenkavé meteory; běžné jsou bílé, modré a žluté. Ze všech meteorických rojů Geminidy pronikají nejhlouběji do zemské atmosféry. Maximum je 40 km nad zemským povrchem. Jejich hustota je nejvyšší ze všech známých meteorických rojů – 2 až 3 g / cm a byla zjištěna z ablace. Dráha meteoroidů, z nichž vznikají, je ovlivňována Zemí, ale především Jupiterem. Průsečík meteoroidového proudu s ekliptikou se vzdaluje od Slunce. V roce 1700 byl vzdálen 0,1337 AU od zemské dráhy. V roce 1900 se vzdálenost zmenšila už jen na 0,0178 AU a roku 2100 bude z vnější strany zemské dráhy ve vzdálenosti 0,1066 AU (Podle M. Plavce). \n"}
{"id": "1044928", "url": "https://cs.wikipedia.org/wiki?curid=1044928", "title": "Mangled Torsos", "text": "Mangled Torsos\n\nMangled Torsos (v překladu \"Zhmožděná torza\") byla německá death metalová kapela z Pforzheimu v Bádensko-Württembersku. Pod tímto názvem existovala od roku 1991.\n\nV létě roku 1990 se dali dohromady v Pforzheimu v Bádensko-Württembersku mladí muzikanté s cílem plodit nekompromisní a zvrhlý hudební nářez. Tehdy se skupina skládala z 5 členů, kteří koketovali s grindcorem. V roce 1991 se sestava ustálila na 3 lidech a kapela přijala název Mangled Torsos.\nV dubnu 1992 vyšlo první demo \"Inculcate of Your Subconscious\" v nízké kvalitě. Následovala koncertní vystoupení např. s Agathocles, Acrostichon, Gut, Dead, Miasma, Blood, Pyogenesis…\nV lednu 1993 bylo natočeno EP \"Anatomia Reformata\", které bylo vydáno v počtu 360 kusů. V listopadu 1993 si kapela zamluvila na týden nahrávací studio, aby připravila svou debutní dlouhohrající nahrávku. Zhotovený master-disc byl nabídnut několika undergroundovým vydavatelstvím, a chopila se jej německá firma Morbid Records. Album nese název \"Drawings of the Dead\".\nV roce 1995 se zrodilo druhé album \"Godless\". Další materiál už kapela nevydala, není známo, kdy přesně zanikla.\n\n\n\n\n"}
{"id": "1044929", "url": "https://cs.wikipedia.org/wiki?curid=1044929", "title": "Tomáš Dvořák (1995)", "text": "Tomáš Dvořák (1995)\n\nTomáš Dvořák (* 7. května 1995, Havlíčkův Brod) je český hokejový obránce, odchovanec havlíčkobrodského hokeje, v sezoně 2014/15 hrající extraligu za tým HC Energie Karlovy Vary a MHL za karlovarskou juniorku.\n\nOd sezóny 2011/2012 je pravidelným členem juniorských reprezentačních výběrů. V roce 2014 byl v širší nominaci na Mistrovství světa juniorů 2015, ze které byl, jako jeden z posledních, vyřazen pět dnů před začátkem turnaje.\n\nV sezóně 2012/2013 nastupoval za karlovarskou juniorku v Mládežnické hokejové lize. Byl nejproduktivnějším zadákem týmu a s 25 plusovými body měl také nejlepší klubovou statistiku pobytu na ledě. Jako jediný zástupce týmu se pak v únoru 2014 účastnil utkání hvězd, ve kterém potvrdil své útočné kvality, když vstřelil vítězný gól výběru Západní konference.\n\nV sezóně 2013/2014 se poprvé objevil v nejvyšší hokejové soutěži, když nastoupil k jednomu utkání základní části Tipsport extraligy a ke dvěma utkáním o umístění. V následující sezóně se začal objevovat v extralize pravidelně.\n\n"}
{"id": "1044936", "url": "https://cs.wikipedia.org/wiki?curid=1044936", "title": "Lagaň", "text": "Lagaň\n\nLaganas () je město v Rusku, druhé největší město Kalmycké republiky a její jediný přístav na pobřeží Kaspického moře. Nachází se na jihovýchodě Kalmycka, 310 kilometrů od hlavního města Elisty. Při sčítání v roce 2010 mělo město 14 323 obyvatel. Většinu obyvatel tvoří buddhisté. Z pohledu turismu je město zajímavé hlavně blízkostí Kaspického moře, které umožňuje jachting a rybolov.\n\nV roce 1870 zde byla křesťanskými vystěhovalci založena osada s názvem Lagaň. Během druhé světové války, v roce 1944, bylo po násilném vystěhování Kalmyků Stalinem změněno jméno na \"Kaspijskij\", které se zachovalo i po založení autonomní republiky Kalmycko v roce 1957. V roce 1963 získal Kaspijskij statut města a od roku 1991 bylo jméno změněno na původní Lagaň. Počet obyvatel města kulminoval v roce 1989, kdy zde žilo 15 824 lidí.\n\n"}
{"id": "1044938", "url": "https://cs.wikipedia.org/wiki?curid=1044938", "title": "Dávid Gríger", "text": "Dávid Gríger\n\nDávid Gríger (* 28. listopadu 1994, Poprad) je slovenský hokejový útočník hrající za tým HC Energie Karlovy Vary.\n\nV roce 2012 hrál na mistrovství světa do 18 let v jedné formaci s Máriem Lunterem a Markem Daněm.\n\nVětšinu sezony 2012/13 odehrál za HK Poprad v nejvyšší slovenské soutěži. Vypadl ale ze slovenské mládežnické reprezentace, do které se vrátil o rok později po svém přestupu do Karlových Varů. Účastnil se pak Mistrovství světa juniorů v ledním hokeji 2014. V utkání proti Německu se blýskl jedním gólem a třemi dalšími asistencemi, dvakrát se trefil proti Kanadě. Krátce pak byl na třetím místě kanadského bodování šampionátu. Další branky už ale nepřidal a s 10 body za 3 góly a 7 přihrávek obsadil v tabulce produktivity turnaje šesté místo. Slovensko vypadlo ve čtvrtfinále po prohře se Švédskem 0:6.\n\nV sezoně 2013/14 a 2014/15 se účastnil juniorské Mládežnické hokejové ligy za tým HC Energie Karlovy Vary. Úvod sezony 2014/15 Karlovarským vyšel a Gríger na tom měl velkou zásluhu, dostal se mezi nejproduktivnější hráče celé soutěže.\n\nPo ukončení působení HC Energie Karlovy Vary v MHL odešel na hostování zpět do týmu HK Poprad.\n\n2.4 2015 si David Gríger odbyl svojí premiéru ve Slovenském národním týmu proti Švédsku. Den poté si proti stejnému soupeři připsal první reprezentační gól.\n\nV sezóně 2015/16 odešel na hostování do týmu HC Dukla Jihlava.\n\n"}
{"id": "1044952", "url": "https://cs.wikipedia.org/wiki?curid=1044952", "title": "Sarov", "text": "Sarov\n\nSarov () je uzavřené město v Nižněnovgorodské oblasti v Rusku. Jde o jedno z center ruského výzkumu nukleárních technologií a dodnes je nepřístupné pro cizince bez zvláštního povolení. Žije zde necelých 100 tisíc lidí.\n\nVětší část města leží na území Nižněnovgorodské oblasti, i když menší část spadá pod oblast Mordvinsko.\n\nV letech 1946 až 1970 neslo město jméno Arzamas-75 (), později do roku 1991 Arzamas-16. V tomto období se v některých dokumentech objevil i krycí název Gorkyj-130 (\"Горький-130\"). Do roku 1995 neslo město pojmenování Kremlov (\"Кремлёв\"). Tajné názvy se často měnily a jsou známy i další: KB11, Moskva centrum – 300.\n\nMěsto založili roku 1310 Tataři pod názvem \"Sary Kylyč\". Příchod Rusů je spjat s poustevníkem Fedosijem, který se zde roku 1664 usadil. Jeho poustevna zůstala trvale obývána a počátkem 18. století poblíž ní vznikl klášter. Nejznámějším zdejším poustevníkem je Serafim Sarovský.\n\nBěhem ruské občanské války klášter zpustl a v roce 1928 byl předán do správy NKVD. Ta zde zřídila dětský trestný pracovní tábor. V roce 1938 přebral vedení pracovního průmyslového tábora Lidový komisariát. Na základě jeho rozhodnutí se začala výroba tříštivě trhavých 152mm dělostřeleckých nábojů a granátů. V letech 1942-1943 se během druhé světové války v Sarově vyráběla děla pro reaktivní střely kaťuša. V roce 1946 bylo město vybráno J. B. Charitonovem a Igorem Kurčatovem jako tajný objekt na výrobu jaderné zbraně.\n\n29. srpna 1949 na Semipalatinském jaderném polygonu úspěšně proběhla zkouška historicky první sovětské atomové bomby – RDS-1. 12. srpna 1953 úspěšně proběhla i zkouška první vodíkové bomby – RDS-6s. V tomto období se stal Sarov známým jako jaderný štít SSSR a později Ruska. Sarov i v současnosti hraje významnou roli v obranné politice Ruska. Je městem, ve kterém se nachází významné vědeckovýzkumné středisko Ruska \"Technopark Sarov\". V jeho institucích pracuje dnes přibližně 24 000 lidí.\n"}
{"id": "1044953", "url": "https://cs.wikipedia.org/wiki?curid=1044953", "title": "Abraham Mateo", "text": "Abraham Mateo\n\nAbraham Mateo (* 25. srpen 1998 Cadíz, Španělsko) je španělský zpěvák populární hudby a herec.\n\nKariéru začal v deseti letech.\n\n\n\n"}
{"id": "1044958", "url": "https://cs.wikipedia.org/wiki?curid=1044958", "title": "Pohár Společenství nezávislých států", "text": "Pohár Společenství nezávislých států\n\nPohár Společenství nezávislých států (\"Кубок Содружества\") je fotbalová soutěž, které se účastní týmy ze všech zemí bývalého Sovětského svazu (i těch, které nejsou členy Společenství nezávislých států), v některých ročnících nastoupili také zástupci Srbska a Finska. V roce 2015 se poprvé představil africký zástupce: poté, co neposlali své zástupce na turnaj Ukrajina, Gruzie, Arménie, Ázerbájdžán a Uzbekistán, byly pozvány výběry členských zemí BRICS. Přicestovali Jihoafričané, kteří turnaj také vyhráli. Turnaj se hrál od roku 1993 jako soutěž mistrovských klubů postsovětských zemí, počet týmů doplnila na šestnáct juniorská reprezentace Ruska. V roce 2012 byl formát soutěže změněn a od té doby se jí účastní národní výběry do 21 let. Turnaj se hraje v Petrohradě během zimní přestávky.\n\n\n"}
{"id": "1044959", "url": "https://cs.wikipedia.org/wiki?curid=1044959", "title": "Šmoulové (seriál)", "text": "Šmoulové (seriál)\n\nŠmoulové (v anglickém originále The Smurfs) je americko-belgický animovaný seriál, jehož předlohou byly původní komiksy od Peya. Vytvořilo ho studio Hanna-Barbera, vysílán byl v letech 1981–1989.\n\nDěj se odehrává ve středověku, nejspíš na západním pobřeží Irska. Tam je Šmoulí vesnice, kde žijí Šmoulové. Vesnice je u řeky na které je přehrada a protržení přehrady může vesnici kdykoliv ohrozit, dál od Šmoulí vesnice jsou i vysoké hory a moře. Šmouly se snaží neustále chytit nebo zničit čaroděj Gargamel a jeho kocour Azrael a také mají mnoho příležitostných nepřátel, například Baltazara nebo Hogatu. Všichni se je snaží chytit, protože vědí že ze šesti Šmoulů se dá udělat zlato. Seriál není jen o honičkách Šmoulů s Gargamelem a Azraelem, ale i o tom co se děje ve Šmoulí vesnici a co dělají Šmoulové.\n\nCelkově je v české verzi 272 dílů, díly jsou buď celé nebo půlené, v půlených dílech jsou 2 časti A a B obvykle dlouhé něco přes 10 minut, v celých částech je celý jeden díl trvá přes 20 minut. Veškerých jednotlivých dílů, pokud počítáme půlené dvojdílné části jak dvě, je 429. Šmoulové byli vysílaní v 30 zemích.\n"}
{"id": "1044960", "url": "https://cs.wikipedia.org/wiki?curid=1044960", "title": "Jam", "text": "Jam\n\nJam může být:\n\n"}
{"id": "1044962", "url": "https://cs.wikipedia.org/wiki?curid=1044962", "title": "Pedanius Dioscorides", "text": "Pedanius Dioscorides\n\nPedanius Dioscorides (starořecky ) byl řecký lékař, lékárník a botanik, žijící přibližně v letech 40 až 90 našeho letopočtu. Je autorem pětidílné encyklopedie (lékopisu) \"De Materia Medica\" o bylinném lékařství, která byla posléze jako lékopis široce používána po více než 1500 let. Kniha je v originále psána řecky.\n\nDioscorides se narodil v městě Anazarbus v Kilíkii v Malé Asii. Byl praktikujícím lékařem v Římě v době vlády císaře Nerona. Jako chirurg římské armády měl možnost cestovat po celé Římské říši a sbírat léčivé rostliny a minerály.\n\nV letech mezi rokem 50 a 70 našeho letopočtu napsal Dioscorides v rodné řečtině pětidílnou encyklopedii , později známou v latinském překladu \"De Materia Medica\". Tato kniha se stala předchůdcem moderních lékopisů. Ve středověku se kniha rozšířila v latinské, řecké a arabské podobě. Během přepisování v průběhu staletí byla doplňována poznámkami z arabských a indických zdrojů a do dnešních dnů se dochovalo mnoho různých ilustrovaných rukopisů. Jedním z nejznámějších je bohatě ilustrovaný tzv. \"Vienna Dioscurides\", vytvořený v Konstantinopoli v letech 512 až 513. Bohatě ilustrované arabské kopie pocházejí zejména ze 12 a 13. století. Řecké rukopisy se dochovaly zejména v Athosu.\n\nDílo \"De Materia Medica\" je základní historický pramen o lékařství Starověkého Řecka, Říma a dalších civilizací. Obsahuje popisy bezmála 600 rostlin. Je rovněž jediným dochovaným zdrojem názvů rostlin v Dáčtině a Thráčtině. Některé popisy rostlin v tomto díle jsou nejasné a v současnosti je již není možno s určitostí identifikovat.\n\nV průběhu 19. století formovalo Dioscoridovo dílo evropskou farmakopeiu. Dílo se ukázalo jako nadčasové, neboť přetrvalo věky a bylo používáno generaci za generací bez ohledu na sociální a kulturní změny i proměny v lékařské vědy.\n\nNa počest Dioscorea byla pojmenována celá řada rostlin, např. rod \"Dioscorea\" (smldinec) a několik desítek různých druhů (např. paznehtník \"Acanthus dioscoridis\", árón \"Arum dioscoridis\", škarda \"Crepis dioscoridis\" aj.).\n"}
{"id": "1044965", "url": "https://cs.wikipedia.org/wiki?curid=1044965", "title": "Poggio San Vicino", "text": "Poggio San Vicino\n\nPoggio San Vicino je italská obec v provincii Macerata v oblasti Marche.\n\nV roce 2013 zde žilo 286 obyvatel.\n\nApiro, Cerreto d'Esi (AN), Fabriano (AN), Matelica, Serra San Quirico (AN)\n\nZdroj: \n\n"}
{"id": "1044966", "url": "https://cs.wikipedia.org/wiki?curid=1044966", "title": "Kostel svatého Bartoloměje (Hrádek nad Nisou)", "text": "Kostel svatého Bartoloměje (Hrádek nad Nisou)\n\nKostel svatého Bartoloměje v Hrádku nad Nisou je původně gotická sakrální stavba, znovu postavená v 2. polovině 15. století, později renesančně a barokně přestavěná. Je chráněn jako kulturní památka České republiky.\n\nKostel je poprvé připomínám v roce 1288. Tento gotický kostel byl za husitských válek zbořen a na jeho místě byl postaven roku 1466 nový, který byl v roce 1586 renesančně přestavěn jako obdélná prostá stavba. K další přestavbě došlo v letech 1670-1673, kdy byla přistavěna věž, a v roce 1724 příčná loď a presbytář. Nakonec došlo ke zbarokizování stavby, kdy kostel byl zcelen zevně i uvnitř, a sklenut podle návrhu J.J. Kunze z Liberce v roce 1763. Práce byly dokončeny v roce 1764 a stavba získala barokní vzhled.\n\nV 90. letech 20. století byl kostel důkladně opraven. Věž byla osazena zvonem z roku 1575, který byl původně zavěšený v kostele Navštívení Panny Marie v Horním Vítkově.\n\nJedná se o barokní obdélný kostel s příčnou lodí a pravoúhlým presbytářem, u kterého je na jižní straně sakristie a oratoř. Na západní straně se nachází hranolová, dvoupatrová věž s cibulí. Na věži je znak Trauttmannsdortů z roku 1651. Vnějšek kostela je hladký. Vnitřek je sálová, sklenutý plackami na mohutně nakupených pilastrech, mezi kterými jsou v lodi kostela mělké kaple a tribuny. Zábradlí tribun je opatřeno sochami: u kruchty jsou sochy sv. Petra a Pavla, sv. Anny a sv. Ludmily. V příčné lodi jsou sochy sv. Norberta a sv. Vojtěcha. Strop je zdoben malbami zobrazující čtyři legendy: o sv. Bartoloměji – v lodi a presbytáři, dále \"Svatba v Káni\" a \"Útěk do Egypta\", která se nachází v příčné lodi. Pocházejí z roku 1766 a jejich autorem je J.V. Spitzer.\n\nKostel má bohaté rokokové zařízení. Hlavní oltář je rámový z let 1772-1776. Je doplněn sochami andělů, Immaculaty, sv. Petra a Pavla od \"J. Hájka\" z Mnichova Hradiště a oltářním obrazem sv. Bartoloměje namalovým před rokem 1768, který je dílem Ignatze Raaba. V příčné lodi se nacházejí dva protějškové boční oltáře, které jsou panelové a pilastrové, obratně včleněné do architektury. Vlevo je oltář \"Smrti sv. Josefa\" s obrazem od I. Raaba z roku 1777, a se sochami sv. Michala, sv. Jáchyma a sv. Anny. Vpravo je oltář sv. Anny s obrazem světice od F. Knirsche a se sochami sv. Jana Křtitele, sv. Zachariáše a sv. Alžběty. Na triumfálním oblouku se nachází baldachýnový oltářík sv. Jana Nepomuckého s vyobrazením světce od J.V. Spitzera a anonymním obrazem \"Piety\". Zpovědnice jsou rokokové, vestavěné do zdi ramen příčné lodi. Mají bohatou řezbu, podobnou jaká se nachází v kostele sv. Kříže v Liberci. Doplněny jsou o reliéfy sv. Maří z Magdalény a biblický \"Návrat marnotratného syna\", a plastiky krále Davida a proroka.\n\nVarhany jsou barokní s akantovými křídly a andílky z let 1714-1715. Byly získány z kostela sv. Mikuláše v Praze v roce 1788. Křtitelnice z roku 1760 je dřevěná, vyřezávaná, s andílky a skupinou osob Křtu v Jordánu. Osm oválných obrazů poprsí církevních otců pochází od J.V. Spitzera z období kolem roku 1760. Obraz \"Snímání z kříže\" z roku 1863 pochází od V. Schwarze. Z 2. poloviny 19. století od drážďanského sochaře F. Schwarze pocházejí dvě mramorové sochy: Krista a Madony. Na oratoři se nachází epitaf Bedřicha Nostice z roku 1655 s obrazem Zvěstování a Kalvárie a rodiny zesnulého na dolní části torzálního sloupového rámu.\n\nVedle věže v úmrlčí kapli se nacházejí dvě raně barokní sousoší Kalvárie z roku 1656. Kostel obklopuje bývalý hřbitov zrušený v roce 1869, na kterém se nachází řada náhrobníků z 16.–19. století. Na vstupních pilířích hřbitova jsou sochy sv. Josefa a sv. Michala. Jedná se o rokokové dílo z roku 1759. Před kostelní věží jsou barokní sochy sv. Jana Nepomuckého a sv. Jana Křtitele z roku 1708. Ve zdi kostela je vestavěno 14 kapliček křížové cesty z letech 1767-1768 s poškozenými obrazy. Mezi nimi se nachází 12 náhrobníků figurální práce v edikulách představující vývoj funerální plastiky od raně barokního období, zastoupené náhrobkem dítěte s Andělem strážným z roku 1638, až po klasicistní náhrobek č. 2 Kaj. Schuberta z roku 1822, snad dílo F. Pettricha. Ke hřbitovu přilehlá fara, která je empírová, jednopatrová s mansardou. Má hladkou fasádu, postavená byla v roce 1804. Projekt fary vypracoval inž. Otto, stavitelem byl J. Anders.\n\n\n\n"}
{"id": "1044969", "url": "https://cs.wikipedia.org/wiki?curid=1044969", "title": "Estrogenový receptor", "text": "Estrogenový receptor\n\nEstrogenové receptory (ER) jsou steroidní receptory přítomné v cytosolu a v buněčném jádře obratlovců, na které se váže estrogen. Člověk a ostatní savci mají dva typy estrogenních receptorů, estrogenní receptor α (ERα, též ESR1) a estrogenní receptor β (ERβ, též ESR2). Oba receptory mohou vytvářet homodimery i společné heterodimery. Na estrogen ovšem reaguje reagovat i GPER receptor, což je speciální receptor spřažený s G proteinem. Všechny tyto typy receptorů se vyskytují i u dalších obratlovců včetně ryb.\n\nEstrogenní receptory umožňují detekci estrogenu na specifických místech těla obratlovců. V klidovém stavu se nachází obvykle v cytosolu, zatímco po vazbě na ligand (estrogen) se aktivují, dimerizují a vstupují do buněčného jádra. Tam se váží na sekvence DNA známé jako estrogen responzivní jednotky (ERE). Vazbu ovlivňují i další koregulátory (koaktivátory a korepresory). \n\nEstrogen díky svým receptorům kontroluje rozmnožování, a to jak vývoj rozmnožovací soustavy, tak reprodukční chování. Nejznámější je nicméně vliv na vývoj samičích (ženských) pohlavních orgánů. Mimoto má i několik funkcí nesouvisejících s rozmnožováním, např. ovlivňuje kostní denzitu a sílu, hladiny krevních lipidů, ukládání tuku, vody a hospodaření se solemi, stejně jako některé vyšší mozkové funkce (vliv na paměť). Ovlivňuje však zřejmě i vývoj částí mužské rozmnožovací soustavy, např. zrání spermií.\n\n"}
{"id": "1044972", "url": "https://cs.wikipedia.org/wiki?curid=1044972", "title": "Poggio", "text": "Poggio\n\nPoggio je součást názvu více míst:\n\n\n"}
{"id": "1044975", "url": "https://cs.wikipedia.org/wiki?curid=1044975", "title": "Kostel Všech svatých (Mohelno)", "text": "Kostel Všech svatých (Mohelno)\n\nKostel Všech svatých je římskokatolický chrám v městysu Mohelno v okrese Třebíč. Je chráněn jako kulturní památka České republiky. Je farním kostelem Římskokatolické farnosti Mohelno.\n\nPrvní zmínky o kostele jsou z roku 1234. Jádro současné stavby, asi ovlivněné kamenickou hutí pracující na klášteře v Oslavanech, pochází z poloviny 13. století. Z té doby se zachovalo pětiboce uzavřené kněžiště s jedním polem křížové žebrové klenby a paprsčitým závěrem a obvodové zdi lodi a staré sakristie, která přiléhá k severní zdi presbytáře. Ve druhé polovině 14. století nechal Albrecht z Cimburka, tehdejší držitel vsi, k severní zdi lodi postavit Senoradskou kapli. V dalších stoletích kostel několikrát vyhořel a byl opraven. Na přelomu druhé a třetí třetiny 17. století byla loď zaklenuta valeně s výsečemi a také obdržela hudební kruchtu. V roce 1803 byla zřízena před hlavním, jižním vstupem do kostela předsíň; roku 1836 vznikla nová sakristie (u jižní zdi kněžiště) a schodiště na kruchtu (u západní zdi Senoradské kaple).\n\nKolem kostela se nacházel hřbitov, jehož plocha je stále ohraničena zdí. V její jižní části se nachází samostatná hranolová zvonice (z 15. nebo 16. století) s průchodem v přízemí. Je třípatrová, přičemž až do požáru v roce 1835 měla dřevěný ochoz a pravděpodobně také dřevěné zvonicové patro. Poblíž chrámu se nachází barokní fara z roku 1775.\n\n"}
{"id": "1044976", "url": "https://cs.wikipedia.org/wiki?curid=1044976", "title": "Měchovec psí", "text": "Měchovec psí\n\nMěchovec psí (\"Ancylostoma caninum\") je druh hlístic, který infikuje převážně tenké střevo psa. Infekce může přivodit asymptomatické příznaky, a ve vážnějších případech i smrt. Šanci na přežití zvyšuje zdrává výživa, vyšší věk, předchozí prodělání infekce nebo vakcinace. Dalšími hostiteli mohou být jiné masožravé šelmy, jako například vlci, lišky, kočky, a je známo i několik případů, kdy infekce propukla u člověka (ten však není definitivním hostitelem).\n\nSamičky měchovce psího jsou v průměru 14-16 mm dlouhé a 0,5 mm široké. Samečci dorůstají menších velikostí, jsou 10-12 mm dlouzí a 0,36 mm širocí. Sameček je vybaven kopulační burzou, kterou během kopulace připevní k samičce 0,9 mm dlouhým spikulem, nacházejícím se na třech svalnatých paprscích. Stejně jako u jiných hlístic, postrádají spermie měchovce psího bičíky. Kopulační burza zástupců Strongylida je unikátním rysem, pomocí kterého jsou rozlišovány jejich podřády, členy podřádu nebo dokonce samotní jedinci druhu. Vulva měchovce se nachází mezi druhou a poslední třetinou těla.\n\nZuby měchovce psího jsou uloženy v bukální kapsuli a jsou rozděleny do třech sad. Dvě ventrální sady tvoří ekvivalent spodní čelisti. Největší zuby zde nejvíce vyčnívají do stran. Třetí sada vystupuje z dorzální strany a tvoří ekvivalent čelisti horní. Zatímco ventrální sady jsou výrazné, dorzální sada je schována hlouběji v bukální kapsuli. Měchovec psí ohýbá konec své hlavy dorzálně směrem nahoru. To v minulosti způsobovalo problémy při určování jeho orientace. Normální zbarvení je šedé. Pokud měchovec psí pozře krev, zabarví se do červena. Trávicí trubice je složena z jícnu, střeva a konečníku. Jícen je velice osvalený, a při krmení posouvá střevní mukózu do těla. Nervová vlákna začínající v jícnu a análních kruzích probíhají celým tělem a inervují smyslové orgány, včetně amphid a phasmid.\n\nVajíčka jsou kladena samičkou v osmi buněčném stádiu. Jsou 38-43 μM široká a mají tenké stěny.\n\nBěhem fáze, kdy se měchovec psí nenachází v hostiteli, potřebuje k životu teplé a vlhké podnebné podmínky a jeho přežití ohrožuje vystavení mrazu, suchu, slunečnímu záření nebo zahřátí nad 37 °C. Proto je jeho výskyt ve většině případů omezen na mírné, subtropické a tropické pásmo. V místech s ideálními klimatických podmínkami, například na Srí Lance, jihovýchodní Asii a Malaysii, se měchovec psí stává hlavním původcem onemocnění ankylostomózy. Infekce se však objevuje i v USA a jižní Kanadě, kde měchovec přežívá ve výklencích (například v dolech).\n\nVajíčka jsou z hostitele vylučována ve výkalech a líhnou se během jednoho dne na vlhké a teplé půdě. Během čtvrtého nebo pátého dne se larva dvakrát svlékne, a je připravena infikovat hostitele. Nastává migrace z výkalu do okolní půdy. Existují dva způsoby infekce z půdního prostředí. První možnost je proniknutí přes kůži chlupovým folikulem nebo potními žlázami. To se děje zejména v místech mezi prsty na tlapkách, kde je kontakt s půdou nejčastější. Larvy pak migrují přes dermis kůže do krevního řečiště, kterým se dostanou do plic. Zde proniknou do plicních sklípků a odtud přes průdušnici vzhůru do ústní dutiny. Larvy jsou následně spolknuty a trávicí soustavou se dostávají do tenkého střeva. Druhý a mnohem častější způsob je spolknutí měchovce psího.\n\nMožný je také vertikální přenos mezi hostiteli. Larvy, které pronikly do těla přes kůži, mohou zůstat v krevním oběhu. V děložní tepně samičky se přes placentu dostanou do plodu a mohou tak způsobit prenatální infekci u nenarozeného jedince. Larva pak infikuje játra ještě před narozením jedince, a teprve po porodu se přesune do tenkého střeva.\nDalším způsobem přímého přenosu je nákaza přes mléčné žlázy mezi samicí a mládětem. Infekce pak probíhá běžným způsobem – po spolknutí měchovec napadá tenké střevo.. Případy nakažení nenarozených mláďat jsou velmi ojedinělé, zatímco infekce zapříčiněná přenosem z mléka je velice častá.\n\nČlověk je pro měchovce nevhodným hostitelem. Může být nakažen skrz kůži, ale měchovec následně už nemůže pokračovat do krevního oběhu a do střev. Vzniká kožní onemocnění, které je způsobeno pohybem měchovce v kůži. Bez léčení může onemocnění přetrvat několik měsíců. Jediná možnost, jak se v případě napadení člověka měchovec dostane do střev, je jeho spolknutí hostitelem. Bylo zaznamenáno několik případů, ale jedná se spíše o výjimky.\n\nLarva měchovce psího způsobuje hostiteli zranění v místě vstupu do kůže a zanechává na povrchu ránu náchylnou k druhotné infekci. Migrace skrz kůži tak vyvolává dermatitidu. Další škody působí larvy, když opouštějí krevní oběh a vstupují do plíce. Závažnost poranění závisí na rozšíření infekce v těle. Může se jednat o kašel, ale také o zápal plic.\n\nVe střevech se měchovec psí uchytí a živí se střevní výstelkou spolu s troškou krve, zhruba 0,1 mililitrů za den. Během jednoho dne se měchovec psí nakrmí z šesti míst. Toto poškození sliznice ohrožuje obranyschopnost organismu a může mít za následek sekundární infekci způsobenou mikroby. Měchovec využívá skupinu antikoagulačních proteinů nazývající se AcAPs (A. Caninum antikoagulační proteiny), ty inhibují několik krve koagulačních faktorů, které využívá při krmení a zabraňuje srážení krve a tím způsobuje velké krevní ztráty jedince. AcAPs patří mezí nejsilnější přirodní antikoagulanty, které existují. Jsou hlavním důvodem, proč jedinec trpí anémií a má krev ve výkalech. Největší ztráty krve jsou zaznamenány těsně před produkcí vajíček. Měchovec má v tomto období nejvyšší spotřebu potravy. Střevo je tedy nejvíce poškozováno.\n\nPodezření na infekci měchovcem může být potvrzeno analýzou výkalů zvířete. Jsou odebrány vzorky a hledají se charakteristická oválná vajíčka s tenkou skořápkou. Ovšem ani při absenci vajíček není možné infekci zcela vyloučit. Mezi propuknutím infekce a vylučováním vájíček do výkalů může být až 5 týdenní prodleva (larvy musí být plně vyzrálé a musí se před nakladením vajíček reprodukovat). Pokud je hostitelem mládě, většinou zemře dříve, než začne vajíčka ve výkalech vylučovat. Množství vajíček ve výkalech je využíváno jako indikátor rozsahu infekce. Samička měchovce ale klade tím méně vajíček, čím více je střevo zamořené.\nPříznaky, které můžeme u nakaženého hostitele sledovat, jsou letargie, ztráta váhy, slabost, drsnost srsti a bledá sliznice, indikující anémii. Dobře krmený starší pes však nemusí vykazovat žádné příznaky. Průjem je výjímečný, typické je však černé zabarvení výkalů v důsledku přítomnosti derivátu hemoglobinu.\n\nČisté prostředí minimalizuje riziko nákazy měchovcem. Například omyvatelný beton nebo štěrk v kotcích místo běžné půdy. Feny jsou na tuto infekci většinou kontrolovány před jejich připuštěním a ke snížení šance nákazy mezi fenou a mládětem může přispět i zkrácená doba kojení. Když propukne infekce u březí feny, jsou podávány léky nejen proti nemoci samotné, ale také na snížení rizika přenosu při kojení. U psů bylo pozorováno, že s věkem se jejich rezistence proti měchovci psímu zvyšuje. Roste rychleji u samic než u samců. Plně dospělé fenky vykazují rezistenci mnohem vyšší než dospělý pes. V těle staršího hostitele trvá vývoj měchovce déle a méně jedinců dosáhne dospělosti.\n\nProti měchovci psímu byla vynalezena řada vakcín s rozdílným stupněm úspěšnosti. Například použití enzymu (AcCP2), který měchovec využívá při krmení je populární typ vakcinace. Při jejím podání vzniká silná protilátková odpověď, snižující množství vajíček a velikost měchovců nacházejících se v těle psa.\n\nJiný typ vakcinace se snaží narušit migrační schopnost měchovce psího. Využívá proteinu AcASP1, který zvýší hladinu protilátek v těle a sníží tak zátěž způsobenou infekcí. Statistiky dokazují snížení zátěže až o 79 % po podání této vakcíny. Zvířata, která byla infekci měchovcem vystavena, vykazují zvýšenou odolnost.\n\nMezi léky, které se využívaji proti infekci způsobené měchovcem psím patří dichlorvos, fenbendazol, flubendazol, mebendazol, lopatol, piperazin, pyrantel, milbemycin, moxidektin, dietylkarbamazin, oxibendazol a ivermektin.\n\nDruhy zvířat, které jsou napadány měchovcem psím, nejsou využívány pro potravinářské nebo pracovní účely ve velkochovech a proto je jeich ekonomická zátěž při nákaze velice malá. \n"}
{"id": "1044978", "url": "https://cs.wikipedia.org/wiki?curid=1044978", "title": "Pierre Deladonchamps", "text": "Pierre Deladonchamps\n\nPierre Deladonchamps (* 1. června 1978, Nancy, Francie) je francouzský herec.\n\nPo maturitě z humanitního zaměření na gymnáziu začal chodit na obchodní školu.\n\nDocházel na kurzy Sandrine Gironde v MJC Haut-du-Lièvre v Nancy, poté se připojil k Form'action, divadelní školu vedenou Hervé Breuilym. V roce 2001 navštěvoval divadelní školu Cours Florent a usadil se v Paříži. Získal několik rolí v televizních seriálech, ale v roce 2010 se rozhodl vrátit se do Lotrinska v době narození své první dcery.\n\nV roce 2014 získal francouzské filmové ocenění César pro nejslibnějšího herce za roli Francka ve filmu režiséra Alaina Guiraudia, \"Neznámý od jezera\".\n\nMezi jeho oblíbené sporty patří volejbal.\n\n\n"}
{"id": "1044979", "url": "https://cs.wikipedia.org/wiki?curid=1044979", "title": "Milan Ryšavý", "text": "Milan Ryšavý\n\nMilan Ryšavý (* 7. ledna 1927 Podivín – 3. února 2016 Olomouc) je bývalý houslista Moravské filharmonie v Olomouci, publicista, spisovatel, historik a hudební organizátor. Již během svého působení v Moravské filharmonii, ale hlavně po nástupu do penze, se věnoval pořádání výchovných hudebních koncertů pro mateřské a základní školy. Soukromě vydal a stále vydává řadu odborných historických publikací zabývajících se zejména historií Moravské filharmonie a historií hudby na Moravě. Napsal také řadu memoárů a zábavných knih, pojednávajících o aspektech nejen svého života. Po dlouhé nemoci zemřel 3. února 2016 v Olomouci ve věků čerstvých 89 let. \n\nMilan Ryšavý se narodil v městě Podivín, okres Břeclav. V letech 1943-1950 studoval na brněnské konzervatoři hru na housle. Po ukončení studií v Brně nastoupil jako primista do Moravské filharmonie v Olomouci a v letech 1957-1988 působil ve funkci vedoucího skupiny II. houslí. Během svého působení v Moravské filharmonii byl v letech 1959-1962 také externím inspektorem hudebních kurzů a ve školním roce 1966-1967 externě vyučoval hru na housle na Vejvanovského konzervatoři v Kroměříži. Od roku 1968 do roku 1981 byl, kromě aktivního člena orchestru Moravské filharmonie, také inspektorem orchestru. 20 let spolupracoval externě s operetním orchestrem Divadla Oldřicha Stibora a jako penzista byl jeden rok angažován v operním orchestru v Olomouci. Významně se podílel na hudební osvětě napříč generacemi. Od roku 1962 až do roku 1990 byl vedoucím olomouckých umělců a univerzitních pedagogů, kteří pořádali pro žáky mateřských a základních škol výchovné koncerty po celé severní Moravě. Společně s dalšími členy Moravské filharmonie, divadla a Univerzity Palackého uskutečnil do roku 2010 více než 1300 výchovných koncertů pro základní, střední školy a od roku 1982 i pro mateřské školy. V tomto období 1962-1990 byl také primáriem Smyčcového kvarteta členů Moravské filharmonie. Kromě hudby je jeho celoživotním koníčkem historie. Historii Moravské filharmonie popsal ve 25 kapitolách, které vycházely v měsíčníku Kdy Kde Co v letech 1961-1962 a opětovně v letech 2006-2008. Historii Moravské filharmonie a její spolupráci s divadlem, rozhlasem, ZUŠ Žerotín Olomouc a dalšími institucemi vypráví také ve 12 dílech vysílaných olomouckým rozhlasovým studiem. Za celoživotní přínos v oblasti hudby a historie mu byla 5. června 2007 udělena Cena města Olomouce. 10.10. 2013 byla Milanu Ryšavému udělena ministrem práce a sociálních věcí Františkem Koníčkem cena Rady vlády pro seniory a stárnutí populace v oblasti literatury za knihu Houslistovo (z)povídání . Na sklonku svého života se pod vedením významného olomouckého muzikologa profesora Jana Vičara podílel na vzniku rozsáhlé vědecké publikace shrnující historii hudby v Olomouci v letech 1945 - 2013. Milan Ryšavý měl se svou druhou ženou Marií (rozenou Ledvinovou) jednu dceru Ivanu Fellnerovou a má dvě vnoučata Adélu a Matěje Simona.\n\n\n"}
{"id": "1044980", "url": "https://cs.wikipedia.org/wiki?curid=1044980", "title": "Nábělek", "text": "Nábělek\n\nPříjmení Nábělek nese více různých osobností:\n\n"}
{"id": "1044985", "url": "https://cs.wikipedia.org/wiki?curid=1044985", "title": "Jan Nepomuk II. ze Schwarzenbergu", "text": "Jan Nepomuk II. ze Schwarzenbergu\n\nJan Nepomuk II. ze Schwarzenbergu (29. května 1860 Vídeň – 1. října 1938 Vídeň), celým jménem Jan Nepomuk Adolf Maria Hubert Maximín, německy Johann Nepomuk Adolf Maria Hubert Maximin Fürst zu Schwarzenberg, Herzog von Krummau, byl příslušník a kníže šlechtického rodu Schwarzenbergů, představitel tzv. \"Primogenitury\", 14. vévoda krumlovský a český zemský i říšský poslanec za šumavské okresy. Byl předním českým podnikatelem, významným mecenášem a podporovatelem kulturních a vědeckých spolků, přičemž se angažoval na poli charitativním. Inicioval a také financoval výstavbu železnic v jižních Čechách a na Šumavě a po roce 1918 se se svým synem JUDr. Adolfem Schwarzenbergem podílel na úspěšné transformaci Schwarzenberského dominia v Československé republice.\n\nNarodil se roku 1860 ve vídeňském paláci Schwarzenbergů jako nejstarší syn knížete Adolfa Josefa a Idy, dcery Aloise II. z Lichtenštejna. V době vlády jeho děda Jana Adolfa II. a otce Adolfa Josefa vrcholila modernizace hospodářství a průmyslu na schwarzenberských panstvích, které vyústily v tzv. \"Schwarzenberský ekonomický zázrak\" v jižních Čechách. Bylo reformováno a rozvíjeno jihočeské lesnictví, zemědělství, mlékárenství, pivovarnictví, rybníkářství a dolování. Byly zakládány školy a na knížecích panstvích byli vyhledávání nadějní studenti, kteří byli následně posílání na náklady knížat za studii do zahraničí.\n\nV duchu tradice byl proto Jan již od mládí připravován na převzetí rozsáhlého Schwarzenberského dominia. Maturitu složil v roce 1879 na věhlasném Schottengymnasium ve Vídni a následně vystudoval státovědu v Mnichově. V letech 1879–1884 sloužil v rakousko-uherské armádě, kde dosáhl hodnosti majora. Koncem 19. století je uváděn jako nadporučík v záloze. Od roku 1884 studoval i lesnictví v Mnichově\n\nVe Vídni se 28. srpna roku 1889 oženil s Terezií, rozenou hraběnkou z Trauttmansdorf-Weinsbergu. Z manželství vzešli tři synové – Adolf, Felix a Edmund, a pět dcer – Ida, Josefína, Anna, Marie Benedikta a Terezie. Mluvil plynule česky.\n\nPodobně jako jeho otec i mnozí další členové rodu byl politicky aktivní. V doplňovacích volbách v lednu 1891 byl zvolen na Český zemský sněm za kurii velkostatkářskou. Zastupoval nesvěřenecké velkostatky. Mandát obhájil v řádných zemských volbách roku 1895. Po volbách roku 1895 je uváděn jako konzervativní velkostatkář (tzv. Strana konzervativního velkostatku, která podporovala české státní právo). Je uváděn i mezi poslanci zvolenými v zemských volbách roku 1901.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii venkovských obcí v Čechách, obvod Prachatice, Vimperk atd. Ve volebním období 1891–1897 se uvádí jako princ Johann Schwarzenberg, statkář, bytem zámek Hluboká (Frauenberg).\n\nV Říšské radě je po volbách roku 1891 řazen mezi konzervativní velkostatkáře. V předvolebním prohlášení se vyslovil pro národnostní porozumění mezi Čechy a Němci a na podporu zájmů zemědělského lidu. \"Národní listy\" to ovšem označily za příliš nekonkrétní platformu a požadovaly, aby prohlásil, že se nepřipojí k německé centralistické skupině. Po volbách nakonec usedl do konzervativního Hohenwartova klubu.\n\nOd roku 1915 až do zániku monarchie byl členem Panské sněmovny (nevolená horní komora Říšské rady).\n\nV pozici poslance usiloval o vybudování železniční sítě v jižních Čechách a na Šumavě, což se mu podařilo a následnou výstavbu pak sám financoval. Byly tak vystavěny dráhy České Budějovice–Horní Planá, Prachatice–Vodňany a Strakonice–Volyně–Vimperk. Roku 1894 nechal také zbudovat úzkokolejnou dráhu k dolům u Černé v Pošumaví a dráhu k chýnovské vápence.\n\nOd roku 1892 byl dědičným princem. 13. října 1903 mu jeho otec, kníže Adolf Josef Schwarzenberg, na slavnostním aktu v Třeboni odevzdal vládu nad rodovým panstvím. Šlo celkem o 30 statků, z toho v Čechách o rozloze 255 037 jiter. Jako generální zplnomocněnec se ujal správy schwarzenberských panství a pokračoval v započatém úspěchu svého otce a děda. Krátce po vypuknutí I. světová války zemřel jeho otec kníže Adolf Josef a Jan Nepomuk II. se tak stal 9. vládnoucím knížetem ze Schwarzenbergu, hlavou rodu, a 14. vévodou krumlovským.\n\nBěhem války se aktivně humanitárně angažoval. Financoval lazaretní vlak pro zraněné vojáky na frontě a přímo na krumlovském zámku založil vojenský lazaret. Co se hospodářství v době války týče, třebaže výroba přirozeně klesla, neboť na frontě zahynulo velké množství místních mužů a evropská ekonomika byla ve značně špatné situaci, nebyla schwarzenberská panství, infrastruktura první světovou válkou dotčena a díky své síle představovala významný stabilizační prvek v regionu.\n\nPo vzniku Československa se Jan Nepomuk II. musel vypořádat s koncem Schwarzenberského dominia tak, jak jej přejímal od svých předků. V nové republice byly zrušeny šlechtické tituly, čímž například po 300 letech formálně zaniklo Krumlovské vévodství, avšak především měla být započata pozemková reforma doprovázená vyvlastňováním, během níž následně Jan Nepomuk II. přišel o dvě třetiny rodového majetku.\n\nJan Schwarzenberg po rozpadu monarchie získal švýcarské občanství, čímž si uchoval možnosti nadále používat knížecí titul.\nV předválečné době představovalo panství schwarzenberské primogenitury největší konsolidovaný majetek nejenom v Čechách, ale i v Rakousku-Uhersku. Základy Schwarzenberského dominia byly položeny, když franský diplomat Jan Adolf, I. kníže ze Schwarzenbergu, zakoupil roku 1660 třeboňské panství, a především pak roku 1719, kdy Adam František zdědil Krumlovské vévodství. Schwarzenbergové dále vykupovali nová panství, na kterých během následujících století neustále zaváděli nové reformy, podporovali vzdělanost a vedli nevídanou sociální politiku.\n\nPřed vznikem republiky roku 1918 tak Schwarzenberské dominium v jižních Čechách představovalo 180 000 ha půdy s vysoce výkonnou produktivitou a rozvitou infrastrukturou. Panství bylo rozděleno do jednotek zvaných velkostatky (v Čechách celkem 14) se 150 místními dvory, 29 cihelnami, 16 pivovary a dále několika vápenkami, cukrovary a dalšími podniky. Správní úřady se nacházely v Českém Krumlově, Hluboké nad Vltavou, v Lovosicích a v Praze. Vedle toho fungovala například Lesnická škola ve Zlaté koruně nebo Česká rolnická škola v Rábíně.\n\nV nadcházejících složitých letech transformace se Jan Nepomuk ve svých 68 letech rozhodl pověřit svého syna a dědice JUDr. Adolfa Schwarzenberga vyjednáváním se Státním pozemkovým ústavem, pročež jej jmenoval svým generálním zplnomocněncem.\n\nPodle představ československé vlády měly být nadměrné šlechtické a církevní majetky vyvlastněny a přerozděleny drobným podnikatelům a hospodářům, případně ponechány ve vlastnictví státu. Vyvlastňování však mělo probíhat pouze za poskytnutí odpovídající finanční náhrady poškozené straně. Uhrazením ceny vyvlastněného majetku primogenitury by se však stát zruinoval. Docházelo tak k podhodnocování cen majetku až o 40 % a předpokládá se, že schwarzenberská primogenitura tak byla jen při samotných výpočtech ochuzena o 300 000 000 Kč. Zároveň byly samotné náhrady vypláceny jen velmi pomalu a v roce 1934 dlužil československý stát primogenituře cca 43 000 000 Kč. Podle dohody měly být pohledávky splaceny do roku 1984.\nCelkově pak bylo během let 1922 až 1931 vyvlastněno na dvě třetiny půdy primogenitury – z původních 176 000 ha zůstalo rodu jen 64 445 ha a v roce 1938 bylo vyvlastněno dalších 10 000 ha. Ve vlastnictví primogenitury tak zůstal pouze velkostatek Český Krumlov, Hluboká, Vimperk a Chýnov spolu s několika pozemky na Třeboňsku a Protivínsku.\n\nPo vyvlastnění většiny původních velkostatků byla ekonomika regionu těžce zasažena, jelikož úspěchem dominia byla přesná spolupráce mezi jednotlivými podniky a jejich vzájemná propojenost a tedy i výrobní návaznost. Zároveň mnozí původně knížecí zaměstnanci, zvaní \"Švarcnberáci\", odmítali pracovat v nových podmínkách a v případě, že je nebylo možné přesunout do zbylých knížecích velkostatků, ze soukromých podniků a zvláštně těch státních odcházeli pryč.\n\nPřes tato úskalí se však na cca 60 000 ha, které rodu zbyly, podařilo obnovit konjunkturu a zahájit nový, tentokrát meziválečný schwarzenberský zázrak. S prvním vyvlastňováním byla zahájená okamžitá restrukturalizace a hledána nová odbytiště. Kladl se ještě větší důraz na efektivitu a soběstačnost. Jedinečnost tohoto rodinného podniku podtrhuje i fakt, že vyvlastnění a ovládnutí tohoto majetku představovalo zásadní cíl jak pro nacistické okupanty roku 1940, tak i pro nastupující komunistickou moc roku 1947, kdy tento majetek Schwarzenbergů v poválečném Československu představoval jeden z mála stabilních a prosperujících podniků, který přečkal zkázu války.\n\nModerní Schwarzenberské podniky se tak podařilo v Československu plně etablovat, avšak stejně tak i jméno rodu. Prezident Masaryk dokonce roku 1934 prohlásil, že šlechta jako taková v nové republice již neexistuje, avšak jenom proto, že jedinou opravdovou českou národní šlechtou se mohli zvát pouze Lobkowiczové a právě Schwarzenbergové.\n\nJan Nepomuk byl velmi činný v oblasti charity. Během války financoval nemocnice a lazaretní vlak na frontě. Byl také prezidentem \"Konference sv. Vincence\", která pečovala o chudé a potřebné, a také \"Spolku sv. Rafaela\", který se staral o vysídlené křesťany. Roku 1913 založil v Mladé Boleslavi nadaci pro studenty, roku 1914 nakoupil lůžka pro těžce nemocné v domě milosrdných ve Vídni a v roce 1927 významně podpořil Českou kolej v Římě.\n\nAčkoliv Schwarzenberské dominium po roce 1918 de iure zaniklo, Jan Nepomuk nadále financoval tzv. Schwarzenberský penzijní fond, ze kterého byly vedle běžných státních penzí vypláceny i vysoké knížecí penze pro bývalé zaměstnance, vdovy, nemocné a sirotky, čímž přispěl k nebývalé sociální stabilitě v regionu. Vedle toho byly rodem Schwarzenbergů přímo financovány a zřizovány starobince nebo opatrovnické domy pro děti (např. v Hluboké nad Vltavou).\n\nMimo humanitárně-sociální oblast se Jan Nepomuk II. angažoval i v podpoře umění a vědy. Finančně podporoval různé odborné kruhy a v některých sám působil. Díky jeho finanční podpoře byla založena například Hvězdárna České Budějovice. Financoval také Boubínskou rezervaci, ke které měl jeho rod velmi silný vztah, a na zámcích Český Krumlov, Třeboň a Kratochvíle nechal mimo jiné důkladně zrestaurovat nástěnné malby. Stejně jako jeho otec podporoval jihočeské archivnictví a místní archeologii. V roce 1929 pak nechal pro katedrálu svatého Víta v Praze zhotovit u Karla Svolinského velkolepou vitráž s patronem Janem Nepomuckým. Byl předsedou a členem mnoha spolků a velmi často asistoval při organizaci různých výstav – Jubilejní zemská výstava v Praze 1891, Hospodářská výstava ve Vídni 1898.\n\nJan Nepomuk též podporoval kulturní život ve městech spojených se schwarzenberskou tradicí. V Českém Krumlově například často poskytoval zámeckou zahradu pro události a slavnosti českých spolků a místní české školy. Každoročně pak byla pod jeho patronací v zámeckých zahradách pořádána českými kulturními spolky tzv. Národní slavnost v Českém Krumlově, která do roku 1938 představovala jednu z nejvýznamnějších českých národních a kulturních oslav v jižních Čechách. V roce 1929 nechal pro katedrálu svatého Víta v Praze zhotovit u Karla Svolinského velkolepou vitráž s patronem Janem Nepomuckým.\n\nJeště za jeho života a jeho jménem pohostil jeho syn JUDr. Adolf Schwarzenberg prezidenta Dr. Beneše na třeboňském zámku a především roku 1937 v Českém Krumlově, kde mu jménem rodu daroval 1 000 000 Kč na dostavbu československého opevnění.\nJan Nepomuk byl za své aktivity odměněn roku 1915 Řádem zlatého rouna, v roce 1917 pak Řádem železné koruny a rytířským křížem Řádu Františka Josefa. V roce 1886 byl poctěn čestným občanstvím Lišova, roku 1891 Petrova Dvora a Ondřejova a v roce 1895 se stal i čestným občanem města Protivín.\n\nJan Nepomuk II. se potýkal s menšími zdravotními problémy již od roku 1934. V listopadu 1937 onemocněl vážně a byl dočasně upoután na lůžko, avšak po mírném zlepšení zdravotního stavu se odebral na své zimní sídlo v Itálii, kde se pokoušel nabrat síly. Nemoc však neustupovala a po třech měsících se ve velmi vážném stavu vrátil z Itálie do Vídně, kde okamžitě nastoupil do sanatoria. Po mírném zlepšení byl převezen do rodinného paláce na Rennwegu, nicméně stále pobýval na lůžku a případný převoz byl vyloučen.\nVe stejné době již Nacistické Německo připravovalo obsazení Rakouska, přičemž tyto snahy vyvrcholily tzv. Anšlusem 12. března 1938. Krátce na to nechal syn Jana Nepomuka II. JUDr. Adolf Schwarzenberg vyvěsit na rodinném paláci ve Vídni černé prapory jako výraz odporu vůči nacismu. Poté, co byly i na území Rakouska zavedeny rasistické zákony a Židům byl například zakázán vstup do městských parků, nechal otevřít palácové zahrady a u vchodu vyvěsit oznámení \"\"Zde židé vítáni\"\". Mezitím se stav knížete Jana Nepomuka II. nadále zhoršoval a 1. října 1938 v přítomnosti své choti a syna Adolfa zemřel.\n\nK jeho úmrtí došlo den po vyhlášení Mnichovské dohody, která předznamenávala nejenom konec první Československé republiky, ale i soumrak schwarzenberského rodu v jejich domovině v jižních Čechách.\n\nVzhledem k politické situaci nebylo možné ostatky převézt do jižních Čech, pročež proběhl 4. října provizorní pohřeb ve Vídni. Ostatky Jana Nepomuka II. byly převezeny a uloženy do rodinné hrobky u Třeboně až roku 1939. Ve stejném roce musel jeho syn a dědic JUDr. Adolf Schwarzenberg spolu s rodinou uprchnout před gestapem nejprve do Itálie a poté do USA. Jeho adoptivní syn JUDr. Jindřich Schwarzenberg byl však zatčen a transportován do koncentračního tábora Buchenwald. Třebaže oba válku a nacistické útrapy přežili, byl jim zamítnut návrat do vlasti a o dva roky později byl majetek schwarzenberské primogenitury protiústavně vyvlastněn zákonem (tzv. Lex Schwarzenberg).\n\nOženil se 27. srpna 1889 ve Vídni s Terezií, princeznou z Trauttmansdorf-Weinsbergu (9. 2. 1870 Oberwaltersdorf, Dolní Rakousy – 12. 8. 1945 Neuenkirchen), dcerou Karla Johanna Nepomuka Ferdinanda, 4. knížete z (von und zu) Trauttmansdorff-Weinsbergu (5. 9. 1845 Oberwaltersdorf, Dolní Rakousy – 9. 11. 1921 Horšovský Týn) a jeho manželky (sňatek 29. 4. 1869 Vídeň) Josefiny, markraběnky Pallaviciniové (2. 1. 1849 Jemnice – 14. 7. 1923 Drážďany). Narodilo se jim 8 dětí (tři synové a pět dcer, 5. a 6. dítě byla dvojčata):\n\n\n\n"}
{"id": "1044986", "url": "https://cs.wikipedia.org/wiki?curid=1044986", "title": "Cerreto d'Esi", "text": "Cerreto d'Esi\n\nCerreto d'Esi je italská obec v provincii Ancona v oblasti Marche.\n\nV roce 2013 zde žilo 3 918 obyvatel.\n\nFabriano, Matelica (MC), Poggio San Vicino (MC)\n\nZdroj: \n\n"}
{"id": "1044990", "url": "https://cs.wikipedia.org/wiki?curid=1044990", "title": "Žerotínská sýpka", "text": "Žerotínská sýpka\n\nŽerotínská sýpka je zděná budova patřící původně k velkolosinskému vrchnostenskému dvoru. V roce 1729 ji nechal vybudovat Jan Ludvík ze Žerotína. Má obdélníkový půdorys o rozměrech 48 × 18 metrů. Nad vstupním portálem je umístěn do pískovce vytesaný alianční znak Žerotínů a Lilgenau. Objekt byl i s blízkou sochou svatého Floriána prohlášen za kulturní památku České republiky. Stavba sýpky prošla rekonstrukcí a i nadále slouží hospodářským účelům. Je proto veřejnosti nepřístupná.\n"}
{"id": "1044992", "url": "https://cs.wikipedia.org/wiki?curid=1044992", "title": "Burgersova rovnice", "text": "Burgersova rovnice\n\nBurgersova rovnice je jednou ze základních parciálních diferenciálních rovnic mechaniky tekutin. Objevuje se v mnoha partiích aplikované matematiky, jako je například dynamika plynů a modelování dopravního toku. Rovnice je pojmenována po J. M. Burgersovi (1895–1981). Je ekvivalentní Navierově-Stokesově rovnici pro nestlačitelný tok bez tlakového členu.\n\nPro danou rychlost formula_1 and koeficient vazkosti formula_2 je obecný tvar jednorozměrné Burgersovy rovnice (rovněž známé pod pojmem vazká Burgesova rovnice) tvaru:\n\nJe-li formula_4, Burgersova rovnice se stává nevazkou Burgersovou rovnicí:\n\ncož je jeden z typů rovnic, v jejichž řešení se můžou vyskytnout nespojitosti (rázové vlny). Předešlá rovnice je \"advekční formou\" Burgersovy rovnice. \"Konzervativní forma\" je tvaru:\n\nNevazká Burgersova rovnice je parciální diferenciální rovnicí prvního řádu. Její řešení může být zkonstruováno pomocí metody charakteristik. Tato metoda říká, že pokud je formula_7 řešením obyčejné diferenciální rovnice\n\npak\n\nje konstantní vzhledem k formula_10. Tudíž formula_11 je řešením soustavy obyčených diferenciálních rovnic:\n\nŘešení této soustavy je vyjádřeno pomocí počáteční hodnoty výrazem:\n\nPři substituci formula_16, kdy platí formula_17, můžeme zapsat soustavu ve tvaru\n\nCelkově:\n\nToto je implicitní vztah určující řešení nevazké Burgesovy rovnice za předpokladu, že se jednotlivé charakteristiky vzájemně neprotínají. Pokud k průniku charakteristik dojde, pak neexistuje klasické řešení rovnice.\n\nVazká Burgersova rovnice může být linearizována Coleovou–Hopfovou transformací \n\nz čehož dostáváme rovnici tvaru\n\nkterá může být přepsána jako\n\nkde formula_24 je libovolná funkce. Pokud poslední člen vymizí, obdržíme difuzní rovnici\n\nMůžeme tedy řešit počáteční úlohu:\n\n"}
{"id": "1044994", "url": "https://cs.wikipedia.org/wiki?curid=1044994", "title": "Cerreto", "text": "Cerreto\n\nCerreto je součást názvu více míst v Itálii:\n\n"}
{"id": "1044995", "url": "https://cs.wikipedia.org/wiki?curid=1044995", "title": "Lvov (příjmení)", "text": "Lvov (příjmení)\n\nLvov, respektive Ľvov je příjmení mnoha osob s ruského, ukrajinského, či běloruského jazykového prostředí:\n\n"}
{"id": "1044999", "url": "https://cs.wikipedia.org/wiki?curid=1044999", "title": "Li Süe-žuej", "text": "Li Süe-žuej\n\nLi Süe-žuej (; * 24. ledna 1991, Čchung-čching, Čína) je čínská badmintonistka. Na Letních olympijských hrách v Londýně získala zlatou medaili ve dvouhře. Ve finále porazila svou krajanku Wang I-chan. Je též držitelkou dvou stříbrných medailí z mistrovství světa.\n\n"}
{"id": "1045000", "url": "https://cs.wikipedia.org/wiki?curid=1045000", "title": "Sanctuary Records Group", "text": "Sanctuary Records Group\n\nSanctuary Records Group je hudební vydavatelství sídlící ve Spojeném království a dceřiná firma společnosti BMG Rights Management. Do června 2007 se jednalo o největší nezávislé hudební vydavatelství ve Spojeném království. Jednalo se také o světově největšího vlastníka práv na duševní vlastnictví v oblasti hudby (více než 160 000 skladeb).\n"}
{"id": "1045008", "url": "https://cs.wikipedia.org/wiki?curid=1045008", "title": "Anseba", "text": "Anseba\n\nAnseba (tigriňsky ኣንሰባ) je sezónní eritrejská řeka pramenící poblíž Asmary, teče k severozápadu, kde se po 346 km nedaleko hranice se Súdánem vlévá zprava do Barky. Po řece je pojmenována severozápadní eritrejská provincie Anseba.\n"}
{"id": "1045010", "url": "https://cs.wikipedia.org/wiki?curid=1045010", "title": "Eliza Taylor", "text": "Eliza Taylor\n\nEliza Jane Taylor-Cotter (* 24. října 1989, Melbourne, Victoria, Austrálie) je australská herečka, která se nejvíce proslavila rolí Janae Timmins v australské telenovele \"Neighbours\". Aktuálně hraje hlavní roli v seriálu televizní stanice The CW \"The 100\".\n\nTaylor se narodila v Melbourne a navštěvovala Calder High School. V roce 2003 si zahrála hlavní roli v seriálu \"Pirate Island\" a ve filmu \"The Sleepover Club\". Průlom v kariéře nastal s rolí Timmins, kdy se připojila k obsazení australské telenovely \"Neighbours\".\n\nEliza má dva sourozence, bratra a sestru. Její matka je spisovatelka a grafická návrhářka. Její nevlastní otec vystupoval jako pódiový komik. Její vlastní otec vlastnil kavárnu v Melbourne. Eliza se v mládí chtěla stát podmořským biologem.\n\nV listopadu 2007 se přestěhovala do Velké Británie. V roce 2009 se objevila v epizodě seriálu \"All Saint\" a natočila krátký film nazvaný \"The Laundromat\". Objevila se v hororovém filmu \"6plots \"a v pilotní epizodě \"Winners and Losers\".\n\n1. března 2013 bylo oznámeno, že získala hlavní roli Clarke v televizním seriálu stanice The CW \"The 100\". V roce 2017 si zahrála ve vánočním netflixovém filmu \"Christmas Inheritance.\"\n\nDne 7. června 2019 bylo oznámeno, že se herečka provdala za svého hereckého kolegu ze seriálu \"The 100\" Boba Morleyho.\n"}
{"id": "1045014", "url": "https://cs.wikipedia.org/wiki?curid=1045014", "title": "Mark Boyle", "text": "Mark Boyle\n\nMark Boyle (* 8. května 1979 Ballyshannon, Irsko) je irský environmentalista, známý jako \"Moneyless Man\" (\"Muž bez peněz\"). Je zakladatelem \"Freeconomy Community\", založené na sdílení statků a dobrovolné skromnosti.\n\nVystudoval ekonomii na Galway-Mayo Institute of Technology, pracoval jako obchodník s biopotravinami, velký vliv na jeho názory měl Mahátma Gándhí. Dospěl k odmítnutí konzumního způsobu života a v letech 2008 až 2011 žil na anglickém venkově úplně bez peněz. Pořídil si karavan a notebook napojený na solární panely, na kterém psal články o svém způsobu života pro list \"The Guardian\". Zeleninu si pěstoval sám, v lesích sbíral houby, ovoce a dřevo na topení. O svém experimentu vydal knihu \"Muž, který se zřekl peněz a přežil\" (2010, česky 2014).\n\n"}
{"id": "1045016", "url": "https://cs.wikipedia.org/wiki?curid=1045016", "title": "Kоvilјskо-pеtrоvаrаdinski rit", "text": "Kоvilјskо-pеtrоvаrаdinski rit\n\nKоvilјskо-pеtrоvаrаdinski rit je chráněné území (zvláštní přírodní rezervace), které zahrnuje lužní lesy řeky Dunaje mezi městy Novi Sad a Gardinovci v Srbsku. Přírodní rezervaci tvoří dvě fyzicky oddělné části; část pravého břehu mezi městy Sremski Karlovci a Petrovaradín (říční kilometr 1231-1250) a mnohem větší část levého břehu řeky od Sremských Karlovců až po obec Gardinovci (říční kilometr 1245-1251 km). Rozloha rezervace činí 4 840 ha.\n\nZatímco pravý břeh Dunaje je v této oblasti strmý, neboť evropský veletok se zde zakousává do podhůří pohoří Fruška Gora, levý břeh tvoří řada záplavových oblastí, lesů, slepých ramen a ostrovů, jakými jsou například Krčedinska ada, Koviljska ada a další. \n\nPřírodní rezervace byla vyhlášena v roce 1998. Již roku 1989 byl Koviljsko-petrovaradínský rit prohlášen za významné hnízdiště ptactva (IBA) a v současné době je rovněž jedním z kandidátů pro lokality tzv. Ramsarské úmluvy. \n\nRezervace je rozdělena do tří pásem, která požívají různý stupeň ochrany, od I. stupně (509 ha, 10,5 % rezervace), přes II. stupeň (2082 ha, 43 %) až do III. stupně (2249 ha, 43,5 %). Jako cenné jsou chráněny především lužní lesy na ostrovech Krčedinska a Koviljska ada. Zhruba 55 % území rezervace tvoří lesy. V centrální části prochází skrz rezervaci dálnice spojující města Bělehrad a Novi Sad, která překonává Dunaj po vysokém mostě. \n\nCelá oblast není intenzivně zemědělsky využívána a slouží jak pro příležitostnou pastvu hospodářských zvířat, tak i jako domov spousty druhů divoké zvěře. Žije zde 42 druhů hmyzu, 26 druhů ryb, 11 druhů obojživelníků, 206 druhů ptáků a 26 druhů savců. Řada druhů, pro které je tato rezervace domovem, patří mezi ohrožené.\n"}
{"id": "1045017", "url": "https://cs.wikipedia.org/wiki?curid=1045017", "title": "Michael Hayböck", "text": "Michael Hayböck\n\nMichael Hayböck (* 5. března 1991 Linec) je rakouský skokan na lyžích. Ve Světovém poháru závodí od roku 2006. V roce 2010 se stal juniorským mistrem světa, tutéž soutěž vyhrál i v letech 2009, 2010 a 2011 jako člen rakouského týmu.\n\nJako malý se chtěl Michael stát profesionálním fotbalistou. V roce 2000 však zkusil skoky na lyžích a u těch už zůstal. Ještě jako junior zaznamenal řadu vítězství v Kontinentálním poháru. Několikrát obsadil stupně vítězů a jako člen rakouského týmu vyhrál závod Světového poháru v Lahti. V týmové soutěži dokonce získal stříbrnou medaili z ZOH v Soči. V individuálních závodech na ZOH skončil 5. a 8.\n\nJako zlomová se ukázala sezona 2014/2015. Už od začátku sezony podával velice kvalitní výkony, a přestože nevyhrál jediný závod Světového poháru, držel se v čele tabulky. Naprosto zlomovým se stalo Turné čtyř můstků 2014/2015, kde bojoval se svým krajanem Stefanem Kraftem až do konce o vítězství, nakonec ale skončil druhý. Během závodu v Bischofshofenu se mu podařilo vyhrát svůj první závod Světového poháru.\n"}
{"id": "1045018", "url": "https://cs.wikipedia.org/wiki?curid=1045018", "title": "Barka (řeka)", "text": "Barka (řeka)\n\nBarka (arabsky \"nahr Baraka\") je sezónní eritrejská řeka pramenící jihozápadně od Asmary, teče k severozápadu a posléze se stáčí k severu. U hranic se Súdánem přibírá zprava Ansebu. Sezónně ústí deltou u súdánského města Tokar do Rudého moře. Britové nazývali Barku v době své nadvlády nad Súdánem jménem „Gazela“, patrně kvůli častému překládání koryta. Po řece je pojmenována západní eritrejská provincie Gash-Barka.\n"}
{"id": "1045019", "url": "https://cs.wikipedia.org/wiki?curid=1045019", "title": "Mel Blanc", "text": "Mel Blanc\n\nMelvin Jerome \"Mel\" Blanc (30. května 1908 – 10. července 1989) byl americký herec, komik, zpěvák a rádiový hlasatel.\n\nOd svých začátků ve studiu Warner Brothers je Blanc považován jako nejlepší dabér a hlasatel, protože hlasy králíka Bugse, kačera Daffyho, vepříka Porkyho, žlutého kanárka Tweetyho, kocoura Sylvestera, loupežníka Yosemite Sama, kohouta Leghorna, marťana Marvina, Pepé Le Pewa, Rychlíka Gonzalese, Wile E. Coyote a Road Runnera, Tasmánského Ďábla a mnoho dalších postav z Looney Tunes a Merrie Melodies jsou od zlatých let animované kinematografie, díky práci asi 70 animátorů a díky němu oceňovány za nejlepší zvukové efekty.\n\nPo ukončení kariéry v rádiu CBS pracoval znovu jako dabér pro studio Hanna-Barbera, kde především daboval postavy Barneyho Rubbla ze seriálu The Flintstones a pana Spacelyho ze seriálu The Jetsons. Blanc byl také pravidelnou součástí programu Jacka Bennyho, který se vysílal i v rádiu. Daboval také původní postavu Datla Woodyho pro Universal Studios.\n\nPoté, co získal přezdívku „Muž tisíce hlasů“ je Blanc je považován za jednoho z nejvlivnějších lidí filmového průmyslu.\n"}
{"id": "1045023", "url": "https://cs.wikipedia.org/wiki?curid=1045023", "title": "Motala ström", "text": "Motala ström\n\nMotala ström je řeka, kterou odtéká voda z jezera Vättern, druhého největšího jezera ve Švédsku, do Baltského moře ve městě Norrköping. Je pojmenována podle města Motala, kde vytéká z jezera Vättern. V první polovině 19. století byl vedle řeky paralelně vybudován Göta Canal.\n"}
{"id": "1045024", "url": "https://cs.wikipedia.org/wiki?curid=1045024", "title": "Jan Josef IV. Dobřenský", "text": "Jan Josef IV. Dobřenský\n\nJan Josef Dobřenský z Dobřenic (\"Jan Josef Dobrzenský\"), celým jménem Jan Josef Nepomuk Marie Kašpar Leonard Dominik hrabě Dobřenský (* 14. června 1946 Praha), je český šlechtic z rodu Dobřenských z Dobřenic.\n\nVystudoval obchodní management v Paříži, CEDEP MBA ve Fontainebleau a pařížský finanční institut. Působil u belgické sklářské firmy a poté, co tato společnost odkoupila všechny akcie továrny v Teplicích, se stal jejím zástupcem pro Českou republiku. Po ukončení spolupráce se sklárnami začal pracovat u firmy, která vlastnila obchody Delvita. Po smrti otce převzal v roce 1996 správu majetku. Od roku 2004 je Jan Dobrzenský českým velkopřevorem orleánské obedience \"Řádu sv. Lazara Jeruzalémského - Bohemia\", v roce 2010 byl zvolen jejím 50. velmistrem. Dne 10. prosince 2016 byl papežem Františkem jmenován rytířem-komturem Řádu svatého Řehoře Velikého.\n\nS manželkou Diane byl 44 let ženatý a má čtyři děti a sedm vnoučat. Žije na zámku v Chotěboři, jenž je rodovým sídlem od roku 1836.\n\n\n"}
{"id": "1045025", "url": "https://cs.wikipedia.org/wiki?curid=1045025", "title": "Čerň střídavá", "text": "Čerň střídavá\n\nČerň střídavá (\"Alternaria alternata\") je druh vřeckovýtrusné houby, způsobující skvrny na listech nebo poškození různých orgánů u celé řady druhů rostlin. Náleží mezi významné alergenní houby. Je hojně rozšířena po celém světě.\n\nKolonie této houby pěstované na umělé půdě jsou tmavě olivově černé a mají sametový až jemně vlnatý vzhled. U některých klonů mohou být zpočátku šedobílé. Mycelium je hnědé, tvořené článkovanými hyfami. Vyrůstají z něj jednoduché konidiofory, které se vzhledově neliší od hyf mycelia a nesou jednotlivé nebo zřetězené konidie (nepohlavní spory). Spory jsou kyjovité až hruškovité, tmavě zbarvené, s příčnými i podélnými přehrádkami (se strukturou cihlového zdiva). Jsou obvykle 20 až 40 μm dlouhé a 8 až 12 μm široké.\n\nTato houba se nachází zejména na různých druzích rostlin, roste však i na jídle, textilu, půdě, hnijícím dřevu či v ptačích hnízdech. Často je nacházena na černých skvrnách na okenních rámech, způsobených vlhkostí. Také černé skvrny na rajčatech mohou být způsobeny touto houbou. Spory náležejí v Evropě a v Severní Americe mezi nejčastěji nacházené houbové spory v domácím prachu.\n\n\"Alternaria alternata\" je jeden z nejvýznamnějších druhů hub způsobujících alergické reakce dýchacího ústrojí. Je rovněž jedním z nejdůležitějších alergenů způsobujících dětské alergie a byla identifikována jako rizikový faktor při vzniku astma. Spory se ve středoevropském klimatu objevují ve vzduchu od května do listopadu, přičemž vrchol jejich výskytu je v pozdním létě a na podzim. Jejich šíření usnadňuje suché a větrné počasí, množství spor ve vzduchu dosahuje v travnatých či obilních oblastech hodnot asi 500 až 1000 spor na metr krychlový vzduchu. Největší obsah je za takového počasí v odpoledních hodinách. Spory jsou nacházeny také v domácím prachu, jejich největším zdrojem je však venkovní vegetace. Vysoké koncentrace spor mohou být v některých průmyslových provozech, např. při mlácení obilí či zpracovávání některých jiných plodin.\n"}
{"id": "1045027", "url": "https://cs.wikipedia.org/wiki?curid=1045027", "title": "Jean-François Le Sueur", "text": "Jean-François Le Sueur\n\nJean-François Le Sueur (také Lesueur, 15. února 1760, Drucat, Francie – 6. října 1837, Paříž) byl francouzský hudební skladatel, dirigent a pedagog.\n\nNarodil se v Drucatu v blízkosti Abbeville. Byl prasynovcem malíře Eustacha Le Sueura. Začínal jako sborista v kostele sv. Wolframa v Abbeville a v katedrále v Amiens, kde také získal základy hudebního vzdělání. V roce 1778 byl jmenován sbormistrem v katedrále v Sées a poté odešel do Paříže studovat harmonii u abbé Nicolase Roze, sbormistra kostela Neviňátek. Působil v Dijonu (1779), Le Mans (1782) a v Tours (1783), aby posléze vystřídal abbé Rose v kostele Neviňátek v Paříži. Na základě konkurzu se v roce 1786 stal ředitelem kůru v katedrále Notre-Dame de Paris.\n\nNa svátek Nanebevzetí Panny Marie inovoval s velkým úspěchem bohoslužby zavedením orchestru a tyto koncerty duchovní hudby zaplňovaly katedrálu nadšenými posluchači. Na druhé straně si tak přivolal nepřátelství konzervativních církevních kruhů. Na to odpověděl pamfletem \"Exposé d'une musique imitative et particulière à chaque solennité\" (1787). V době finanční krize Francie byl výrazně seškrtán rozpočet na hudbu v katedrále, takže se Le Seur musel velkých orchestrálních koncertů vzdát, což vedlo k tomu, že resignoval na své místo.\n\nV letech 1788–92 působil v Londýně. Vrátil se do revoluční Paříže a v Théâtre Feydeau uvedl s úspěchem tři své opery: \"La Caverne, ou le Repentir\" (1793), \"Paul et Virginie, ou le Triomphe de la vertu\" (1794) a \"Télémaque dans l'île de Calypso, ou le Triomphe de la sagesse\" (1796).\n\nV roce 1793 byl jmenován profesorem na \"École de la Garde Nationale\" a v roce 1796 také na nově založené konzervatoři. Vedle slavných skladatelů a hudebních teoretiků jako byli Luigi Cherubini, François-Joseph Gossec, Étienne-Nicolas Méhul, Honoré Langlé, Charles Simon Catel a Jean-Baptiste Rey byl nucen učit pouze elementární základy a hlasová cvičení. Spolu s Jeanem-Baptistem Reyem ostře kritizovali konzervativní metody výuky na konzervatoři i vedení konzervatoře a po publikaci pamfletu \"Projet d'un plan général de l'instruction musicale en France\" byli oba v roce 1802 propuštěni. Opéra national de Paris odmítla jeho další dvě opery (\"Ossian, ou Les bardes\" a \"La mort d'Adam\") a bez stálých příjmů se Le Sueur ocitl na pokraji chudoby.\n\nV roce 1804 jej však Napoleon Bonaparte jmenoval kapelníkem v Tuileries, kde nahradil Giovanniho Paisiella. Pro korunovaci Napoleona zkomponoval \"Triumfální pochod\" a hymny \"Unxerunt Salomonem\" a \"Tu es Petrus\", řídil slavnostní mši Paisiella a \"Vivat\" svého učitele abbé Roze. V roce 1813 byl jmenován členem Akademie krásných umění, kde nahradil André Grétryho a byl vyznamenán Řádem čestné legie.\n\nZa Restaurace Bourbonů byl jmenován skladatelem královské kapely a dirigentem orchestru Opery. Od roku 1818 učil opět na konzervatoři a stal se velmi úspěšným pedagogem. Mezi jeho žáky byli např. Hector Berlioz, Ambroise Thomas, Charles Gounod, Louis Désiré Besozzi a Antoine François Marmontel.\n\nZemřel 6. října 1837 v Paříži ve věku 77 let. Je pohřben na hřbitově Père-Lachaise. Původní bronzová socha skladatele byla roztavena v průběhu německé okupace za 2. světové války a je nahrazena novou, moderní.\n\n\n\n\n"}
{"id": "1045028", "url": "https://cs.wikipedia.org/wiki?curid=1045028", "title": "Subiaco", "text": "Subiaco\n\nSubiaco je historicky významné město ve střední Itálii s 9 280 obyvateli. Leží nad řekou Aniene, asi 70 km východně od Říma. Asi 2 km východně od města v hlubokém kaňonu řeky založil Benedikt z Nursie svůj první klášter.\n\nCísař Claudius dal nad městem vybudovat tři přehradní jezera, aby se zlepšila kvalita vody v římském akvaduktu \"Anio novus\", jeho nástupce Nero si u jednoho z nich dal postavit rozsáhlou vilu a další patriciové ho následovali. O kus níže u řeky vznikla osada pro služebné a otroky, které se říkalo \"Sublaqueum\", doslova „pod jezery“, z něhož pochází název města. Dvě hráze se patrně protrhly už ve 12. století, třetí byla zničena 1305 a vlna zničila Neronovu vilu i část osady.\nKolem roku 500 se v jeskyni vysoko ve skalní stěně usadil Benedikt z Nursie a žil tam jako poustevník. Na naléhání své sestry Scholastiky odtud odešel do kláštera ve Vicovaro, ale pak založil v jedné z budov tehdy ještě užívané Neronovy vily v Subiacu vlastní klášter. Brzy vzniklo v údolí Aniene dalších 12 klášterů, z nichž se zachoval pouze klášter \"Santa Scolastica\". Roku 529 – snad kvůli sporům s biskupem v Tivoli – odešel Benedikt na vzdálenou horu Monte Cassino jižně od Říma, kde založil nový klášter.\n\nKláštery v Subiacu ale nezanikly a kolem roku 1200 vznikl v údolí řeky vysoko na skále u Benediktovy jeskyně současný klášter \"San Benedetto\". Z darů a odkazů získal klášter velkou rozlohu půdy v okolí. V Subiacu žili řemeslníci a služebníci klášterů a na strmém vrchu uprostřed obce si opati postavili hrad. Roku 1454 dva mladíci obtěžovali několik mnichů a trestná výprava popravila ve městě 15 mladých mužů. Obyvatelé města se vzbouřili a klášter vyplenili. Nato papež Kalixt III. opatství proměnil na kardinálskou komendu a opaty nadále jmenoval. První z nich, Giovanni Torquemada, založil v Subiacu první tiskárnu v Itálii. Konečně papež Benedikt XIV. počátkem 18. století klášteru majetek odebral.\n\n\n\n"}
{"id": "1045031", "url": "https://cs.wikipedia.org/wiki?curid=1045031", "title": "Ťü-žan", "text": "Ťü-žan\n\nTü-žan (, druhá polovina 10. století), byl čínský malíř žijící koncem období pěti dynastií a deseti říší v jihočínské říši Jižní Tchang a v počátcích říše Sung. Patřil k zakladatelům literátské tušové malby, tzv. jižní školy.\n\nTü-žan je mnišské jméno, které přijal po vstupu do buddhistického kláštera, jeho vlastní jméno je neznámé.\n\nTü-žan pocházel z jihočínského Ťiang-ningu (v moderní době část Nankingu), nebo Čung-lingu (moderní okres Ťin-sien v prefektuře Nan-čchang v provincii Ťiang-si). Jeho přesná životní data nejsou známá, byl aktivní ve druhé polovině 10. století, na přelomu období pěti dynastií a deseti říší a sungské éry.\n\nV mládí vstoupil do buddhistického kláštera Kchaj-jüan-s’ v Ťiang-ningu, tam se patrně naučil malovat. Později žil u císařského dvora říše Jižní Tchang jako žák malíře Tung Jüana. Po dobytí státu Jižní Tchang Sungy roku 975 přešel k sungskému císařskému dvoru v Kchaj-fengu, přitom však stále zůstával mnichem. Mezi dvorskými malíři zaujal významné postavení, byla mu například svěřena výzdoba Nefritového sálu císařské malířské akademie.\n\nZ jeho díla se zachovaly pouze kopie z 11. – 12. století. Maloval tušové krajiny ve stylu svého učitele Tung Jüana, příkladem je obraz \"Horské srázy a hustý les\" s charakteristickou kompozicí. Jiný jeho obraz, \"Hledám Cestu v podzimních horách\", je kompozičně bližší dílům severní školy pěstované v sungské císařské malířské akademii, stylisticky však zůstává na půdě „jižního“ literátského malířství.\n\nKlasickou čínskou kritikou (počínaje Tung Čchi-čchangem) je, společně s Tung Jüanem, hodnocen jako jeden ze zakladatelů jižní školy čínské malby. Přitom jeho dílo tvořilo přechod mezi pracemi Tung Jüana a literátskou malbou pozdějších umělců, např. mlžně-oblačným stylem Mi Fua.\n\n"}
{"id": "1045033", "url": "https://cs.wikipedia.org/wiki?curid=1045033", "title": "Tung Jüan", "text": "Tung Jüan\n\nTung Jüan (, cca 900 – asi 962), byl čínský malíř žijící v období pěti dynastií a deseti říší v jihočínské říši Jižní Tchang. Tvořil v nejrůznějších žánrech, zachovaly se jeho krajiny.\n\nTung Jüan používal zdvořilostní jméno Šu-ta () a pseudonym Ťiang-nan žen (, „Muž z Ťiang-nanu“), znám byl i jako Tung Pej-jüan (, „Správce Severního parku“).\n\nTung Jüan pocházel z jihočínského Čung-lingu (moderní okres Ťin-sien v prefektuře Nan-čchang v provincii Ťiang-si). Jeho přesná životní data nejsou známá, byl aktivní od 30. do počátku 60. let 10. století. Žil a tvořil v období pěti dynastií a deseti říší v jihočínské říši Jižní Tchang, významném kulturním centru tehdejší Číny.\n\nProslul jako výborný malíř působící u jižnětchangského dvora v Nankingu, zde zastával funkci pomocníka správce císařského parku. Maloval krajiny, mytická i reálná zvířata („vodní draky, tygry a buvoly“), věnoval se i figurální malbě. Tvořil jak tuší, tak v barvě, zachovaly se však (vesměs v pozdějších kopích) pouze jeho jemně kolorované tušové krajiny. V nich vycházel z tušových krajin tchangského Wang Weje. V malbě tuší však zavedl řadu inovací, je mu např. připisováno vynalezení „tahu konopného vlákna“. V jeho obrazech je rozpoznatelná jihočínská krajina kolem řek a jezer, je pro ně typické rozdělení obrazu do tří plánů – v popředí les, ve středním plánu vodní plocha, jezero nebo častěji řeka, v pozadí hory zahalené oblaky.\n\nJeho elegantní krajinářský styl vzbuzující lyrickou náladu ovlivnil čínské umění následujících staletí, vraceli se k němu, a jeho žáku Ťü-žanovi, sungští, jüanští i pozdější malíři. Klasickou čínskou kritikou (počínaje Tung Čchi-čchangem) je hodnocen jako jeden ze zakladatelů tzv. „jižní školy“ čínské malby.\n\n"}
{"id": "1045034", "url": "https://cs.wikipedia.org/wiki?curid=1045034", "title": "Belle and Sebastian", "text": "Belle and Sebastian\n\nBelle and Sebastian je indie popová skupina, jenž vznikla v lednu 1996 ve skotském Glasgow. Často jsou srovnáváni s umělci jako je Nick Drake. Název Belle and Sebastian je inspirován dětskou knihou \"Bella a Sebastián\" (1965) od Cécile Aubry. Ačkoliv kapela neustále sklízí chválu kritiků, její „tesklivý pop“ nemá příliš velký komerční úspěch.\n\n\n"}
{"id": "1045038", "url": "https://cs.wikipedia.org/wiki?curid=1045038", "title": "Miloš Kosina", "text": "Miloš Kosina\n\nMiloš Kosina (23. října 1905, Kyjev, Ukrajina – 10. listopadu 1966, Praha) byl český spisovatel, autor westernů, detektivek a dalších dobrodružných próz pro dospělé i mládež, které psal i pod pseudonymy Barrie Bates, Frank Brand, K. W. Drake, Stepp Gradmoore nebo A. B. Andy.\n\nKosina se narodil na Ukrajině v Kyjevě jako nemanželský syn učitelky a vychovatelky. Po první světové válce se jeho matka přestěhovala na Slovensko do Prešova, kde Kosina vystudoval gymnázium. Pak žil půl roku v Jugoslávii a Itálii a z tohoto pobytu čerpal náměty pro své knihy z námořnického života. V prózách pro mládež z domácího prostředí se nechal inspirovat krajinu Kokořínska.\n\nPracoval v Praze jako redaktor listu \"Národní politika\" a od roku 1945 \"Práce\". Spolupracoval také s rozhlasem a od roku 1951 byl úředníkem národního podniku Konstruktiva.\nSvé příběhy, a to nejen ty detektivní, zakládal Kosina většinou na odhalování nějakého tajemství, Některé ze svých knih, především pro dospělé, situoval do exotických krajin. V prózách pro mládež se zabýval i psychikou chlapeckých hrdinů.\n\n\n"}
{"id": "1045039", "url": "https://cs.wikipedia.org/wiki?curid=1045039", "title": "Lhotecký kopec", "text": "Lhotecký kopec\n\nLhotecký kopec (též \"Lhotský kopec\") je 297 m n. m. vysoký vrch v okrese Rychnov nad Kněžnou Královéhradeckého kraje. Leží asi 0,5 km severovýchodně od obce Králova Lhota na jejím katastrálním území.\n\nGeomorfologicky vrch náleží do celku Orlická tabule, podcelku Úpsko-metujská tabule a okrsku Bohuslavická tabule.\n\nPodle alternativního členění Balatky a Kalvody náleží vrch do okrsku Novoměstská tabule, ve kterém je Bohuslavická tabule pouze podokrsek.\n"}
{"id": "1045041", "url": "https://cs.wikipedia.org/wiki?curid=1045041", "title": "Juran", "text": "Juran\n\nJuran může být jméno nebo příjmení vícera osob:\n\n"}
{"id": "1045045", "url": "https://cs.wikipedia.org/wiki?curid=1045045", "title": "Muchomůrka šiškovitá", "text": "Muchomůrka šiškovitá\n\nMuchomůrka šiškovitá (\"Amanita strobiliformis\" ) je nehojně se vyskytující houba z čeledi muchomůrkovitých sekce Lepidella. Roste v teplejších oblastech pod listnatými stromy. Dříve (více-méně donedávna) byla považována za jedlou, novější publikace ji uvádějí jako nejedlou a za syrova slabě jedovatou.\n\n\nKlobouk dosahuje 60 - 150 (250) milimetrů, v mládí je téměř kulovitý, v dospělosti vyklenutý, ve stáří plochý až vmáčklý. Zbarvení pokožky je zprvu bílé, později od temene šedohnědavé. Povrch kryje velum, které se během růstu rozpadá na větší políčka. Ta jsou zbarvená jako pokožka klobouku nebo sytěji.\n\nLupeny mají v mládí bílou barvu, u zralých plodnic jsou krémové.\n\nTřeň dosahuje 120 - 200 × 15 - 30 (50) milimetrů, je bílý a směrem dolů se rozšiřuje v nápadnou kořenující hlízu, která bývá usazena hluboko v půdě. V horní části nese shora rýhovaný prsten, spodní část kryjí šedavě hnědnoucí útržky vela.\n\nDužnina houby je bílá, má vláčnou a hustou konzistenci. Páchne zemitě aromaticky.\n\nVýtrusný prach je krémový spóry mají elipsovitý tvar, dosahují 9 - 12 × 6 - 8 μm a jsou amyloidní.\n\nRoste většinou v nížinách, teplých listnatých lesích i mimo les (především v parcích). Objevuje se pod duby, habry, lískami a jinými listnáči, k nimž má mykorhizní vazbu. Preferuje světlá místa a půdy s obsahem vápníku. Fruktifikuje od (konce května) června do září (začátku listopadu).\n\nMuchomůrka šiškovitá roste ve Středomoří a dále v následujících zemích: Česká republika, Slovensko (výčet není kompletní).\n\nK nejstarším publikovaným lokalitám na území současné České republiky patří Chrudimsko, okolí Prahy a Smečna (sbíral Zvára, publ. Velenovský, 1920), Bučovice (sbíral Neuwirth, publ. Cejp, 1924), pět lokalit v Bučovicích a okolí uvádí Neuwirth (1931), kromě těchto zmiňuje Veselý ještě Zdiby (Zvára) a Sedlec (Neuwirth) u Prahy (1934).\n\nV rámci chráněných území České republiky byly nálezy muchomůrky šiškovité publikovány mimo jiné z následujících lokalit:\n\n\nV důsledku zbarvení a růstu v teplých oblastech pod listnáči může být zaměněna s dalšími světle zbarvenými druhy podobných stanovišť. Většina z nich je v České republice vzácná, případně se vyskytuje pouze v jižní Evropě:\n\n"}
{"id": "1045050", "url": "https://cs.wikipedia.org/wiki?curid=1045050", "title": "V (album, Vreid)", "text": "V (album, Vreid)\n\nV je páté studiové album norské black metalové skupiny Vreid z roku 2011, které vyšlo u norského vydavatelství Indie Recordings.\nBylo nahráno od března do září 2010 a po vydání nominováno na norskou cenu Grammy.\n\n\n\n"}
{"id": "1045061", "url": "https://cs.wikipedia.org/wiki?curid=1045061", "title": "Super Andrija", "text": "Super Andrija\n\nSuper Andrija je panelový dům, který se nachází v chorvatské metropoli Záhřebu, na sídlišti Nový Záhřeb, v místní části Siget. Patří k jedním z největších panelových domů na území Chorvatska.\n\nNázev budovy není jasného původu. Mnozí současní i bývalí obyvatelé uvádějí různé zdroje, odkud pochází název paneláku; od jména jednoho z dělníků, který při stavbě zahynul, přes populární hit \"Andrija\" z roku 1962 až po Andriju Aksentijeviće, vysoce postaveného důstojníka Jugoslávské lidové armády, po němž má být stavba údajně pojmenována. Oficiálně však není etymologie názvu potvrzena ani u jedné domněnky.\n\nPanelový dům byl vybudován na počátku roku 1973 podle architekta Miroslava Cantinelliho. Stavební práce vykonala společnost Industrogradnja. Jeho architektonický návrh byl inspirován Le Corbusierovými domy Unite d'Habitation, které se nacházejí jak v četných francouzských městech, tak i například v Berlíně.\n\nBudova má 14 pater, 3 vchody, 9 výtahů a více než 300 bytů. K domu náleží i rozsáhlé otevřené parkoviště; v přízemí se nacházejí prostory, které slouží jako prodejny nebo kanceláře.\n\n"}
{"id": "1045062", "url": "https://cs.wikipedia.org/wiki?curid=1045062", "title": "Fakulta vojenského leadershipu Univerzity obrany", "text": "Fakulta vojenského leadershipu Univerzity obrany\n\nFakulta vojenského leadershipu (FVL) je jednou ze tří fakult Univerzity obrany, nachází se v Brně. Původně nesla název Fakulta ekonomiky a managementu, k přejmenování fakulty došlo k 1. září 2014. Její základ tvoří zaniklá Vysoká vojenská škola pozemního vojska ve Vyškově.\n\nFakulta vzdělává budoucí důstojníky – velitele pozemních jednotek a štábní specialisty představující důležitý personál Armády České republiky ve vybraných oblastech managementu, řízení zdrojů ozbrojených sil a analýzy informací v obraně. Civilním studentům poskytuje fakulta vzdělání v manažerských a ekonomických studijních oborech se zaměřením na oblast integrovaného bezpečnostního managementu a veřejné správy.\n\nVysoká vojenská škola pozemního vojska ve Vyškově (VVŠ PV) vznikla v roce 1972 transformací Velitelsko-organizátorské fakulty Vojenské akademie Antonína Zápotockého v Brně. Po roce 1989 se počet fakult VVŠ PV ustálil na dvou. Fakulta řízení vojenských systémů a Fakulta ekonomiky obrany státu byly v roce 2003 sloučeny do jediné Fakulty ekonomiky a managementu, která se v roce 2004 stala součástí nově vzniklé Univerzity obrany. V roce 2014 byl název fakulty změněn na Fakultu vojenského leadershipu.\n\nFakulta deset kateder:\n\n\n\n\n\n"}
{"id": "1045070", "url": "https://cs.wikipedia.org/wiki?curid=1045070", "title": "Kyberstalking", "text": "Kyberstalking\n\nKyberstalking je speciální případ stalkingu. Označuje dlouhodobé, opakované, systematické a stupňované pronásledování a obtěžování oběti pomocí informačních a komunikačních technologií. Kyberstalking zahrnuje například výhrůžky, falešná obviňování, poškozování dat nebo zařízení, krádeže identity či dat, monitorování počítače, sexuální obtěžování a jakákoli forma agrese. Kyberstalking není pouze obtěžování nevyžádanými e-maily (spam), ale úmyslné, metodické a vytrvalé pronásledování, kdy pachatel (kyberstalker) nepřestane takto jednat ani poté, co je obětí požádán o přerušení veškerých kontaktů. Je obvyklé, že intenzita obtěžování se stupňuje a postupem času může přejít z virtuálního do reálného světa.\n\nKyberstalking, stejně jako stalking, má několik klíčových faktorů:\n\n\nTypickými příklady taktik kyberstalkerů mohou být posílání manipulativních, výhrůžných, obscénních nebo obtěžujících e-mailů, nabourání se do on-line účtů oběti a změna nastavení nebo hesla, vytváření falešných účtů na sociálních sítích a seznamkách, vydávání se za oběť nebo snaha o navázání kontaktu s obětí pod falešnou identitou, zveřejňování soukromých informací o oběti na internetu například ve formě inzerátu (výsledkem je obtěžování mnoha lidmi, kteří si příspěvek přečetli), zneužití profilu oběti na sociálních sítích (získání informací, nabourání se do účtu atd.), monitorování e-mailové komunikace oběti nebo narušení e-mailové komunikace oběti zahlcením schránky nežádoucími e-maily nebo viry.\n\nV současné době není jasně daná typologie kyberstalkerů, nicméně v jejich rozlišování nám mohou pomoci některá rozdělení stalkerů. Například typologie Paula Mullena a kol. dělí stalkery následovně:\n\nOdmítnutý stalker:\nJedná se o člověka, který se není schopen vyrovnat s ukončením blízkého vztahu. Oběťmi jsou jeho bývalí partneři, ale také rodinní příslušníci, přátelé či jiné blízké osoby. Motivací stalkera je buď snaha o opětovné navázání vztahu s obětí, nebo pomsta za odmítnutí, přičemž pachatel prožívá velmi často obě tyto pohnutky zároveň. V některých případech je pro pachatele stalking určitým vynahrazením vztahu a příležitostí, jak být oběti nablízku. Jindy to může být jen způsob, jak si zvednout poškozené sebevědomí a cítit se lépe.\n\nUblížený stalker:\nTento typ stalkingu se vyznačuje pocitem stalkera, že on sám je týrán, ponižován, nebo s ním je jinak nespravedlivě zacházeno, přičemž jeho oběti jsou lidé, které stalker vnímá jako pachatele tohoto zacházení. Může to být důsledek vážné duševní poruchy a pachatelova prvotní motivace je pomstít se oběti za vše, co mu podle jeho paranoidních představ způsobila. Pachatel se vyžívá v pocitu moci a kontroly nad obětí a ve strachu, který v ní vyvolává. Stalker však nevnímá své chování jako špatné, ale věří, že má právo bojovat proti utlačovateli za pomoci stalkingu.\n\nStalker hledající intimitu:\nJedná se často o velmi osamělého člověka a jeho oběti jsou terčem jeho touhy po vztahu. Často je chování pachatele podmíněno duševním onemocněním a bludnými představami o oběti (přesvědčení o již existujícím vztahu mezi nimi). Počáteční motivací je vytvořit emocionální spojení a intimní vztah a nadále stalkera pohání uspokojení z pocitu, že je úzce spojen s jinou osobou.\n\nNeschopný ctitel:\nTento druh stalkingu taktéž vzniká v kontextu osamělosti a touhy po konkrétní osobě. Na rozdíl od stalkera hledajícího intimitu ale není počáteční motivací vytvořit láskyplný vztah, ale snaha o schůzku nebo krátkodobý sexuální vztah. Neschopný nápadník obvykle oběť pronásleduje krátkou dobu, v případě, že chování přetrvává, je motivován lhostejností k utrpení oběti. Někdy je tato necitlivost spojena s kognitivním omezením nebo sociální nepřizpůsobivostí, poruchami autistického spektra nebo mentálním postižením.\n\nSexuální útočník:\nTento druh stalkingu vzniká v souvislosti s deviantními sexuálními zájmy. Pachatelé jsou ve většině případů muži a jejich oběti jsou ženy vyvolávající v něm sexuální zájem. Chování stalkera obvykle začíná jako snaha o sexuální uspokojení (např. dlouhodobý voyeurismus zaměřený na jedinou oběť), nebo získávání informací o oběti, což může být předzvěst sexuálního napadení. Stalkeři tohoto typu mají rádi pocit moci a kontroly nad nic netušící obětí.\nMichael Zona a kol. dělí stalkery pouze na tři základní typy:\n\nStalkeři erotomani, kteří jsou přesvědčeni, že jsou svou obětí milováni. Většinou se jedná o ženy a nemusí zde figurovat žádný předchozí vztah k oběti. Často mají tendenci zaměřit se na celebrity.\n\nStalkeři posedlí láskou mívají též pocit, že jsou milováni svou obětí, nicméně jejich deziluze pramení z vážnějších duševních onemocnění. Tito pachatelé nejsou schopni pochopit, že oběť jejich city neopětuje. Většinou se jedná o muže a je také obvyklé zaměření na celebrity.\n\nStalkeři jednoduše posedlí mají tendenci sledovat lidi, ke kterým již mají nějaký vztah. Velmi často se jedná o bývalé partnery, ale také o sousedy či kolegy v práci. Tuto skupinu tvoří přibližně stejný počet mužů i žen.\nDalší způsob, jak zkoumat stalkery a kyberstalkery, je podívat se na jejich chování (podle studií Briana Spitzberga). Může se jednat o nadměrný zájem o rozvoj blízkého vztahu stalkera s obětí, snahu kontrolovat oběť a být jejím dozorem, nebo další chování, kdy stalker nějakým způsobem vstupuje do soukromí oběti. Stalker též může vyžadovat spolupráci třetích stran k pronásledování oběti, může se ji snažit zastrašovat a psychicky manipulovat, vydírat, vyhrožovat nebo používat sílu k vytváření nátlaku a omezení oběti. V neposlední řadě může dojít k agresi a násilí, ať už se sexuálním či jiným podtextem.\n\nBývalí partneři: Tito tvoří největší kategorii obětí. Tyto vztahy komplikuje skutečnost, že pachatel a oběť měli dříve mnoho společného, takže pachatel zná intimní informace, rodinu, přátele a také slabé stránky oběti. Oběti tohoto typu stalkingu se obvykle potýkají s menší podporou svého okolí i právního systému.\n\nZnámí či přátelé stalkera: Typickým příkladem stalkera je v tomto případě například rozzlobený soused, s nímž měla oběť spor, bývalý kamarád, s nímž se oběť již nestýká či neúspěšný nápadník, kterého oběť odmítla.\n\nLidé v profesním kontaktu: Příkladem je například učitel pronásledovaný studentem či lékař pacientem.\n\nSpolupracovníci: Stalker zaměří oběť ve svém pracovním prostředí. Motivací je například nelibost, závist, případně může jít o pronásledování bývalým partnerem bez ohledu na to, zda je stalker spolupracovníkem oběti.\n\nCizí lidé: Jsou to ty oběti, které si nejsou vědomy jakéhokoliv předchozího kontaktu s pachatelem. Tato oběť může být vybrána na základě vyššího sociálního postavení, fyzického vzhledu, nebo jen proto, že stalkera náhodně potkávají. Sexuální útočníci si též vybírají cizí oběti, protože ty často netuší, že jsou v ohrožení.\n\nCelebrity: Tyto oběti byly vybrány, protože jsou známí a díky pozornosti médií jsou i snadno stalkovatelné.\n\nNeobvyklé oběti: ne vždy se dají oběti zařadit do některé z výše uvedených kategorií, existují také méně obvyklé případy. Příkladem jsou bývalí stalkeři, kteří jsou nyní předmětem obsedantního pronásledování svou bývalou obětí.\n\nV roce 1995 provedli Pathé a Mullen studii, ve které zkoumali psychické následky kyberstalkingu. Oběti uváděly pocity úzkosti, paniky, strachu a zvýšené ostražitosti, poruchy spánku, vracející se vzpomínky. Neobvyklá nebyla ani posttraumatická stresová porucha a zásadní změny v chování, práci a společenském životě.\n\nExistují zásady, jak se kyberstalkingu účinně bránit a jak mu předcházet. Tyto zásady se týkají zejména hesel, jejich bezpečnosti a pravidelného obměňování, vyhledávání údajů o své osobě, varování před phishingovými e-maily a před dotazníky požadujícími osobní informace. Je třeba věnovat pozornost také bezpečnosti na sociálních sítích. V případě pocitu ohrožení sebe nebo rodiny je třeba oznámit vše policii včetně dodání důkazů (např. zprávy od kyberstalkera).\n\nPojem kyberstalking česká legislativa přímo nezná. Nebezpečné pronásledování upravuje § 354 trestního zákoníku. Skutková podstata nebezpečného pronásledování spočívá ve vyhrožování poškozenému či jemu blízkým osobám, sledování a vyhledávání jeho blízkosti, vytrvalém kontaktování, omezování v obvyklém způsobu života či vynucováním osobního kontaktu za pomoci zneužití osobních údajů poškozeného, přičemž toto jednání vzbudí u oběti důvodnou obavu o život nebo zdraví jeho či osob jemu blízkých.\nNebezpečné pronásledování je trestáno odnětím svobody až na jeden rok nebo zákazem činnosti, přičemž pokud je tato trestná činnost páchána na dítěti nebo těhotné ženě, se zbraní nebo nejméně se dvěma osobami, pachatel bude potrestán šesti měsíci až třemi lety odnětí svobody.\n"}
{"id": "1045073", "url": "https://cs.wikipedia.org/wiki?curid=1045073", "title": "Invincible", "text": "Invincible\n\nInvincible může být:\n\n"}
{"id": "1045075", "url": "https://cs.wikipedia.org/wiki?curid=1045075", "title": "Hoši z Modré zátoky", "text": "Hoši z Modré zátoky\n\nHoši z Modré zátoky (1941) je dobrodružný román pro chlapce od českého spisovatele Miloše Kosiny. \n\nRomán vypráví příběh pěti norských chlapců v malé rybářské osady v Modré zátoce. Všichni touží stát se námořníky a proto si za peníze, které si vydělali vlastní prací, koupí od jednoho námořníka starou loď, kterou společnými silami opraví. Pojmenují jí \"Slečna Dynamit\" a podnikají na ní plavby po Modré zátoce a dokonce pomohou celníkům chytit pašeráky. \n\nJednoho dne objeví vrak velké lodi. Všichni na ní vylezou a jsou odneseni proudem na širé moře. Chlapci začnou mít prostupně problémy s pitnou vodou, s horkem a nemine je ani velká bouře. Začnou trpět horečkami a ztrácí naději na záchranu. Dokonce se mezi sebou poperou, když někteří z nich odmítnou pracovat. Když už jsou díky horečkám téměř v bezvědomí, zjistí. že se s vrakem dostali až k mexickému pobřeží, kde jsou zachráněni a mohou se šťastně vrátit domů.\n"}
{"id": "1045078", "url": "https://cs.wikipedia.org/wiki?curid=1045078", "title": "Pentapolis", "text": "Pentapolis\n\nVévodství Pentapolis bylo raně středověké vévodství na území dnešní Itálie, které patřilo Byzantské říši jako součást Ravennského exarchátu. Název znamená „pět měst“, protože vévodství tvořila pětice přístavů na pobřeží Jaderského moře (Rimini, Pesaro, Fano, Sinigaglia a Ancona) s nevelkým vnitrozemským zázemím. Jižní hranici tvořila řeka Musone, hlavním městem bylo Rimini. Vévodství bylo založeno roku 554. Bohatlo díky svému obchodnímu významu a provozovalo do značné míry nezávislou politiku, postavilo se například na stranu Řehoře III. proti obrazoborecké politice, kterou provozoval císař Leon III. Syrský. Byzantinci území ztratili v roce 752, kdy ho dobyl langobardský král Aistulf, kterého krátce nato porazil Pipin III. Krátký a věnoval roku 755 vévodství Pipinovou donací Papežskému státu. \n\n\n"}
{"id": "1045080", "url": "https://cs.wikipedia.org/wiki?curid=1045080", "title": "World Championship Tennis Finals 1971", "text": "World Championship Tennis Finals 1971\n\nWorld Championship Tennis Finals 1971 byl premiérový ročník tenisového turnaje WCT Finals, pořádaný jako závěrečná událost mužského okruhu World Championship Tennis. Čtvrtfinále a semifinále se hrálo mezi 18. až 21. listopadem na koberci haly Hofheinz Pavilion v Houstonu. Finálový duel se uskutečnil 26. listopadu na stejném povrchu dallaské Memorial Auditorium před zraky 8 200 diváků.\n\nDo turnaje s rozpočtem 100 000 dolarů se kvalifikovalo osm nejlepších tenistů okruhu WCT 1971. Vítězem se stal Australan Ken Rosewall, když ve finále přehrál krajana Roda Lavera. Připsal si tak osmý titul v probíhající sezóně a celkově šestnáctý v otevřené éře tenisu. Obdržel také prémii 50 tisíc dolarů. Ceny finalistům předával americký astronaut Neil Armstrong.\n\n"}
{"id": "1045081", "url": "https://cs.wikipedia.org/wiki?curid=1045081", "title": "Tel Aviv Open", "text": "Tel Aviv Open\n\nTel Aviv Open byl profesionální tenisový turnaj mužů hraný v izraelském Tel Avivu. Původně probíhal ve dvou oddělených obdobích 1978–1981 a 1983–1996. Po devatenáctileté přestávce se měl dle plánu vrátit do kalendáře Asociace tenisových profesionálů (ATP Tour), jakožto součást kategorie ATP World Tour 250. Ročníky 1978, 1998 a 1999 byly uskutečněny v rámci ATP Challenger Series.\n\nKonal se na otevřených dvorcích s tvrdým povrchem Izraelského tenisového centra v Ramat ha-Šaronu. Na centrálním kurtu Canada Stadium s kapacitou šest tisíc diváků tradičně probíhají také utkání izraelského daviscupového a fedcupového týmu. Do soutěže dvouhry nastupuje třicet dva hráčů a čtyřhry se účastní šestnáct párů. Nejvíce singlových titulů získal během osmdesátých let americký hráč Brad Gilbert, když triumfoval třikrát v letech 1985, 1986 a 1988. Jediným Izraelcem, jenž slavil trofej z dvouhry se stal Amos Mansdorf v roce 1987. Z dalších čtyř duelů o vítězství odešel jako poražený finalista. Bývalý americký první hráč světa Jimmy Connors dosáhl v ročníku 1989 na svůj poslední kariérní titul v singlu.\n\nV letech 1990–1991 turnaj probíhal pod oficiálním názvem Riklis Classic. Roku 1983 zde vytvořil Američan Aaron Krickstein rekord ATP Tour, jakožto nejmladší vítěz turnaje na okruhu, když tohoto výkonu dosáhl v šestnácti letech a dvou měsících. K sezóně 2015 byl tento rekordní zápis stále platný.\n\nUdálost byla původně na okruh ATP zařazena po skončení petrohradského St. Petersburg Open. Dle plánu se měla stát součástí kalendáře ATP World Tour 2014. Vzhledem ke zvýšení nestability tohoto regionu – probíhajícím bojůvkám v izraelsko-palestinském konfliktu, včetně Operace Ochranné ostří, byl však z bezpečnostních důvodů plánovaný ročník zrušen a přeložen na sezónu 2015. Prezident ATP Chris Kermode v srpnu 2014 sdělil, že doufá v obnovení události. K návratu turnaje však roku 2015 nedošlo, když jej v kalendáři nahradil původně zrušený St. Petersburg Open.\n"}
{"id": "1045082", "url": "https://cs.wikipedia.org/wiki?curid=1045082", "title": "Ribonukleotidreduktáza", "text": "Ribonukleotidreduktáza\n\nRibonukleotidreduktáza je enzym přítomný u většiny druhů organismů, který katalyzuje redukci ribonukleotidů na deoxyribonukleotidy. Substrátem tohoto enzymu jsou ribonukleosiddifosfáty (NDP – tedy ADP, CDP, GDP, UDP), z nichž vytváří deoxyribonukleosiddifosfáty (dNDP). \n\nPři reakci dochází k přenosu redukčních ekvivalentů z thioredoxinu (který je získává z koenzymu NADPH činností thioredoxinreduktázy) nebo z glutaredoxinu (který je získává z glutathionu). Enzym je u \"E. coli\" i u většiny eukaryotních organismů dimerní. Reakce, kterou katalyzuje ribonukleotidreduktáza, je zcela unikátní a nepodobná jiným enzymatickým reakcím. Je příkladem zapojení volných radikálů do enzymové chemie. Dvě aktivní místa se nachází uprostřed dimeru, mezi jeho podjednotkami (R1 a R2). V každém z aktivních míst přispívá R1 dvěma SH skupinami a R2 nese tyrosylový radikál. \n\nEnzym je pod promyšlenou regulační kontrolou. Jeho celková aktivita je regulována vazbou ATP či dATP do jednoho z regulačních míst (ATP enzym aktivuje, dATP činnost enzymu tlumí). Druhé regulační místo váže ATP, dATP, dTTP a dGTP. Pokud je do tohoto místa navázáno ATP či dATP, aktivuje se redukce UDP a CDP. Když se do tohoto místa naváže dTTP nebo dGTP, aktivuje se redukce GDP, příp. ADP. Díky těmto dvěma regulačním procesům nejenže enzym pracuje jen tehdy, je-li v buňce potřeba doplnit deoxyribonukleosidtrifosfáty, ale systém je dokonce schopný reagovat na nadbytek konkrétních nukleotidů.\n\n"}
{"id": "1045084", "url": "https://cs.wikipedia.org/wiki?curid=1045084", "title": "Václav Špaček ze Starburgu", "text": "Václav Špaček ze Starburgu\n\nVáclav Špaček ze Starburgu, německy Wenzel Spaczek von Starburg (5. března 1840, Soběslav – 3. dubna 1912 Praha) byl český podnikatel v poštovnictví, velkostatkář, majitel hradu Kokořín a mecenáš. \n\nNarodil se v rodině soukeníka Václava Špačka a jeho manželky Anny, rozené Paletové. Vystudoval gymnázium v Jindřichově Hradci a práva v Praze.\n\nVáclav Špaček vlastnil v Praze velké stáje s koňmi, které pronajímal c. k. poštovní službě. Jeho dům se stájemi stával na Petrském náměstí. Bohatství, které získal poštovním podnikáním, využil ke koupi velkostatků Xaverov a Kokořín. Hrad Kokořín, který koupil v roce 1894 jako ruinu, rekonstruoval on a potomci v letech 1911-1918.\n\nVáclav Špaček byl významným filantropem – v obci pod hradem nechal postavit školu. Od pozůstalých po malíři Václavu Brožíkovi koupil jeho sbírku obrazů a daroval ji městu Praze. Pouze plátno \"Mistr Jan Hus před koncilem kostnickým\" nechal vystavit na Kokoříně.\n\nVáclav Špaček byl dvakrát ženat. Poprvé se oženil 5. července 1865 s Růženou Hůlovou (1844–1901). Poté, co ovdověl, oženil se 9. června 1902 v Karlíně se Zdenkou Charvátovou (1876–??). Z prvního manželství měl dva syny, Václava Alfonse a Jana, a dceru Boženu.\n\nMajetky v Kokoříně zdědil jeho mladší syn Jan (1877–1945). Přestavbou hradu Kokořín se však zadlužil, a tak r. 1932 prodal místní velkostatek. Za komunistického režimu roku 1950 rodina o hrad přišla, v roce 2006 byl však Janovým potomkům vrácen.\n\nXaverovský velkostatek zdědili Václavovi vnukové – Václav Jan Maria a Jiří (synové předčasně zemřelého staršího syna Václava Alfonse (1867–1905). Koncem 30. let zde založili chov sportovních koní. Po roce 1948 byl velkostatek zkonfiskován.\n\nVáclav Špaček obdržel titul císařský rada, byl držitel zlatého Záslužného kříže s korunou. U příležitosti šedesátiletého panovnického jubilea císaře Františka Josefa I. získal 30. listopadu 1908 šlechtický titul, a stal se tak zakladatelem velmi mladého rodu Špačků ze Starburgu (Špačkova hradu).\n"}
{"id": "1045085", "url": "https://cs.wikipedia.org/wiki?curid=1045085", "title": "Deutsche Licenz Tatra", "text": "Deutsche Licenz Tatra\n\nDeutsche Licenz Tatra Automobile Betriebsgesellschaft mbH, zkráceně Delta, od roku 1928 Detra, byl německý výrobce automobilů.\n\nČeskoslovenská firma Tatra založila společnost Deutsche Licenz Tatra v roce 1925 jako montážní závod se sídlem v \"Frankenallee\" 98–102 ve Frankfurtu nad Mohanem. Závod vznikl s cílem snížit dovozní cla a k překonání dalších byrokratických překážek pro export vozů Tatra na německý trh. Z podobných důvodů vznikly i firmy Austro-Tatra ve Vídni a Unitás v maďarské Budapešti. Navíc v Německu byl v té době provoz pravostranný a v Československu byly vyráběny automobily převážně pro levostranný provoz. Vedením továrny byl pověřen Arthur von Mumm. Vozidla nesla značku \"Tatra\". Výroba byla ukončena v roce 1933 a společnost zanikla v roce 1938.\n\nJeidným vozem firmy pod názvem Delta byl typ \"11\". Byl to licenční model Tatra 11 a 12. K pohonu byl zvolen vzduchem chlazený dvouválec boxer o objemu 1056 cm³ s výkonem 12 koní, později nahrazený motorem se zvýšeným výkonem 14 koní. \n\nOd roku 1928, kdy byl název firmy změněn z Delta na Detra, byl model přejmenován na \"4/14 PS\". V roce 1928 nabídku rozšířil větší typ \"8/40 PS\". Osazen byl čtyřválcovým motorem o objemu 1896 cm³ s výkonem 40 koní.\n\n\n"}
{"id": "1045089", "url": "https://cs.wikipedia.org/wiki?curid=1045089", "title": "Jaroslav Ptáček", "text": "Jaroslav Ptáček\n\nA.R.D. Jaroslav Ptáček, O.Cr. (5. dubna 1928, Miřetice – 15. listopadu 2016, Praha) byl český římskokatolický kněz, křižovník s červenou hvězdou, osobní arciděkan a od roku 2008 administrátor farnosti u kostela sv. Františka z Assisi v Praze. V roce 2015 obdržel papežské vyznamenání \"Pro Ecclesia et Pontifice\".\n\nJaroslav Ptáček se narodil 5. dubna 1928 v Miřeticích v okrese Benešov. Byl veden touhou stát se knězem, nastoupil v roce 1939 na Arcibiskupské gymnázium v Praze. Poté, co nacisté gymnázium zrušili, dokončil studium v roce 1947 na Jiráskově gymnáziu v Praze. Byl přijat do kněžského semináře v Dejvicích, vystudoval Katolickou teologickou fakultu Univerzity Karlovy a dne 29. června 1951 přijal v Praze kněžské svěcení. To v důsledku těžké politické situace a nejasností ohledně budoucnosti samotného semináře přijal o rok dříve než bylo původně určeno. Již jako kněz tedy dokončoval samotná studia. Od 15. května 1952 byl ustanoven administrátorem nejprve v Neveklově, a od 1. listopadu 1952 v Maršovicích. Kvůli tlaku ze strany místní samosprávy v Neveklově a vinou kancléře Jana Dočekala musel odejít, a po určitých nejasnostech byl nakonec s platností od 1. března 1953 ustanoven administrátorem ve Svojšicích.\n\nV roce 1955 byl ustanoven administrátorem v Radnicích, odkud spravoval excurrendo rovněž farnosti Stupno a Újezd u Radnic, roku 1977 byl přeložen do Zbiroha a ustanoven rovněž administrátorem excurrendo v Drahoňově Újezdě, Lhotě pod Radčem a Líšné. Od ledna 1986 působil jako farář v Unhošti, 28. března 1988 byl jmenován osobním arciděkanem. Po sametové revoluci se zasloužil o obnovení tradice svatováclavských poutí na Budeč; první z nich se v roce 1990 zúčastnil pomocný biskup Mons. Jan Lebeda, spirituál P. Ptáčka z kněžského semináře a v roce 1992 jí byl přítomen tehdejší apoštolský nuncius Mons. Giovanni Coppa. \n\nV letech 1991 až 1996 byl Jaroslav Ptáček okrskovým vikářem kladenského vikariátu. Roku 1994 vstoupil do řádu Křižovníků s červenou hvězdou a složil řeholní sliby. Od 15. září 2008 působil jako administrátor farnosti u kostela sv. Františka z Assisi v Praze na Starém Městě a novicmistr. Vstup do Křížovnického řádu byl logickým vyvrcholením jeho celoživotní úcty ke svaté Anežce České. Během své kněžské služby se řídil větou svého spirituála ze semináře, pozdějšího biskupa Mons. Jana Lebedy: \"Jenom lidé vnitřně bohatí, duše opravdu knížecí, jsou pravými dárci a rozsévači úrod, které neklamou.\" Za celoživotní pastorační službu a mimořádné zásluhy pro řád Křižovníků, mu bylo 21. listopadu 2015 uděleno papežské vyznamenání \"Pro Ecclesia et Pontifice\". P. Jaroslav Ptáček zemřel 15. listopadu 2016 ve věku 88 let po 66 letech kněžské služby.\n\n\n\n"}
{"id": "1045092", "url": "https://cs.wikipedia.org/wiki?curid=1045092", "title": "Slovenská katolická misie", "text": "Slovenská katolická misie\n\nSlovenská katolická misie (slovensky \"Slovenská katolícka misia\") může být:\n\n\n"}
{"id": "1045093", "url": "https://cs.wikipedia.org/wiki?curid=1045093", "title": "Česká katolická misie", "text": "Česká katolická misie\n\nČeská katolická misie může být:\n\n\n"}
{"id": "1045097", "url": "https://cs.wikipedia.org/wiki?curid=1045097", "title": "LGBT práva v Bělorusku", "text": "LGBT práva v Bělorusku\n\nLesby, gayové, bisexuálové a translidé (LGBT) žijící v Bělorusku čelí právním problémům a násilí neznámým pro heterosexuální většinu. Mužská i ženská stejnopohlavní sexuální aktivita je v Bělorusku legální, ale homosexuální páry nemají stejnou právní ochranu jako heterosexuální páry.\n\nStejnopohlavní sexuální byl dekriminalizován v roce 1994. Nicméně lesby, gayové, bisexuálové a translidé (LGBT) jsou stále silně omezováni a homosexualita je v běloruské společnosti velkým tabu. Mnoho Bělorusů se domnívá, že homosexualita je psychickou poruchou, a mnoho LGBT osob svojí orientaci před okolím skrývá. Ti, co jsou otevření, čelí šikaně, psychickému i fyzickému násilí.\n\nHomosexuální pohlavní styk byl v Bělorusku dekriminalizován v roce 1994. Věk způsobilosti k pohlavnímu styku je pro obě orientace, homosexuální i heterosexuální, stanoven na 16 let.\n\nÚstava Běloruské republiky stejnopohlavní manželství zakazuje. Článek 32 vymezuje manželství jako trvalé soužití muže a ženy.\n\nV souladu s Ústavou (Článek 32) a Manželským a Rodinným zákoníkem (Články 1 až 12) je manželství jedinečnou občanskou smlouvou uzavřenou před orgánem veřejné moci a přístupnou pro dvě osoby různého pohlaví. Tento konečný verdikt činí manželství nepřístupným pro homosexuální páry.\n\nBěloruské právo neumožňuje ani žádná úpravu společného soužití, ačkoli jsou zde běžné případy mimomanželského soužití tvořeného i heterosxuálními páry. Společné soužití nemá žádnou právní úpravu, co se týče změny partnerova nebo partnerčina příjmení. Dále nevede k žádným právům jako mají manželské páry. Mezi povinnosti plynoucí z něj jen některé jsou právně vymahatelné občanským právem. Pokud provozují společné podnikání, jejich vztahy jsou upraveny obchodním právem. Pokud se rozejdou nemají partneři stejný přístup k právům a povinnostem jako manželské rozvádějící se páry. Partneři, jak současní, tak i bývalí, nemají vůči sobě žádnou vyživovací povinnost.\n\nSoužití nemá ani žádnou právní úpravu v oblasti dědictví. Partneři nejsou zahrnuti v žádném okruhu dědiců, tudíž spolužijící osoby můžou dědict pouze ze závěti. Dědici se závěti platí vyšší dědickou daň než manželé a nemají ani žádná práva na zákonný podíl z pozůstalosti.\n\nSpolužijící partneři rovněž nemají žádná práva a povinnosti ohledně výchovy dětí. Nicméně mají možnosti osvojit si biologické dítě svého partnera. Osvojitel nesmí být nesvéprávný, nesmí být zbaven svých rodičovských práv soudem, a musí být minimálně o 16 let starší než osvojenec. Spolužijící osoby si však nemůžou adoptovat sirotka, jelikož zákon adopci umožňuje pouze manželským párům.\n\nZákoník práce (Článek 14) zakazuje diskriminaci v rámci pracovně-právních vztahů. Nicméně sexuální orientace není uvedena na seznamu sociálních charakteristik, na něž se anti-diskriminační zákon vztahuje.\n\nPerzekuce na základě sexuální orientace není v zákoně uvedena jako důvod k získání statutu upchlika. Stejnopohlavní partnerství není použito pro účely imigračního práva. Po pádu komunistického režimu mnoho Bělorusů se snažilo získat politický azyl v zahraničí z důvodu obav perzekuce kvůli sexuální orientaci. Častým důvodem byla přímá i nepřímá policejní šikana. Amnesty International Lesbian, Gay, Bisexual and Transgender Network - Belaurs (AILGBT - Belarus) tyto informace obdržela od uprchlíků v Česku, Nizozemsku, Francii a Švédsku. Jeden z nich, 19letý obyvatel Minsku, který získal v západní zemi azyl v květnu 2007, potvrdil, že se jej rodiče snažili léčit z homosexuality pomocí elektrokonvulzivní terapie.\n\nInternetový poskytovatel Beltelecom (největší v Bělorusku) se pokoušel blokovat přístup na stránky věnované LGBT tematice alespoň v internetových kavárnách. V poslední době je přístup na tyto stránky bezproblémový, přesto jsou však blokovány ruské gay stránky, vč. gay.ru.\n\nPrvní gay pride se záštitou Společenství nezávislých států se konal roku 2001 v Minsku. Jednalo se pokojnou manifestaci se cca 300 účastníky.\n\nSoukromá firma v Bělorusku cenzorovala gay inzeráty tvořené na jejich LGBT webových stránce, dnes známé jako Gay.by. V přímém důsledku stížností majitel webových stránek usoudil, že měli právo si tam tvořit svoje inzeráty. Poté bylo uvedeno, že se tak konalo na základě doporučení, ale nikdy se neuvdelo kterých.\n\nJenom specializovaný magazín pro LGBT komunitu (Forum Lambda Magazín) byl publikován prostřednictvím Lambda Belarus a šířen v Rusku a Bělorusku v letech 1998 a 2002. Publikace byla několikrát zakázaná Státní nakladatelskou komisí.\n\nHlavním zdrojem informací ohledně života LGBT komunity v Bělorusku je internetový portál Gay.by. Je to jedna z nejnavštěvovanějších webových stránek s měšíčním počtem návštěvníků větším než 350 tisíc. Tvůrci webových stránek čelí mnoha problémům, když se snaží šířit informace o homosexualitě. V prosinci 2002 Státní Univerzita v Minsku zakázala přístup na všechny LGBT webové stránky. V březnu 2003 vedení Internetové kavárny \"Soyuz Online\" největší a nejpopulárnější mezi gayi blokovalo Gay.by. V lednu 2004 místní internetová firma N1.BY odmítla služby Gay.by. Ještě předtím roku 2003 systémový adminstrátor \"Krasnaya Banernaya\" (RED.BY) zakázal portál Gay.by z důvodu účasti na výměně odkazů.\n\n10. května 2003 vniknul na běloruský gay a lesbický portál Gay.by neznámý hacker. Smazal všechna témata na portálu a umístil tam pododkaz nabádající k hromadnému vraždění homosexuálů. Kromě toho zatímco probíhalo stahování z domovské stránky Gay.by objevovaly se na stráce oznámení typu \"PEDERASTI MUSEJÍ ZEMŘÍT\" nebo \"STOP PEDERSTATŮM V BĚLORUSKU\". Hackerův útok byl následován telefonáty směřovanými na členy portálu s hrozbou vydírání.\n\nPoté byla založená nová stránka sdružující běloruskou LGBT komunitu. První běloruský gay blog Sunshine.by drží krok se všemi vymoženostmi země poskytující neomezený pohled do světa lesbické, gay, bisexuální a transexuální komunity zde.\n\nV Bělorusku nefunguje žádná oficiální organizace, která by reprezentovala zájmy gay a lesbických občanů. Ženská organizace Jyana, která je oficiálně registrována, a která se zabývá genderovými otázkami, chrání práva mladých žen, a v současné době se chystá ukončit svojí činnost. Mužská organizace Mladí republikáni (Vstrecha) není LGBT organizací, ale většinu své pozornosti směřuje na prevenci HIV/AIDS mezi nejohroženějšími skupinami, do nichž spadají právě muži mající sex s muži. Jiné organizace a iniciativy pracují mimo právní rámec.\n\n\nPorušování lidského práva svobodného projevu a shromažďování v Bělorusku bylo opakovaně odsuzováno mezinárodními komunitami.\n\nPo několika neúspěšných snahách se v r. 1999 uspořádal festival gay pride Běloruskou ligou pro sexuální rovnost \"Lambda\" BLL a \"Fórem Lambda\", magazínem gay a lesbických Bělorusů. Program festivalu zahrnoval seminář pro novináře o lesbách a gayích v médiích, konferenci o právech gayů a leseb v Bělorusku ve světě, výstavu fotografií a filmů o homosexuálech, soutěž \"Mr. Gay Belarus\" a soutěž \"Transmission\". Podpořily jej Rozvojový program OSN, studio Tatyana, United Way Belarus, International Research & Exchanges Board, Titanic Club a hosté z Ukrajiny. Během jedné z párty v klubu došlo k policejní razii a osobní prohlídce soutěžících \"Transmission\".\n\nV r. 2008 se organizátoři festivalu setkaly s rozsáhlými problémy při jeho přípravě. Podle Edwarda Tarletskiho, předsedy organizačního výboru, dostala rozhlasová stanice Radio BA, která se měla spolupodílet na organizaci a pronajmout mu během konání festivalu taneční sál, nařízení od prezidentovy administrativy, aby od toho upustila. Jiné rádiové stanice odmítly toto podpořit na stejném základě, čímž došlo ke zrušení jak samotné události, tak i veškerých doprovodných akcí. Před plánovaným dnem festivalu 9. září protestovaly proti němu skupiny spjaté s Pravoslavnou církví. Plánovaný pochod gay pride napříč městem byl zakázán zastupitelstvem 24 hodin před jeho konáním a autority ještě ten den zakázaly i další doprovodné akce. Tisk na tuto akci zareagoval ihned.\n\nV r. 2001 zakázala běloruská vláda konání festivalu Belarus Gay Pride znovu. 3. srpna 2001 vnikly neidentifikovatelní vandalové do bytu předsedy Lambda Belarus Andreje Babkina, kde zničili veškeré plakáty, knihy a jiné propagační materiály \"Gay Pride 2001\".\n\nV r. 2002 zrušil Edward Tarletski Gay Pride 2002 den před jeho konáním, když mu na policejní stanici bylo řečeno, že pokud se bude konat, tak policie nepřevezme žádnou zodpovědnost za možné roztržky.\n\nV r. 2004 byl nucen zrušit konání mezinárodního gay a lesbického festivalu. Organizační výbor finální (běloruské) části Fourth International Moonbow Human Rights and Homo Cultural Festival a první fázi ročního ILGN (International Lesbian and Gay Cultural Network) Světové konference gay a lesbického světa 28.-29. srpna 2004 byly nuceny zrušit konání celé akce v Minsku. Důvodem tohoto kroku byla úřední šikana majitele klubu, která vyvrcholila v to, že odmítl podílet se na organizaci události. Kromě toho dostali zahraniční hosté několik výhružných telefonátů ze strany úřadů, že pokud se zúčastní workshopů a diskuzí, budou neprodleně vyhoštěny ze země na základě ustanovení o vměšování se do vnitřních záležitostí Běloruské republiky.\n\n27. října 2008 se stejná skupina dožadovala povolení na konání demonstrace za gay práva v blízkosti ruské ambasády v Minsku. Obě akce nezískaly záštitu. Vzhledem k tomu, že Bělorusko není členem Rady Evropy, nemůžou se zdejší gay aktivisté obrátit na Evropský soud pro lidská práva. Jedná se o stejnou skupinu, která se rozhodla organizovat spolu s ruskými LGBT aktivisty každoroční Slavic Pride konaný střídavě v Minsku a v Moskvě.\n\nV lednu 2009 byla naplánovaná akce s názvem \"Právo milovat\", jejímž cílem bylo zvýšit veřejné povědomí o homofobii a diskriminaci LGBT v Bělorusku. Žádost o povolení byla zamítnuta. LGBT aktivista Roman Mandryk se proti rozhodnutí úřadů města Homel odvolal k Obvodnímu soudu. Jako důvod své žaloby uvádí Mandryk, že rozhodnutí radnice města Homel bylo porušeno jeho právo shromažďovat se garantované článkem 35 běloruské ústavy. Dále dodal, že místní vyhláška č. 299, je neústavní, neboť připouští zákazy organizace veřejného shromáždění bez uvedení objektivního důvodu. Organizátoři hodlají i nadále pokračovat ve své práci s nadějí, že by něco takového mohli organizovat od r. 2010.\n\n\"Měsíc proti homofobii\" byla kampaň běloruských LGBT aktivistů probíhající od 17. dubna - 17. května 2009 v Minsku, Grodnu a Luniněci. Skládala se z informačních kampaní a nátlakových akcí. Měsíc organizovali Gayby.org, Gay,by, členové Ligy sexuální rovnosti \"Lambda\" a Amnesty International (Belarus). Více než padesát médií o měsíci informovalo. Běloruský tisk tak začal mluvit o gayích a lesbách.\n\nHlavním cílem měsíce proti homofobii bylo skoncovat s veškerými fyzickými, morálními a symbolickými útoky na lidi s odlišnou sexuální orientací nebo genderovou identitou, větší solidarita s LGBT na celém světě, kterým není umožněný boj za jejich práva a obecně širší kampaň za lidská práva.\n\nBěloruské zákony nemají žádná ustanovení o homofobně motivovaných trestných činech. Trestní zákoník se o homosexuálech zmiňuje pouze v případě, kdy jsou \"subjektem\" trestného činu (pachatelem), ale na situaci, kdy se stanou \"objektem\" trestného činu (obětí), už nepamatuje. Soudní a policejní orgány neprojevují ochotu podrobně se zabývat homofobními motivy pachatelů. Soudci nejsou zavázáni při ukládání trestu brát v potaz přitěžující okolnosti, je-li motivem spáchání trestného činu skutečná nebo domnělá sexuální orientace oběti. LGBT komunita tak představuje z hlediska diskriminace a násilí velmi ohroženou skupinu.\n\n18. dubna 2001 bylo v Minsku na poli před apartmentem, v němž žil, nalezeno mrtvé tělo důchodce Alexandra Štěpanoviče, který byl znám svojí homosexualitou. Jeho tělo vykazovalo známky četných bodných ran. 16. května téhož roku byl Andrej Babkin, aktivista z Lambdy Belarus, brutálně zmlácen a znásilněn před vchodem svého bitu. Kvůli těžkým poraněním musel být převezen do nemocnice.\n\n2. července minská policie zatkla a krutě zbila Andreje Šerbakova, jednoho ze zakladatelů Lambda Belarus. Následující den byl Ivan Sušinksi, majitel gay klubu \"Oskar\", zavražděn. V únoru 2000 byla jeho klubu pozastavená činnost. Ivan se proti tomuto odvolal pro neférové jednání policie. 13. listopadu 2001 byl v Molodechnu napaden předseda Lambda Belarus Edward Tarletsi. Útok mu způsobil otřes mozku, který vyvolal potřebu sedmidenní hospitalizace.\n\n15. února 2002 byl ve Žlobinu (Homelská oblast) nalezen 34letý účetní Viktor Kovyl mrtvý v bytě svých rodičů. Jednalo se o otevřeného homosexuála jak na pracovišti, tak i na veřejnosti. Policie odmítla dát jeho partnerovi bližší informace o vraždě. Jeden z policistů mu dokonce řekl: \"Dobře vám tak, buzeranti!\"\n\n12. dubna 2002 došlo před gay klubem \"Babylon\" k fyzickému útoku na skupinu homosexuálních mužů. Podle obětí se jednalo o skupinu skinheadů (10-12 mužů) útočící na tři prominentní osoby před následným příjezdem policie. Mezi oběťmi byl Edward Tarletski, šéfredaktor gay magazínu Forum Lambda a předseda Lambda Belarus. 10. června v komunálce ve městě Buda-Kašaljova (Homelský region) tři neznámí muži zmlátili a znásilnili místního nájemníka Dmitrija L. 18 let. Oběť byla převezená do nemonice, kde strávila dva týdny.\n\n2. října 2002 ve večerních hodinách přepadla skupina čtyř neznámých mužů Edwarda Tarletksého na cestě domů. Nejprve se jej zeptali, jak se jmenuje, a když jim odpověděl, že Tarletksi, začali jej mlátil. Po útoku byl převezen do nemocnice se zlomeným ramenem a třemi vyraženými zuby.\n\nV r. 2002 zahájila minská policie vyšetřování ve spojitosti s vraždou Mikhaila M., 50 let, jehož zmučené tělo bylo nalezené v jeho bytě 17. listopadu. Pocle policie se v běloruském hlavním městě jednalo o pátou oběť tohoto typu. Kriminalisté však zcela vyloučili možnost, že by se jednalo o sériového vraha.\n\n18. února 2003 byl Tarletksi zmlácen neznámými osobami v blízkosti svého obydlí znovu. Do nemocnice jej převezli s poraněnou hlavou a četnými modřinami na těle. 29. března téhož roku zmlátitil vyhazovač nočního klubu \"Budda-Bear\" v Minsku Juliju Juknovečovou, dobrovolnici Minsk Pride, když se uprostřed haly políbila s jinou dívkou. Po následném převozu do nemocnice a rentgenovém vyšetření jí byla diagnostikována fraktura lebky.\n\n28. května 2008 došlo v Minsku k dalšímu útoku na Edwarda Tarlektskiho. Pachateli byli tři mladiství. Tarletksi řekl, že se ani nepokusí o tomto útoku informovat policii, protože by s tím stejně nic nedělala. Navíc dodal, že se jedná již o třetí útok na jeho osobu v posledních pěti letech.\n\nV polovině září 2008 byly v Minsku znásilněny dvě transženy. Trestný čin nenahlásily, neboť nevěřily, že by jim policie byla schopná pomoci.\n\nVe věznicích a nápravných zařízeních je homosexualita subjektem spekulací a vydírání. Homosexuální vězni jsou nejvíce ohroženou a hlavně nechráněnou skupinou. Dozorci často zneužívají odlišné sexuální preference vězňů k získávání potřebných dat a jejich spoluvězně tiše podporují v homofobní šikaně.\n\nPolicisté shromažďují o homosexuálech, kteří se stali oběťmi násilí, veškeré informace osobního charakteru. Těch však nevyužívají ke stíhání pachatelů trestných činů proti těmto obětem. Mezi těmito informacemi jsou také data z cestovních pasů, včetně fotografií, homosexuálních osob, kteří navštěvují místa, kde se shromažďují homosexuálové. Národní NGO \"Vstrecha\" (\"Setkání\") (Skupina HIV prevence pro homosexuální muže) o těchto praktikách informovala v Brestu a Homelu. Policisté odmítají vyšetřovat případy násilných trestných činů proti sexuálním menšinám a ani se aktivně nesnaží zahájit řízení proti pachatelům, jejichž motivem jsou homofobní předsudky. Lambda Belarus zaznamenala mnoho případů brutality vůči lesbám a gayům, včetně neochoty policie se tímto zabývat, v celé zemi. Policie mnohdy uskutečňuje neoprávněné razie do barů navštěvovaných homosexuály. AILGBT-Belarus, \"Vstrecha\". Lambda Belarus a lesbická skupina \"YANA\" informovaly o této situaci v Homelu a Minsku.\n\nGayové, lesby, bisexuálové a translidé tvoří největší procento sebevrahů. Jedním z důvodů tohoto jevu je nedostatek kvalifikovaných psychologů. V hlavním městě Minsku působí tři univerzity - Běloruská státní univerzita, Běloruská pedagogická univerzita a Univerzita evropských humanitních studií, které pravidelně vypisují několik psychologických kursů se zaměřením na sebevražedné tendence, ale nikoli na sexuální menšiny.\n\nV květnu 2003 zakázal rektorát Univerzity evropských studií v Minsku promítání dokumentárního filmu \"Outlawed\" o celosvětové diskriminaci gayů a leseb. Podle zaměstnanců univerzity stál v pozadí zákazu tlak Ruské pravoslavné církve.\n\nPodle Ministerstva zahraničí Běloruské republiky a Centra pro studii sexuálních menšin v armádě Kalifornské univerzity v Santa Barbaře je homosexuálům zakázaná služba v armádě. AILGBT-Belarus zdokumentoval nejméně pět případů homosexuálních mužů z Homelu, kteří nesměli do armády kvůli sexuální orientaci. Žádný případ homofobní šikany v armádě nebyl zaznamenán. Zřejmým důvodem tohoto je fakt, že homosexuální vojáci svojí sexualitu skrývají.\n\nOtevřená podpora gayů a leseb není v rámci běloruské politické scény považovaná za populární. V červenci 2001 hlasoval Organizační výbor Prvního mládežnického kongresu proti účasti delegace Lambda Belarus.\n\nV březnu 2002 publikovala běloruská média vyjádření Mladé fronty (mládežnické křídlo Běloruské lidové fronty) obsahující homofobní postoje. Zvláštní pozornost byla věnována článku napsaném předsedou Mladé fronty Pavelem Severinečem, ve kterém homosexualitu nazval smrtelným hříchem a perverzí. Podle Severineče je faktická existence homosexuálů výsledkem zkaženosti a hříšnosti celého světa.\n\nDalším incidentem byl pokus bělorských sexuálních menšin vytvořit formální prohlášení solidarity s oběťmi Černobylské havárie. Toto vyvolalo reakci ze strany mladého předsedy Dmirtije Daškeviče v rozhlase \"Svobodná noc\", kde prohlásil, že pro homosexuály není v Bělorusku místo, a že homosexuálové jsou nemocní lidé, a tudíž by ani jejich opozice se neměla snížit k tomu vést s nimi jakýkoli dialog.\n\nV září 2004 řekl běloruský prezident Alexandr Lukašenko při prohlášení před Belarusian Security Council toto: \"Naše společnost 'jim' [Evropská unie a Spojené státy] bude muset brzy ukázat, jak to u nás chodí, když se takhle chovají, když dělají z našich dívek prostitutky, když krmí naše občany nelegálními narkotiky, když k nám šíří sexuální perverze, a když se obecně dopouštějí takových metod.\n\nVětšina Bělorusů stále považuje homosexuální způsob života za projev duševní poruchy. Homofobní postoje, podezřívavost a předsudky pořád přetrvávají. Podle průzkumu Belarusian Lambda League for Sexual Equality (Lambda Belarus) uskutečném v dubnu 2002 bylo 47 % Bělorusů toho názoru, že by homosexuálové měli být uvězňováni. Mladí lidé projevili obecně větší míru respektování homosexuality a vzrůstající zájem o gay a lesbickou kulturu. Nicméně v pozadí tohoto zájmu stojí zejména mladistvá populární kultura a snaha o to být moderní. Čili je zde určité riziko, že při vstupu do dospělého života na své dřívější postoje zapomenou. V r. 2007 zorganizovaly Information Center TEMA a MyGomel.com anketu reakcí homelské omladiny na sexuální menšiny. 47,6 % zkoumaných mělo k sexuálním a genderovým minoritám negativní cítění, 10 % by bylo pro kriminalizaci homosexuálních vztahů.\n\nNejaktuálnější výzkum Pew Research Center publikovaný v květnu 2017 ukazuje, že 16 % Bělorusů podporuje stejnopohlavní manželství a 81 % je proti němu, což velký rozdíl oproti Ukrajině (9%), Rusku (5%) a Moldavsku (5%). Mladší generace byla k legalizaci stejnopohlavních sňatků obecně vstřícnější než starší (22 % vs. 14 %).\n\nJako součást Sovětského svazu používalo Bělorusko stejné zákony jako ostatní post-sovětské republiky. Homosexualita byla jako taková považována za ilegální. Pohlavní styk mezi ženami nikdy nebyl oficiálně v Bělorusku ilegální, byť i lesby přistižené při homosexuálním styku byly často posílány do psychiatrických léčeben. Nicméně muži přistiženi při stejnopohlavní sexuální aktivitě byli zároveň i trestně stíháni. Slova jako homosexualita nebo gay nebyla nikdy v zmíněna v žádném sovětském Trestním zákoníku a sovětský Soudní systém používal výraz sodomie.\n\nČlánek 119 odstavec 1 starého běloruského Trestního zákoníku stanovil, že homosexuální muži provozující dobrovolně stejnopohlavní styk můžou být odsouzeni až na 5 let odnětí svobody. Až 500 Bělorusů bylo v r. 1989 propuštěno ze zaměstnání kvůli jiné sexuální orientaci. Kromě toho KGB založila speciální oddělní pro boj s homosexualitou. Tajná služba verbovala do svých řad osoby z gay komunity prostřednictvím vydírání. Toto předcházelo nemožnost vzniku jakýchkoli gay organizací nebo tiskových médií specializovaných na sexuální menšiny. Přesto se gayové a lesby shromažďovali na ulicích, v hotelech, na nádražích, toaletách nebo ve svých bytech.\n\nV r. 1992 byly založeny za podpory nevládní organizace Stop-AIDS-Belarus (SAB) noviny s názvem Sex-AntiAIDS-Plus. Proti druhému výtisku novin byla vznesena žaloba ze strany prokurátora a začalo trestní řízení. Noviny obsahovaly inzeráty pro gaye a lesby, jejich zveřejňování bylo považováno za podbízení k trestné činnosti.\n\nV r. 1994 se trestního řízení proti novinám pozastavilo. Nicméně jeho zakladatel a šéfredaktor Ruslan Geniush ze strachu před perzekucí omezoval jeho vydávání. V r. 1992 byl registrován časopis \"Randez-vous\" a začal publikovat. Obsahoval primárně osobní inzeráty a články psané od psychologů,sexuologů a dopisy a oznámení od LGBT čtenářů ve speciálním odstavci \"Blue Salon\". V r. 1994 časopis rovněž přeřušil svoji činnost.\n\n1. března 1994 Parlament Běloruské republiky novelizoval Článek 119 odstavec 1 Trestního zákoníku Běloruska a homosexuální chování se stalo legálním.\n\n\nObecně:\n\n"}
{"id": "1045106", "url": "https://cs.wikipedia.org/wiki?curid=1045106", "title": "Stříkačka", "text": "Stříkačka\n\nPojem stříkačka může mít různé významy:\n\n"}
{"id": "1045116", "url": "https://cs.wikipedia.org/wiki?curid=1045116", "title": "The Slaughter of Innocence, A Requiem for the Mighty", "text": "The Slaughter of Innocence, A Requiem for the Mighty\n\nThe Slaughter of Innocence, A Requiem for the Mighty (v překladu \"Masakr neviny, rekviem pro mocné\") je debutní studiové album britské black metalové skupiny Hecate Enthroned z roku 1997, které vyšlo u britského vydavatelství Blackend Records.\n\n\n\n"}
{"id": "1045118", "url": "https://cs.wikipedia.org/wiki?curid=1045118", "title": "Vánoční zvyky a pověry", "text": "Vánoční zvyky a pověry\n\nVánoce jsou druhým nejvýznamnějších křesťanským svátkem a v evropském kulturním prostředí jsou považovány za nejvýznamnější svátek v roce i pro nekřesťany. Se slavením Vánoc a s dobou adventní, která jim předchází, je proto spojeno množství místních či národních rituálů a zvyklostí. Za vánoční období je považováno období od adventu do Tří králů.\n\nAdventní svíce na adventním věnci se v ČR zapalují postupně jako v jiných zemích. Advent je v 21. století pojímán jako období duchovní přípravy trvající do Vánoc, doba rozjímání a dobročinnosti. Česká hudební tradice se může pochlubit výjimečným počtem kvalitních adventních písní. Uplatňují se zejména při jitřních mariánských mších zvaných roráty.\n\nJeště na počátku druhé poloviny 19. stol. byly v každé vesnici předváděny dramatické hry se svatým Řehořem, se svatou Lucií, Barborou, Dorotou a dalšími svatými v tomto období. Tyto dramatické hry zobrazovaly jejich osud a skutky. V okolí Milevska večer chodila před svatou Barborou žena, obyčejně vdaná, procházela od statku ke statku po celé vsi. Byla oblečená obvykle do bílých nebo černých volných šatů. Vlasy měla dlouhé, rozpuštěné, po zádech splývající. V pravé ruce držela metličku, pentličkami ozdobenou, kterou hrozila dětem, které se nerady modlily nebo které rodičů neposlouchaly. Někde s ní chodil celý průvod ale jinde ji doprovázela osoba přestrojená za anděla, která nosila v košíku různé dárky, jako jablka, ořechy a cukrovinky. Děti které děti se modlily a o kterých rodiče potvrdili, že poslouchají, dostaly od anděla dárky, neposlušné děti byly pokárány a bylo jim pohrozeno metličkou. Při návštěvě postavy představující svatou Barboru a anděla také zpívaly.\n\nJako Barborky vystupovaly dospělé dívky oblékaly si bílé šaty a chodily navštěvovat domácnosti ve skupinách po třech až šesti (Barborek). Každá měla kolem pasu modrou nebo červenou stuhu, ale někdy i jinou širokou pentli s dlouhými převislými konci na levém boku. Přes obličej Barbory nosily dlouhé rozčesané vlasy, aby je nikdo nepoznal. Na hlavě je zdobil květinový věneček, někdy měly i korunku, v pravé ruce pak metlu, v levé uzlík nebo košíček s dárky. Jedna z nich vždy nosila v ruce i malý zvoneček. V Ratajích u Bechyně mívaly Barborky na hlavě bílou plenu a přes obličej tylový závoj.\n\nJedna z Barbor v některých oblastech nosila na tyčce nabodnutou tykev, která byla vydlabaná a jedna strana tykve byla vyřezaná takže připomínala veliký obličej. Uvnitř dýně hořela svíčka. Výsledek podle dobového spisu vypadal jako hlava umrlce, ale lze snadno předpokládat, že autor myslel spíše strašidlo. Znamením, že jdou do stavení, bylo, že Barborky postavily do okna tykev a zašlehaly do skla na okně metlou. Při návštěvě opakovaly dutě: „\"Mulise, mulise\"“ (modli se) a říkávaly různé tradiční s texty jako „\"My jsme čtyry Barbory, jdeme ze Svaté Hory… …kdo se modlit bude, tomu je (dary) dáme, a kdo nebude, tomu hodně nalupáme.\"“ Každá Barborka něco dětem dala. Obvykle ořechy, jablka, cukroví, ale i tu a tam nějakou bramboru, leckdy i nahnilou.\n\nBarbory provázel čert a koza. Čert měl na sobě na ruby obrácený kožich, s dlouhou černou srstí. Přes hlavu měl čert přetaženou černou noční čepičku, ze které nahoře na hlavě udělány byly dva růžky, vycpané koudelí. Obličej měl čert začerněný sazemi, nad očima červené proužky a z úst visel mu dlouhý jazyk z červeného flanelu. V ruce držel silný řetěz, kterým chrastil. Koza byla strakatě oblečena, obličej měla zakrytý škraboškou tvaru hlavy kozí a na hlavě rohy z výtřasek (dvojrohých dřevěných vidlí). Na krku se koze houpal zvoneček. Běhala po čtyřech a dělala veliké skoky.\n\nDěti obyčejně plny strachu hned klekly a modlily se. Ale kdo se nechtěl modlit, toho šlehaly Barbory metlou a hrozily mu, že ho vezme čert. Čert stál připravený v síni a chrastil tam hlasitě řetězem. Dospělejší chlapci a dívky se obyčejně před Barborami poschovávali. Koza je však, jak po všech koutech šmejdila a rejdila, vyhledala a rohy děti vyhnala z úkrytů. Než Barbory odešly, důrazné vštěpovaly dětem napomenutí. Šlehnou metlou každé dítě několikrát a dávají rady jako: „\"Buďte, dětičky, pilné, poslouchejte svých rodičů, rády se modlívejte!\"“\n\nPřed sv. Mikulášem, 5. prosince večer, na Přerovsku chodila po domech žena oblečená v bílé plachtě, tvář měla zamoučenu. Chodila se srpem (maketou srpu), kterým obyvatele domu, který navštívila, zvláště děti „stínala“. Říkalo se jí Smrt anebo Boží Matka. Na Podluží chodí „Matička“ večer po sv. Mikuláši. Je zahalena bílou plachtou, v ruce drží kopist, dává dětem líbat křížek a učí je modlit se. Dary nerozdává. Na západní Moravě chodí táž osoba večer na sv. Barborku, 4. prosince. Jinde chodí Matička nebo Smrt zároveň se sv. Mikulášem.\n\nMikuláška, matka svatého Mikuláše, byla samostatnou postavou nebo chodila v průvodu svatého Mikuláše. Podle popisu šlehala březovými proutky po oknech a nosila košík s dárky pro hodné děti. Chodila také s cepem, kopistem či srpem. V lidové tradici se objevuje také v říkadle:„\"Mikuláš ztratil plášť, Mikuláška sukni, hledali, nenašli, byli oba smutní.\"“ V Seničce rodiče straší děti zlou Mikuláškou, která sbírá dárky od sv. Mikuláše. Zde má bílý oděv a krvavé oči.\n\nNa den Neposkvrněného početí Panny Marie večer chodívaly v Kozlovicích odrostlejší děti s „matičkou“. Některé děvče se zahalilo do plachet a šlo s celým průvodem po domech známých. Matičky si zde počínaly jako Mikuláš. Rozdávaly jablka, bonbóny, sušené švestky, ořechy, perníky. Matička zkoušela a vyptávala se dětí, rodiče žalovali na neposlušné, matička děti napomínala a trestala a na konec podělila děti obyvatel domu sušeným ovocem, pečivem a ořechy. Do kterého domu matička nepřišla, tam rodiče sami schovali svým dětem dary pod postel. Na Vánoce v těchto oblastech nebylo zvykem, aby ještě „Ježíšek rozděloval dárky“.\n\nPřed Božím narozením chodívaly v těchto oblastech a v okolí po devět večerů ženy po devíti domech se soškou Panny Marie. V každém domě bývala soška přes jednu noc. Každý večer přišly sošce naproti se světly a doprovodily ji do sousedního domu. Obyčej byl na památku toho, že prý Panna Maria devět dní v Betlémě hledala marně nocleh.\n\nV Dobré chodívala jen jedna matička „Mikolajka“. Říkalo se, že se chodí po „Mikolajce“. Mikolajka nenosívala na hlavě korunu, zakrývala tvář řídkým šátkem.\n\nNa den Svatého Mikuláše (6. prosince) se těšívaly děti říkadlem: „\"Sláva buď Bohu našemu i Mikulášovi svatému i také svaté Barborce, ať nám naklade v komůrce.\"“ Již asi týden před sv. Mikulášem z rána a navečer práskají děti a mládež z bičů, aby svatý prý „někde neuvízl“ nebo jinde „že nemůže vyjet“. Vůz světce by s hojným nákladem prý pro uvíznutí do dědiny nedojel.\n\nRodiče na Hané vyprávějí dětem, že se Mikuláš spouští z nebe po zlatém laně nebo po zlaté stuze a začne obcházet dědinu v průvodě anděla a čerta, někde i smrtí. Jinde tvrdí, že se Mikuláš spouští na věže. V Hrabyni říkají, že se spustí „\"po zlatém laně na věž a jede potem na bílým šimlu do Bilovca na jarmark, nakupovat pro děti.\"“\n\nKam Mikuláš s průvodem osobně nepřijde, dávali večer talíře za okno a botky pod komín, aby je svatý Mikuláš naplnil. Nehodným dětem nakládá zemáky a řepu.\nSvatý Mikuláš je osoba představující postavu v dlouhém, bílém šatě, s lesklou, zlatou biskupskou čepicí na hlavě, v levici s berlou, a v pravici s dlouhým, postříbřeným prutem. Dlouhý vous se mu vždy bělal až po pás. Za Mikuláše obvykle stával pěkný anděl, jenž měl v rukou velkou cínovou mísu, plnou dárků pro hodné děti, jablek, ořechů, perníku a různých cukrových figurek. Někde obcházelo i více Mikulášů a zase jinde dva biskupové, z nichž jeden jel na bělouši, druhý na koze. V průvodě za nimi často byli i husaři, kominíci, čert, polský Žid, mastičkář, dva medvědi ověšeni zvonky a rolničkami, a také několik chasníků, nesoucích dárky pro hodné děti.\n\nNěkde jezdil Mikuláš na koni, který se sestrojil ze dvou řešet. Jedno síto tvořilo předek koně a druhé zadek (pod zadkem Mikuláše). Obě se zakryly. Zpředu se na síto přidala nějaká koňská hlava (loutka), na zadní se připojil ocas. ^V Tisku někdo z průvodu nosil Mikulášovi houpacího, dřevěného koníka. Na tom houpacím koníku sv. Mikuláš ve světnici seděl a houpal se.\n\nV tomto průvodu dva chlapci, asi dvanáctiletí, byli přestrojení za anděly. Oblek mívali bílý, čepice jako korunky a jeden nesl pokladnici, druhý koš s ořechy a cukrovinkami ale také metlu. Dva mladíci se přistrojili se za jezdce. Kůň měl hlavu dřevěnou a ostatní kostra koní byla z latě nebo z obručí a potažená látkou, tvořící tak čabraku. Kůň byl upevněn kolem pasu jezdce. Za jezdci šli čtyři hajduci. V pravici drželi karabáč s krátkou násadou. Obličeje zakrývaly pěkné škrabošky. Dva mladíci, asi patnáctiletí byli „laufry“ (běžci). Měli bílé kalhoty, bílou suknici po kolena a halenu s rukávy, vše bílé, s pentličkami různých barev. Pás obepínala široká pentle a hlavu kryla čepice v podobě korunky. Bílý len zakryl úplně přirozené vlasy. Na levici měli laufři připevněný zvoneček a v pravé drželi karabáček.\n\nKlapačku představoval silný mladík. Nosil tyč, na jejímž konci připevněna hlava loutky obšitá kožešinou s dlouhými čelistmi, kterými byl provlečen silný motouz. Tím zatáhl mladík dle potřeby, a čelisti pak klapaly o sebe. Na koncích huby měla klapačka kousky kůže z ježka. Od hlavy až k patě byl mladík zahalen houní a jen pro obličej si nechal malý otvor aby viděl na cestu.\n\nZa Židy přistrojili se dva starší veselí muži, kteří měli koženky do bot srstí dovnitř, kabáty upravené jako „špicfrak“, klobouky se širokými střechami, ale nízko sražené \"na tři facky\". Na obličeji nosili škrabošku s notným nosem, ranec přes rameno a v ruce silnou hůl. Za nimi šel černě oblečený kominík s bílou čepičkou, na rameně měl štětku a v ruce krátký žebřík. Pohodný (ras) přicházel v plátěných kalhotách a černé kazajce. Na hlavě jej zkrášloval vysoký klobouk, přes rameno nesl pytel a v ruce silnou hůl. Starší a menší muž ve škrabošce s dosti znatelnou bradavicí na objemném nose představoval sedláka. Měl žluté koženky (kožené kalhoty), zasunuté do vysokých bot. Koženky byly na širokých šlích s přezkami. Hlava byla přikryta ošumělým širákem. V levé ruce nesl sedlák tlustou hůl, v kapse měl pikslu se šnupavým tabákem a z veliké dýmky vypouštěl obláčky dýmu. Selka měla oblečenu černou sukni se širokou modrou pentlí. Červené punčochy a střevíce s přezkami od koňského chomoutu kryly nohy. Krátký kabátek, hodně strakatý, byl vycpán kolem boků i na prsou obklady pro větší objem. Hlavu zdobil velký šátek. Kuba, syn těchto selských manželů, býval nejvyšší ze všech účastníků. Na hlavě měl klobouk s menší střechou (krempa), v ruce silnou hůl a v ústech dýmku jako táta. V průvodu mnohdy chodily i další postavy, někdy se průvodu hrdě zúčastnil i místní strážník, nazývaný tehdy lidově policajt. To mělo za výhodu prevenci větších výtržností.\n\nZa smrť (smrtka) se přestrojil vysoký muž. Byl zahalený v bílém. Obličej kryla škraboška kostlivce. Po stranách prsou byla nakreslena žebra černými pruhy. Smrť nosila na zádech dítě z hadrů upravené hlavou dolů. Dítě mělo taktéž na prsou černé pruhy, značící žebra. V rukou nebo na rameně nosila smrť dřevěnou bíle natřenou kosu a měla dřevěný brousek.\n\nSvatý Mikuláš sebou bere také „zlého“ (čerta), ve Slatině jej znali jako „krom-puse“ (krampus). Za „zlého“ se strojí svobodní mužští i dívky. Oblečou na ruby kožuch dlouhý až po zem, potom se opásají řetazy. Místo jazyka je pruh červené látky. Ovážou se slamou a povříslama.\n\nZ Mikulášova průvodu vstoupili do stavení nejprve hajduci, oznamujíce svůj příchod zvoněním a práskáním karabáčů, ve světnici ukazovali svou mrštnost, vysoko skákajíce rovnýma nohama na lavice i na stoly. Dívky se musí mít na pozoru, aby je hajduci se svými nepěknými škraboškami nezulíbali. Hajduci nutí mládež k modlitbě, šťouchajíce a mrskajíce ji. I dospělá chasa se musela bez okolků modlit, jinak „\"zakusila chladné lázně\"“. Čerti ji vynesli ze stavení a bez smilování hodili do nedalekého močálu.\n\nPoté přichází hudba, hrající pochod, a za ní kráčí pán s paní (představujíce majitele panství) v čele husarů. Za husary následují myslivci, Turci a mouřenínové. Teprve poté přichází biskup (Svatý Mikuláš) jemuž přítomní prokazují úctu. Po výzvách Mikuláše k modlitbě představení pokračuje veselými výstupy Židů, andělů, a dragounů. Židé například nabízejí hospodáři ke koupi jeho vlastní věci. Peníze vyžaduje při vystoupení rovněž klapačka. Celá tlupa chodila po vesnici, nahánějíce pekelným křikem dětem hodně strachu. Zíbrt popisuje: „\"…děsili po domech děti a s čeládkou neslušně a nelidsky zacházeli.\"“\n\nV Uhřičicích u Kojetína se „svaťoškem“ chodíval »pók«. Někdo oblékl se do dlouhé hanácké košile tímto způsobem: hlavu prostrčil otvorem na hrudi, límeček na hlavě se pak zavázal, ruce si dal do rukávů a zbytek těla ukryl do podolku košile. V ruce míval „pók“ šídlo. Když se „svaťošek“ se vyptával dětí, „pók“ vlezl pod stůl a sídlem píchal mladé a děti, především ale dívky. Když ho někdo za píchání odměnil kopancem, svinul se jako pavouk a nechtěl vstát, takže ho museli zvedat.\n\nVe Slavkově u Opavy chodil Mikuláš a dvě Mikulášky přistrojené do bílých šatů a bílých karkul z mušelínu na hlavách. Mikulášky zde zastávaly roli andělů, podělují děti sladkostmi.\n\nMikuláš zkoušel popořadě děti ve světnici ze znalostí. \"…co je to jedna? ptá se. Tázané odpoví - Jeden jest Pán Bůh na nebi. Druhého se zeptal: Pověz ty mě, co je to dvě? Dítě: Dvě jsou desky Mojžíšovy. . . . Šest? — Šest štoudví kamenných, vínem naplněných. Sedům? — Sedům je svátostí\" atd.\n\nKdyž odcházela postava svatého Mikuláše z domu, rodiče mu děkovali: „\"Děkujeme vam sv. Mikolašku, a prósimy vas přijeďte za rok zas.\"“ Čert často některé dítě odnesl (nebo se o to pokusil) z domu pro zastrašení nebo pro smích.\nNěkdy Mikuláš nebývá dost opatrný a prozradil se něčím, že nepřišel s nebe. Děti které se třeba zeptaly maminky: „\"Maminko, bel to svaté? Nebel to náš Francek?\"“ dostaly odpověď „\"Bodeš ticho, děvčesko, deť svaté poslóchá za komínem (nebo za dveřma).\"“\n\nRáno po svátku posílaly dětem tetičky a kmotřičky „Mikoláša“, tedy rozličné dárky, sladkosti, ovoce, ořechy, jablka. K oslavě lidové památky tohoto světce přispívali na trhu mikulášském nejvíce perníkáři a pekaři svátečními výrobky, například perníky s obrázky a ozdobami, jenž rodiče dětem v předvečer svátku nakládali za okna „od Mikuláše“.\n\nFabricius, Mravná naučení (1761) o slavení svátku svatého Mikláše soudí: „\"Učiním-li počátek od dětí a to sice od těch, které ještě sv. Mikuláše neznají, snadno uhodnu, o čem se jim v advente zdává, totiž: nejvíce o sv. Mikuláši, že jim něco naloží, tomu např. nový šaty, druhému že buben, třetímu že píštalu, čtvrtému že koně, pátému že cukr, mandle a fíky. Než mnohému dítěti zmehne, neboť ráno vstane, jako jindy nemodlené, nic jiného nepostihne, leda dobrou, čerstvou metlu, na nejvejš některý ořech nebo jablko; ale přejte dětem jejich radosť, pokud k tomu měšec sv. Mikuláše stačí, dopomáhejte jim, aby se jim jejich sen vyplnil, poněvadž tím způsobem rodičové často více vyřizují u svých dětí než laním, zlořečením, hromováním, klovcováním, nebo talířem po nich házením.\"“\n\nKazatel Seelisko v roce 1774 napomíná účastníky průvodu, aby se dělo „\"při tom starodávném obyčeji předkův... všechno s mírou a rozumným rozvažováním, bez nešikovného, ano i mnohakráte velmi škodného strašení mládeže a bez všech k vychování dítek nepatřících okolostojičností.\"“\n\nZíbrt píše, že „\"pro bujné výstřelky byly obyčeje a obřady lidové zapovídány a vyhynuly. …chození Mikulášů přemnoho mrzáků nadělalo.\"“\n\nPříklad říkadla, které pronášel svatý Mikuláš při příchodu do světnice:\nSvatý Mikuláš: Pochválen buď Ježíš Kristus! \nHospodář: Na věky! Vítám tě, svatý! \nČert: Hr! hr! hr! \nSvatý Mikuláš (sám zpívá): Já jsem svatý Mikuláš, neboj se, kdo posloucháš! Hodně děti miluji, vzdorné prutem maluji.\n\nSvátek Svaté Lucie je oslavován 13. prosince. Dle lidové víry je svatá Lucie ochranitelkou proti čarodějnicím. Od svátku svaté Lucie až do Božího narození dávají hospodyně kravám kousek těsta, smíchaného s rozličným kořením a zeleninami, aby neměly nad nimi čarodějnice moci. Na sv. Lucii se podle pověry všechny čarodějnice shromažďují se na Radhošti k ďábelským rejům. Noc před svatou Lucií má pro kouzla podle lidové víry zvláštní význam.\n\nNa Lucii každý má sníst kus česneku, aby mu stryga (čarodějnice) neublížila. Toho dne nesmí také žena vstoupit první do domu.Staré lidové pořekadlo tvrdí, že \"svatá Lucie noci upije, což\" znamená, že se na svátek svaté Lucie začne zimní den opět prodlužovat. Tato pověra je pradávného původu a je rozšířena všude v Evropě. Původně byl totiž svátek svaté Lucie v předvečer Vánoc, 23. prosince, ale byl přesunut se změnou juliánského kalendáře na gregoriánský.\n\nSvatá Lucie třináctého prosince byla zpodobněna jako bíle oblečená osoba, mlčící, se zamoučeným obličejem nebo maskou, z bílé masky na obličeji čněl dlouhý hrot. Někde chodila kobyla Lucka s celým bujarým průvodem, který prováděl různé neplechy, jako loutka s koňskou hlavou. Jinde je Lucie popisována: „\"na hlavě králičí kůži, na těle obrácený kožich, v pokrvácené ruce nůž… …jak hrozně vypadala tato obluda v přítmí blikavého světla za zimního večera v nízké světnici venkovské pro strach dětem i dospělým.\"“ .\n\nV Česku chodila Lucie, na rozdíl od severské tradice, bez věnce, se svícemi na hlavě. V ruce nosila peroutku a vařečku nebo velký dřevěný nůž, ale u této tradice je popsaná poměrně velká různorodost. Lucky kontrolovaly pořádek, neposlušné děti, dodržování půstu a zvyku, že se 13. prosince nesmí drát peří ani příst. Kdo zákaz porušil, toho přišly Lucie klepnout přes prsty vařečkou a pocuchat mu přádlo. Nehodné děti svaté Lucie strašily, vytahovaly z postelí a cpaly do džberu (menší kádě), chtěly jim dloubat oči, propíchnout břicho nebo si je odnést. Poslušným dětem Lucie nadělovaly do punčoch. Peroutkou z husího křídla ometla ve světnici prach, vyčistila police a skříně a všechny učesala hřebenem. na Přerovsku byly „Lucky“ prohánějící hospodyně a vymetající dům koštětem doménou rozverných mládenců. Podle některých zdrojů vesničané věřili, že se na svátek svaté Lucie scházejí čarodějnice, aby škodily dobrým křesťanům. Tradice se ale byla různá.\n\nOkolo Křesejna, Zvíkovce, Prahy a Zbirohu byla zaznamenána tradice, že večer před svátkem svaté Lucie chodí bílá žena celá v bílém po domech s velikým nožem a hledá, kde jsou děti, kterým chce párat břicha, \"jestli se o advente nepostily, střídmě živy nebyly\". Nicméně tento úřad jinde zastává svatá Lucie.\n\nJakub Jan Ryba o Lucii píše:„\"Jak ta vyhlíží! Ó, ta jest strašlivá. Ta bere vám neposlušné děti do břicha. Oho, toť by muselo býti břicho!\"“\n\nJako příklad vhodných a tradičních staročeských divadelních her je doporučován \"Actus pobožný\", jehož autorem je A.F. Kozmanecius a bývá předváděn během Vánoc. Nicméně v literatuře lze najít například i zdařilé scénáře představení o umučení svaté Lucie.\n\nTřináctého prosince chodil rovněž Žber je popisovaný Č. Zíbrtem jako veliká bytost, celá pokrytá koudelí. Žberem rodiče strašili děti velmi účinně.„\"Kde měli nedobré děti, tam zastavil, vešel do jizby a nepoddanci prý rozřezal břicho, vnitřnosti vybral a místo nich vložil koudel.\"“ popisuje Č. Zíbrt pověst. Postava přicházela 13. prosince a vozila s sebou na vozíku taženém dvěma koni nebo osly pytle koudelí. Za týden se Žber vrátil a mrtvé již zlobivé dítě odvážel do svého obydlí, až daleko, kdesi za Kojetín. Ze Žbera měly děti veliký strach, matky hrozívaly: \"Budete ticho, že na vás zavolám Žbera!\" — a děti hned ztichly jako beránci.\n\nPředvečer svátku narození Ježíše Krista, 24. prosince, Štědrý den, či přesněji Štědrý večer, je považován lidmi odedávna za zvláštní dobu, kdy působí silněji kouzla. Některé lidové zvyky, provozované v tento den, pocházejí dokonce ještě z předkřesťanské doby. Kolem roku 1400 popsal sedm nejběžnějších českých lidových tradic, spojených se Štědrým večerem, benediktinský mnich Jan z Holešova. Těmito zvyky byly:\nJan z Holešova si byl vědom toho, že některé popisované zvyky mají pohanský původ, avšak jejich udržování podpořil citáty z bible. Učený benediktin naopak ostře kritizoval, že někteří lidé tyto zvyklosti provozují z pohnutek, které jim \"našeptal ďábel\", tj. ze ziskuchtivosti, touhy poznat budoucnost a posílit moc kouzel: \"„Vskutku nikdy v celém roce se neprovozuje tolik a takových kouzel jako o tomto svátku. A proč je tomu tak? Protože je to veliký svátek, proto chce také ďábel mít z něho veliký podíl. Proto vkládá lidem do mysli přesvědčení, že pro velikost tohoto svátku mají i jejich kouzla větší moc.“\"\n\nŠtědrý den je poslední den půstu, kdy na stůl patří jen bezmasá jídla a polévky. Je známa pověra, že ten kdo se na Štědrý den postí, uvidí zlaté prasátko. Jde o velmi starou pověru. Již Šimon Žlutický v roce 1588 zmiňuje v dopise, že na Štědrý den byl bez jídla, pití, zlatých prasátek. Škádlívali se pak odleskem zrcadélka, které jako zlaté prasátko „běhalo“ po zdi.\n\nPerchty (také Peruchta, Šperchta, Parychta, Šperechta) kontrolovaly dodržování půstu na Štědrý den. Tato postava není totožná a s Bílou Paní, Perchtou z Rožmberka a není zde žádná souvislost.\n\nPerchty nebo Šperechty chodily na Štědrý večer od pradávných časů až asi do roku 1845. Dětem nadělaly velkého strachu. Chodily dům od domu, a kdo se hodně najedl, toho chytily a chtěly rozpárat a vycpat hrachovinou. Šlo o strašidelné bytosti a jsou známy v jiném označení již od keltských národů. Představovaly pokání, symbol zla s děsivým obličejem a s vyplazeným jazykem. V ruce nosily škopíček na krev a v druhé ruce nůž a hrozily dětem, když budou zlobit, že jim rozpářou břicho. Břicho vycpávaly koudelí nebo hrachem, ukázky operace v zábavné formě předváděly. V rukopisu z roku 1418 je popisována strašidelná Perchta, která prý má zlatou hlavu, cínové oči, měděné uši, železný nos, stříbrnou bradu (vous?) a olověný krk.\n\nV hostincích bývala pro štamgasty (stálé hosty) kořalka svařená s kořením zdarma, jako projev díků.\nMěsta jsou vánočně vyzdobena, stejně jako domy a někdy i okna a dveře domů. Soboty a neděle tráví lidé, ti kteří tyto dny nemusí pracovat, svátečně. Často vycházkami do přírody nebo do města, kde navštěvují trhy, muzea, kostely, galerie a jiná hezká místa. Celé období před Vánocemi má sváteční nádech. Během období před Vánocemi obyvatelé uklidí a vyčistí celý dům, nakupují dárky a pečou cukroví. Ve vánočním období jsou v ČR časté koncerty a děti na náměstích mají pod vedením učitelek vystoupení se zpěvem a hrami, ve školách a školkách ukázky prací s vánoční tematikou. Bývají připravovány betlémy, jesličky často se živými herci.\n\nNa Štědrý den Stadičtí donášeli českému králi ošatku ořechů z lišky (lísky), „\"která vypučela z otky Přemyslovy\"“. Za to byli osvobozeni ode všech dávek.\n\nNa Vysočině rozdávala dárky „štědrá bába“. Do světnice však nikdys nevejde, nebyla vidět nikdy. Děti pověsily punčochy nohavice, sukničky a podobně co možná blízko dveří. Když ráno vstanou, mají tam od Štědré báby nadílku.\n\nV Podkrkonoší v rodinách s menšími dětmi je hlavní zábavou Štědrého večera „Kristydle“. Vánoční stromek je v 19. století v Krkonoších neznámý, mladí čekají na příchod Ježíška - „Kristydlete“. Bohaté štědrovečerní podělení v Krkonoších znamená jablíčko, oříšek, prostinká laciná hračka ze dřeva. Kristydle obyčejně představuje výmluvnější tkadlec zahalený v bílém plátně. Obejde několik stavení, zazvoní pod okny nebo za dveřmi a děti klekají před Kristydle a jsou podrobeny dosti obtížné zkoušce. Zkoušeny jsou modlitby, otázky z náboženství a biblické dějepravy.\n\nPo večeři se ještě v 19. století dělaly z jablek a fíků a ze suchých hrušek, švestek, z kaštanů, rozinek, ale hlavně z ořechů podle fantazie a dovednosti zkušenějších figurky.\n\nChození po různých „Perechtách“ a jiných maškarách bylo na Štědrý den tak oblíbené, že se to ani vrchnosti nelíbilo. Poličský děkan Adam Kouřimský píše v roce 1586 v úterý po sv. Tomáši radě městské trpkou žalobu, že „\"kalafaktor s mendíky na Štědrý den do barev ďábelských se strojíce a černíce a šaty na rub obláčejíce, ne jináče než jako čerti, na ohavu každému dobrému a nejvíc na potupu Pána Boha všemohoucího po městě běhají, rozličné nezpůsoby provádí, k čemuž přijdou, kradou a mocí berou prodavačkám a potom ještě po domech holdují.\"“ Tento staročeský zvyk je srovnáván se zvykem srbským, polským a se zvykem ruským, vede k úvaze o příbuznosti bývalých všeslovanských zvyků na oslavu zimního slunovratu.\n\nBetlémské ovčičky jsou popsány obyčej na Velízi u Žebráka. Před půlnoční mší svatou místní farář vyvedl všechny děti z chrámu i s obecním pastýřem. Děti běhaly kolem kostela a mečely jako ovce. Pastýř mečel jako beran .Farář šel za nimi. Podobně ženou dědinou na Štědrý večer ovečky, tj. jeden z hochů žene zástup synků před sebou, kteří bečí, zvonky zvoní a vyptávají koledu.\n\nČaputa (Caputa) chodil na Moravě po dědinách již na štědrý večer a pokračuje ve svých rozpustilostech na nový rok. Je to člověk malého vzrůstu oděný do napolo do mužských a napolo do ženských šatů, vycpaných slámou a senem, s řešetem na hlavě a býkovcem v ruce. Pokud potkal výrostka, bil ho býkovcem, aby prý lépe rostl a nebyl líný.\n\nBaby byla dvojice osob představují postavy, celé, i přes hlavy zahalené šátky. V jedné ruce držely husí křídlo, v druhé hrneček s kolomazí. Chodily o štědrý večer i před novým rokem i na nový rok se strašidelným hlasem a slovy „\"Dejte holky nebo vdolky\"“. Bývají podarovány vdolky. Tradice je popsána z Bystřice u Benešova.\n\nŠtědrá bába, klokavá, klovcová, šťuchavá, vrtibába, byla bíle zahalená postava s maskou s dlouhým nosem. Někdy vymýšlela různé žertíky a hrozila metlou a jindy tajně nadělovala dárky. „\"Já jsem klovcová bába a chodím mezi Štědrým dnem a Novým rokem a mučím zlobivé děti. Některé stačí jen tak vyděsit, aby se bály...\"“ uvádí při výstupu postava ve skanzenu v Kouřimi.\nKališové (kalašové) jsou koledníci nebo postavy koledující o Štědrém dni, podle některých zpráv ještě před východem slunce. V Praze podle dobových zpráv chodil kališ s peroutkou (bílou nebo zlatou) a oprašoval nábytek a všechny osoby. Koledou si přivydělávali o Vánocích učitelé, rektoři, kněží a správcové školy, s touto koledou chodili i řezničtí učni, tedy nikoliv žebráci. Kališ je popisován jako „\"…muž, oděný v bílý rubáš, s korunkou z pozlaceného papíru na hlavě. V ruce měl kosinku rovněž pozlacenou a zpívaje písně vánoční obešel každou zelenářku, jejíž kosův a pak obou tváří se dotýkal tou kosinkou pro štěstí\"“ Podle jiných zpráv byl kališ oblečen pestře, s dlouhým ptačím perem za vysokým špičatým kloboukem. Odměnou je zboží které obchod nabízí nebo pár grošů.\n\nDo 19. století po koledě chodívaly nejen malé děti, ale také dospělejší děti, studenti a žáci. Koleda byla pro žáky v 15. až 17. století důležitým zdrojem výživy. O vánoční koledě nosili s sebou děťátko. O koledě na Tři krále chodívali „s hvězdou“. Na koledě zpívali lidové i umělé vánoční písně a dostávali za to dárky. U některých sousedů byli přijati nevlídně, u jiných se dočkali nadávek. Po různých osudech byly koledy rušeny a místo nich placena za ně náhrada školákům, učitelům a duchovním. Malé děti však chodívaly po koledě dlouho a tento zvyk se místně na venkově udržoval až do začátku 20. století.\nVedle koledy duchovenstva a žákovstva neblaze prosluly o vánocích koledy selského lidu, kdy za vybrané peníze bylo kupováno společné pivo čili „pivo kolední“ a při pití tropeny všelijaké nezbednosti. Na začátku 16. století byla sepsána vyhláška, v níž se zakazovalo pod trestem přísných pokut \"též také kolední piva aneboližto vobecní, kteráž sobě složíc mezi sebou peníze, v větších neb v menších počtech lidé sedlští kupují, aby jim odpouštěno nebylo, poněvadž skrz posvícení a takový jich sňatky aneb schuoze mnozí a častí svarové, mordové a jiní mnozí neřádové a hříchové proti Pánu Bohu se páší a tudy lid sedlský v rozpustilosti, k outratám, záhubě a chudobě přicházejí.\"\nRadosti chození se \"ščestím\" (štěstím) na Opavsku a ve Slezsku okoušejí chudobné děti obého pohlaví na českém Těšínsku. Z jedle se uřeže se větvička, „četena“, taková, aby prostřední větévka byla delší a dva proti sobě rostlé výhony měly podobu kříže. Když se nosí, říká se jim „vinše“ (vinšovat = přát). V Dobré je „ščestí“ je mnohem bohatší, má více větví, obyčejně pět. Uprostřed se upevňoval obrázek a kolem něj věnec z papírových růží. Na větvích jsou papírové pentle. Ščestí se rozdávaly také na Nový rok. V rozlehlých osadách se ščestím přicházeli koledníci už kolem 3—4 hodiny ráno. Text koledy se ščestím zněl například:\"Štěstí, zdraví, pokoj svatý, vinšujeme vám. Nejprv pánu hospodáři, pak vašim dítkám.\"\n\nMezi zvyky popsané k horním Pojizeří patří Brusař, kterým si sousedi škodolibě na Štědrý den ničili přípravu vánoček. Mezi štědrovečerními zábavami na Moravě a ve Slezsku je oblíbené vítání Ježíška práskáním bičů a karabáčů. Pukati (práskat bičem) se smí až po večeři. Zvyk se podobá „pohánění koní“ práskáním na svátek svatého Mikuláše.\n\nPři obchůzkách a hrách koledníků s jesličkami se jesličky rozšířily ve zvláštní vánoční divadelní výjevy. Chodívali postavy oděné jako pastýři, andělé, čerti a s nimi mládenec řečník, po chalupách, nosili s sebou malý Betlém, přednášeli říkání vánoční.\n\nAž do šedesátých let 19. století, ve vánoční době, chodívalo podle starého zvyku v okolí Jilemnice pět výrostků provozovat zvláštní kolednickou hru. Jeden z nich představoval anděla, přes oblek měl bílou košili, opásán byl červenou šňůrou, na krku červený šátek, na hlavě vysokou čepici se zoubkovaným okrajem z pozlaceného papíru. Dva byli pastýři či „Kubové“, s pastýřskými vysokými holemi a brašnami, v obleku obyčejném, dle možnosti podobném starému kroji pastýřskému. Mládenec taktéž byl v obleku obyčejném, ale šůsky nastrojené na způsob dřívějšího vojenského „fráčku“, s portami z pozlaceného papíru, po boku dřevěnou šavli v pozlacené pochvě, v ruce dřevěnou pokladničku. Poslední figura byl čert, všecek černě ustrojený, s nezbytnými rohy a vyplazeným jazykem z červeného sukna. Nesli malé jesličky a když vešli do světnice, pastýři poklekli před jesličkami a všichni zpívali: \"Co to znamená medle nového, viděli jsme tam nebe jasného; hvězdy překrásně svítí, musí tam něco býti...\"  \"že se nám narodil Spasitel, celého světa Vykupitel. \"Ale také v ostatních českých zemích chodívali od Štědrého večera až do Nového roku chlapci u večer dům od domu s jesličkami. Chlév a figurky jsou buď z papíru nebo ze dřeva a upevněny na prkénku. Chlapci bývají obyčejně čtyři, jeden za anděla, ostatní jdou za pastýře. Pastuškové mají na hlavách široké klobouky a v rukou hole. Součástí hry bývá divadelní hra, kdy anděl budí staršího pastýře který odpovídá \"Kdo to na mě volá a mně spáti nedá? \"Průvod naznačuje že společně odcházejí do Betléma.\n\nAlespoň jednou za rok, právě na Štědrý den, po večeři a rozdání dárků, se hrávaly v rodinách karty a kostky, zvláště tam, kde se čeká na půlnoční, pro ukrácení chvíle a pro poškádlení hry jako Černý Petr a jiné karetní hry.\n\nJeště novějšího původu, než vánoční stromek, je v Česku obyčej se jmelím na Vánoce. Na konci 19. století přibylo mezi vánoční nezbytnosti v Praze i po českých městech vůbec, zelené jmelí s bílými bobulkami. S ohledem na skutečnost, že jmelí bylo spojováno s keltským, tedy pohanskými, čarodějnými zvyky, budilo mezi křesťany nedůvěru a obavy. Zíbrt uvádí, že „\"když se pak pod jmelím rozproudí blahopřání vánoční, čtveračivé škádlení a líbání, nezdá se nevinný obyčej se jmelím tak novotářský a nebezpečný..\"“\n\nO jmelí existuje mnoho legend. Podle jedné z nich bylo kdysi stromem, z jehož dřeva byl vytesán kříž, na němž zemřel Kristus. Strom hanbou seschl do malých keříků a proměnil se v rostlinu, která přináší dobro. A stejně jako věřící přijímají tělo Kristovo i jmelí přijímá živiny z jiných stromů.\n\nPod jmelím se v dřívějších dobách v období Vánoc a Nového roku mohli muž a žena políbit v přítomnosti někoho jiného.\n\nVe středověku se jmelí také používalo jako významná léčivá rostlina. V lidovém léčitelství se jmelí používalo proti mnoha nemocem – “proti zimnici, běhavce, žlutici, souchotám, hryzení v životě (břiše). Proti padoucí nemoci se používalo všeobecně a také proti parazitům.”\n\nPůvodně keltský zvyk upravila křesťanská symbolika. Lidé v 19. století podle Zíbrta nazývají \"rozvětvené křižovaté haluzky \"svaté dřevo kříže\".  Jako prý z nebe padá semeno jmelí na stromy, že Kristus s nebe seslán na strom sv. kříže a vydal se za ovoce k užitku a spáse lidstva všeho. Také růženec proto robí z větviček jmelí v německých krajinách.\" Zvyk popisuje také Ch. Dickens v Kronice Pickwickova klubu: \"Byla to věru rozkoš, viděti pana Pickwicka v středu skupiny, jak ho tahaly sem a tam, hubičkovaly na bradě, na nos, zase na brejle a kolem do kola hlaholil rozpustilý smích .\"\n\nVe Walesu na Štědrý večer zastrkují jmelí pod střechu a hoši tam vedou děvčata a přejí šťastné, veselé vánoce a nový rok, rozumí se, také hubičkováním. Ve Francii na nový rok patří jmelí mezi první dárky.\n\nV alpských krajinách přenášejí obřad s jmelím na Silvestra. V hospodě při zábavě visí věnec jedlový uprostřed. U kamen stojí ošklivá maškara „Sylvester“ s věncem ze jmelí na hlavě. Jak někdo stoupne pod jedlový věnec, Sylvester má právo ho políbit.\n\nNa Štědrý den, nebo před tímto datem bývá zdoben vánoční stromek. Ještě na konci 19. století je zmiňován jako zvyk cizí, ale běžný, a v polovině 20. století je nezbytností i na Moravě všude, kde jsou děti. Vánoční stromek je také často zdoben v kostelech.\n\nOzdoba vánoční oslavy je stromek s pozlacenými ořechy a jablky, cukrovinkami, pestrými papírovými řetízky, zářivými světly.  Ovšem ještě na začátku 20. století není v českých zemích a ani v Německu všude rozšířen. Zíbrt poznamenává \"o vánočním stromku až do věku XVII. není ani potuchy. Je zcela vyloučeno, aby obyčej (jak tvrdí, pohanského původu) ušel pozornosti mravokárců věku 15. a 16. století, kteří ve svých spisech tepou kdejakou pověru a obyčej.\"\n\nZ tištěných zpráv je mezi nejstaršími zpráva Krolmusova (Staročeské pověsti, 1845. I. 476.). Zde je informace, že v Čechách o Štědrém večeru na koutním stole (stolek v rohu) mají smrček nebo jedličku, májku okrášlenou věníkem, ovocem, pečivem a oděvem (jablky, ořechy, hruškami, slivkami, mandlemi, rozinkami, perníkem, ptáčky, šátky atd.) osypanou, nebo nad stolem zavěšenou obráceně dolů. V Praze a okolí Prahy kladou stromek mezi jídla vánoční, kde zasednou ke stolu k večeři štědrovečerní.\n\nVšichni jsou svátečně oblečeni a jídelna je vyzdobena. Na stole může být ubrus s vánočním motivem a zapálené svíce. S pojídáním jídla se čeká až bude shromážděna celá rodina. Před večeří se všichni společně nahlas pomodlí, nebo jsou pronášeny přímluvy. Na večeři se podává ryba, obvykle kapr. Během večeře se v různých oblastech země dodržují některé zvyklosti. V některých rodinách se připravuje o talíř více pro nečekanou návštěvu. Na štědrovečerní večeři mělo být devatero pokrmů. Nešlo však o velké porce.\n\nPo večeři bývá zvykem rozbalovat vánoční dárky, které dětem v českých zemích přináší „Ježíšek“. Štědrý den tradičně vrcholí půlnoční mší, na které se zpívají koledy a začíná samotná církevní oslava narození Krista.\n\nMše půlnoční se na Štědrý večer zúčastnili dva místní pastýři. Začátek a konec mše první pastýř troubil za oltářem a druhý na kruchtě vedle varhan, jako když svolává stádo. Za odměnu dostávali výslužku.\n\nBetlém byl při výrobě figurek i seskupení celku v českých zemích obvykle domáckým způsobem bez snahy vytvořit nějaké vznešené umělé sošné formy. Výjevy v betlémech byly provedeny podle českého života, vesele, s výjevy typickými pro dané místo, řemesly ze života, ať už šlo o betlémy tištěné na papíru, malované na dřevě, nebo figurky upravené z vosku, ze dřeva, ze sádry a podobně. Betlémy bývaly zhotovovány jako prosté dioramata, nebo sošky, nebo s pohyblivými stroji, více méně umělými, ať v domácnosti nebo v kostele. Odráží se v nich život během věků, kroj, nářadí, domácnost a představy o narození Ježíše.\n\nModerní jesličky jsou často vyřezávány uměleckými sochaři v životní velikosti jako umělecká díla, které pak reprezentují zhotovitele a duchovní vážnost liturgické doby. Postrádají ovšem rozpustilost a radost dříve typickou pro české betlémy a jesličky.\n\nČastým moderním zvykem je procházka před večeří. Někde bývá procházka spojena s moderním vánočním zvykem pustit vánočního kapra do řeky ve městě, což bývá někým považováno za záchranu pro uvedeného kapra, odborníky však za rozsudek smrti. Rituály pocházející z předkřesťanských dob ale často ukazují nejhlubší lidské touhy.\n\nMezi křesťanské zvyky se zřejmě pohanskými kořeny patří zvyk bdění (vigilie) a postění se. Po Vánocích chodí děti s doprovodem katechetky nebo katecheta dům od domu vybírat peníze na Tříkrálovou sbírku, kterou pořádá Katolická Charita.\n\nJednou z novodobých vánočních tradic je betlémské světlo, které rozvážejí skauti. Světlo se každoročně zapaluje v Betlémě, a posléze putuje napříč Evropou. Do Česka betlémské světlo putuje z Vídně, kde jej rakouští skauti předávají o 3. neděli adventní (Gaudete) delegacím z celé Evropy; pro české země jej přebírají brněnští skauti, kteří jej rozvážejí v sobotu před 4. nedělí adventní, takže je pak k dispozici v kostelech, na náměstích, vánočních trzích, knihovnách apod.\n\nDůvodem tohoto počínání je víra, přesvědčení, že jde o plamen, tedy oxidační reakci která pochází z plamene v Betlémě a vydávané světlo je symbol křesťanství ve smyslu osvícení, vědění, poznání a láska nebo jinde také pospolitost a sounáležitost.\n\nPři zadělávání kynutého těsta měla hospodyně na zahradě rukama hladit ovocné stromy a volat: „\"Stromečku, obroď, obroď\"“, aby byly plodné.\n\nBěhem štědrovečerní večeře se v různých oblastech země dodržují některé zvyklosti. Často je zmiňován zvyk položit pod talíř minci či šupinu, tento zvyk měl udržet peníze v rodině nebo je přinést. Součástí večeře měly být luštěniny, nejčastěji měla být při večeři zkonzumována lžíce vařené čočky, aby byla příští rok dobrá úroda a spousta peněz. Jinde byly přivolávány peníze kaší z jáhel a obilovin. Podle pověry se toho, kdo nosí u sebe tři šupiny ze štědrovečerního kapra, drží peníze. Kdo na Štědrý den nedá nikomu dar, do roka prý skončí v bídě.\n\nZbytky jídla ze štědrovečerní večeře byly zakopány do země u ovocného stromu, nebo se kladly k jeho kořenům. Také třesení ovocnými stromy na Štědrý večer mělo zajistit bohatou úrodu.\n\nPřinejmenším mezi večeří a půlnocí jsou hrány karty a kostky, aby hráči zjistili jaké štěstí je čeká příští rok, jak jim půjde karta.\nO Štědrém večeru má mít kapsy hospodář otevřené, aby do nich napadalo štěstí, aby přišel hospodář k bohatství. Prát prádlo na Štědrý den přináší smůlu.\n\nO Štědrém večeru se nesmí rozhodně věšet prádlo, protože by se během roku mohl někdo oběsit. Zvykem bylo rozkrajování ovoce, z něhož se věštilo zdraví či nemoc a smrt. Na Štědrý den se nesmí čistit chlévy a stáje, pak by dobytek kulhal. Nesmí se zametat, aby z domu nebyli vymeteni duchové mrtvých, kteří v tyto dny přicházejí navštívit živé. Nesmí se šít a plést, aby myši nezničily výsledek.\n\nOd štědrovečerní tabule podle pověry nesmí vstávat od stolu nikdo, dokud všichni nedojí, to aby rodina zůstala pohromadě. Podle pověry ten, kdo od stolu vstane, do roka zemře. V jiných rodinách se směla vzdalovat pouze hospodyně. Jinde zase právě hospodyně nemá vstát od štědrovečerní večeře, protože by slepice nenesly. Nohy vánočního stolu byly svazovány řetězem (stůl je ovázán řetězem), aby rodina zůstala pohromadě. Podle jiných pověr je pro ochranu před zlými duchy. Z večeře vždy musí zůstat zbytky. Zbytky z štědrovečerní večeře se dávaly zvířatům a vhazovaly se do ohně a vody (aby si hospodyně naklonila tyto živly a nedošlo k požáru či povodni).\n\nLidé věřili, že čerstvý chléb upečený 25. prosince a čerstvá vejce snesená 25. prosince mají kouzelnou moc.\n\nSvatý Štěpán (26.12.) byl považován podle lidové víry v českých zemích od odedávna za patrona koní. Kněz po kostele na sv. Štěpána, chodil aby kropil oves svěcenou vodou, a farníci na něj házeli hrstmi oves, prý na památku kamenování sv. Štěpána. Pasáci házeli ovsem po lidech, hlavně po děvčatech, kteří šli na sv. Štěpána do kostela a z kostela, jednak byla oblíbená zábava, zvaná „štěpánování“ Podstata slavnosti spočívá v tom, že zrána na sv. Štěpána naplnili si hoši kapsy připraveným zrním, ovsem a též ječmenem. Po cestě na mši se obyčejně domluvilo několik hochů a spolu obstoupili vyhlédnuté děvče a házeli jí hrstmi zrní do tváře, aby prý byla červená, zdravá, obratná a hezká, aby se vdala snadno a brzy. Děvče bránící se zčervenalo ještě více od zrní metaného. Po mši hoši vyšli dříve z kostela a metali opět zrní všem dívkám do tváří, dokud zásoba zrní v kapsách vystačila.\n\nTéhož dne (nebo na Nový rok) podávaly ženy svým mužům „gatě“ (kalhoty), naznačujíce tím, že chtějí být po celý rok poslušné. Podobně na Hané časně ráno děvčata umývaly chlapce a podávají jim gatě, za což dostávaly „sladkou kořalku“ (likéry).\n\nV Uhřičicích u Kojetína zavěšovali na kliky u dveří žebráka (figuru ze slámy). Když ve stavení žebráka zpozorovali, odnesli ho k sousedovi. Kde na to nepřišli, byli ráno k smíchu lidem kteří šli do kostela, že v jejich domě neměli žebrákovi co dát, proto se jim oběsil na klice. Kateřinští synci na Štěpána „sušili děvuchy“, které pak o Velikonocích polévali v některé hospodě pitím.\n\nPřísloví „\"Na svaty Ščepan, každy sobě pan\"“ ve Slezsku připomíná konec služby pacholků a děveček. Na Štěpána pacholci na Hané chodívali „na svobodu“ s koláčem, výslužkem. Končí jim celoroční služba. Podle dávných zvyků před tímto dnem koně nakrmili, ocasy vyprali, ocas i hřívu zapletli a stáj očistili. Po kostele, nebo k večeru odcházeli s koláčem makovníkem nebo pecnem chleba. Svoboda pacholků trvá až do nového roku.\n\nTéhož dne mužská chasa „vandrovala“ (měnila službu) a obyčejně bývá mnohý čeledín „nastřapaný až hrůza“ (opilý).\n\nSv. Janu dali jedovaté víno, jež mu dle legendy neuškodilo.  Proto 27. prosince světili křesťané na jeho svátek víno a pili sv. Janu na počest. Jde o starobylý zvyk, už v 15. století horlili kazatelé proto pověrčivým křesťanům, kteří na den sv. Jana Evangelisty světí »pitie opilcóm«. Solnický (1630) se snaží vyložil svěcení a pití vína požehnaného rukou kněžskou nazýváním zvyku »milost a láska sv. Jana«.\n\nOhlas dávného zvyku, již vyhynulého, ozývá se v lidové pověře: »Kdo na den sv. Jana Evangelisty pije víno, ten se následujícího roku neotráví.« Na den sv. Jana třeba píti víno, aby had neuštknul.\n\nV 18. století se na památku jedovatého vína, jež pil sv. Jan, s vírou v zázračné působení svěceného vína, krapet svěceného vína nalévají do vinných sudů na ochranu proti čarodějnicím. Ve svěceném víně je namáčen v něm kus chleba, z něhož se každé krávě či koni a jinému dobytku dá kousek kvůli víře, že je nikdo neočaruje po celý rok. \n\nNa Uherskobrodsku sbírají pacholci na svatého Jana Evangelisty do měcha »ohlášky«. Jeden se převleče do ženských šatů, druhý za žida a vezme pytel na rameno. Vedouce se za ruce, chodí dům od domu. Kde je pacholek anebo dívka na vdávání, dostanou hadru (= ohlášku). Vstrčí hadru do pytle a jdou dále. Hadry potom zpeněží. Jinde chasníci zase chodí po dědině s bílými talíři a sbírají na mši za všecky obyvatele.\n\nMláďátka je svátek  28. 12. Nejstarší známý český doklad o slavení Mláďátek je z roku 1255 a týká se staré zvyklosti, žákovského průvodu o svátku Mláďátek dne 28. prosince, který obtěžoval rok co rok klášter v Břevnově u Prahy bujnou nevázaností. Hus zde vzpomíná také slavnosti bláznovské ze svého mládí, jak žáci »strojiece krabošky« — »vše opak kukly kožišné obrátili\" a tropili mnohé nezbednosti i na posvátném místě. Průvody na den Mláďátek zanikly nepochybně již v 15. století.\n\nDo 19. století zůstával obyčej, z rána, když děti ještě leží v posteli, zeptat se jich: »Kolik bylo mlaďátek?« Které neví, dostane metlou a připomene se jemu, že »čtyři tisíce čtyři sta čtyřicet čtyři.«\n\nNa Slovensku rodiče mrskaly děti z rána v posteli, aby se prý na ukrutnost Herodesovy rozpomínaly. Potom ten obyčej mrskání proutkem muži k ženám a obráceně zachovávali. Podobně jako na velikonoce 28. prosince muži ženy a na oplátku 29. prosince ženy muže žertem šlehali proutky.\n\nNový rok byl odedávna oslavován bujarým veselím. Tomáš Řesátko (Rosacius) Soběslavský v roce 1581 horlil proti vítání nového roku hlučnými bujnostmi, posměšnými klevetami a básněmi: „\"U předkův našich někdy ten obyčej byl, že na Nové léto lid toliko k smíchu přivozovali a kratochvil nějakou směšnú tropili, kterážto žádného užitku nepřinášela a podlé toho kázání slova Božího velice zlehčeno a v žert obráceno bylo.\"“ Tomáš Soběslavský vyzdvihoval obyčej „vespolek se potěšovati“ a posílat si dárky se srdečným přáním Boží milosti a požehnání.\n\nNa Nový rok kominík (pravý ale i přestrojený) na ulici Příkopy se za provizi otíral po pravé straně o pozdní chodce pro štěstí. Obracely se kožichy naruby a zlatily cylindry, klobouky, převracely se drožky a pořádaly se průvody. Lidé ve městech odedávna Nový rok slaví hlučně, i dříve, podobně jako byl v 20. a 21. století očekáván půlnoční ohňostroj, dříve čekali na půlnoční výstřel v Praze na hradbách. Ten byl pozdravem Novému roku na uvítanou. Půlnoc na přechodu od starého roku k novému roku byla vítána hlaholem zvonů, zpěvem hlásného na věži a jásotem a radovánkami obyvatel, projevujících radost že se dočkali nového (dalšího) roku.\n\nPonůcku (obchůzku ponocného po městě) obstarávalo několik statných mužů. Byli oblečeni do velkého pláště s červeným lemováním a obuti do těžkých bot. Na hlavě měli „kaškety“, také lemované. V ruce nesli každý starodávnou halapartnu a na knoflíku jim visela píšťala na poplach. Je připomínán půlnoční zpěv ponocného v Domažlicích jako krásný starobylý zvyk.\n\nVánoční koledy pokračovaly i na Nový rok. Dětskou novoroční koledu nazývali chození s proutkem. Děti chodívali o Novém roce s proutkem, různě dlouhým, propíchaným po celé délce dřevěnými jehlicemi, které jsou ozdobeny různobarevnými ústřižky látek nebo papíru a hrachem, na konci jehlic nabodaným. Vršek zdobilo obyčejně malé jablíčko, oříšek, nebo papírová kytice a pentlička. Někdy byly použity pruty z trnky, která má dlouhé jehlice (větvičky zakončené ostnem). Děti přišly na koledu do stavení a říkaly zpěvavě: „\"Dej vám Pán Bůh dobrýtro na to nový líto, abyste měli leníček jako tenhle proutíček a na něm hlavičky jako tyhle hráštíčky na ten nový rok.\"“ Po přezpívání koledy hospodář proutek kupuje, smluvená cena byla v 19. století nejméně 3 krejcary. Koupený proutek dá si hospodář z jara do lnu, aby byl jako ten proutíček a měl hlávčičky jako ty hráštíčky.\n\nNa Hané bylo oblíbeným novoročním zvykem »skrajovat buchtu*. Na Vyškovsku se složily děvčata na Nový rok a upekly velikou, dobrou buchtu. Ověnčily ji, ozdobily ovocem a cukrovím a zanesly do domu nejoblíbenějšího děvčete. Tam přišly zanedlouho také mládenci „skrajovat buchtu“ a přinesli víno nebo sladkou kořalku. Zasedli s děvčaty, každý vedle své milé, za stůl prostřený bílým ubrusem. Nejvýznamnější z nich skrojil buchtu, po něm krájeli buchtu i ostatní, pojídajíce každý svůj díl s děvčetem které je bylo milé.\n\nNa nový rok bývalo na Slovácku v každém městečku i vesnici živo. Světila se koláčová slavnost. Měnily se služby a nastupovali noví pacholci, tovaryši a děvečky. Hned po poledni vyjely vozy se služkami, které si vezly vystrojený koláč, výslužku. Do této buchty byly zapíchnuty pruty a omotány barevným vystřihaným papírem, nahoře byly pruty svázány a do nich byla zastrčena kytička z růží. Po stranách bylo navěšeno množství cukrovinek všeho druhu a mašle z červených stužek. Dole na buchtě byly jablka, zlaté ořechy a věnec z dýňových jader a sušených trnek. S koláčem jela děvčata domů, buď k rodičům nebo přátelům, kde začínala teprve pravá slavnost. Sešli se totiž veškeří příbuzní, známí i šohajové z celé dědiny a volili mezi sebou jednoho, který koláč má nakrojit. Býval to někdy kmotr, popřípadě i strýc nebo jiný příbuzný, ale také některý šohaj. Zvolený nakrojil koláč, ovšem tajně a vložil peníz doprostřed koláče mezi pruty. Ostatní hledali nakrojené místo a přikládali další peněžité dárky k prvnímu. Když se všichni vystřídali, přišel opět ten, který koláč nakrojil a nyní jej nakrájel veřejně a odzdobil. Ozdobami a koláčem se přítomní podělili. Za darované peníze se nakoupila večeře, při které se zpívaly slovácké písně. Po večeři hrála hudba a tancem se ukončila koláčová slavnost.\n\nSlezské ženy, zvláště ve Vratislavi, mívaly zvláštní žertovnou zábavu, nazývanou „honění za kožichem“. Bývala pořádána při slavnostech střeleckých, zvláště na nový rok. Obyčejně 9 nebo 10 žen se účastnilo běhu o závod. Cílem byla tyč, upravená nahoře na způsob kříže. Uprostřed byl ženský kožich, nahoře čepice, po straně střevíce a punčochy, rukávník a »brumajzl« (drnkačka). Ženy se rozběhly a šašek s plácačkou si z nich tropil při běhu žertíky, za jásotu a smíchu diváků. Po závodu se rozdělovaly ceny. U tyče dostala vítězka kožich, druhá čepici, třetí rukávník, čtvrtá střevíce, pátá punčochy a šestá, poslední za jásotu a posměchu ostatních „brumajzl“ (drnkačku).\n\nV lidové tradici bylo zvykem na tento svátek volení mazancem „krále“. Zastrkovali do pečiva penízek a komu z domácích po rozkrájení připadl kousek s tím penízkem, byl „králem“. „Král“ pak kropil podle starého obyčeje stavení a psal tříkrálové křížky. Roku 1579 o tomto obyčeji vypravuje Jan Mirotický v Kroměříži: „\"Na den tří králuov, jenž se den ukázání Páně oněm mudrcům jmenuje, jedna každá čeládka z medu a z mouky, přidadouc zázvoru a pepře, mazanec udělají a krále sobě vyvolí tímto způsobem. …Oddělují se také (mazance) Kristu Pánu, blahoslavené Panně a třem mudrcům jejich díly, kteréž se místo almužny rozdávají. V čím by pak kusu groš neb ten papír nalezen byl, toho všichni králem jmenují a na stolici ho vsadí a po třikrát ho vzhůru s plesáním vyzdvihují a ten má v pravé ruce křidu, kteroužto tolikrát znamení kříže vzhůru na břevnách aneb na klenutí pokoje vopisuje, kteréžto kříže protože se o nich věří, že sou proti mnohým zlým věcem k obraně, u veliké vážnosti je mají.\"“\n\nOblíbenou zábavou která má původ v křesťanské legendě o Třech králích, bylo chození Tří králů, chození s hvězdou. Staročeské děti chodívaly „s hvězdou“, připomínajíce přiměřenými zpěvy památku Tří králů. Zpěvy bývaly dramatizovány předváděním příběhu a tak vznikly hry tříkrálové. Jesuité se chopili této příležitosti a vystrojovali pak divadla Tříkrálová slavnostně, s lákavou nádherou, kdy žáci jezuitských kolejí hrávali před četným a vděčným obecenstvem. Laické dramatizované hry o Třech králích dokázali upravit přitažlivě a používat podle Č. Zíbrta i pichlavé vtípky. Například když se Židů ptají postavy tří králů na cestu, odpovídají jim Židé a jejich smyšlená aramejština je „překládána“: \"Efrata betharíz ipfata čajer bichord bochod brefe jehunda mimika, biče mojsil Israel o macazáno nikodem dlán.… To jest:… Jděte na Betlem, tam najdete mladý šenke (ženku), starý muš, malé jitke (dítko), tam se budete nejlepší pravdu dovědět.\"\n\nTři králové byli zpodobněny jako postavy v pěkném královském oděvu. Nejnápadnější a často i nejzdobněji nastrojen byl král Baltazar, vypodobněný jako mouřenín s červeně malovanými rty. Jinde na sobě měli králové alespoň bílé košile a modré pentle a koruny pozlátkem a různobarevným papírem polepené. Černý vzadu (Baltazar) přes košili měl černý kabát téže barvy jako kytli (sukni) z tuhé látky, v obličeji se v některých oblastech nikdy nečernil. Bílí králové měli bílé sukně tenké. Když přišli do stavení, postavili se do řady jeden za druhého: Kašpar s hvězdou jako první, „černý vzadu“ tradičně poslední, a dali pozdravení: „Pochválen Pán Ježíš Kristus“. Na závěr představení černý král sám přál, hovoříce za všechny tři krále:„\"Vinšujeme vám šťastnej a veselej novej rok, abyste ho s radostí přečkali a s menšími hříchy, s větší radostí po smrti se radovali v nebeském království\"“. Obyvatelé domu odpovídají:„Dejž to, Pane Ježíši Kriste!“ Při odchodu napsal některý z Tří králů na dveře „K + M + B + letopočet“.\n\nKoleda tří králů v nejjednodušší verzi zněla „\"My tři krále, my jdeme k vám. štěstí, zdraví, vínšujem vám, štěstí, zdraví, mnohá léta! My jsme k vám přišli z daleka. Z daleka jest cesta naše, chceme znáti srdce vaše. Náš kamarád černý vzadu, vystrkává na vás bradu! On bude všady kouřiti, s námi o dárek prositi!« \"“ poté co vykouřili všecky kouty příbytku kadidlem dostali několik grošů a odešli jinam. Jinde se uchytila verze s textem který obsahuje často vzpomínanou pasáž:„\"A já černý vystupuju, a nový rok vám vinšuju. Slunce je toho příčina, že je má tvář opálená.\"“\nZpěvy tří králů někdy provázel další člověk jemnou hrou na tahací harmoniku. Tříkrálové hvězdy jsou šesticípé, plochy jejích cípů jsou polepeny střídavé žlutým, zeleným a červeným papírem, schválně promaštěným. Od hvězdy se šířila tlumená, tajemná záře splývavě různobarevných odstínů.\n\nPodle zápisů Jeníka z Bratříc v 18. století duchovní s ministranty a kostelníkem a učitelé se žáky chodili v předvečer sv. Tří králů i o svátku vykropovat, vykuřovat za zpěvu a modliteb příbytky osadníků a psát písmena „K + M + B + letopočet“ na dveře. Někde se psalo a píše pouze „K + M + B“ anebo také „C + M + B“. Po třech dnech jde hospodyně časně ráno, než vyjde slunce, a ty křížky smaže a to proto, aby jí slepice celý rok hodně vajec nesly.\n\nV popisech těchto Tříkrálových koled bývá zmínka, že při tom rozdávali tzv. Tříkrálové lístky. Ty byly, zdá se, tištěny vždy jako příležitostný dárek ke koledám Tříkrálovým. Připisovala se jim moc hojivá a ochranná. 1703. Podle Jeníka na ten den (tj. Tří králů) a ještě několik dní po něm vytloukalo žákovstvo, tj. pan kantor, kostelníci a ministranti, možnější (zámožnější = bohaté) domy s kouřením a vykropováním s řmotným zpěvem tímato slovy: „\"Tři králi znamenali hvězdu, kterouž seznali, do Bethlema se brali. Radujme se, veselme se v tomto novým roce!\"“ Za přání dostali tolik peněz nebo nadílky, že se jim koledování bohatě vyplatilo. Učiteli například za koledu s žáky a vyslovení přání (vinše) aby se domácí s novorozeným Ježíškem v nebi těšili a radovali náležel poplatek 1 groš stříbra.\n\nV 21. století se pořádá Tříkrálová sbírka, kdy chodí katecheta s žáky sbírat příspěvky na katolickou Charitu.\n\nJe popisováno rovněž lití olova do vody na Tři krále a věštění z tvarů.\n\nO Vánocích bylo třeba naplňovat určité rituály a vyhnout se tak dopadu zlých pověr a naklonit si na svou stranu síly ovládající věci budoucí. Rovněž prý bylo možné snadněji nahlédnout do budoucnosti.\n\nO Štědrém večeru se po rozdání dárků do mše se věnovali lidé lití olova a věštění ze vzniklých tvarů. Také bývají zapalovány svíčky v lodičkách z ořechových skořápek, které jsou pouštěny v lavóru (velké míse sloužící k mytí, velmi často na metr vysokém samostatném stojanu) s vodou. Rituálem bylo házení střevíce, zda se dívka další rok vyvdá, halekání z brázdy, třesení bezem nebo plotem a poslouchání z které strany štěká pes: \"Třesu, třesu plotem, kde můj milý bytem: ozvi mi se ozvi pes, kde můj milej večer dnes.\"\n\nKarel Jaromír Erben v Kytici popisuje věštění a sílu magické moci Vánoc: „\"Tu prý dívce v půlnoci, při luně pochodni, souzený se zjeví hoch, ve hladině vodní.\"“ (Karel Jaromír Erben: )\n\nVěštby se kromě vdavek často týkaly ekonomického úspěchu, úrody a počasí například: \"Na den sv. Barbory utrhne se višňová ratolest a dá se do vody: kvete-li pak o Štědrém večeru, bude brzy léto — nekvete-li, léto se opozdí.\"\n\nBývalo zvykem přiklopit hrnečky hlínu, chléb, hřeben a prsten. Jiní potom, nevědouce ovšem, co pod kterým hrnečkem je, jeden hrneček podle své úvahy odklopili. Kdo si odkryje hlínu, do roka zemře, kdo hřeben, bude nemocen. Kdo odkryje chléb tomu náhoda věští pozemské bohatství, prsten věští svatbu.\n\nV den svatého Ondřeje nebo svaté Barbory dívky ulomí (na Valašsku, Slovácku a Slovensku zuby ukousnou) višňovou (také třešňovou) větvičku dají do vody ve chlévě a pokud na Vánoce vykvete, do roka se vdají. Voda se musí obden měnit. Na Slovensku větvičku zapíchnou do země a zalívají každý den z úst »na ščutrovo« (na lačno). Rozkvete-li na vánoce, tak aby si ji dívka mohla vzít do kostela, do roka se vdá. Místo skleníku dávají větev v nádobě s vodou do teplého chléva. V oblasti okolo Králova Hradce byla používána jabloňová větvička. Kterému děvčeti barborka nevykvete, ta se na Slovensku nevdá, ba říká se o ní. že není panna.\n\nNa chrudimsku sloužily Barborky k lustraci čarodějnic takto: „\"uřízni na sv. Barboru jednoroční proutek z višně; ...do Štědrého dne se rozvije. Při jitřní udělej z něho kolečko a hleď skrze ně při mši sv. k oltáři a uvidíš všechny čarodějnice k oltáři zády obrácené. Ale potom musíš vyjíti z kostela dříve, než kněz řekne »Amen«, ... čarodějnice by tě roztrhaly.“\" Podobné praktiky k zjišťování čarodějnic byly používány v oblasti okolo Sušic, Litomyšle, na Strakonic a na Slezsku.\".\"\n\nV knize \"Hoj, ty štědrý večere\" popisuje Zíbrt: „\"Mezi obyčeji, zábavami a věštbami, jež zachovalo lidové podání na Vánoce (hlavně na Štědrý den), zvláštní, něžné, poetické kouzlo mají obřady a zvyky s květy, uměle rozkvetlými. Tu nejde o květinovou výzdobu a vůni, jakou si měšťák pořídí na vánoce, jako po celý rok, pohodlně z květin, obchodnicky pěstovaných. Lid neměl a nemá sklenníků, nezná, umělého vytápění a pěstění. Přes to květy štědrovečerní si zaopatřil a přičítal jim moc čarovnou, věštebnou.\"“ Popisuje dávný zvyk který se týká \"Ruože Jerychuntské\" (choulivka jerišská - růže z Jericha): „Zvolili si k tomu květinu cizokrajnou, obestřenou zkazkami středověkými a východními — růži z Jericha. Choulivka čili růže z Jericha (Anastatica hierochontica L.)…, roste… v Egyptě, Palestině, Sýrii a Arábii. Její větve v čase\" zralosti uschnou, stvrdnou a schoulí se dohromady v kulaté klubko… Zvlhne-li rostlina v tom stavu, opět se… rozloží, neboť jest u vysokém stupni hydroskopická.… Vznikaly odtud četné pověry a upoutala květina pozornost poutníků, kteří od doby válek křižáckých přinášeli ji jako památku z pouti na Východ, hlavně do Svaté Země.\"“ Dokument z roku 1554 vysvětluje:„\"Tato růže do vína v sklenici od ženy vundaná, když má poroditi syna, olevře se, a pakli děvečku, tedy zuostane zavřena. Na den Božího narození též se otvírá.\"“ Nicméně je její použití jako vánoční dekorace, nebo magického artefaktu popisuje už v roce 1547 s tím, že šlo o zapůjčenou rostlinu.\n\n30. listopadu, děvčata pilně sbírají olovo ze starých oken nebo ho schválně kupují. Olovo dají na plechovou lžíci a nad plamenem svíce drží lžíci, až se jim olovo rozpustí. U sebe mají mísu nebo škopek s chladnou vodou, do níž lijí přes klíč křížový (na zubech má podobu kříže) rozpuštěné olovo. Z olova se ve studené vodě v okamžení tvoří rozličné tvary. Z těch je hádáno. Jsou v nich viděna sídla nebo ševcovská kopyta, tkalcovské člunky, vojenské zbraně, bochánky chleba, péra na psaní, srpy, rýče, motyky, cepy atd. Z těchto věcí dívky odhadují jakého řemeslníka neb živnostníka dostanou za manžela. Nebývala prý nouze o vtipy, výsměch i vzájemné škádlení.\n\nJinde dívky zase házely ulité kuličky přes střechu. Kam zapadla kulička, hádaly že odtud přijde ženich.\n\nV horách na Frýdecku vysekávali v ledě »přerublu« (otvor) a při měsíčku hleděli do něj, hádajíce podle stínu, jakého muže která dostane.\n\nO půl noci před sv. Ondřejem (nebo na Štědrý večer) děvčata vstanou a jdou zaklepat na kurník, se slovy: „\"Kohoutku, kohoutku! zakokrhej, muže-li dostanu, vědět mi dej. Slepičky, vy nechtě kokotání, nekazte, nekazte mi vdávání.\"“ Ozve-li se nejprve kohout, má děvče naději, že se toho roku vdá: pakli se ozve slepice, oznamuje kvokáním, aby holka přišla za rok zas.\n\nJinde každá dívka vzala kousek chleba a položila jej na lopatu. Čí kousek pes nejdříve snědl, ta že se vdá nejdříve.\n\nNa svatého Ondřeje nebo na Vánoce děvče třese plotem nebo stromem nebo bezem a říká: „\"Třesu, třesu tímto plotem, všeď svatí mým životem. Kde je můj milý dnes, ať mně tam zaštěkne pes.\"“ nebo „\"Svaty Ondřejů, ja tobě plotem chvěju, abys mi pověděl, kterého dostanu.\"“ nebo „\"Třasu, třasu plotisko, aby přišlo ku mně chlopisko.\"“\n\nJe popsán zvyk, kdy večer před svátkem svaté Lucie děvčata jdou „střechu triasť“. Rozprostřou zástěru a tlučou do došků. „\"Když vypadne žito, vdá se dívka za bohatého, když rož, za středního gazdu a když smetí, za chuďasa.\"“\n"}
{"id": "1045120", "url": "https://cs.wikipedia.org/wiki?curid=1045120", "title": "Kosina", "text": "Kosina\n\nKosina může být:\n\n"}
{"id": "1045122", "url": "https://cs.wikipedia.org/wiki?curid=1045122", "title": "Zloděj životů", "text": "Zloděj životů\n\nZloděj životů (v americkém originále: Taking Lives) je americký mysteriózní film z roku 2004. Režisérem filmu je D. J. Caruso. Hlavní role ve filmu ztvárnili Angelina Jolie, Ethan Hawke, Kiefer Sutherland, Gena Rowlands a Olivier Martinez.\n\n\n\n"}
{"id": "1045123", "url": "https://cs.wikipedia.org/wiki?curid=1045123", "title": "Miroslav Švadlenka", "text": "Miroslav Švadlenka\n\nMiroslav Švadlenka (* 11. února 1956) je bývalý český fotbalista, obránce. Po skončení aktivní kariéry působí jako trenér na regionální úrovni.\n\nV československé liza hrál za Spartak Hradec Králové. Nastoupil ve 22 ligových utkáních.\n\n\n"}
{"id": "1045125", "url": "https://cs.wikipedia.org/wiki?curid=1045125", "title": "Jatka (kniha, Lee Child)", "text": "Jatka (kniha, Lee Child)\n\nJatka je debutový román spisovatele Leeho Childa, který byl poprvé vydán v roce 1997. Kniha získala ceny Anthony a Barry v kategorii Nejlepší první román. Je to také první kniha, ve které se objevuje postava Jacka Reachera.\n\nJack Reacher vystoupí z autobusu ve městě Margrave v Georgii, jen proto, že si vzpomněl na zmínku svého bratra o tom, že tady zemřel bluesový hudebník jménem „Blind Blake“. K jeho velkému překvapení je krátce po svém příjezdu v místním bistru zatčen pro vraždu. Následně se setkává s místním detektivem jménem Finlay a snaží se mu dokázat svou nevinu. V botě mrtvého muže je nalezeno telefonní číslo a když Finlay na toto číslo zavolá, podaří se mu od muže na druhé straně získat jeho jméno, které zní pan Hubble. Hubble je přiveden na policejní stanici k výslechu a brzy se pod tlakem k vraždě přizná. Reacher však jeho přiznání k vraždě moc nevěří. Reacher i Hubble jsou posláni do státní věznice, kde se Reacherovi úspěšně podaří zlikvidovat pokus o jeho zabití, jež byl ve skutečnosti namířen proti Hubbleovi, jak Racher brzy zjistí. Po dvou dnech ve vězení se policistce Roscoeové, k níž si Reacher vyvinul osobní sympatie, podaří dokázat, že je nevinný, a že v době vraždy se na místě činu vůbec nevyskytoval. Roscoeová odveze Reachera zpátky do Margrave a tam se Reacher dozví, že zavražděnou obětí byl jeho vlastní bratr. Hubble mezitím zmizí a jeho zoufalá žena chce po Reacherovi aby jej našel. Náčelník Morrison a jeho žena jsou nalezeni brutálně zavražděni ve svém domě. Později se dozvídáme, že Margrave je domovskou základnou skupiny padělatelů, jejichž nezákonné operace se pohybují v miliardách dolarů. Reacher a jeho noví parťáci se vydávají tuto skupinu zločinců zničit.\n\n"}
{"id": "1045126", "url": "https://cs.wikipedia.org/wiki?curid=1045126", "title": "Síla srdce", "text": "Síla srdce\n\nSíla srdce (v americkém originále: A Mighty Heart) je americký dramatický film z roku 2007. Režisérem filmu je Michael Winterbottom. Hlavní role ve filmu ztvárnili Dan Futterman, Angelina Jolie, Will Patton, Alyy Khan a Archie Panjabi.\n\nAngelina Jolie byla za svou roli v tomto filmu nominována na Zlatý glóbus a SAG Award.\n\n\n\n"}
{"id": "1045127", "url": "https://cs.wikipedia.org/wiki?curid=1045127", "title": "Výměna (film)", "text": "Výměna (film)\n\nVýměna (v americkém originále: Changeling) je americký dramatický film z roku 2008. Režisérem filmu je Clint Eastwood. Hlavní role ve filmu ztvárnili Angelina Jolie, Jeffrey Donovan, John Malkovich, Jason Butler Harner a Amy Ryan.\n\nAngelina Jolie byla za svou roli v tomto filmu nominována na Oscara, Zlatý glóbus, cenu BAFTA a SAG Award. Film byl dále nominován na dva Oscary (kategorie nejlepší kamera a výprava), jeden Zlatý glóbus (kategorie nejlepší hudba) a sedm cen BAFTA (kategorie nejlepší scénář, kamera, střih, výprava, kostýmy, zvuk a režie).\n\n\n\n"}
{"id": "1045129", "url": "https://cs.wikipedia.org/wiki?curid=1045129", "title": "Petr Jindra (fotbalista)", "text": "Petr Jindra (fotbalista)\n\nPetr Jindra (* 18. září 1958) je bývalý český fotbalový brankář. Jeho otcem byl fotbalový reprezentant Jindřich Jindra.\n\nV československé lize hrál za Spartak Hradec Králové. Nastoupil ve 2 ligových utkáních. Dále chytal za Hradec Králové v nižších soutěžích.\n\n\n"}
{"id": "1045134", "url": "https://cs.wikipedia.org/wiki?curid=1045134", "title": "Salt (film)", "text": "Salt (film)\n\nSalt (v americkém originále: Salt) je americký akční film z roku 2010. Režisérem filmu je Phillip Noyce. Hlavní role ve filmu ztvárnili Angelina Jolie, Liev Schreiber, Chiwetel Ejiofor, Daniel Olbrychski a August Diehl.\n\nFilm byl nominován na Oscara v kategorii nejlepší zvuk. \n\n\n\n"}
{"id": "1045135", "url": "https://cs.wikipedia.org/wiki?curid=1045135", "title": "Unitás", "text": "Unitás\n\nUnitás byl maďarský výrobce automobilů a motocyklů.\n\nSpolečnost \"Unitás Automobil Ipari és Kereskedelmi\" vznikla v Budapešti po skončení první světové války. Zabývala se nejprve opravami motorů vozidel a lodí a výrobou náhradních dílů. Od roku 1920 vyráběla karoserie pro firmu Uher Kleinwagen. V roce 1921 vnikl prototyp automobilu s názvem FERFI, což byla zkratka jmen ředitele Fellnera a konstruktéra Fritze. Vůz měl šasi s trubkovým rámem, osazen byl čtyřválcovým motorem. Vůz měl však četné technické problémy a nakonec byl prodán do šrotu.\n\nV roce 1928 začala vyrábět v licenci automobily Tatra podle dohody s koncernem Ringhoffer. Do roku 1933 bylo vyrobeno přibližně 500 vozů. Do současnosti se dochovaly pouze tři exempláře. Společnost byla v roce 1948 znárodněna.\n\nJediným modelem byl licenčně vyráběný typ Tatra 12 pro maďarský trh. Automobil s otevřenou střechou byl nabízen s dvou nebo čtyřdveřovou karosérií. K pohonu sloužil vzduchem chlazený dvouválcový motor typu boxer.\n\nDva vozy jsou k vidění v \"Central Garage\" v Bad Homburg vor der Höhe.\n\n"}
{"id": "1045141", "url": "https://cs.wikipedia.org/wiki?curid=1045141", "title": "Kung Fu Panda slaví svátky", "text": "Kung Fu Panda slaví svátky\n\nKung Fu Panda slaví svátky (v americkém originále: Kung Fu Panda Holiday) je americký animovaný film z roku 2010. Režisérem filmu je Tim Johnson. Hlavní role ve filmu ztvárnili Jack Black, Angelina Jolie, Dustin Hoffman, Jack McBrayer a Jackie Chan.\n\n\n\n"}
{"id": "1045147", "url": "https://cs.wikipedia.org/wiki?curid=1045147", "title": "Falkenbach", "text": "Falkenbach\n\nFalkenbach (v překladu z němčiny \"Sokolí potok\") je německá viking/folk/black metalová kapela založená roku 1989 německým hudebníkem a multiinstrumentalistou Markusem Tümmersem alias Vratyasem Vakyasem, který žil určitou dobu na Islandu. Je to de facto Vakyasův jednočlenný projekt, Vakyas působil i v kapele Crimson Gates. Původně tvorba Falkenbach inklinovala směrem k syrovějšímu black metalu, později jsou patrné vlivy folk metalu a viking metalu s čistým vokálem.\n\n\n\n\n"}
{"id": "1045149", "url": "https://cs.wikipedia.org/wiki?curid=1045149", "title": "Sinsheim", "text": "Sinsheim\n\nSinsheim je velké okresní město v německé spolkové zemi Bádensko-Württembersko v zemském okrese Rýn-Neckar. Leží 22 km jihovýchodně od Heidelbergu a 28 km severozápadně od Heilbronnu na řece Elsenz. V roce 2015 zde žilo přes 35 000 obyvatel.\n\n\n"}
{"id": "1045152", "url": "https://cs.wikipedia.org/wiki?curid=1045152", "title": "Letenye", "text": "Letenye\n\nLetenye (, ) je okresním městem okresu Letenye, v župě Zala v jihozápadním Maďarsku. V roce 2017 zde žilo 4 041 obyvatel. Rozloha města je 41,72 km².\n\nLetenye leží v jihozápadním Maďarsku. Nadmořská výška je v rozmezí 140–175 m. Od župního města Zalaegerszegu je vzdáleno přibližně 60 km. Do Budapešti je to asi 230 km po dálnici M7 (E65 a E71), která prochází podél jižního okraje města. Zhruba 3 km západně od města je na dálnici hraniční přechod Letenye-Gorican, přes který se vjíždí do Chorvatska. Před hraničním přechodem odbočuje z dálnice M7 směrem na severozápad dálnice M70 (E653), která vede do Slovinska. Nejbližší železniční stanice je v sousedním okresním městě Nagykanizsa, které je vzdáleno zhruba 22 km. Město Letenye leží asi 3 km severně od břehů řeky Mur, která zde tvoří hranici s Chorvatskem.\n\nPrvní zmínka o městě se datuje od roku 1341. Obec získala v roce 1367 právo trhu, v roce 1498 byla povýšena na město. Během tureckých nájezdů na konci 17. století byla obec několikrát zpustošena a město ztratilo svůj význam. Později bylo obyvatelstvo také postiženo morem. V letech 1871–1971 bylo místo sídlem oblasti a od roku 1989 bylo povýšeno na město. Od počátku roku 2013 je Letenye okresním městem.\n\n\n"}
{"id": "1045165", "url": "https://cs.wikipedia.org/wiki?curid=1045165", "title": "Strypa", "text": "Strypa\n\nStrypa ( \"Стрипа\", \"Strypa\", \"Стрыпа\") je řeka v Ternopilské oblasti na Ukrajině. Je levým přítokem Dněstru o délce 147 km a plochou povodí 1610 km². Od města Bučač až po Zborov protéká hlubokou a úzkou roklí.\n\nV letech 1915-1916 tvořila řeka přední linii mezi ruskými a rakousko-uherskými vojsky. Během Polsko-sovětské války zase obrannou linii Ukrajinské lidové armády, polských spojenců pod vedením generála Mychajla Omelianowyča-Pavlenka, proti postupující Rudé armádě (srpen 1920).\n"}
{"id": "1045166", "url": "https://cs.wikipedia.org/wiki?curid=1045166", "title": "Měření podkožního tuku", "text": "Měření podkožního tuku\n\nPodkožní tuk je část podkožní tkáně, která se nachází po celém těle. Podkožní tuk nemusí mít vždy negativní dopad na lidský organismus. Slouží jako termoizolace nebo jako zásoba energie. Např. pro pacienty, kteří trpí vráskami, je vpichován podkožní tuk do těchto postižených oblastí.\n\nSoučástí tělesného tuku je také útrobní (viscerální) tuk, který obklopuje orgány v dutině břišní, kam se s přibývajícím věkem ukládá většina nevyužité energie.\n\nPro zjištění tloušťky podkožního tuku se používá metoda měření bioelektrické impedance a metoda měření ultrazvukem. Další alternativou k těmto metodám je měření pomocí kaliperačních kleští, která je v současné době hojně využívána. Vyžaduje ale dlouhodobou praxi a zkušenost pro stanovení přesné hodnoty tloušťky vrstvy podkožního tuku. Při této metodě zanášíme do měření nepřesnost hned ve dvou případech a to při nesprávném přeložení kůže a chyba vzniklá jejím stlačením.\n\nPři měření bioelektrické impedance se používají dva způsoby rozložení měřících elektrod. První rozložení se nazývá Wennerova metoda (obr. 1), druhá pak Dipól-dipól metoda (obr. 2). Základní princip je u obou metod stejný. Používají se celkem čtyři elektrody, které jsou umístěné v oblasti, kde měříme podkožní tuk.\n\nVzdálenost mezi elektrodami je v případě Wennerovy metody totožná. Z elektrody I+ a I- vytéká elektrický proud I [A], respektive  proud -I [A]. Pomocí elektrod U+ a U- měříme rozdíl potenciálů, které vyvolal proud vytékající z elektrody I+, respektive I-. Vycházíme ze základního vzorce\n\nformula_1\n\nrespektive\n\nformula_2 \n\nPo úpravě \n\nformula_3\n\nkde formula_4 je rezistivita, formula_5\" \"je proud, který vytéká z elektrody\" \"I+, a formula_6\" \"je vzdálenost mezi elektrodami. Zároveň je na vzdálenosti mezi elektrodami závislá hloubka vniku, která je v případě Wennerovy metody rovna vzdálenosti formula_6\". \"Z tohoto vyplývá, že čím větší vzdálenost formula_6, tím větší hloubka vniku a efektivnější měření podkožního tuku. Hloubka vniku se dá chápat jako vzdálenost mezi kůží a podkožním tukem či svalstvem. Součtem potenciálů formula_9\" \"a\" \"formula_10\" zí\"skáváme celkové napětí, které je dáno vztahem\n\nformula_11\n\nPo úpravě dostáváme vztah pro výpočet měrného odporu\n\nformula_12\n\nPokud nebudeme při měření měnit vzdálenost mezi elektrodami, tak velikost měrného odporu je přímo úměrná tloušťce podkožního tuku.\nNa rozdíl od Wennerovy metody využívá tato metoda odlišné rozložení měřících elektrod (obr. 2). Vzdálenost je mezi elektrodami U+ a U-, respektive I+ a I-, stejná. Mezi elektrodami U+ a I+ je ovšem n-krát větší. Hloubka vniku je poté závislá hlavně na parametru \"n\". Uveďme si příklad rozložení elektrod.\n\nVzdálenost formula_6 = 2 cm, parametr formula_14 = 4, vzdálenost mezi elektrodami U+ a I+ bude rovna 8 cm. Hloubka vniku se poté vypočte podle vztahu\n\nformula_15\n\nPokud dosadíme tyto parametry do vzorce pro výpočet rozdílu potenciálu a upravíme jej jako v případě Wennerovy metody, můžeme tak vypočítat měrný odpor podle vztahu\n\nformula_16\n\nVyhodnocení tloušťky podkožního tuku je stejná jako u předchozí metody. V porovnání s Wennerovou metodou, je metoda Dipól-dipól efektivnější pro měření podkožního tuku. Tento poznatek vyplývá z rozložení elektrod. Pro dosažení stejných výsledků nemusí být elektrody u metody Dipól-dipól od sebe tolik vzdálené jako v případě Wennerovy metody.\n\nMěření ultrazvukem je alternativní neinvazivní technika. Používá metodu transformace elektrické energie měničem do vysokofrekvenčních akustických vln, které prostupují skrz povrch kůže do tukové tkáně. Na rozhraní tuku a svaloviny se mění akustická impedance obou prostředí a dochází k odrazu části vln, které projdou zpět přes měnič do přijímače. Doba od vyslání impulzu po přijetí vlny je tedy úměrná dvojnásobku tloušťky kůže a podkožního tuku.\n\nformula_17\n\nkde formula_6 je vzdálenost od povrchu kůže k rozhraní tukové a svalové tkáně, formula_19 je rychlost šíření zvuku v tukové tkáni a formula_20 je doba od vyslání impulzu po přijetí odrazu.\n\nZa předpokladu, že známe rychlost šíření akustických vln v tukové tkáni, můžeme určit vrstvu tloušťky tukové vrstvy.\n\nPři měření je třeba dát pozor na míru stlačení kůže, protože při příliš silném tlaku by mohlo dojít ke ztenčení vrstvy tuku. Tento problém řeší použití rozměrnější ultrazvukové sondy, které má velikou dotykovou plochu s kůží. Pro přesné výsledky je nutné provádět měření několikrát za sebou a následně výsledky statisticky zpracovat. Rozdíly akustických impedancí jsou poměrně malé a při nízkém počtu měření by mohly být nesprávně interpretovány doby odrazů od jednotlivých rozhraní. Na přesnost má dále vliv mnoho faktorů jako je teplota nebo tlak, které mění rychlost šíření akustických vln v tkáni. Vzhledem ale k tomu, že tělesná teplota se prakticky nemění, je tento aspekt možné zanedbat. Při teplotě 36,5°C je rychlost šíření zvuku v této tkáni 1540 m/s. Detekční soustava je zatížena šumem vzniklým při generování budících pulsů a také při odrazech na veškerých nehomogenitách s různou impedancí v tkáni. Přesnost této metody je určována na 1 mm, což vede na rozlišení v desetinách milimetru. Pro tento typ měření se jedná o dostatečnou přesnost. Zvlášť, vezmeme-li v potaz, že vrstva podkožního tuku se v různých částech těla mění. Rozlišení můžeme vyjádřit jako\n\nformula_21\n\nkde formula_19 je rychlost šíření zvuku v tukové tkáni a formula_23je nejkratší měřitelná doba.\n\nOvládací mikrokontrolér je obvykle řízen 24 MHz externími hodinami a využívá interní 2 MHz sběrnici. Záleží však na konkrétním obvodovém návrhu.\n"}
{"id": "1045172", "url": "https://cs.wikipedia.org/wiki?curid=1045172", "title": "Kevin Martin", "text": "Kevin Martin\n\nJméno a příjmení Kevin Martin se může vztahovat k následujícím osobnostem:\n\n"}
{"id": "1045189", "url": "https://cs.wikipedia.org/wiki?curid=1045189", "title": "Kevin Martin (curler)", "text": "Kevin Martin (curler)\n\nKevin Martin (* 31. července 1966, Kiliam, Alberta) je bývalý kanadský hráč curlingu působící na místě skipa, olympijský vítěz z domácích her ve Vancouveru. Je známý pod přezdívkami \"Old Bear\" a \"K-Mart\".\n\nReprezentoval Kanadu na mistrovství světa juniorů v curlingu 1986, kde přispěl k zisku druhého místa a byl vyhlášen nejlepším skipem turnaje. S týmem provincie Alberta čtyřikrát vyhrál kanadský šampionát Tim Hortons Brier (1991, 1997, 2008, 2009). Účastnil se čtyř mistrovství světa v curlingu, v roce 2008 byl členem mistrovského týmu. Třikrát startoval na olympiádě: v roce 1992, kdy byl curling pouze ukázkovým sportem, obsadil čtvrté místo, na ZOH 2002 byl druhý a v roce 2010 ve Vancouveru vyhrál, když Kanaďané prošli turnajem bez jediné porážky. Se dvaceti vítěznými zápasy na OH je držitelem individuálního rekordu. Je také v čele historické tabulky Grand Slam of Curling, když vyhrál osmnáct turnajů.\n\nSvoji dlouhou kariéru ukončil v dubnu 2014.\n\n"}
{"id": "1045190", "url": "https://cs.wikipedia.org/wiki?curid=1045190", "title": "Alexandr Kuprin", "text": "Alexandr Kuprin\n\nAlexandr Ivanovič Kuprin, rusky \"Александр Иванович Куприн\" ( 26. srpna / 7. září 1870 – 25. srpna 1938, Leningrad) byl ruský spisovatel tatarského původu, autor novoromantických a psychologických próz odehrávajících se buď v exotickém prostředí, nebo na jihu Ruska. K nejznámějším patří novely \"Jáma\" a \"Souboj\". \"Granátový náramek\" zfilmoval roku 1965 Mosfilm, režii měl Abram Room.\n\nNovela \"Jáma\" vyvolala skandál tím, že pojednávala o prostituci. I Lev Tolstoj novelu kritizoval za přílišný naturalismus. \"Souboj\" zase vyvolal odpor carské armády, neboť realisticky popisoval život v ní, který Kuprin velmi dobře znal. Sám vystudoval vojenskou akademii a byl několik let profesionálním vojákem. Alexandr Kuprin v dopise své ženě přiznal, že název \"Souboj\" zvolil proto, že v novele vyzval na souboj carskou armádu, která \"\"mrzačí duši a ubíjí v člověku to nejlepší\"\".\n\nNástup bolševiků roku 1917 vnímal rozporuplně. Pocházel ze šlechtické rodiny, která však zchudla již v 19. století. Přátelil se s Maximem Gorkým, Lenina obdivoval a dokonce se s ním sešel a připravil na jeho žádost plán reforem venkova, zároveň ho však zneklidňovaly některé tyranské postupy zejména tajné policie. Nakonec, když se během občanské války dostal na území bělogvardějců, se rozhodl z Ruska odjet. V letech 1919 – 37 žil v exilu, nejprve krátce ve Finsku a poté ve Francii. Snášel ho však velice těžce. Žil v chudobě, chronické nostalgii a propadl alkoholismu. Na závěr svého života se proto vrátil do Sovětského svazu. Byl uvítán a opečováván oficiálním Svazem spisovatelů. Všechna svá hlavní díla vytvořil před rokem 1919. Jeho dílo převedla do češtiny např. Libuše Baudyšová.\n\nJe pochován v Sankt-Petěrburgu.\n\n"}
{"id": "1045191", "url": "https://cs.wikipedia.org/wiki?curid=1045191", "title": "Stanisław Moniuszko", "text": "Stanisław Moniuszko\n\nStanisław Moniuszko (5. května 1819 Ubiel u Minsku – 4. června 1872 Varšava) byl polský hudební skladatel narozený na území dnešního Běloruska (tehdy Ruské impérium).\n\nMoniuszko se narodil 5. května 1819 v Ubielu, nedaleko Minska, v dnešním Bělorusku do rodiny polsko-litevské venkovské šlechty. Matka, rozená Madziarská, měla polsko-maďarsko-arménské kořeny. Stanisław začal hrát na klavír v roce 1827. O deset let později studoval skladbu a dirigování u Carla Friedricha Rungenhagena, ředitele Singakademie v Berlíně. Nečekaný úspěch mu přinesly některé z jeho prvních skladeb, \"Tři písně\" na slova polského národního básníka Adama Mickiewicze.\n\nPo třech letech studia v Berlíně se vrátil do Polska, v roce 1840 se oženil s Aleksandrou Müllerovou a působil ve Vilně jako varhaník a soukromý učitel klavíru. Měl velmi početnou rodinu – deset dětí. Spolu se sloužícími, musel živit až 18 lidí. V této době se seznámil se spisovaelem Józefem Kraszewskim a dramatikem Aleksandrem Fredrem, kteří probudili Moniuszkův zájem o dramatická díla. V této době zkomponoval své první opery, církevní skladby i světské kantáty. Začal rovněž pracovat na sbírce písní s klavírním doprovodem určených pro domácí zpívání \"Śpiewnik domowy\", která v průběhu let narostla na 12 svazků obsahujících 268 písní. \n\nMoniuszko často cestoval do Petrohradu, kde byly jeho koncerty velmi dobře přijaty. Získal ocenění i přátelství předních ruských skladatelů té doby (Michail Ivanovič Glinka, Alexandr Sergejevič Dargomyžskij, Milij Alexejevič Balakirev, Modest Petrovič Musorgskij a Alexander Nikolajevič Serov). Byl učitelem Césara Kjuje. Pro další Moniuszkovu kariéru byla důležitá cesta do Varšavy v roce 1848, kde se seznámil s Jozefem Sikorskim, budoucím vydavatelem nejvýznamnějšího polského hudebního časopisu \"Ruch Muzyczny\" a básníkem Włodzimierzem Wolskim, libretistou Moniuszkovy nejznámější opery Halka.\n\nV roce 1848 ve Vilně uvedl na scénu a řídil premiéru první (dvouaktové) verse své opery Halka. Trvalo deset let, než se politické klima uklidnilo natolik, aby bylo možné národní operu uvést znovu. Nová, čtyřaktová, verse opery měla premiéru ve Varšavě 1. ledna 1858 a byl to jednoznačný úspěch. Záhy byla uvedena v Praze (nastudoval a řídil Bedřich Smetana), v Moskvě a v Petrohradu, všude s velkým úspěchem.\n\nPatrně i díky úspěchu opery, byl Moniuszko 1. srpna téhož roku jmenován hlavním dirigentem polské opery Velkého divadla ve Varšavě. V této funkci působil 15 let a za tu dobu uvedl v divadle prakticky všechna svá díla. Od roku 1864 učil na Varšavské konzervatoři harmonni, kontrapunkt a skladbu a řídil školní sbor. Mezi jeho studenty byli např. skladatelé Zygmunt Noskowski a Henryk Jarecki. \n\nV roce 1865 měla premiéru jeho opera Strašidelný zámek (\"Straszny dwór\"), která byla přijata se stejným nadšením jako Halka. Společným rysem Moniuszkových oper jsou libreta zobrazující polskou šlechtu a polské zvyky a tradice. V době národního obrození slovanských národu tak podporovaly vlastenecké cítění. Ač národností Polák, jako národní tvůrce je vnímán též v Bělorusku a částečně také v Litvě (vzhledem k existenci Polsko-litevské unie, zaniklé před jeho narozením, a díky jeho inspiraci v litevském folklóru).\n\nStanisław Moniuszko zemřel 4. června 1872 ve Varšavě na náhlé srdeční selhání a byl pohřben na hřbitově Powązki. Jeho pohřeb se stal národní událostí, jeho hudba se stala všeobecně uznávanou v Polsku a v Evropě byla přijímána jako projev \"slovanské\" hudby. \n\nNa jeho počest byla ve Vilně postavena busta na náměstí, které nese jeho jméno.\n\n\n\n\n\n\n\n"}
{"id": "1045193", "url": "https://cs.wikipedia.org/wiki?curid=1045193", "title": "Dmitrij Kabalevskij", "text": "Dmitrij Kabalevskij\n\nDmitrij Borisovič Kabalevskij, rusky \"Дмитрий Борисович Кабалевский\" (30. prosince 1904, Petrohrad – 14. února 1987, Moskva) byl ruský hudební skladatel, klavírista, hudební teoretik a pedagog. Tvořil opery, operety, symfonie, kantáty, klavírní koncerty, komorní skladby, scénickou i filmovou hudbu. Psal i hudbu pro děti a velmi se zajímal o hudební výchovu dětí, připravil i speciální výukový program pro 25 moskevských škol. V Rusku byly ceněny zejména jeho opery (\"Colas Breugnon, Tarasova rodina, Nikita Veršinin\"), na západě spíše jeho koncertní hudba. V českém prostředí byl dobře znám zejména pro svou hudbu k populárním sovětským filmům své doby (zejm. \"Odvážná školačka\" z roku 1948)\n\nJeho otec byl matematik a přál si, aby se Dmitrij orientoval stejně. Ten si však vyvzdoroval orientaci na umění (krom hudby i maloval a psal básně). Začal studovat na moskevské konzervatoři, kde ho hudební kompozici učil skladatel Nikolaj Jakovlevič Mjaskovskij, hru na piano pak Alexander Goldenweiser. Po studiích začal na konzervatoři i učit a roku 1932 se zde stal profesorem. Jeho žákem byl např. Leo Smit.\n\nRoku 1940 vstoupil do Komunistické strany Sovětského svazu. Roku 1948 byl jedním ze skladatelů obviněných Andrejem Ždanovem z formalismu, ale díky svým dobrým kontaktům na mocenské špičky a postavení ve Svazu skladatelů byl ze Ždanovova seznamu vyškrtnut. Přijal poté nicméně principy tzv. socialistického realismu (na rozdíl od svého přítele Sergeje Prokofjeva) a byl velmi preferovaným autorem, získal mj. tři Stalinovy ceny (1946, 1949, 1950) a zastával řadu funkcionářských postů (roku 1967 se stal například prezidentem vědecké rady výuky estetiky na Akademii pedagogických věd).\n\n"}
{"id": "1045194", "url": "https://cs.wikipedia.org/wiki?curid=1045194", "title": "Joachim du Bellay", "text": "Joachim du Bellay\n\nJoachim du Bellay (asi 1522, Liré – 1. ledna 1560, Paříž) byl francouzský renesanční spisovatel, básník a kritik. \n\nČlen literární skupiny \"La Pléiade\" (\"Plejáda\"), která se pokusila vnést do francouzské literatury antické prvky. Bellayův text \"Défense et illustration de la langue française\" (\"Obrana a oslava francouzského jazyka\") z roku 1549 se stal jakýmsi manifestem Plejády. Druhou klíčovou osobností skupiny byl Pierre de Ronsard, Bellayův blízký přítel a spolupracovník. Ve svých básních uvedl Bellay do francouzské literatury petrarkovský sonet. Ideově byl humanistou, svou lyrikou předznamenal romantismus. \n\nPocházel ze šlechtické rodiny, vystudoval práva na univerzitách v Poitiers a v Paříži. Velmi ho ovlivnil jeho pobyt v Římě, kam ho vzal jeho vlivný bratranec Jean du Bellay, kardinál a diplomat. Bellay se zde nadchl pro antickou kulturu a hořce zklamal nízkou duchovní úrovní Vatikánu, na což reagoval satirickou skladbou \"Regrets\" (\"Stesky\"), která byla, jako jedno z mála jeho děl, přeložena i do češtiny.\n"}
{"id": "1045195", "url": "https://cs.wikipedia.org/wiki?curid=1045195", "title": "Praxiteles", "text": "Praxiteles\n\nPraxiteles (řecky \"Πραξιτέλης\"; asi 370 př. n. l. – 330 př. n. l.) byl starověký řecký sochař, asi nejvýznamnější sochař 4. století před naším letopočtem.\n\nO jeho životě je známo minimum informací, s výjimkou toho, že byl synem sochaře Cephisodota staršího, a že i jeho dva synové, Cephisodotus mladší a Timarchus se stali sochaři. Nejasnosti v životopise vedou k tomu, že někteří odborníci soudí, že dílo dnes připisované Praxitelovi vytvořili ve skutečnosti dva různí sochaři.\n\nZachovala se jediná socha, kterou prokazatelně vytvořil Praxiteles vlastníma rukama: Hermés nesoucí malého Dionýsa. Ostatní Praxitelovy sochy se dochovaly jen v římských kopiích. \n\nNejslavnější z nich je Afrodita z Knidu, o níž římský autor Plinius starší hovořil jako o „nejkrásnější soše světa“. Bohyně Afrodita je ztvárněna nahá, což bylo ve své době novinkou. Praxiteles byl vůbec prvním v historii, kdo sochal nahé ženské postavy v životní velikosti. Dle Athénaia byla Praxitelovi modelem slavná řecká hetéra (prostitutka) Fryné. Socha Afrodíty má mnoho kopií, nejznámější ve Vatikánském muzeu a v pařížském muzeu Louvre. \n\nDalší významnou sochou je Apollo Sauroctonus, kde je bůh zobrazen při zabíjení ještěrky lezoucí po stromě. \n\nPodle Plinia staršího byly všechny Praxitelovy sochy původně malované a ve většině z mramoru.\n"}
{"id": "1045196", "url": "https://cs.wikipedia.org/wiki?curid=1045196", "title": "Mauro Ramos", "text": "Mauro Ramos\n\nMauro Ramos de Oliveira, známý především jako Mauro Ramos (30. srpna 1930, Poços de Caldas – 18. září 2002) byl brazilský fotbalový obránce. Mistr světa z roku MS 1958 ve Švédsku (na závěrečném turnaji nenastoupil) a 1962 v Chile, kde mužstvo vedl jako kapitán. Zúčastnil se i MS 1954 (nenastoupil). Vítěz Copa América 1949. Za brazilskou fotbalovou reprezentaci odehrál 27 zápasů.\n\nNa klubové úrovni získal s klubem Santos FC dvakrát Copa Libertadores (1962, 1963) a Interkontinentální pohár (1962, 1963). Mimo Brazílie odehrál jednu sezónu v Mexiku v klubu Deportivo Toluca (1967/68).\n\n"}
{"id": "1045197", "url": "https://cs.wikipedia.org/wiki?curid=1045197", "title": "Zózimo", "text": "Zózimo\n\nZózimo Alves Calazães, známý jako Zózimo (19. června 1932, Salvador – 17. července 1977, Rio de Janeiro) byl brazilský fotbalový obránce. Mistr světa z roku 1958 ve Švédsku a 1962 v Chile. Zúčastnil se Letních olympijských her 1952. Za brazilskou fotbalovou reprezentaci odehrál 35 zápasů, vstřelil 1 gól. Zemřel ve 45 letech po autohavárii.\n\n"}
{"id": "1045198", "url": "https://cs.wikipedia.org/wiki?curid=1045198", "title": "Coutinho", "text": "Coutinho\n\nAntônio Wilson Vieira Honório, známý jako Coutinho (11. června 1943, Piracicaba – 11. března 2019), byl brazilský fotbalový útočník a trenér.\n\nMistr světa z roku 1962 v Chile (na závěrečném turnaji však nenastoupil). Za brazilskou fotbalovou reprezentaci odehrál 15 zápasů, vstřelil 6 gólů. Na klubové úrovni získal s klubem Santos FC dvakrát Copa Libertadores (1962, 1963) a Interkontinentální pohár (1962, 1963). Roku 1962 byl i nejlepším střelcem Copa Libertadores.\n\n"}
{"id": "1045199", "url": "https://cs.wikipedia.org/wiki?curid=1045199", "title": "José Macia", "text": "José Macia\n\nJosé Macia, zvaný Pepe (25. února 1935 Santos) je bývalý brazilský fotbalový útočník a pozdější trenér. Mistr světa z roku 1958 ve Švédsku a 1962 v Chile (ani na jednom závěrečném turnaji však nenastoupil). Za brazilskou fotbalovou reprezentaci odehrál 34 zápasů, vstřelil 16 gólů. Na klubové úrovni získal s klubem Santos FC dvakrát Copa Libertadores (1962, 1963) a Interkontinentální pohár (1962, 1963).\n\n"}
{"id": "1045200", "url": "https://cs.wikipedia.org/wiki?curid=1045200", "title": "Jair Marinho de Oliveira", "text": "Jair Marinho de Oliveira\n\nJair Marinho de Oliveira, známý jako Jair Marinho (17. července 1936, Santo Antônio de Pádua) je brazilský fotbalový obránce. Mistr světa z roku 1962 v Chile (na závěrečném turnaji nenastoupil). Za brazilskou fotbalovou reprezentaci odehrál 4 zápasy. V letech 1956-1963 hrál ve Fluminense, poté v klubech Associação Portuguesa de Desportos, SC Corinthians Paulista, CR Vasco da Gama, Alianza Lima (Peru) a Campo Grande EC.\n\n"}
{"id": "1045201", "url": "https://cs.wikipedia.org/wiki?curid=1045201", "title": "Jurandir de Freitas", "text": "Jurandir de Freitas\n\nJurandir de Freitas, známý jako Jurandir (12. listopadu 1940, Marília – 6. března 1996, Sao Paulo) byl brazilský fotbalový obránce. Mistr světa z roku 1962 v Chile (na závěrečném turnaji nenastoupil). Zúčastnil se i Letních olympijských her 1960 v Itálii. Za brazilskou fotbalovou reprezentaci odehrál 15 zápasů.\n\n"}
{"id": "1045202", "url": "https://cs.wikipedia.org/wiki?curid=1045202", "title": "Zequinha", "text": "Zequinha\n\nJosé Ferreira Franco, známý jako Zequinha (18. listopadu 1934, Recife – 25. července 2009) byl brazilský fotbalový záložník. Mistr světa z roku 1962 v Chile (na závěrečném turnaji však nenastoupil). Za brazilskou fotbalovou reprezentaci odehrál 16 zápasů, vstřelil 2 góly. Většinu své kariéry (1958–1965, 1965–1968) strávil v klubu Palmeiras EC.\n\n"}
{"id": "1045203", "url": "https://cs.wikipedia.org/wiki?curid=1045203", "title": "Mengálvio", "text": "Mengálvio\n\nMengálvio Pedro Figueiró, známý především jako Mengálvio (17. prosince 1939, Laguna, Santa Catarina) je bývalý brazilský fotbalový záložník a pozdější trenér.\n\nMistr světa z roku 1962 v Chile (na závěrečném turnaji však nenastoupil). Za brazilskou fotbalovou reprezentaci odehrál 14 zápasů, vstřelil 1 gól. Na klubové úrovni získal s klubem Santos FC dvakrát Copa Libertadores (1962, 1963) a Interkontinentální pohár (1962, 1963). V Santosu hrál v letech 1960–1967 a ještě v roce 1969. Odehrál za něj 371 zápasů. Mimo Santosu hrál v Grémiu, CE Aimoré a kolumbijském Millonarios FC z Bogoty.\n\n"}
{"id": "1045204", "url": "https://cs.wikipedia.org/wiki?curid=1045204", "title": "...En their medh ríki fara...", "text": "...En their medh ríki fara...\n\n...En their medh ríki fara... (v překladu ze staré severštiny \"Ve slávě půjdou\") je debutní studiové album německé viking/folk/black metalové skupiny Falkenbach z roku 1996, které vyšlo u vydavatelství No Colours Records. Album nazpíval a všechny nástroje nahrál jediný stálý člen kapely Markus Tümmers vulgo Vratyas Vakyas.\n\n\n\n"}
{"id": "1045205", "url": "https://cs.wikipedia.org/wiki?curid=1045205", "title": "Carlos José Castilho", "text": "Carlos José Castilho\n\nCarlos José Castilho (27. listopadu 1927, Rio de Janeiro – 2. února 1987, Rio de Janeiro) byl brazilský fotbalový brankář a pozdější trenér.\n\nJe mistrem světa z šampionátů 1958 ve Švédsku a 1962 v Chile a držitelem stříbrné medaile z Mistrovství světa 1950 (ani na jednom z těchto tří závěrečných turnajů však nenastoupil). Zúčastnil se i Mistrovství světa 1954, kde odehrál tři zápasy. Vítěz Copa América z roku 1949. Za brazilskou fotbalovou reprezentaci odehrál 19 zápasů. Většinu své kariéry (1947–1965) strávil v klubu Fluminense, jeho 777 odehraných zápasů je dodnes klubovým rekordem.\n\n"}
{"id": "1045206", "url": "https://cs.wikipedia.org/wiki?curid=1045206", "title": "Lidija Aleksejevna Čarská", "text": "Lidija Aleksejevna Čarská\n\nLidija Aleksejevna Čarská (); 31. ledna 1875, Sankt-Petěrburg – 18. března 1938, Adler, dnes sídliště v Soči) byla ruská spisovatelka, autorka knih pro děti a mládež a divadelní herečka.\n\nLidija se narodila 19. ledna 1875 (podle jiných údajů 1878) v Carském Selu (některé zdroje udávají místo narození Kavkaz). Věrohodné údaje o její rodině chybí; otec Alexej Aleksandrovič Voronskoj byl vojenský inženýr, plukovník, v roce 1913 již generálporučík, matka, o které není známo téměř nic, zemřela při porodu. (V autobiografickém příběhu píše Čarská, že ji vychovávaly tety z matčiny strany.) Později se otec znovu oženil, v některých dílech autorka vzpomíná na nevlastní bratry a sestry. Sedm let (1886–1893) strávila v Pavlovském ženském institutu v Petrohradu. Dojmy ze školního života se staly materiálem pro její knihy. V deseti letech se pokoušela psát verše a od patnácti let si psala deník, který se zčásti zachoval.\n\nStudovala herectví na Carské divadelní škole v Petrohradu, v roce 1898, po ukončení studia, nastoupila do Petrohradského Alexandrovského Carského divadla, ve kterém pracovala do roku 1924. Hrála v nevýznamných vedlejších rolích, za které byla bídně placena. Lydia, mající syna Jurije, trpěla nedostatkem prostředků, což ji přivedlo k práci spisovatelky. V roce 1901 začala psát povídku \"Записки маленькой гимназистки\" (Zápisky mladé gymnasistky) založenou na jejích deníkových zápiscích z dob studií, kterou publikovala na pokračování v dětském časopise \"Задушевное слово\" pod divadelním pseudonymem L. Čarská (pocházejícím od \"чары\" - kouzla). Zápisky jí přinesly neobyčejný úspěch a Čarská skutečně „ovládla mysl“ ruských dětí, především školaček. Například v roce 1911 komise Moskevské společnosti pro šíření znalostí provedla mezi školáky průzkum, jehož výsledky byly prezentovány na sjezdu knihovníků. Děti četly většinou Gogola (34%), Puškina (23%), Čarskou (21%), Twaina (18%), Turgeněva (12%).\n\nPoprvé se vdala v osmnácti letech, za muže si vzala důstojníka Borise Čermilova, narodil se jim syn Jurij. Manželství netrvalo dlouho, brzy po narození syna Boris odjel na Sibiř a s Lidijí se rozvedl. Další osudy Jurije i jeho otce jsou neznámé, je možné, že zahynul v období Občanské války, avšak podle jiných údajů zůstal naživu a ve třicátých letech sloužil na Dálném východě.\n\nPodle některých údajů byl druhý manžel Lidije výrazně mladší, v dětství čítal její práce, v dospělém věku oblíbenou spisovatelku vyhledal, několik let jí pomáhal a poté si ji vzal. Jeho další osudy jsou také neznámé.\n\n\n"}
{"id": "1045222", "url": "https://cs.wikipedia.org/wiki?curid=1045222", "title": "Paléographie musicale", "text": "Paléographie musicale\n\nPaléographie musicale, neboli \"hudební paleografie\", zkr: \"Pal. mus.\", s podtitulem: \"Les principaux ms. de chant grégorien, ambrosien, mozarabe, gallican, publiés en facsimiles phototypiques par les Bénédictins de Solesmes\") je řada významných středověkých chorálních rukopisů, z benediktinského opatství v Solesmes, systematicky zpracovávané pod vedením Doma Andrého Mocquereaua (1849–1930) a od roku 1930 Doma Josepha Gajarda (1885–1972). \n\nSbírka obsahuje gregoriánské, ambroziánské, mozarabské a galské zpěvy.\n\nDílo se skládá ze dvou sérií hudebních materiálů („Serie monumentale“ o 19 svazcích, které byly z větší části zpracovány) nalezených v archivech kláštera Solesmes resp. Tournai (svazky VIII-XV) v letech 1889–1958. Vedle reprodukcí obsahují také přepisy a rozsáhlá pojednání k historii a chorální notaci samotné. \n\nZpracovávané práce pocházejí z mnoha zdrojů: knihovna opatství sv. Havla, knihovna opatství Einsiedeln, British Museum, Bibliothèque de l’École de Médicine v Montpellieru, Kapitulní knihovna v Lukce, knihovna v Laonu, knihovna v Chartres, knihovna worcesterské katedrály, z Francouzské národní knihovny, Kapitulní knihovny v Beneventu, z Bibliotheca vaticana, Biblioteca Angelica v Římě, Univerzitní knihovny ve Štýrském Hradci ad.\n\n\n\n\n\n"}
{"id": "1045223", "url": "https://cs.wikipedia.org/wiki?curid=1045223", "title": "...Magni blandinn ok megintiri...", "text": "...Magni blandinn ok megintiri...\n\n...Magni blandinn ok megintiri... (v překladu z islandštiny \"Smíšeno se sílou a slávou\") je druhé studiové album německé viking/folk/black metalové skupiny Falkenbach z roku 1998, které vyšlo u vydavatelství Napalm Records. Album nazpíval a všechny nástroje nahrál jediný stálý člen kapely Markus Tümmers alias Vratyas Vakyas.\n\n\n\n"}
{"id": "1045234", "url": "https://cs.wikipedia.org/wiki?curid=1045234", "title": "Ústav Palata", "text": "Ústav Palata\n\nÚstav Palata je novorenesanční objekt v Praze na Smíchově na adrese Na Hřebenkách 737/5, který byl postaven v roce 1893 Českou spořitelnou na pozemcích bývalé viniční usedlosti Horní Palata jako Ústav pro zaopatřování slepců Francisco-Josephinum, zaopatřovací ústav pro staré a práce neschopné slepce. Později nesl názvy Ústav pro zaopatřování slepců na Smíchově Palata, Ústav sociální péče o nevidomé Palata a Domov pro zrakově postižené Palata. Od roku 2006 zde působí pod názvem Palata – Domov pro zrakově postižené (IČ 70872783) jako příspěvková organizace hlavního města Prahy. Zařízení poskytuje klientům s těžkými zrakovými vadami celoroční pobyt, sociální poradenství i kulturní aktivity. Vzhledem ke svém poloze pod usedlostí Horní Palata je často nazýván Dolní Palata, tento název se však původně vztahoval k viniční usedlosti, zbytky jejíž obytné budovy s adresou Holečkova 161/48 byly zbořeny začátkem prosince roku 2016.\n\n25. listopadu 1888 bylo rozhodnuto na mimořádné valné hromadě Spolku České spořitelny – Böhmische Sparkasse o zřízení zaopatřovacího ústavu pro slepce neschopné výdělku a vzdělání ke čtyřicátému výročí vlády císaře Františka Josefa I. Františka Josefa I. Po „nejmilostivějším“ svolení panovnického domu 13. prosince 1888 neslo Spořitelnou českou založené zařízení název \"Ústav pro zaopatřování slepců Francisco-Josephinum\".\n\nS vyhlášením Československé republiky nejdřív zmizela z názvu slova Francisco-Josephinum. Ředitelství Ústavu pro zaopatřování slepců na Smíchově Palata vzápětí nato nahradilo dosavadní německý způsob úřední komunikace za česko-německý. Dosavadní ředitel ústavu, emeritní ředitel Ringhofferových závodů Karl Kletetschka, byl v roce 1920 nahrazen českým advokátem Spořitelny české Karlem Urbancem.\n\nV administrativních zmatcích kolem převratu v roce 1948 se na Palatě střídali národní správci s ředitelstvím, které tenkrát ještě instalovala Spořitelna pražská, od dob nacistické okupace nástupce Spořitelny české. V roce 1950 byl soukromý Ústav pro zaopatřování slepců Palata zestátněn.\n\nNa počátku zásadních společenských změn po roce 1989 – po zrušení centrálního řízení sociálních ústavů Správou sociálních služeb hlavního města Prahy, se Ústav sociální péče o nevidomé Palata, později Domov pro zrakově postižené Palata, stal v roce 2006 příspěvkovou organizací hlavního města Prahy. Byl podporován příspěvky jednotlivců a institucí, mezi nimiž postupně vyniká jako nejštědřejší přispěvatel finanční skupina České spořitelny a.s.\n\nPříspěvková organizace hlavního města Prahy, zapsaná v roce 2006, nese název Palata – Domov pro zrakově postižené a má registrované služby „Domov pro osoby se zdravotním postižením“ s kapacitou domova 133 lůžek a 101,5 zaměstnanců podle přepočtu úvazků. \n\n"}
{"id": "1045239", "url": "https://cs.wikipedia.org/wiki?curid=1045239", "title": "Atlasova vzpoura", "text": "Atlasova vzpoura\n\nAtlasova vzpoura (\"Atlas Shrugged\") je román spisovatelky Ayn Randové. Vyšel poprvé v roce 1957. Do češtiny byl přeložen a vydán v roce 2014. Hlavním hrdinou je John Galt. Jde o antiutopický román s prvky sci-fi, filosofie, tajemna a romance.\n\nAyn Randová psala tento román jako živé dílo představující filosofický směr objektivismus příběhem. Hlavním mottem této filosofie je „Člověk je člověk“, tedy „1 je 1“. Celá kniha je vyjádřením obdivu k tvůrčímu duchu člověka, úctě ke svobodě a respektu k druhým. Celé vyprávění je zasazeno do kontextu dějů kolem železniční společnosti Taggart Transcontinental. Řeší témata fungování společnosti jak z pohledu politiky, sociologie, náboženství, filosofie, tak i role vědy a techniky a její důležitosti pro život na Zemi.\n\nPříběh se rozvíjí ve Spojených státech, kdy prominentní a úspěšní byznysmeni opouštějí své majetky a mizí beze stopy ze společnosti v reakci na agresivní a rostoucí regulace ze strany státu, které vedou postupně ke kolapsu životně důležitých odvětví hospodářství. Název knihy odkazuje na Atlase, Titána popsaného v novele jako „velikána, který přikrčený drží svět na ramenou\". Na název knihy se odkazuje i v textu, např. v rozhovoru mezi Franciskem d'Anconiou a Hankem Reardenem, ve kterém se d'Anconia ptá Hanka, jakou radu by dal Atlasovi, když vidí, že: „přes sebevětší úsilí a Titanovu snahu se svět stává stále těžší a tlačí ho čím dál tím víc k zemi“. Hank neví, co odpovědět, a d'Anconia tedy odpoví za něj: „pokrčí rameny“.\n\nNosným tématem románu je „role lidského rozumu a jeho význam pro existenci člověka“. Kniha otevírá řadu filosofických témat, na jejichž základě pak byla postavena celá filosofie objektivismu. Je to filosofie, která hájí důležitost rozumu, svobody konání, tvorby, individualismu, kritického myšlení a síly tvůrčích osobností, uznává principy laissez-faire kapitalismu jako rozumného ekonomického uspořádání a upozorňuje na rizika státních regulací a k čemu až mohou vést. V románě je hlavní osou střet dvou hlavních skupin lidí: té, co tvoří a vymýšlí, a té, co na druhých parazituje a přemýšlí, jak se přiživit díky regulativním „vyhláškám“, zákonům a dotacím.\n\nDle článku v americkém periodiku USA Today je Atlas Shrugged druhou nejinspirativnější knihou v USA po Bibli. Toto vyhodnocení proběhlo na základě průzkumu mezi 5000 členy čtenářského klubu knihovny amerického kongresu. Kniha obhajuje svobodomyslný tvůrčí kapitalismus s prvky objektivismu proti projevům lidské iracionality a vládního etatismu.\n\nDle této knihy byly také natočeny tři filmy:\nCelá trilogie vyšla také v roce 2014 v rámci \"Atlas Shrugged Trilogy Box Set: Special Edition Blu-Ray\" a byla obratem vyprodána.\n\n"}
{"id": "1045241", "url": "https://cs.wikipedia.org/wiki?curid=1045241", "title": "Dismember", "text": "Dismember\n\nDismember (v překladu z angličtiny \"to dismember\" znamená \"rozčtvrtit\") byla švédská death metalová kapela. Byla založena roku 1988 ve švédském Stockholmu. V zakládající trojici byl zpěvák a baskytarista Robert Sennebäck, kytarista David Blomqvist a bubeník Fred Estby. Kapela náleží do první vlny švédských death metalových skupin vedle např. Entombed, Unleashed, Therion, Grave, Edge of Sanity, Hypocrisy, Tiamat, které vydaly své debutní LP na počátku 90. let 20. století.\n\nPrvní dlouhohrající deska skupiny se jmenuje \"Like an Ever Flowing Stream\" a vyšla v roce 1991. Celkem kapela vydala 8 studiových alb, než se v roce 2011 rozpadla.\n\nLogo kapely je symetrické s výrazným počátečním písmenem D a posledním R. Logo nakreslil Nicke Andersson ze spřátelené švédské kapely Entombed.\n\n\n\n\n\n\n"}
{"id": "1045246", "url": "https://cs.wikipedia.org/wiki?curid=1045246", "title": "Vražedné alibi", "text": "Vražedné alibi\n\nVražedné alibi (v americkém originále: Just Cause) je americký mysteriózní film z roku 1995. Režisérem filmu je Arne Glimcher. Hlavní role ve filmu ztvárnili Sean Connery, Laurence Fishburne, Kate Capshaw, Blair Underwood a Ed Harris.\n\n\n\n"}
{"id": "1045248", "url": "https://cs.wikipedia.org/wiki?curid=1045248", "title": "Ztraceni na Manhattanu", "text": "Ztraceni na Manhattanu\n\nZtraceni na Manhattanu (v americkém originále: If Lucy Fell) je americká filmová komedie z roku 1996. Režisérem filmu je Eric Schaeffer. Hlavní role ve filmu ztvárnili Sarah Jessica Parker, Eric Schaeffer, Ben Stiller, Elle Macpherson a James Rebhorn.\n\n\n\n"}
{"id": "1045249", "url": "https://cs.wikipedia.org/wiki?curid=1045249", "title": "Trist", "text": "Trist\n\nTrist může být:\n\n"}
{"id": "1045255", "url": "https://cs.wikipedia.org/wiki?curid=1045255", "title": "Krzysztof Varga", "text": "Krzysztof Varga\n\nKrzysztof Varga (* 21. března 1968, Varšava) je polský prozaik, esejista a fejetonista. \n\nVystudoval polonistiku na varšavské univerzitě a debutoval povídkovou sbírkou \"Pijany anioł na skrzyżowaniu ulic\" (Opilý anděl na křižovatce). Je spoluautorem slovníku \"Parnas Bis Słownik literatury polskiej urodzonej po 1960 roku\" (1995), který představuje vůbec první pokus o systematické uchopení polské literární scény po roce 1989. Na slovníku pracoval s Pawłem Dunin-Wąsowiczem. Jeho historická esej \"Guláš z Turula\" je věnována maďarské problematice. \n\nTřikrát se objevil na seznamu autorů nominovaných na prestižní polskou literární cenu Nike, přičemž poslední nominaci získal v roce 2013 za svůj román \"Piliny\" (Trociny). V roce 2015 byl hostem 16. ročníku Měsíce autorského čtení. \n\nJeho knihy byly přeloženy mj. do italštiny, maďarštiny, bulharštiny, slovenštiny, chorvatštiny, srbštiny či ukrajinštiny. Žije ve Varšavě. \n\n"}
{"id": "1045259", "url": "https://cs.wikipedia.org/wiki?curid=1045259", "title": "Khambhátský záliv", "text": "Khambhátský záliv\n\nKhambhátský záliv (\"Kambajský záliv\", také \"Khambátský záliv\") je záliv na severovýchodě Arabského moře na pobřeží indického státu Gudžarát. Tvoří jihovýchodní hranici Káthijávárského poloostrova a má na délku zhruba 130 kilometrů. Na jeho konci stojí město Khambhát.\n\nNejvětší řeky ústící do Khambhátského zálivu jsou Táptí, Máhí, Sábarmatí a Narmada.\n"}
{"id": "1045261", "url": "https://cs.wikipedia.org/wiki?curid=1045261", "title": "Sáva Chilandarec", "text": "Sáva Chilandarec\n\nSáva Chilandarec, \"vlastním jménem\" Slavibor Breüer, (9. července 1837 Kutná Hora – 14. ledna 1912 Klášter Chilandar) byl český mnich žijící v klášteře Chilandar, kde působil jako knihovník. Klášter Chilandar je srbský klášter v mnišském státě Svatá hora (Aγιoν Oρoς) na řeckém poloostrově Athos v Egejském moři. Chilandar založil roku 1199 na rozvalinách někdejšího řeckého monastýru Štěpán Nemanja, velkožupan srbský, který – když se pak stal mnichem – byl nazván Simeonem. Od byzantského císaře Alexia III. Komnéna byl obdarován pozemky, výsadami a nazván „srbskou lávrou“. Sáva Chilandarec o hoře Athos napsal mj. rozsáhlou monografii \"Kniha o Svaté Hoře Athonské (1911)\", dosud zřejmě nejpodrobnější práci, jaká o Athosu v češtině existuje.\n\nNarodil se v bohaté rodině v Kutné Hoře. Byl vzdělaným katolíkem, ovládal tři jazyky (čeština, němčina a latina). V roce 1878 odjel do Kostolce ve vzdálenem Srbsku, kam přišel se svými třemi adoptivních syny. Po několika letech odjel do Leskovce. Pravoslaví přijal v kostelíku ve vsi Rudan nedaleko Leskovce v dubnu 1881, pokoušel se totiž v Srbsku, kde byla levnější půda než v Čechách, založit vegetariánskou zádruhu. Ve svých 44 letech musel se Breuer vzdát své vidiny na volnonáboženskou a vegetariánskou osadu, hledal úlevu, klid a teplejší podnebí. Uvažoval o Makedonii, ale když se dozvěděl, že v Niši na chilandarském metochu, tj. klášterním statku, žije archimandrita Vasilij, setkal se s nim a volil poslední cíl své cesty: posvátný poloostrov Athos. Své putování zakončil i se svými chlapci 3. 6. 1881. večer, když pronajatá loďka přirazila ke břehu a čtveřice Čechů stanula na Athonském poloostrově, jenž se stal jejich novým domovem.\nAsi dvacet měsíců po svém příchodu do kláštera požádal představenstvo, aby byl přijat mezi stálé obyvatele klášterní. Datum mnišského postřižení bylo stanoveno na Květnou neděli roku 1883, k obřadu došlo v noci z 9. na\n10. dubna. Od tohoto okamžiku přestal Slavibor Breuer pro celý svět existovat, ovšem s výjimkou nejbližších, pro něž navždy zůstal jejich Slaviborem a jeho životní pouť převzal bratr-laik Sáva, podle svého nového domova\nužívající přízviska Chilandarec, Chilendarec, Chilendarski či Hilandarac. \nPři návštěve srbského krále, Jeho Veličenstva Alexandra I. Obrenoviče (1876-1903), z jehož rukou přijal Sáva řád sv. Sávy 3. stupně, jen zřídkakdy udělovaný cizincům, kteří se významně zasloužili o srbský národ.\n\n"}
{"id": "1045262", "url": "https://cs.wikipedia.org/wiki?curid=1045262", "title": "Kačský záliv", "text": "Kačský záliv\n\nKačský záliv (také \"Kaččhský záliv\") je záliv na severovýchodě Arabského moře na pobřeží indického státu Gudžarát. Tvoří severní hranici Káthijávárského poloostrova a má na délku zhruba 180 kilometrů.\n"}
{"id": "1045264", "url": "https://cs.wikipedia.org/wiki?curid=1045264", "title": "Strachovický most", "text": "Strachovický most\n\nStrachovický most je postaven na železniční trati Rakovník–Mladotice (trať číslo 162). Ve vzdálenosti přibližně 800 m od zastávky Strachovice mezi obcemi Čistá a Kožlany. Překlenuje lesnaté údolí potoka Javornice. Spolu s úsekem trati byl rekonstruován a v roce 2001 znovu uveden do provozu.\n\nMost tvoří dva klenuté oblouky na pilířích z kamene o rozpětí 12 m a střední ocelové pole příhradové konstrukce s horní mostovkou a spodním obloukem (dolnoparabolickým nosníkem) o rozpětí 57 m. Výška mostu je 25,7 m, šířka 4,3 m a celková délka mostu je 105,4 m.\nMost byl uveden do provozu v roce 1899, kdy se dne 9.července po něm projel první vlak jedoucí od Rakovníka a železničnímu provozu slouží dodnes. V roce 1925 byl most poprvé zpevněn pro lokomotivy ř. 422.0, které vážily 49 t.\n\n"}
{"id": "1045271", "url": "https://cs.wikipedia.org/wiki?curid=1045271", "title": "Zdymadlo Kolín", "text": "Zdymadlo Kolín\n\nZdymadlo Kolín je vodní dopravní stavba na Labi, které je ve správě státního podniku Povodí Labe. Nachází se na říčním kilometru 920,567 Evropské kilometráže (s nulou při ústí Labe do Severního moře), resp. na říčním kilometru 83,193 podle staré kilometráž s nulou u Mělníka, víceméně v centru města Kolín, mezi dvěma silničními mosty, tzv. Novým a Masarykovým mostem (s kterým je stavebně propojeno). Předchozí plavební stupeň je Zdymadlo Veletov, následující plavební stupeň je Zdymadlo Klavary.\n\nHlavní objekty vodního díla jsou:\n\nJez je spolu s malou vodním elektrárnou situován pod silničním železobetonovým Masarykovým mostem. Má tři pole světlosti 19,0 m hrazená zdvižnými válcovými uzávěry s pevným štítem.\n\nMalá vodní elektrárna (MVE) je umístěna mezi jezem a nedokončenou vlakovou komorou pod silničním mostem. V elektrárně jsou\ninstalovány čtyři Francisovy turbíny. Celková hltnost turbín je 47,5 m3/s, při spádu 2,0 m je dosažitelný výkon elektrárny 0,515 MW.\nMVE Kolín se tím řadí do podkategorie minielektrárny (do 1 MW). Podle spádu jde o MVE nízkotlakou a podle režimu nakládání s vodou o MVE průtokovou.\nTuto MVE provozuje Dalkia a.s. Kolín, což je závod francouzské firmy Dalkia, která v současnosti provozuje také nedalekou tepelnou elektrárnu, která byla postavena v roce 1932 podle projektu architektura Jaroslava Fragnera a je významnou stavbou funkcionalismu.\n\nPlavební komora je umístěna do pravého labského ramene. Její užitné rozměry jsou 83,6 x 12,5 x 3 m. V horním i dolním ohlaví jsou umístěna vzpěrná vrata. Plnění a prázdnění komory se provádí dlouhými zaklenutými obtoky vybavenými segmentovými uzávěry. K ovládání vrat i stavítek slouží hydraulické servoválce. Provozní doba plavební komory je 6 až 18 hodin.\n\n"}
{"id": "1045273", "url": "https://cs.wikipedia.org/wiki?curid=1045273", "title": "LGBT práva v Ugandě", "text": "LGBT práva v Ugandě\n\nLesby, gayové, bisexuálové a transexuálové nemají v Ugandě žádnou právní ochranu. Aktivisté odhadují, že ugandská gay komunita má přibližně 500 tisíc členů.\n\nMužský i ženský homosexuální pohlavní styk je ilegální. Podle trestního zákoníku může vést \"smilstvo proti zákonům přírody\" mezi muži až k doživotnímu vězení.\n\nPodle výzkumu Pew Global Attitudes Project z r. 2007 až 96 % Uganďanů považuje homosexualitu za životní styl, který nemůže být společností akceptován, čímž se země zařazuje na pátou nejhorší pozici co se týče otázky tolerance v rámci 45 zemí. Nicméně dle ankety z r. 2010 se zjistilo, že 11 % Uganďanů považuje homosexualitu za společensky přijatelné chování. Mezi členy Východoafrického společenství pouze 1 % Tanzanců, 4 % Rwanďanů a 1 % Keňanů zaujímá stejný postoj, Burundi se šetření nezúčastnilo.\n\nV r. 2012 se mluvčí Parlamentu Republiky Uganda zapřísáhl, že přijatá přísnější antigay legislativa pro osoby podezřelé z homosexuality a ty, kteří jejich chování nenahlásí úřadům. Podle tohoto zákona může být homosexuální chování potrestáno dlouhodobým odnětím svobody, v případě recidivy i smrtí.\n\nPostoj státu\n\nPrvní zákony proti stejnopohlavnímu styku byly přijaty v 19. století v období Britské kolonizace. Ty zůstaly zachovány v Trestním zákoníku z r. 1950 a udržely se i po získání nezávislosti. Aktuální znění zákona je takové:\n\nParagraf 175. Smilstvo proti přírodě. Kdo vykoná \n(a) s jinou osobou smilstvo proti přírodě; \n(b) pohlavní styk se zvířetem; \n(c) přiměje muže k vykonání smilstva proti přírodě,\nbude potrestán doživotním vězením.\n\nParagraf 146 Pokus o spáchání smilstva proti přírodě. Kdo se pokusí o spáchání zločinu smilstva proti přírodě uvedeného v paragrafu 145, dopouští se tím těžkého zločinu a bude potrestán odnětím svobody až na 7 let.\n\nParagraf 148 Obscénní praktiky Kdo vykoná, bez ohledu na to zda v soukromí či na veřejnosti, s jinou osobou nebo přiměje-li jinou osobu ke spáchání jakékoliv obscénní praktiky s ním nebo s ní, nebo se pokusí obstarat si odměnu za vykonání takové praktiky s ním nebo s ní, nebo jinou osobou, bez ohledu na to zda v soukromí či na veřejnosti, bude potrestán odnětím svobody až na 7 let.\n\nPřed novelou Trestního zákoníku přijatou v r. 2000 byl trestný pouze pohlavní styk mezi muži. Novela změnila ve znění zákona termín \"jiný muž\" na termín \"jiná osoba\", což do skutkové podstaty trestného činu obscénních praktik zahrnuje i pohlavní styk mezi ženami.\n\nAntihomosexuální legislativa\n\nV prosinci 2009, poslanec David Bahati podal návrh antihomosexuálního zákona z r. 2009, který by rozšířil kriminalizaci stejnopohlavních vztahů v Ugandě trestem smrti pro recidivisty, HIV pozitivní osoby mající pohlavní styk s osobami téhož pohlaví a osoby mající pohlavní styk s osobami mladšími 18 let. Fyzické a právnické osoby podporující LGBT práva by byly pokutovány nebo uvězněni, nebo obojí. Úřední osoby by byly žádány k ukládání trestů pod tímto zákoníkem do 24 hodin pod hrozbou tříletého vězení. Uganda by navíc trestně stíhala občany i za stejnopohlavní sex v zahraničí.\n\nV listopadu 2012, mluvčí Parlamentu Republiky Uganda Rebeca Kadaga se zapřísahla, že novela bude schválená a nabude účinnosti v prosinci 2012. \"Uganďané ji považovali za dárek k Vánocům. Byla i veřejná diskuse, zda ji lze považovat za dar ugandskému lidu.\" Nicméně v prosinci 2012 parlament jednání ohledně změny zákona odročil a nepřijal ji. Nakonec byla přijatá až 17. prosince 2013 s trestem doživotního vězení místo trestu smrti pro \"těžší homosexuální zločince\". and the new law was promulgated in February 2014. Nový zákon nabyl účinnosti v únoru 2014.\n\nV červnu 2014 v reakci na novelu ugandského antihomosexuálního zákona Ministerstvo zahraničí Spojených států amerických uvalilo na zemi několik sankcí, mezi něž patřilo zmrazení přístupu k finanční podpoře, zablokování určitým ugandským úřadům přístupu do země, zrušení leteckých cvičení v Ugandě a podpora Ugandských LGBT osob.\n\nV srpnu 2014 Ústavní soud Republiky Uganda tento zákon zrušil, protože pro se pro něj nevyslovil dostatek zákonodárců.\n\nÚstavní ustanovení\n\nČlánek 21 Ústavy Republiky Uganda \"Rovnost a ochrana před diskriminací\" garantuje ochranu před diskriminační legislativou pro všechny občany. Trestní zákony jsou tudíž v souladu s ním, jelikož trestají sodomii (orální a anální sex) a týkají se všech osob bez ohledu na pohlaví, které nesmí být zohledněno s ohledem na něj, na rozdíl od nově přijaté antigay legislativy, která nebyla posouzená u soudu.\n\n22. prosince 2008 Nejvyšší soud Republiky Uganda rozhodl, že Články 34, 24 a 27 Ústavy Republiky Uganda budou aplikovány na všechny osoby, bez ohledu na jejich sexuální orientaci nebo genderové identity. Článek 23: \"Žádná osoba nemůže být krácená na své osobní svobodě.\", Článek 24: \"Žádná osoba se nesmí stát subjektem jakékoliv formy mučení, krutého zacházení, nelidským nebo škodlivým procedurám či trestům\", Článek 27: \"Žádná osoba se nesmí stát subjektem: (a) neoprávněného pronesládování osoby, jejího domova případně jiné nemovitosti ve vlastnictví osoby, (b) neoprávněný vstup jiných osob do jejího osobního areálu nebo nemovitosti. Žádná osoba nesmí být subjektem zásahu do jejího soukromí domova, osobních údajů, komunikace a jiných oblastí soukromého života.\"\n\nZákaz stejnopohlavních manželství\n\n29. září 2005 prezident Yoweri Museveni schválil ústavní novelu zakazující stejnopohlavní manželství, čímž se Uganda stala druhou zemí na světě, která tak učinila. V důsledku znění Doložky 2a Hlavy 31 \"Manželství mezi osobami téhož pohlaví je zakázáno.\" According to Clause 2a of Section 31, \"Marriage between persons of the same sex is prohibited.\"\n\nV červnu 2012 Vláda Republiky Uganda pozastavila činnost 38 nevládním organizacím z důvodu obvinění z podpory homosexuality a pošlapávání zákonů přírody. Simon Lokodo, ministr etiky a začleňování, tvrdil že organizace pobíraly podporu ze zahraničí pro ugandské homosexuály a nabádaly mládež k homosexualitě. Také řekl, že: \"Oni byli podporováni v homosexualitě jako by se jednalo o nejlepší způsob sexuálního chování.\" Ten samý měsíc, Lokado dal rozkaz ugandské policii, aby rozehnala všechny workshopy na podporu LGBT práv v Kampale. O další měsíc později Vláda Republiky Uganda v rozporu s Lokadem oznámila, že rozpuštění shromáždění LGBT organizací nebude dlouhotrvající.\n\nHlavní organizace na ochranu LGBT práv v Ugandě je Sexual Minorities Uganda založená roku 2004 Victorem Mukasou. Roku 2011 Frank Mugisha, výkonný ředitel, obdržel dvě ceny Roberta F. Kennedyho za lidská práva a Rafto Prize za boj za práva LGBT osob v Ugandě. Ten samý rok Aktivistka Kasha Jaqueline Nabagesara obdržela Cenu Martina Ennalse za ochranu lidských práv.\n\n"}
{"id": "1045275", "url": "https://cs.wikipedia.org/wiki?curid=1045275", "title": "Ping flood", "text": "Ping flood\n\nPing flood (čti \"„pink flad“\") je jednoduchý DoS útok, při kterém útočník zahltí svou oběť ICMP Echo Request pakety.\nNejefektivnějšího způsobu provedení je dosaženo, pokud se pingu, který posílá ICMP pakety, nastaví možnost flood (záplava). Dané pakety se poté začnou odesílat co možná nejrychleji aniž by čekaly na odpovědi.\nVe většině implementací pingu je vyžadováno, aby uživatel měl oprávnění k nastavení možnosti flood u paketů.\nÚtok je nejúspěšnější, pokud má útočník větší přenosovou rychlost než oběť (například útočník s DSL linkou a oběť s vytáčeným připojením).\nÚtočník doufá, že oběť mu začne odpovídat ICMP Echo Reply pakety, a tím se mu zahltí jak šířka pásma pro odesílání dat, tak i šířka pásma pro příjem dat.\nPokud má oběť málo výkonný počítač, je možné jí tímto útokem zatížit CPU natolik, že se stane nepoužitelným.\n\nPing flood může být také použit při diagnostikování ztráty paketů a problémů s průtokem v síti.\n\n\n"}
{"id": "1045276", "url": "https://cs.wikipedia.org/wiki?curid=1045276", "title": "A přece nezemřeš", "text": "A přece nezemřeš\n\nA přece nezemřeš je druhý román Leeho Childa ze série knih s Jackem Reacherem. Vydán byl v roce 1998 a je vyprávěn ve třetí osobě.\n\nProtože Reacherovi docházejí peníze, udělá si zastávka v Chicagu, aby zde pracoval jako hlídač u dveří v hudebním klubu. Náhodou se však zaplete do únosu agentky FBI Holly Johnsonové. Oba jsou pak odvlečeni do minivanu a převezeni na druhou stranu Spojených států. Mezitím se Hollyini kolegové v Chicagu snaží objasnit její náhlé zmizení.\n\nKdyž dorazí do Yorke County (fiktivní název), odlehlé oblasti v Montaně, Reacher a Holly zjistí, že stojí proti místní ozbrojené skupině s názvem Montanská domobrana, která se skládá z asi 100 mužů vedených Beau Borkenem. Velkolepým ale zároveň bezohledným a megalomanským záměrem této skupiny je odtržení části území Montany z Unie a vytvoření nového státu. Holly je dcerou armádního generála – šéfa Spojeného výboru náčelníků štábů USA. Holly je ale se svým otcem nerada spojována a dlouho pracovala na tom, aby nebyla kvůli své rodině protežována. Proto také Reacherovi hned neprozradí, že má významné vazby i na samotného Prezidenta Spojených států.\n\nDalší komplikace pak jenom zvyšují chaos a zmatek, který kolem této zločinecké skupiny panuje. Do děje vstupuje člen militantní skupiny jménem Brogan, kterému se podařilo infiltrovat do chicagského týmu FBI a muž jménem Jackson, jenž naopak pracuje pro FBI a v této militantní skupině působí v utajení.\n\nFBI, která se již blíží k základně Montanské domobrany, dojde k podezření, že to byl Reacher, kdo celý únos zorganizoval a vedl. Bývalý velící důstojník majora Reachera, generál Leon Garber, se musí do celé záležitosti vložit, aby FBI přesvědčil o opaku.\n\nJack Reacher se v těchto raných počátcích knižní série zdá být jako postava znatelně zranitelnější, chybující a více projevující emoce, a to obzvláště pro čtenáře, kteří knihu četli mimo pořadí. Tato postava se pak v průběhu času vyvíjí v mnohem silnější a hrůzu nahánějící smrtící stroj.\n\n"}
{"id": "1045280", "url": "https://cs.wikipedia.org/wiki?curid=1045280", "title": "Rentgenka", "text": "Rentgenka\n\nRentgenka je zvláštní elektronka určená k produkci rentgenového záření. V nejjednodušším provedení se skládá z katody a z anody, která se dříve označovala také jako antikatoda. Obě tyto elektrody jsou zataveny ve vakuově těsné, obvykle skleněné baňce. Je pojmenována po německém fyzikovi Wilhelmu Conradu Röntgenovi.\n\nKatoda emituje (vysílá) elektrony, které se urychlují vysokým napětím (25 kV až 600 kV) k anodě a pronikají do materiálu anody. Přitom jsou zbrzděny a vytvářejí různé typy záření: tzv. charakteristické rentgenové záření, brzdné záření a Lilienfeldovo záření (které je jednou z forem přechodového záření). U moderních vysokovýkonných rentgenek, které se používají v počítačové tomografii (CT – \"Computer Tomography\") a v angiografii, je střední část jejich vakuového pláště kovová, což podstatně zvyšuje tepelnou odolnost rentgenky a zvyšuje její životnost. Během času se rentgenky technicky zlepšují, to však nic nemění na vlastním principu vzniku rentgenového záření. \n\nDiskrétní, popř. charakteristické rentgenové záření: Zatímco ve zdrojích viditelného světla se na jeho vzniku podílejí pouze vnější slupky elektronového obalu v atomech, v rentgenkách vyrážejí vysokoenergetické elektrony dopadající na anodu z atomů jejího materiálu i elektrony z vnitřních slupek elektronového obalu. Do takto vzniklých mezer pak „skáčou“ buď elektrony z vyšších energiových hladin anebo elektrony volné. Protože je vazební energie elektronů vnitřních slupek vysoká, nevzniká při tom viditelné světlo, ale charakteristické rentgenové záření s diskrétními kvantovanými energiemi (popř. vlnovými délkami), které jsou typické pro jednotlivé materiály. Tyto energie přitom odpovídají rozdílům vazebních energií např. mezi slupkou K a slupkou N, jejíž energie je mnohem vyšší. Možné jsou samozřejmě i všechny ostatní myslitelné kvantované energie, tak např. mezi slupkami K a L, M a K, M a L, nebo energie odpovídající přechodu výše zmíněných volných elektronů na slupky K nebo L. \n\nToto diskrétní nebo charakteristické rentgenové záření se zmíněnými kvantovanými energiemi a tudíž i vlnovými délkami se však s výjimkou mamografie a krystalové strukturní analýzy při rentgenovém prozařování pro zobrazení téměř vůbec nevyužívá. V případě mamografie se používá molybdenová anoda s odpovídajícími filtry, takže v tomto případě  je snímek mléčné žlázy vytvořen rentgenovým zářením čáry K molybdenu. Diskrétní vlnové délky jsou nezbytné také pro krystalovou strukturní analýzu. Až na tyto výjimky se však v lékařství a při zkoušení materiálů ke zobrazování používá výhradně brzdné rentgenové záření. Za zmínku ještě stojí, že elektrony vnitřních slupek mohou být z atomu vyraženy nejen prostřednictvím nárazů zvenku, jako je tomu např. v rentgenkách, ale i důsledkem procesů vnitřní konverze. \n\nBrzdné rentgenové záření záření vzniká zabrzděním elektronů při jejich pronikání kovovým materiálem anody: každý elektrický náboj, který se pohybuje se zrychlením, vytváří elektromagnetické záření. Vlnová délka tohoto záření přitom závisí na velikosti zrychlení (popř. zbrzdění), takže při vyšším urychlovacím (anodovém) napětí vzniká tvrdší rentgenové záření. Spektrum brzdného záření je ohraničeno minimální vlnovou délkou, při níž se veškerá kinetická energie elektronu předává jedinému fotonu rentgenového záření. Tato spodní mezní vlnová délka závisí pouze na anodovém napětí a materiál anody na ni nemá žádný vliv.\n\nLilienfeldovo záření: Julius Edgar Lilienfeld popsal poprvé roku 1919 světle šedé záření na anodě rentgenky viditelné lidským okem, které po něm bylo pojmenováno jako Lilienfeldovo záření. Jeho původ byl objasněn teprve v pozdějších letech.\n\nKatody charakterizujeme podle způsobu získávání elektronů. \n\nTepelná emise: katodu tvoří žhavé vlákno ve tvaru spirály, která se zhotovuje většinou z wolframového drátu. Žhavá katoda se průchodem proudu vyhřívá asi na 2 000 °C, takže dochází k tepelné emisi elektronů z kovu. Emitované elektrony kolem katody vytvářejí záporně nabitý oblak, který zabraňuje výstupu dalších elektronů. Teprve po přiložení kladného napětí na anodu jsou elektrony urychlovány směrem k ní. Jestliže se elektronka skládá pouze z katody a z anody, mluvíme o diodě. Její anodový proud je určen elektrickým polem a nasycenou hodnotou žhavicího proudu vlákna. Pokud použijeme dodatečný tzv. Wehneltův válec před katodou, můžeme anodový proud regulovat nezávisle na anodovém napětí a na úrovni žhavení katody. Wehneltův válec funguje jako řídicí mřížka a vůči katodě je na negativním potenciálu. Působí tedy proti urychlovacímu poli anody. V takovém případě pak mluvíme o triodě.\n\nStudená (tunelová) emise: V tomto případě se vlákno (v závislosti na typu materiálu) vyhřívá pouze na střední teploty. Vlivem samotného zahřátí nedochází k žádné emisi. Mnohé elektrony se tím však dostanou na vyšší energiové úrovně nad Fermiho hladinou. Umístíme-li nyní nad vlákno tzv. extrakční mřížku, která je vůči vláknu kladná, vzniká v prostoru mezi nimi elektrické pole o vysoké intenzitě několika V/μm. To vede k tomu, že elektrony jsou z vlákna vytahovány. Tzv. potenciál vakua – potenciál, kterého musí elektron dosáhnout, aby se skutečně uvolnil z původní pevné látky – se působením silného vnějšího pole snižuje s rostoucí vzdáleností od povrchu kovového vlákna. Elektrony se pak mohou na potenciál vakua protunelovat a opustit tak pevnou látku. Za extrakční mřížkou následuje zase záporně nabitá řídicí elektroda – Wehneltův válec. Tunelové katody (nazývané také autokatody) emitují elektrony z velmi malé plochy, takže s odpovídající elektronovou optikou mohou dosahovat také miniaturních rozměrů ohniska při dopadu elektronů na anodu. To vede k tomu, že rentgenové záření vzniká z téměř bodového zdroje, což umožňuje detailní zkoumání i velmi malých objektů.\n\nPevná anoda: U pevné anody dopadají elektrony na plochu typické velikosti 1 mm × 10 mm. V oblasti takového ohniska bývá opotřebení materiálu anody velmi vysoké. Používají se např. wolframové destičky zapuštěné do mědi. Wolfram nabízí zvlášť vysoký stupeň konverze elektrické energie na energii rentgenového záření a současně má vysoký bod tání. Pevné anody v přístrojích pro krystalovou strukturní analýzu jsou z důvodů dlouhých časů měření většinou chlazeny vodou, přičemž se kvůli úsporám vody stále častěji používá chlazení v uzavřeném okruhu.\nRotační anoda obvykle sestává z vrstveného talíře, který má na povrchu wolframovou vrstvu a pod ní je tepelně odolná molybdenová slitina. Talíř je pomocí hřídele spojen s rotorem (s kotvou nakrátko). Vně rentgenky je svazek statorových cívek pro pohon rotoru – v principu jde o asynchronní motor. Elektrony dopadají na obvod talíře. Dík rotaci talíře se teplo z ohniska rozděluje po celém obvodu talíře. To prodlužuje dobu života anody a umožňuje to vyšší intenzitu záření, která by u pevné anody vedla k roztavení materiálu anody.  \n\nÚhlová (rotační) rychlost takových anod je různá: Anodové talíře o průměru asi 8 až 12 cm se otáčejí rychlostí 8 000 až 9 000 otáček za minutu, a to většinou nikoliv v trvalém provozu (životnost kuličkových ložisek ve vakuu je jen několik set hodin; talíř se proto roztočí a po snímku se zase zabrzdí). Vysokovýkonné anody o průměru asi 20 cm rotují rychlostí 3 500 až 6 000 min v trvalém provozu a jsou obvykle osazovány hydrodynamickými kluznými ložisky, která pracují bez opotřebení. S ohledem na mohutný vývin tepla (99 % vynaložené energie se mění v teplo) se talíře anod musí chladit. K tomu dochází u rentgenek s kuličkovými ložisky jen tepelným vyzařováním a u rentgenek s kluznými ložisky s kapalným kovem navíc i přímým odvodem tepla do ložiska a dál do chladicí vody nebo do chladicího oleje. Další předností hydrodynamických kluzných ložisek je téměř tichý běh bez opotřebení a proto může odpadnout časté roztáčení a brzdění anody. \nNově se vyvíjejí i rentgenky s rotačním krytem (\"rotating envelope tube\"). V tomto provedení se anoda stává součástí stěny rentgenky a celá rentgenka rotuje. Katoda je umístěna na ose otáčení rentgenky a svazek elektronů se magneticky vychyluje tak, aby elektrony dopadaly na obvod rotující anody. Tato sestava umožňuje anodu chladit přímo olejem, protože anoda je součástí krytu. To dovoluje navrhovat velmi výkonné rentgenky.\n\nPro bezpečný provoz rentgenky je nezbytný kryt s vhodným stíněním. Sestava ochranný kryt + vložená rentgenka se označuje jako rentgenový zářič. Kryt rentgenky zajišťuje:\nČasto se používá olej jak ke chlazení rentgenky, tak k její elektrické izolaci.\n\n\n\nPrvní československé rentgenové přístroje \"\"všech výkonů pro diagnostiku, therapii i zkoušení materiálů\"\" vyrobil Ing. Miroslav Vinopal r. 1922 v Praze. Založil firmu META, kterou r. 1935 přestěhoval do Modřan u Prahy a s asi 60 zaměstnanci vyráběl poměrně široký sortiment rentgenových přístrojů především pro lékařskou diagnostiku. Od roku 1937 zvládala firma META i technologicky náročnou výrobu rentgenek. Po znárodnění (1948) byl podnik přejmenován na Chiranu (1950) a vývoj rentgenek pokračoval tak, aby Chirana v této oblasti držela krok se zahraničními výrobci. Součástí výrobního programu byly i výkonné rentgenky s rotační anodou, pro něž Chirana odebírala některé klíčové komponenty (např. talíře rotačních anod) od zahraničních dodavatelů. Pro využití rentgenových difrakčních metod měla velký význam poválečná výroba rentgenových přístrojů Mikrometa v Chiraně. Zástupcem Chirany ve vznikající Krystalografické společnosti byl Ing. Vopařil. \n\nElektronky používané v různých oblastech elektroniky jakožto zesilovací nebo spínací prvky produkují při vysokých napětích nežádoucí rentgenové záření. Tato skutečnost vedla k vážnému poškození zdraví techniků, kteří zhruba v letech 1950 až 1980 pracovali na radarových zařízeních, jejichž vysokonapěťové elektronky byly nedostatečně stíněné.\n\n"}
{"id": "1045282", "url": "https://cs.wikipedia.org/wiki?curid=1045282", "title": "LGBT práva v Somálsku", "text": "LGBT práva v Somálsku\n\nLGBT práva v Somálsku spadají do oblasti působení somálských federálních zákonů. Homosexualita jako taková je ilegální a může být trestána až 3 lety vězení.\n\nHomosexualita je na tomto území kriminalizovaná od r. 1888 až do dneška. Podle § 409 somálského Trestního zákoníku z r. 1973 může soud uložit osobě, která vykoná pohlavní styk s osobou téhož pohlaví, až tříletý trest odnětí svobody. Jiný způsob uspokojení chtíče, kromě pohlavního styku, je trestán odnětím svobody s délkou trvání dvou měsíců až dvou let. Podle § 410 somálského Trestního zákoníku z důvodu dodatečného zajištění opatření proti homosexuálním aktům může soud propuštěným věznům nařídit policejní dohled z důvodu opatření proti recidivě.\n\nSamotný přístup k informacím ohledně plánování rodiny je zde silně omezen, protože lidská sexualita je v zemi de facto tabu. Humanitární pracovníci vycházející z toho, že se islámská společnost brání veřejné diskusi ohledně toho, jak se virus šíří. Since 1999, much of the AIDS/HIV education and care has come from international organizations such as the United Nations.Od r. 1999 se provozují AIDS/HIV osvěty díky působení mezinárodních zdravotnické organizací OSN.\n\nI přesto se Somálsko řadí mezi země s nejnižším počtem nakažených virem HIV/AIDS v rámci afrického kontinentu. To je pravděpodobně způsobeno muslimskou mentalitou somálské společnosti a oddaností islámské morálce.Zatímco odhad výskytu HIV v Somálsku roku 1987 (první případ v tom roce) byl 1 % dospělých osob, tak od r. 2007 se jednalo jen o 0,5 % dospělé somálské populace.\n\nOd r. 2004 zde údajně existuje jistá organizace sdružující LGBT osoby v Somálsku.\n\nZnění zprávy Ministerstva zahraničí Spojených států amerických ohledně lidských práv: \"Sexuální orientace je zde považována za jedno z největších společenských tabu a neexistují zde vůbec žádné veřejné diskuse ohledně této problematiky. Nebyly však zaznamenány žádné zprávy o násilí nebo diskriminaci na základě sexuální orientace.\n\n"}
{"id": "1045283", "url": "https://cs.wikipedia.org/wiki?curid=1045283", "title": "Střídá se kapitán", "text": "Střídá se kapitán\n\nStřídá se kapitán je dětská kniha od Bohumila Říhy. Vydána byla v roce 1969 Státním nakladatelstvím dětské knihy.\n\n„To znamená“, prohlásil Michal „že zásobu potravin si neseme v žaludku až do příštího večera. Do té doby není kapitán povinen obstarávat proviant a mužstvo Rakety živit. Jako železnou zásobou si bereme dvanáct kostek cukru, z nichž sedm připadá na Zuzanu, čtyři na Renátu a jedna na mě.“\n„Já jsem vytrénovaná z domova,“ souhlasila Renča, protože její tatínek občas prohlásil, že neměl čas obstarat něco k jídlu a že se ten den nebude jíst.\n\n"}
{"id": "1045284", "url": "https://cs.wikipedia.org/wiki?curid=1045284", "title": "Čchien Ku", "text": "Čchien Ku\n\nČchien Ku (, 1508–1578) byl čínský malíř a sběratel mingského období, představitel školy Wu.\n\nČchien Ku používal zdvořilostní jméno Šu-pao () a pseudonym Čching-š’ ().\n\nČchien Ku pocházel z okresu Čchang-čou v prefektuře Su-čou (dnes v provincii Ťiang-su), byl žákem Wen Čeng-minga a tedy představitelem školy Wu a literátského malířství sučouského regionu. Maloval krajiny i květiny a ptáky, věnoval se sbírání a vydávání knih, i kaligrafii.\n"}
{"id": "1045286", "url": "https://cs.wikipedia.org/wiki?curid=1045286", "title": "Salmiakki", "text": "Salmiakki\n\nSalmiakki je druh bonbonu populárního ve Finsku a dalších severských zemích. Salmiakki mají obvykle podobu malých černých kosočtverců, obsahují lékořicový výtažek, chlorid amonný (triviálně salmiak), cukr, arabskou gumu a aktivní uhlí jako barvivo. Spojení nasládlé lékořice s palčivě slanou chutí salmiaku je velmi specifické a jen málokterý cizinec si tuto kombinaci oblíbí. Cukrovince se přisuzují léčivé účinky při nachlazení. \n\nPříchuť salmiakki se využívá i v dalších potravinářských výrobcích, jako jsou gumové bonbony \"Pantteri\", salmiaková vodka Koskenkorva nebo švédská značka nanuku \"Nogger Black\". \n\n"}
{"id": "1045288", "url": "https://cs.wikipedia.org/wiki?curid=1045288", "title": "Trist (česká hudební skupina)", "text": "Trist (česká hudební skupina)\n\nTrist byla česká jednočlenná black metalová hudební skupina založená v roce 2003 ve městě Olomouc multiinstrumentalistou Janem Šinclem. Slovo Trist znamená v norštině a rumunštině \"smutný\".\nTvorba se řadí do podžánrů depressive suicidal black metal (DSBM, depresivní sebevražedný black metal) a funeral doom metal (pohřební doom metal).\n\nV roce 2004 vyšla první demonahrávka \"Do tmy žalu i nicoty\", první dlouhohrající album s názvem \"Stíny\" bylo vydáno v roce 2006. Projekt byl ukončen v 2014.\n\n\n\n\n\n+ několik split nahrávek\n\n\n\n"}
{"id": "1045289", "url": "https://cs.wikipedia.org/wiki?curid=1045289", "title": "World Championship Tennis Finals 1972", "text": "World Championship Tennis Finals 1972\n\nWorld Championship Tennis Finals 1972 byl druhý ročník tenisového turnaje WCT Finals, pořádaný jako závěrečná událost mužského okruhu World Championship Tennis. Probíhal mezi 8. až 14. květnem na koberci dallaské haly Memorial Auditorium.\n\nDo turnaje s rozpočtem 100 000 dolarů se kvalifikovalo osm nejlepších tenistů okruhu WCT 1972. Ve finále se objevili stejní hráči jako na předchozím premiérovém ročníku. Vítězem se opět stal Australan Ken Rosewall, když ve finále přehrál krajana Roda Lavera po dramatické pětisetové bitvě. Rozhodl až tiebreak závěrečné sady dvoubodovým rozdílem míčů. Připsal si tak pátý titul v probíhající sezóně a celkově dvacátý první v otevřené éře tenisu.\n\nRosewall si odvezl finanční odměnu 50 tisíc dolarů. Ve Spojených státech zajišťovala televizní přenos stanice NBC a odhad sledovanosti činil 21,3 milionu diváků. Rod Laver později ve své knize \"The Education of a Tennis Player\" k bitvě poznamenal: „\"Domnívám se, že pokud by měl být uveden jeden zápas, který udělal tenis ve Spojených státech, pak to byl tento\".“\n\n"}
{"id": "1045290", "url": "https://cs.wikipedia.org/wiki?curid=1045290", "title": "Lu Č’", "text": "Lu Č’\n\nLu Č’ je jméno vícera Číňanů:\n\n\nPodobné jméno:\n"}
{"id": "1045293", "url": "https://cs.wikipedia.org/wiki?curid=1045293", "title": "Vraty", "text": "Vraty\n\nVraty (též \"Rattenstein\" nebo \"Pustý Zámek\") je opevněná lokalita považovaná za zaniklý hrad asi 2 km jihozápadně od obce Těchlovice v okrese Děčín. Místo se nachází na ostrožně, která vybíhá na severní straně z Bukové hory v nadmořské výšce 500 m n. m. Podle závěru archeologického průzkumu lokalita nebyla hradem, ale refugiem.\n\nNejsou známé žádné písemné prameny, které by se k lokalitě vztahovaly. August Sedláček místo spojil s neznámým hradem \"Vraty\", který je v roce 1404 zmiňován jako dědictví Kačny z Rychenburka. Většina archeologických nálezů však vznik hradu datuje do druhé poloviny 13. století a zánik již do první třetiny 14. století, což je v rozporu se Sedláčkovým tvrzením.\n\nVstup na ostrožnu pravděpodobně chránil šíjový příkop, který zanikl při stavbě současné cesty. Jižní část lokality je poškozena novověkými zásahy a neumožňuje bližší rekonstrukci podoby. Předpokládá se v ní stavba v jižní části plochy. Severní část tvoří výrazný skalní suk beze stop zástavby. Skalnatý hřeben nad cestou pravděpodobně nebyl součástí opevněného areálu.\n\n\n"}
{"id": "1045302", "url": "https://cs.wikipedia.org/wiki?curid=1045302", "title": "Andrew File System", "text": "Andrew File System\n\nAndrew File System (AFS) je distribuovaný souborový systém, jehož úložný prostor je rozvržen po velkém množství důvěryhodných serverů. Veškeré připojené stanice tedy vidí stejný celistvý obsah, ať jsou připojené kdekoliv. Systém byl vyvinut na Univerzitě Carnegie Mellon jako součást projektu Andrew. Systém je pojmenován po Andrew Carnegiovi a Andrew Mellonovi. AFS je primárně využíván při distribuovaných výpočtech.\n\nAFS má několik výhod oproti tradičním síťovým souborovým systémům. Zejména v oblasti bezpečnosti a škálovatelnosti. V podnikových sférách je běžné, že počet připojených stanic je v řádu desítek tisíc. AFS pro autentizaci využívá kerberos protokol a pro přístup ke složkám access control list (ACL) vztahující se pro skupiny a uživatele. Pro zvýšení rychlosti si každá připojená stanice ukládá do cache již načtený soubor pro případ vícečetného čtení. Využití velkého počtu serverů zajišťuje alespoň částečný přístup do souborového systému v případě pádu některého ze serverů.\n\nAFS využívá model slabé konzistence. Čtení a zápis do právě otevřeného souboru lze pouze v lokální kopii uloženou v cache. Když je modifikace souboru dokončena, změněné části jsou zkopírovány zpět na server. Konzistence v cache je zachována pomocí callback mechanismu. To znamená, že když je soubor v cache, tak si server tuto událost poznamená a přislíbí informovat klienta, pokud je soubor pozměněn někým jiným. Pokud nastane selhání na straně klienta, serveru, sítě nebo vyprší platnost callbacku, callback je znehodnocen a musí být obnoven. Obnovení callbacku zahrnuje kontrolu stavu souboru a nevyžaduje znovu stáhnout soubor ze serveru.\n\nDůsledek strategie zamykání celých souborů je, že AFS nepodporuje velké, sdílené databáze nebo aktualizace úprav souborů, které jsou sdíleny mezi klienty. Tato strategie byla záměrně zvolena pro potřeby v univerzitním prostředí. Například elektronická pošta v projektu Andrew ukládá každou zprávu jako samostatný soubor, namísto ukládání všech zpráv jednoho uživatele do jednoho souboru (tj. formát maildir místo mbox).\n\nVýznamnou vlastností AFS je dělení na oddíly a tyto oddíly jsou navzájem propojeny za pomoci tzv. AFS mountingpointů, které odkazují na ostatní AFS oddíly. Oddíly vytváří administrátor a rozhoduje o jejich umístění v AFS. Po vytvoření oddílu mohou uživatelé vytvářet soubory a složky bez ohledu na jeho fyzické umístění. Každý oddíl může podléhat diskové kvótě, která limituje maximální množství uložených dat pro každého uživatele. Podle potřeby mohou administrátoři za běhu přesouvat jednotlivé oddíly mezi servery, a to beze změny přístupu vůči uživatelům.\n\nAFS oddíly mohou být replikovány do kopií, které jsou určené pouze pro čtení. Když uživatel pouze data čte, je mu nabídnuta tato speciální kopie. Pokud se stane tato kopie z jakéhokoliv důvodu nedostupná, uživateli je nabídnuta některá ze zbývajících kopií. Uživatelům je jakákoliv kopie předkládána jako originál, a tedy nevědí, ze které kopie právě čtou. Administrátoři mohou vytvářet a přesouvat kopie podle potřeby. AFS garantuje, že všechny kopie oddílů pouze pro čtení obsahují stejnou kopii originálu.\n\nJmenný prostor souborů na každém serveru je rozdělen na \"sdílený\" a \"místní\". Sdílený jmenný prostor (v Unixu obvykle připojen jako /afs) je pro všechny servery identický. Místní jmenný prostor je pro každý server unikátní a obsahuje pouze dočasné soubory pro inicializaci a symbolické odkazy na soubory ve sdíleném jmenném prostoru.\n\nTransarc (IBM), OpenAFS a Arla jsou 3 nejčastější implementace AFS. Nicméně Transarc už není dál vyvíjen a je zastaralý. Druhá verze AFS se stala předchůdcem souborového systému CODA. AFS je také implementován v samotném Linuxovém jádře, ale až od verze 2.6.10. Tato implementace pochází z dílny Red Hatu.\n\nSeznam oprávnění pro řízení přístupu, která mohou být udělena:\n\n\nOprávnění, která ovlivní veškeré soubory a podadresáře:\n\n\nKromě toho, AFS zahrnuje ACL atributy (A)-(H), které nemají vliv na přístup k souborům.\n\n\n"}
{"id": "1045303", "url": "https://cs.wikipedia.org/wiki?curid=1045303", "title": "Levín (hrad, okres Litoměřice)", "text": "Levín (hrad, okres Litoměřice)\n\nLevín je zřícenina hradu nad stejnojmenným městysem v okrese Litoměřice. Hrad stál na vrchu 100 m jihozápadně od kostela v nadmořské výšce 455 metrů. Zvonice, která na temeni kopce stojí, vnikla až po zániku hradu. Hrad je od roku 1964 chráněn jako kulturní památka.\n\nNeznáme žádné písemné prameny z doby existence hradu. První písemná zmínka o Levínu je z roku 1352 a je možné, že hrad tehdy již nestál. Zmíněn je až v listině z roku 1538, která však uvádí pouze „v Hradišti pod Levínem“. Tehdy už na hradním vrchu byla vinice. Archeologické nálezy dokládají vznik ve druhé polovině 13. století a zánik v průběhu 14. století.\n\nPůdorys hradu byl oválný. Na vrcholu kopce dnes nestojí žádné zdi, pouze v jižním úbočí jsou fragmenty hradby a v severovýchodní části se nachází zbytek přízemí objektu, kterým mohla být kaple. V roce 2005 došlo k poškození hradního areálu. Během následného záchranného archeologického průzkumu byla nalezena řada architektonických článků z konce 14. století a doložena existence hradby, dvou bran a průběh přístupové cesty od severovýchodu.\n\n\n\n"}
{"id": "1045304", "url": "https://cs.wikipedia.org/wiki?curid=1045304", "title": "Alfred Enoch", "text": "Alfred Enoch\n\nAlfred Lewis Enoch (* 2. prosince 1988, Westminster, Anglie, Spojené království) je anglický herec. Nejvíce se proslavil rolí Deana Thomase v sérii filmů o Harrym Potterovi. V roce 2014 se začal objevovat na televizních obrazovkách stanice ABC v seriálu \"Vražedná práva\".\n\nAlfred se narodil ve Westminsteru, je synem herce Williama Rusella Enocha a Balbiny Gutierezz. Navštěvoval Westminster School, velmi známou soukromou školu v Londýně. Odmaturoval na Queen's College Oxfordu.\n\nV roce 2001 získal roli Deana Thomase ve filmu \"Harry Potter a kámen mudrců\". Objevil se v sedmi z osmi filmů o Harrym Potterovi. Po sérii filmů si zahrál v několika hrách Londýnských divadel: \"Corionalus\", \"Timon of Athens\", \"Antigona\", \"Happy New Year\" a \"The Ballard of Salomon Pavely\". Jako Bainbridge se objevil v jedné epizodě Sherlocka.\n\nV roce 2014 byl obsazen do hlavní role studenta práv Wese Gibbinse v seriálu stanice ABC \"Vražedná práva\", v produkci Shondy Rhimese.\n\nV roce 2016 si zahrál Edgara/Chudého Toma v produkci King Lear v Talawa Thatre Company a Manchester Royal Exchange.\n"}
{"id": "1045305", "url": "https://cs.wikipedia.org/wiki?curid=1045305", "title": "LGBT práva v Alžírsku", "text": "LGBT práva v Alžírsku\n\nLesby, gayové, bisexuálové a transexuálové v Alžírsku čelí právním komplikacím a diskriminaci ze strany většinové společnosti. S odkazem na zprávu od Mezinárodní asociace leseb a gayů z května 2008 jsou oba homosexuální pohlavní styky, mužský i ženský, v Alžírsku ilegální.\n\nPodle § 338 Alžírského práva:\n\nPodle § 333 Alžírského práva:\n\nTrestní zákony vycházejí z převládajících alžírských zvyků, které nahlížejí na homosexualitu a cross-dressing jako na protiislámské chování.\n\nČlánek 3 Ústavy Alžírské republiky vymezuje islám jako státní náboženství, ale Ústava zároveň garantuje rovnost pro všechny občany (Článek 24), respektování lidských práv (33) a svobodu náboženského vyznání a názorů (Článek 36).\n\nPrávo na soukromí je přímo garantované v Článku 39, jakož i právo zakládat politické organizace (Článek 42) a právo na přístup ke vzdělání (Článek 53), zdravotní péči (Článek 54) a rovné zacházení na trhu práce (Článek 55).\n\nTyto ústavní zákony proto můžou být používány k postupnému zrovnoprávňování LGBT osob v Alžírsku.\n\nHomosexualita a cross-dressing jsou nezákonné a převládající postoj společnosti je otevřeně negativní, až násilný. Právo a zákony nerespektují občanská práva LGBT osob. Oficiálně se zde nenacházejí žádné gay-friendly skupiny a politické organizace vedoucí kampaň na uznání LGBT práv. Harašment, násilí, dokonce i vraždy LGBT osob ze strany rodinných příslušníků, náboženských fundamentalistů a jiných skupin je všeobecně akceptováno.\n\nMezi nejčastější útoky na LGBT osoby patří vraždy ze cti, protože pachatelé často bývají členové rodiny nebo sousedé, kteří odůvodňují své homofobní útoky jako záchranu rodinné cti nebo komunity. Jedním ze známých případů zločinu z nenávisti vůči homosexuálům je například kamenování dvou mužů na ulici v r. 2001 nebo vražda dvou mužů, jednoho v r. 1994 a druhého v r. 1996.\n\nMnoho pokusů o stejnopohlavní manželství skončilo policejní žalobou a téměř vyústilo až v soudní řízení.\n\nTyto obtíže a nebezpečí nakonec donutily jednoho z místních mužů Ramziho Isalama k žádosti o azyl ve Velké Británii.\n\n"}
{"id": "1045314", "url": "https://cs.wikipedia.org/wiki?curid=1045314", "title": "Hradební ochoz", "text": "Hradební ochoz\n\nHradební ochoz je komunikační prvek fortifikačních staveb umísťovaný v nejvyšší části hradeb nebo obranných věží. Umožňuje obranu v každém místě opevnění a snadný přesun obránců na napadené místo. Ochoz je hlavní obrannou linií při tzv. \"pasívní obraně\", při které se obránci spoléhají na nepřekonatelnost hradební zdi.\n\nPokud byly budované hradební zdi dostatečně široké, takže umožňovaly bezpečné míjení dvou mužů, potom byl ochoz prostým zakončením hradební zdi. Ochranu obránců zajišťoval parapet, (\"předprseň\") na vnější straně zdi. Zpočátku byl plný, později se začalo užívat cimbuří, u kterého mohl střelec mezerou (\"prolukou\") lépe mířit a byl při tom dostatečně chráněn zdí (\"stínkou\"). U zdí se střední tloušťkou mohl být ochoz umístěn na slepých arkádách. Podpěrné pilíře oblouků arkád navíc hradební zdi významně zesilovaly.\n\nS nástupem palných zbraní se objevila nutnost ochránit střelný prach před deštěm a proto se ochozy začaly zastřešovat. Ochozy pevnostních hradeb se rozšiřovaly tak, aby na nich bylo možné umístit pevnostní děla.\n\nPři přestavbě hradů na zámky ztrácely ochozy postupně svůj obranný charakter a začaly sloužit pouze ke snadné komunikaci.\n\nOchoz byl vybudován jako samostatná konstrukce u všech hradeb, jejichž tloušťka nebyla dostatečná a budování nosných oblouků by bylo příliš nákladné nebo zdlouhavé. Dřevěná, nebo hrázděná konstrukce, byla vysazena před vnitřní líc hradební zdi buď na kamenných krakorcích, nebo na dřevěných konzolách.\n\nOchozy umístěné na vnější straně fortifikace umožňovaly obráncům napadat útočníky, kteří pronikli až k patě bráněného objektu.\n"}
{"id": "1045315", "url": "https://cs.wikipedia.org/wiki?curid=1045315", "title": "Edward Bernard Raczyński", "text": "Edward Bernard Raczyński\n\nEdward Bernard Raczyński (19. prosince 1891 Zakopane – 30. července 1993 Londýn) byl polský diplomat, politik a spisovatel, v letech 1979–1986 polský prezident v exilu.\n\nHrabě Edward Bernard Maria Raczyński se narodil v Zakopaném do polské aristokratické rodiny. Jeho otcem byl hrabě Edward Aleksander Raczyński a jeho matkou Róża rozená vévodkyně Potocká. Dětství trávil v krakovském paláci \"Pod Baranami\" a v rodinném sídle v Rogalinu. Studoval práva v Lipsku, Krakově a v Londýně (London School of Economics), doktorát získal v roce 1915 na Jagellonské univerzitě. V listopadu vstoupil do armády obnoveného Polska, odtud byl v květnu 1919 povolán k diplomatické službě. Až do roku 1925 pracoval na polských vyslanectvích a misích v Bernu, Kodani a v Londýně. Po návratu do Varšavy vedl oddělení mezinárodních smluv. V témže roce se oženil s dcerou uhlobarona Joyous rozenou Markham. Jeho žena záhy zemřela a v srpnu 1932 si vzal Cecylii Marii rozenou Jaroszyńska se kterou měl tři dcery. Na počátku téhož roku byl jmenován polským vyslancem u Společnosti národů a v roce 1934 se stal vyslancem ve Spojeném království. Jménem Polska podepsal 25. srpna 1939 britsko-polskou dohodu o vzájemné pomoci, která nakonec přivedla Británii k vyhlášení války Německu.\n\nPo porážce Polska zůstal Raczyński v Londýně, kde nadále sloužil jako vyslanec polské exilové vlády a jeden z jejích významných členů. Mezi 22. červencem 1941 a 14. červencem 1943 byl ministrem zahraničí v kabinetu Władysława Sikorského. V této funkci předal Spojencům jednu z nejranějších a nejpřesnějších zpráv o probíhajícím holokaustu (\"The mass extermination of Jews in German occupied Poland\", Raczynski's \"Note addressed to the Governments of the United Nations on December 10, 1942\") a žádal o zásah.\n\nPo roce 1945, když vláda Spojeného království přestala podporovat polskou exilovou vládu, zůstal Raczyński v Londýně, kde působil jako jeden z nejvýznamnějších členů tamější polské diaspory. Byl aktivní v různých exilových politických a společenských organizacích, včetně Fondu pomoci zemi, který aktivně podporoval demokratickou opozici v komunisty kontrolovaném Polsku. V letech 1954 a 1972 byl jedním z členů Výboru tří, kolektivního prezidentské orgánu polské exilové vlády. Byl také členem Výboru pro polské záležitosti a poradce různých britských vládních agentur a ministerstev.\n\nV roce 1962 zemřela jeho druhá žena Cecylia Maria Raczyńska rozená Jaroszyńska.\n\nV březnu 1979 se Raczyński stal polským prezidentem v exilu poté, co jej do funkce vybral odcházející prezident Stanisław Ostrowski. Současně Raczyński vybral svého nástupce, kterým byl předseda exilové vlády Kazimierz Sabbat.\n\nV době, kdy Raczyński zastával prezidentský úřad (1979–1986), vzniklo v Polsku hnutí Solidarita. Raczyński upozorňoval západní země na události probíhající v Polsku a vytvářel úzké vazby s polským opozičním hnutím.\n\nRaczyński zvažoval jmenovat svým nástupcem Władysława Bartoszewského, neboť chtěl vybrat někoho z vlasti a se silnými vazbami na opoziční hnutí, avšak Bartoszewski nabídku odmítl.\n\nPo skončení sedmiletého prezidentského mandátu 8. března 1986 rezignoval. Byl posledním polským prezidentem v exilu, který zastával významné úřady v dobách druhé polské republiky. Jeho nástupci: Kazimierz Sabbat a Ryszard Kaczorowski byli na začátku druhé světové války zhruba dvacetiletí. Po odchodu z úřadu prezidenta by vysoce oceněn za znovusjednocení polské emigrace a reorganizaci polské exilové vlády.\n\nV sedmadevadesáti letech se oženil potřetí, vzal si Anielu Lilpopovou, se kterou po mnoho let žil. Zemřel 30. července 1993 ve svém domě v Londýně jako poslední potomek rodu. Rakev s jeho tělem byla pohřbena do rodinného mausolea v kapli v Rogalinu. Hrabě Raczyński v poslední vůli a závěti věnoval rodinný palác v Rogalinu a svoji knihovnu polskému národu. Byl nejdéle žijící hlavou polského státu a jedním z mála stoletých mezi evropskými politiky 20. století.\n\nV roce 2004 byla na domě kde žil a zemřel umístěna pamětní deska (v čísle 8 Lennox Gardens v londýnském Bromptonu).\n\n"}
{"id": "1045316", "url": "https://cs.wikipedia.org/wiki?curid=1045316", "title": "Luc Castaignos", "text": "Luc Castaignos\n\nLuc Castaignos (* 27. září 1992, Schiedam, Nizozemsko) je nizozemský fotbalový záložník, hráč klubu Sporting Lisabon, od srpna 2017 hostuje v klubu Vitesse.\n\nSvým herním stylem bývá přirovnáván k francouzskému fotbalovému útočníkovi Thierry Henrymu.\n\nProfesionální fotbalovou kariéru zahájil ve Feyenoordu v létě 2009. Sezónu 2011/12 strávil v milánském Interu a v létě 2012 se vrátil do Nizozemska, přestoupil za 6 milionů eur do týmu FC Twente jako náhrada za Luuka de Jonga, který odešel do německého klubu Borussia Mönchengladbach.\n\nV červenci 2015 přestoupil do německého bundesligového klubu Eintracht Frankfurt. V srpnu 2016 přestoupil do portugalského klubu Sporting Lisabon. V srpnu 2017 v letním přestupovém oknu odešel na hostování do nizozemského Vitesse.\n\nCastaignos byl členem nizozemských mládežnických výběrů od kategorie U17.\nZúčastnil se Mistrovství Evropy hráčů do 17 let 2009, kde ve finále vstřelil gól proti domácím Němcům, ale mladí Nizozemci podlehli 1:2 po prodloužení.\nZúčastnil se i Mistrovství světa hráčů do 17 let 2009 v Nigérii, kde Nizozemci nepostoupili ze základní skupiny C.\n\n"}
{"id": "1045318", "url": "https://cs.wikipedia.org/wiki?curid=1045318", "title": "Ferrari F1/86", "text": "Ferrari F1/86\n\nFerrari F1/86 byl vůz formule 1 týmu Scuderia Ferrari S.p.A. SEFAC nasazený pro rok 1986. Vozidlo pilotovali Ital Michele Alboreto a Švéd Stefan Johansson.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "1045322", "url": "https://cs.wikipedia.org/wiki?curid=1045322", "title": "Hnědásek osikový", "text": "Hnědásek osikový\n\nHnědásek osikový (\"Euphydryas maturna\") je denní motýl vázáný na biotopy malých mýtin řídkých prosluněných listnatých lesů s dostatkem medonosných rostlin. V České republice žije tento druh z rodu \"Euphydryas\" pouze na jediném stanovišti ve středních Čechách a je blízko svému vyhynutí.\n\nAreál rozšíření hnědáska osikového se rozprostírá v západní, střední a východní Evropě, na jihu Skandinávie, v Pobaltí, na severu Balkánu a na jižní Sibiři až k jezeru Bajkal. V druhé polovině 20. století nastal dramatický úbytek jedinců tohoto druhu, nejhorší situace je v zemích západní a střední Evropy kde se jeho počty snížily o více než 75 % nebo zcela vymizel.\n\nV České republice byl do roku 1950 dokumentován jeho výskyt na desítkách míst v Čechách i na Moravě. Před koncem tisíciletí již byl znám pouze ze čtyř lokalit a nyní přežívá pouze v jediné populaci. Obývá severní část přírodní rezervace Dománovický les, ojedinělý zbytek původního dubohabrového lesa, která se nachází u obce Dománovice v okrese Kolín. Malá subpopulace hnědáska osikového se nachází v nedalekém, asi 2,5 km vzdáleném Žiželickém lese u obce Žiželice.\n\nHnědásek osikový má rozpětí křídel obvykle 38 až 46 mm. Typickým znakem dospělých motýlů je zejména oranžový pás bez teček na horní straně křídel a oranžový lemový proužek na spodní straně.\n\nDruh vyžaduje pro svůj vývoj osluněné lesní paseky s relativně vysokou vzdušnou vlhkostí a chráněné proti větru. Vyvíjející se housenky a později i kukly potřebují ke svému přežití i dostatek slunečního svitu. Motýl nikdy neklade vajíčka na osamoceně rostoucí stromy. Důležité je také vhodné druhové složení bylinného patra na kterém je housenka hnědáska osikového v časném jaře závislá.\n\nMotýli sají nektar nejčastěji z květů ptačího zobu obecného, svídy krvavé a bylin z čeledi miříkovitých, prvou živnou rostlinou housenek je jasan ztepilý na kterém spásají listy.\n\nDospělci tohoto jednogeneračního motýla létají od konce května do počátku července. Samci volí vyčkávací taktiku, sedí na svých závětrných polostinných posedech ve výši 3 až 5 m a čekají na prolétající samice. Vylétají jim vstříc a mezi samci může docházet i k vzájemnému napadání. Samice zalétávají dále než samci a vybírají si vhodnou mýtinku k nakladení vajíček.\n\nPo spáření kladou samice vajíčka společně na jednu hromádku na spodní strany osluněných listů mladých jasanů ve výšce 2,5 až 4 m. Snůška bývá tvořena vajíčky ve dvou až třech vrstvách a může obsahovat od několika desítek až po stovky vajíček, ta jsou nejprve žlutá a později ztmavnou.\n\nHousenky se líhnou obvykle během července. V první etapě žijí pospolitě v jednoduchém pavučinovitém zámotku na listu kterým se živí. Postupně dochází ke stěhování housenek na další listy a k jejich seskupování z blízkých snůšek do větších, tzv. sekundárních hnízd, v těch mohou být housenky několika různých instarů. Během srpna housenky hnízda opouštějí a žijí již samostatně. Před zimou slézají na zem kde přezimují. Časně na jaře se housenky živí listy plícníku lékařského, různých druhů violek nebo ptačího zobu obecného. Po vyrašení listů jasanů se housenky stěhují zpět na stromy kde pokračují ve svém žíru. Počátkem května se zakuklí hlavou dolů, nejčastěji na kmenech u paty stromů.\n\nV jiných evropských zemích tamní housenky konzumují také listy dalších rostlin, např. černýše lučního, rozrazilu dlouholistého, kaliny obecné, zimolezu obecného nebo jitrocele kopinatého.\n\nRapidní úbytek tohoto druhu motýlů má na svědomí změna v hospodaření v listnatých lesích, kdy se pro dosažení vyššího zisku mění způsob těžby dřeva. Místo postupné probírky jednotlivých stromů, které les prosvětlují, se vytěžují najednou velké plochy a tím vznikají rozsáhlé, pro hnědásky osikové nevhodné holiny. Často se též z ekonomických důvodů mění struktura lesa, listnaté stromy rostoucí od sebe ve větších vzdálenostech se nahrazují hustě sazenými jehličnany.\n\nJedinou populaci v ČR tvoří asi 300 dospělců (rok 2008), což je pod běžnou kritickou hranici, za kterou je považován počet 500 jedinců. Pro záruku dlouhodobého přežití i při změně abiotických podmínek by populaci mělo tvořit asi 5000 motýlů.\n\nHnědásek osikový je v České republice legislativně chráněn „Vyhláškou MŽP ČR č. 395/1992 Sb. ve znění vyhl. č. 175/2006 Sb.“ kde je stejně jako v „Červeném seznamu bezobratlých ČR z roku 2005“ prohlášen za kriticky ohrožený druh (CR). K jeho ochraně naši republiku také zavazuje Bernská úmluva (Příloha II).\n\n"}
{"id": "1045324", "url": "https://cs.wikipedia.org/wiki?curid=1045324", "title": "Hnědásek", "text": "Hnědásek\n\nHnědásek je české společné jméno pro rody motýlů z čeledi babočkovitých z podčeledi babočky a tribu hnědásci. Jméno hnědásek nesou tyto rody:\n\n\n\n"}
{"id": "1045325", "url": "https://cs.wikipedia.org/wiki?curid=1045325", "title": "Sven van Beek", "text": "Sven van Beek\n\nSven van Beek (* 28. července 1994, Gouda, Nizozemsko) je nizozemský fotbalový obránce, který v současnosti působí v klubu Feyenoord. Hraje na postu stopera (středního obránce).\n\nProfesionální fotbalovou kariéru zahájil ve Feyenoordu na začátku roku 2013 pod trenérem Ronaldem Koemanem. 30. ledna 2013 debutoval v A-týmu Feyenoordu v ukání KNVB bekeru proti PSV Eindhoven (prohra 1:2), na hřišti jej poté ve druhém poločase střídal Ruud Vormer.\n\nSven van Beek byl členem nizozemských mládežnických výběrů U19 a U21.\n\n\n"}
{"id": "1045327", "url": "https://cs.wikipedia.org/wiki?curid=1045327", "title": "World Championship Tennis Finals 1973", "text": "World Championship Tennis Finals 1973\n\nWorld Championship Tennis Finals 1973 byl třetí ročník tenisového turnaje WCT Finals, pořádaný jako závěrečná událost mužského okruhu World Championship Tennis. Probíhal mezi 7. až 13. květnem na koberci dallaské haly Memorial Auditorium.\n\nDo turnaje s rozpočtem 100 000 dolarů se kvalifikovalo osm nejlepších tenistů okruhu WCT 1973. Do finále poprvé postoupili zástupci amerického tenisu. Vítězem se stal Stan Smith, když ve finále přehrál Arthura Ashe ve čtyřech setech. Připsal si tak devátý titul v probíhající sezóně a celkově třicátý šestý v kariéře.\n\n Stan Smith vs. Arthur Ashe, 6–3, 6–3, 4–6, 6–4\n"}
{"id": "1045328", "url": "https://cs.wikipedia.org/wiki?curid=1045328", "title": "LGBT práva v Estonsku", "text": "LGBT práva v Estonsku\n\nLesby, gayové, bisexuálové a translidé (LGBT) se v Estonsku setkávají s právními komplikacemi, které jsou pro většinové obyvatelstvo neznámé. Stejnopohlavní sexuální aktivita je v Estonsku legální. Od 1. ledna 2016 mohou homosexuální páry vstupovat do registrovaného partnerství, které jim dává téměř stejná práva a povinnosti, jako mají heterosexuální páry, vyjma možnosti společné adopce dětí a uzavření sňatku.\n\nEstonsko je všeobecně považované za nejliberálnější postsovětskou zemi, pokud jde o LGBT práva. Od začátku 21. století je zde vidět velký nárůst akceptace LGBT minority a většina mladých lidí má tendenci být spíše liberální a tolerantní. Starší generace je na tomto poli ještě stále poměrně sociálně konzervativní.\n\nStejnopohlavní sexuální styk, který byl v celém Sovětském svazu nezákonný, se v Estonsku dekriminalizoval v roce 1992. Legální věk způsobilosti k pohlavnímu styku je pro obě orientace sjednocený na 14 let od r. 2001.\n\nV březnu 2014 předložila skupina poslanců návrh zákona o registrovaném partnerství, který by právně ošetřil společné soužití všech párů, včetně homosexuálních. Estonský jednokomorový parlament Riigikogu jej přijal 17. dubna 2014. 22. května jej odmítla a vrátila parlamentu estonská vláda. 19. června 2014 parlament odmítl v prvním čtení návrh na zamítnutí návrhu zákona o registrovaném partnerství v poměru hlasů 22:45. Druhé čtení se konalo 8. října, při němž se zamítl návrh na konání referenda ohledně přijetí zákona v poměru hlasů 35:42 a návrh na zrušení návrhu zákona v poměru hlasů 41:33. Finální hlasování se konalo 9. října, kdy byl návrh přijat poměrem hlasů 40:38. V ten samý den jej podepsal estonský prezident Toomasem Hendrikem Ilvesem. Účinným se stal 1. ledna 2016.\n\nNová legislativa s sebou přinesla i potřebu přijetí několika prováděcích předpisů. 26. prosince přijal Riigikogu první z nich v poměru hlasů 42:41 a jedním zdržením se. K žádným dalším změnám na tomto poli už ale nedošlo. V únoru 2017 přikázal Správní soud v Tallinnu estonské vládě uhradit finanční kompenzaci za to, že nepřijala potřebné prováděcí předpisy. V září 2017 kritizovala estonská prezidentka Kersti Kaljulaid estonský parlament za to, že do účinnosti zákona o partnerském soužití nepřijal nezbytné prováděcí předpisy.\n\nV prosinci 2016 poprvé uznaly estonské soudy stejnopohlavní manželství. Jednalo se o pár dvou mužů, kteří uzavřeli sňatek ve Švédsku, a rozhodli se přesídlit do Estonska, kde požádali o registraci jejich manželství. Jejich žádosti bylo vyhověno a od ledna 2017 evidují estonské úřady jejich svazek jako manželství. Prvoinstanční soud v Harju jim zpočátku nechtěl vyhovět. Odvolací soud v Tallinnu však rozhodnutí soudu nižší instance zrušil a rozhodl, že veškerá manželství uzavřená v zahraničí musí být v Estonsku uznávána a evidována, pokud žadatelé mají buď trvalý pobyt na území Estonska, případně je jeden z manželů estonským občanem.\n\nHomosexuální jednotlivci se mohou stát osvojiteli dětí a stejnopohlavním párům je umožněno vykonávat pěstounskou péči. Stejnopohlavní páry nemohou společně adoptovat děti, protože tu zákon omezuje pouze na manželské páry, přičemž stejnopohlavní sňatky nejsou v Estonsku legální. Nicméně estonská verze zákona o partnerském soužití počítá i se společnou výchovou dětí a přiznává registrovaným partnerům právo osvojit si dítě jejich stejnopohlavního protějšku a lesbickým ženám podstupovat umělé oplodnění.\n\nPro přijetí do EU muselo Estonsko harmonizovat svůj právní řád v souladu se směrnicemi EU požadujících přijetí antidiskriminačních zákonů, které zakazují homofobní diskriminaci na pracovišti. Příslušný zákon začal platit od 1. května 2004. Právo na rovné zacházení při odvodech branců bylo přijato 1. ledna 2009 a obsahuje i zákaz diskriminace jiných sexuálních orientací v dalších oblastech, jako je zdravotní péče, sociální zabezpečení, vzdělávání a přístup ke zboží a službám.\n\nOd r. 2006 je trestná podněcování k nenávisti na základě sexuální orientace.\n\nGayové, lesby a bisexuálové NESMĚJÍ otevřeně sloužit v estonské armádě.\n\nOd června 2002 mohou v Estonsku translidé procházet úřední změnou pohlaví, aniž by byli nuceny k chirurgickému zásahu, sterilizaci, případně rozvodu.\n\nHomosexualita byla v rámci celého Sovětského svazu ilegální, vč. Estonské SSR, přesto se ale situace v okupovaném Estonsku zdála být nejliberálnější v porovnání s ostatními sovětskými socialistickými republikami. V polovině 80. let fungoval v Tallinnu neoficiální gay bar. Homosexuální kultura zažívala největší rozmach v Tallinnu a Tartu. Otázka gay života mimo tato města je neznámá. První konference věnovaná otázce sexuálních menšin se odehrála v Tallinnu, v roce 1990, krátce před Rozpadem SSSR. V tu samou dobu bylo založeno Estonské lesbické sdružení (Eesti Lesbiliit).\n\nPochody hrdosti se konají v Tallinnu od r. 2004.\n\nV červnu 2006 požádal nizozemský velvyslanec v Estonsku Hans Glaubitz o přeložení na nizozemskou ambasádu do Montréalu kvůli pokračujícím homofobním a rasovým útokům mířeným proti jeho partnerovi, afro-kubánskému tanečníkovi Raúlovi Garcíovi Laovi, ze strany Estonců v hlavním městě Tallinnu. Laxní postoj estonských úřadů měl za následek velkou mezinárodní ostudu kvůli incidentu.\n\nOd 6. června do 12. června 2011 bylo Estonsko hostitelskou zemí Baltic Pride, festivalu podporujícího větší podporu a povědomí LGBT osob. Hlavními mluvčími byli Riho Rahuoja, zástupce ředitele odboru pro sociální začleňování estonského ministerstva práce, Christian Veske, ředitel odboru pro rovnost pohlaví téhož resortu, Kari Käsper, projektový manažer kampaně „Různorodost obohacuje“ estonského centra pro lidská práva, Hanna Kannelmäe z neziskové organizace estonské gay mládeže, americký velvyslanec v Estonsku Michael C. Polt, britský velvyslanec v Estonsku Peter Carter a britská aktivistka Clare B. Dimyon, která 31. března uvedla výstavu „Hrdí na svou identitu“ v tallinském Solaris Centre. Výstava „Hrdí na svou identitu“ zahrnovala fotografie leseb, gayů, bisexuálů a transsexuálů na nejrůznějších festivalech hrdosti v Evropě, včetně fotografií estonských LGBT osob.\n\nPo anti-gay útocích v roce 2007 se v Tallinnu až do roku 2017, kdy se jej zúčastnilo přibližně 1800 lidí, neodehrál žádný další festival gay pride. Pochod hrdosti podpořilo několik zahraničních ambasád, včetně americké, britské, francouzské, německé, lotyšské a litevské.\n\nPodle průzkumu uskutečněného v roce 2000 souhlasilo 50 % zkoumaných mužů a 63 % zkoumaných žen s tím, že stejnopohlavní sexuální aktivita mezi dospělými lidmi je čistě jejich soukromou záležitostí, do níž nemá stát právo zasahovat, zatímco 29 % mužů a 25 % nedokázalo jednoznačně odpovědět, jaký mají názor.\n\nV Eurobarometru, publikovaném v prosinci 2006, souhlasilo 21 % Estonců s legalizací stejnopohlavního manželstvím, zatímco 14 % by bylo pro adopce dětí homosexuálními páry (průměr EU: 44 % a 33 %).\n\nPodle Eurobarometru z roku 2008 by si pouze 13 % Estonců dokázalo představit, že by jejich kamarádem, nebo známým byl člověk s homosexuální orientací (průměr EU 34 %). Nicméně se Estoncům podařilo překonat evropský průměr v ochotě přiznat sexuálním menšinám rovná práva a rovné příležitosti.\n\nV průzkumu z června 2009 souhlasilo 32 % Estonců s tím, že by zákon měl homosexuálním párům garantovat stejná práva, jako heterosexuálové. Největší podporu 40 % vyjádřily mladší ročníky, zatímco ze starší generace souhlasilo pouze 6 %.\n\nV září 2012 se v průzkumu vyslovilo 34 % Estonců pro legalizaci stejnopohlavního manželství a 46 % pro registrované partnerství. Podle etnika by s registrovaným partnerství souhlasilo 51 % etnických Estonců a 35 % etnických Rusů.\n\nV Eurobarometru 2015 řeklo 44 % Estonců, že by gayové, lesby a bisexuálové měli mít stejná práva, jako heterosexuálové, zatímco 45 % respondentů bylo proti. 31 % Estonců podpořilo stejnopohlavní manželství.\n\nPrůzkumu uskutečněný mezi 28. březnem 2017 a 10. dubnem 2017 shledal, že zatímco podpora registrovaného partnerství se za celé tři roky nezměnila (45-46 %), podpora stejnopohlavního manželství vzrostla na 39 % pro a 52 % proti (ve srovnání s 60 % proti v roce 2012 a 64 % proti v roce 2014). Taktéž se ukázalo, že akceptace homosexuality stoupla z 34 % v roce 2012 na 41 % v roce 2017, zatímco 52 % bylo proti.\n\n"}
{"id": "1045329", "url": "https://cs.wikipedia.org/wiki?curid=1045329", "title": "Calyx &amp; TeeBee", "text": "Calyx &amp; TeeBee\n\nCalyx & TeeBee je britsko-norské DJ drum & bass duo, které tvoří Larry Cons (Calyx) a Torgeir Byrknes (TeeBee).\nLarry Cons a Torgeir Byrknes se poznali v roce 1998 jakožto členové vydavatelství \"Moving Shadow\" zaměřené na žánry drum & bass a jungle. Hudební začátky Calyxe a TeeBeeho jakožto dvojice se datují od roku 2004. Debutové album vyšlo roku 2007 a neslo název \"Anatomy\". Druhé album vzešlo roku 2012 pod názvem \"All or Nothing\". V současnosti je dvojice členem vydavatelství \"RAM Records\" (prosinec 2014).\n\nLarry Cons, Calyx, se během svého života seznámil s několika hudebními nástroji – kytarou, klavírem, saxofonem anebo bubny.\nPřed produkcí drum & bassové hudby byl jazzovým kytaristou, přičemž kladný vztah k jazzu u něj přetrvává.\nMezi Calyxovy oblíbené hudebníky patří Wes Montgomery či George Benson.\nPostupem času též započal doprovázet některé skladby vlastními vokály.\nProdukci elektronické muziky žánru drum & bass zahájil roku 1998. Vlastní skladby vydal skrz labely, jako jsou například \"Metalheadz\", \"Moving Shadow\" či \"Intercom\".\n\nTorgeir Byrknes, TeeBee, spravuje od roku 1999 vlastní hudební vydavatelství \"Subtitles\".\nTeeBeeho prvním albem bylo album \"Blacksciencelabs\".\n\nV roce 2004 spojili definitivně Calyx a TeeBee své úsilí a vydali první skladby \"Cyclone\" a \"Follow The Leader\".\nTy se následujícího roku staly obsahem Calyxova pilotního alba \"No Turning Back\".\nObě skladby rovněž zazněly v reklamních upoutávkách na počítačovou hru Midnight Club.\n\nV roce 2005 vyšlo Calyxovo zmíněné album \"No Turning Back\" u labelu \"Moving Shadow\". Následkem byly dvě turné po Spojených státech, dvě turné po Austrálii a mnoho dalších turné v různých zemích Evropy.\nRoku 2006 přišlo duo se skladbou \"The Quest\" vydanou TeeBeeho labelem \"Subtitles\".\n\nV roce 2007 se dostavilo debutové album \"Anatomy\" vydané pod vlastním vydavatelským labelem \"Momentum Music\".\n\nV roce 2012 pokračovala dvojice albem \"All or Nothing\", vydané tentokrát pod hudebním labelem \"RAM Records\".\nAlbum však bylo dokončeno a připraveno k vydání na vlastním labelu ještě před vstupním podpisem u \"RAM Records\".\nPrvním singlem po připojení k \"RAM Records\" se stal \"Scavenger\".\nDalšími singly, náležícími k druhému albu, byly \"Strung Out\", \"Pure Gold\" nebo \"Elevate This Sound\", přičemž u poslední z nich zazněl právě Calyxův zpěv.\n\nV roce 2012 dosáhla dvojice hned několika úspěchů na festivalu \"Drum & Bass Arena Awards 2012\", kde byly vyhlášeny nejlepší drum & bassové subjekty v různých kategoriích. Calyx a TeeBee proměnili nominaci ve vítězství v kategorii „Nejlepší producent“ a stanuli tak například před trojicí Noisia z Nizozemska nebo před belgickým producentem a DJem jménem Netsky. Skladba \"Elevate This Sound\" se stala vítězem kategorie „Nejlepší skladba“. Tato skladba soutěžila i v kategorii „Nejlepší videoklip“, nakonec však skončil první videoklip ke skladbě \"Pure Gold\" taktéž od Calyxe a TeeBeeho. Album \"All or Nothing\" svoji nominaci ve vítězství nakonec nepřetavilo.\nV roce 2014 nahrálo duo pro \"RAM Records\" mix \"Fabriclive 76\".\n\nDvojice občas působí odděleně a spoléhá se na individuální tvůrčí schopnosti a komunikaci na dálku zejména prostřednictvím Internetu.\n\nCalyx & TeeBee navštívili Prahu například v letech 2007 a 2012.\n\nCalyx & TeeBee spolupracovali s drum & bassovým producentem Breakem, s nímž si navzájem zremixovali několik skladeb. Raná tvorba tohoto dua ovlivnila dnes proslulou nizozemskou drum & bassovou trojici Noisia.\n\nCalyx & TeeBee se podle svých slov nevěnují dubstepové produkci.\n"}
{"id": "1045330", "url": "https://cs.wikipedia.org/wiki?curid=1045330", "title": "World Championship Tennis Finals 1974", "text": "World Championship Tennis Finals 1974\n\nWorld Championship Tennis Finals 1974 byl čtvrtý ročník tenisového turnaje WCT Finals, pořádaný jako závěrečná událost mužského okruhu World Championship Tennis. Probíhal mezi 8. až 12. květnem na koberci dallaské haly Memorial Auditorium.\n\nPoprvé v historii tenisu byl na této finálové události, vedle ženského Virginia Slims v Los Angeles, vyzkoušen počítačový systém elektronického čárového rozhodčího pro kontrolu dopadu míčů.\n\nDo turnaje s rozpočtem 100 000 dolarů se kvalifikovalo osm nejlepších tenistů okruhu WCT 1974. Vítězem se stal Australan John Newcombe, když ve finále přehrál Švéda Björna Borga ve čtyřech setech. Připsal si tak osmý titul v probíhající sezóně a celkově padesátý šestý kariéry.\n\n\n \n"}
{"id": "1045332", "url": "https://cs.wikipedia.org/wiki?curid=1045332", "title": "Ferrari F1/87", "text": "Ferrari F1/87\n\nFerrari F1/87 byl vůz formule 1 týmu Scuderia Ferrari S.p.A. SEFAC nasazený pro rok 1987. Ferrari F1/87/88C byla verze vozu upravená pro rok 1988. Obě verze vozu pilotovali Ital Michele Alboreto a Rakušan Gerhard Berger.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "1045337", "url": "https://cs.wikipedia.org/wiki?curid=1045337", "title": "World Championship Tennis Finals 1975", "text": "World Championship Tennis Finals 1975\n\nWorld Championship Tennis Finals 1975 byl pátý ročník tenisového turnaje WCT Finals, pořádaný jako závěrečná událost mužského okruhu World Championship Tennis. Probíhal mezi 7. až 11. květnem na koberci dallaské haly Memorial Auditorium.\n\nDo turnaje s rozpočtem 100 000 dolarů se kvalifikovalo osm nejlepších tenistů okruhu WCT 1975. Podruhé v řadě do finále postoupil švédský hráč Vítězem se stal Björn Borg, jenž opět vyhrál úvodní sadu, aby další tři dějství ztratil. Premiérovou trofej si z turnaje odvezl Američan Arthur Ashe. Připsal si tak pátý titul v probíhající sezóně a celkově třicátý druhý kariéry.\n\n"}
{"id": "1045340", "url": "https://cs.wikipedia.org/wiki?curid=1045340", "title": "World Championship Tennis Finals 1976", "text": "World Championship Tennis Finals 1976\n\nWorld Championship Tennis Finals 1976 byl šestý ročník tenisového turnaje WCT Finals, pořádaný jako závěrečná událost mužského okruhu World Championship Tennis. Probíhal mezi 4. až 9. květnem na koberci dallaské haly Memorial Auditorium.\n\nDo turnaje s rozpočtem 100 000 dolarů se kvalifikovalo osm nejlepších tenistů okruhu WCT 1976. Švéd Björn Borg se stal prvním úřastníkem, který postoupil potřetí do finále. Navíc tak dosáhl bez přerušení. Jediným dalším hráčem turnaje, který tento výkon později zopakoval byl John McEnroe, jenž v letech 1979–1984 odehrál šest finálových duelů v řadě. Borg si po dvou předchozích porážkách připsal premiérovou trofej po výhře nad Argentincem Guillermem Vilasem. Průběh zápasu byl zrcadlově obrácen vůči dvěma předcházejícím finále, když švédský tenista prohrál úvodní sadu. Zbylé tři sety však vyhrál. Vybojoval tak třetí titul v probíhající sezóně a celkově devatenáctý v kariéře.\n\n"}
{"id": "1045344", "url": "https://cs.wikipedia.org/wiki?curid=1045344", "title": "World Championship Tennis Finals 1977", "text": "World Championship Tennis Finals 1977\n\nWorld Championship Tennis Finals 1977 byl sedmý ročník tenisového turnaje WCT Finals, pořádaný jako závěrečná událost mužského okruhu World Championship Tennis. Probíhal mezi 10. až 15. květnem na koberci dallaské haly Memorial Auditorium.\n\nDotace turnaje byla předešlým šesti ročníkům navýšena o sto tisíc na 200 000 dolarů. Kvalifikovalo se na něj osm nejlepších tenistů okruhu WCT 1977. Do dallaského finále poprvé postoupili Američané Jimmy Connors a Dick Stockton. Vítězný Connors soupeře přehrál po čtyřsetovém průběhu a připsal si čtvrtý titul v probíhající sezóně a jubilejní sedmdesátý v kariéře.\n\n"}
{"id": "1045347", "url": "https://cs.wikipedia.org/wiki?curid=1045347", "title": "World Championship Tennis Finals 1982", "text": "World Championship Tennis Finals 1982\n\nWorld Championship Tennis Finals 1982 byl dvanáctý ročník tenisového turnaje WCT Finals, pořádaný jako osmá událost 23dílného mužského okruhu World Championship Tennis. Představoval první ročník od roku 1977 ve formě vyvrcholení samostatného okruhu WCT poté, co došlo k rozchodu s okruhem Grand Prix. Probíhal mezi 20. až 26. dubnem na koberci dallaské haly Reunion Arena.\n\nNa turnaj s rozpočtem 300 000 dolarů se kvalifikovalo osm nejlepších tenistů z předchozích akcí WCT 1982. Vítězem se poprvé stal Čech Ivan Lendl, když ve svém premiérovém dallaském finále přehrál amerického obhájce trofeje Johna McEnroea ve čtyřech setech. Připsal si tak sedmý titul v probíhající sezóně a celkově dvacátý šestý v kariéře.\n\n"}
{"id": "1045349", "url": "https://cs.wikipedia.org/wiki?curid=1045349", "title": "Ferrari F310", "text": "Ferrari F310\n\nFerrari F310 byl vůz formule 1 týmu Scuderia Ferrari nasazený pro rok 1996. Ferrari F310B byla specifikace vozu používaná v roce 1997. Vozidlo pilotovali Němec Michael Schumacher a Severní Ir Eddie Irvine.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "1045351", "url": "https://cs.wikipedia.org/wiki?curid=1045351", "title": "World Championship Tennis Finals 1983", "text": "World Championship Tennis Finals 1983\n\nWorld Championship Tennis Finals 1983 byl třináctý ročník tenisového turnaje WCT Finals, pořádaný jako předposlední událost mužského okruhu World Championship Tennis. Probíhal mezi 26. dubnem až 1. květnem na koberci dallaské haly Reunion Arena.\n\nNa turnaj s rozpočtem 300 000 dolarů se poprvé v jeho historii kvalifikovalo dvanáct nejlepších tenistů, namísto osmi, z předchozích akcí WCT 1983. Finále mělo stejné složení jako minulý ročník, ovšem s opačným výsledkem. Američan John McEnroe vytvořil pátou finálovou účastí v řadě nový rekord dallaské události. V dramatické pětisetové bitvě porazil Čecha Ivana Lendla, když závěrečné dvě sady rozhodly až tiebreaky. Připsal si tak třetí titul v probíhající sezóně a celkově osmdesátý šestý v kariéře.\n\n"}
{"id": "1045353", "url": "https://cs.wikipedia.org/wiki?curid=1045353", "title": "World Championship Tennis Finals 1984", "text": "World Championship Tennis Finals 1984\n\nWorld Championship Tennis Finals 1984 byl čtrnáctý ročník tenisového turnaje WCT Finals, pořádaný jako předposlední událost mužského okruhu World Championship Tennis. Jednalo se o poslední ročník hraný v rámci samostatného okruhu WCT před jeho opětovným začleněním do Grand Prix. Událost probíhala mezi 24. dubnem až 29 dubnem na koberci dallaské haly Reunion Arena.\n\nNa turnaj se podruhé kvalifikovalo dvanáct nejlepších tenistů z předchozích akcí WCT 1984. Obhájce trofeje Američan John McEnroe ustanovil šestou finálovou účastí v řadě nepřekonaný rekord dallaské akce. Po hladkém průběhu v závěrečném duelu přehrál krajana Jimmyho Connorse, jenž mu dokázal odebrat pouze šest gamů. Připsal si tak čtvrtý z celkových pěti titulů na WCT Finals, sedmé turnajové vítězství v probíhající sezóně a celkově sto druhou trofej kariéry.\n\n"}
{"id": "1045354", "url": "https://cs.wikipedia.org/wiki?curid=1045354", "title": "World Championship Tennis Finals 1985", "text": "World Championship Tennis Finals 1985\n\nWorld Championship Tennis Finals 1985, oficiálně se jménem sponzora Buick WCT Finals 1985, byl patnáctý ročník tenisového turnaje WCT Finals, pořádaný jako jedna ze čtyř událostí World Championship Tennis, hraných po tříletém období opět v rámci okruhu Grand Prix. Probíhal mezi 8. až 15. dubnem na koberci dallaské haly Reunion Arena.\n\nNa turnaj s rozpočtem 500 000 dolarů se potřetí kvalifikovalo dvanáct nejlepších tenistů z předchozích akcí World Championship Tennis. Druhou dallaskou trofej získal Čech Ivan Lendl po třísetovém finálovém vítězství nad americkým tenistou Timem Mayottem. Připsal si tak třetí titul v probíhající sezóně a celkově čtyřicátou osmou trofej kariéry.\n\n"}
{"id": "1045357", "url": "https://cs.wikipedia.org/wiki?curid=1045357", "title": "World Championship Tennis Finals 1986", "text": "World Championship Tennis Finals 1986\n\nWorld Championship Tennis Finals 1986, oficiálně se jménem sponzora Buick WCT Finals 1986, byl šestnáctý ročník tenisového turnaje WCT Finals, pořádaný jako jedna z pěti událostí World Championship Tennis hraných v rámci okruhu Grand Prix. Probíhal mezi 7. až 14. dubnem na koberci dallaské haly Reunion Arena.\n\nNa turnaj s rozpočtem 500 000 dolarů se počtvrté a naposledy kvalifikovalo dvanáct nejlepších tenistů z předchozích akcí World Championship Tennis. Obhájce Ivan Lendl na událostech WCT danou sezónu nestartoval. Překvapivým vítězem se stal švédský hráč Anders Järryd, který v semifinále dokázal porazit nejvýše nasazeného Wilandera a ve čtyřsetovém finále si poradil s Němcem Borisem Beckerem. Připsal si tak premiérový titul v probíhající sezóně a celkově šestou trofej kariéry.\n\n"}
{"id": "1045365", "url": "https://cs.wikipedia.org/wiki?curid=1045365", "title": "František Buráň", "text": "František Buráň\n\nFrantišek Buráň (4. prosince 1938 Vlčnov – 9. března 2002 Brno) byl československý fotbalista, který nastupoval jako útočník či záložník.\n\nOdchovanec Vlčnova na sebe upozornil v roce 1960, talentovaného hráče si všimli v brněnské Rudé hvězdě. V československé nejvyšší soutěži nastoupil v 1 utkání za RH Brno (1960/61) a po fúzi RH se ZJŠ zasáhl do 1 zápasu i v dresu Spartaku ZJŠ Brno (1962/63). Ve druhé lize hrál za RH Brno (podzim 1961), Spartak ZJŠ Brno (jaro 1962) a Spartak ZJŠ Brno „B“ (1962/63). V Brně se oženil a usadil, později hrával za Královopolskou. Byl znám svou tvrdou střelou.\n\n"}
{"id": "1045366", "url": "https://cs.wikipedia.org/wiki?curid=1045366", "title": "Ruud Vormer", "text": "Ruud Vormer\n\nRuud Vormer (* 11. května 1988, Hoorn, Nizozemsko) je nizozemský fotbalový záložník, který působí v belgickém klubu Club Brugge KV.\n\nVormer nastoupil v roce 2008 za nizozemskou jedenadvacítku (Jong Oranje).\n\n"}
{"id": "1045368", "url": "https://cs.wikipedia.org/wiki?curid=1045368", "title": "LGBT práva na Islandu", "text": "LGBT práva na Islandu\n\nPráva leseb, gayů, bisexuálů a transsexuálů (LGBT) mají na Islandu stoupající tendenci. V únoru 2009 byla do čela vlády jmenována Jóhanna Sigurðardóttir jako první otevřeně lesbická premiérka v dnešní době. Parlament novelizoval manželské právo 11. června 2010 a vymezil manželství jako trvalý svazek dvou osob, čímž zlegalizoval stejnopohlavní manželství. Zákon nabyl účinnosti 27. června 2010. Od r. 2006 mají stejnopohlavní páry rovný přístup k adopci, umělému oplondnění a náhradnímu mateřství.\n\nZákon, který zakazoval stejnopohlavní sexuální aktivitu, byl zrušen v r. 1940. Roku 1992 se legální věk způsobilosti k pohlavnímu styku stanovil pro obě orientace na 14, v r. 2007 byl navýšen na 15 let bez ohledu na pohlaví či sexuální orientaci.\n\nRegistrované partnerství pro stejnopohlavní páry bylo legalizováno v r. 1996. O 14 let později 27. června 2010 jej vystřídalo genderově neutrální manželství.\n23. března 2010 vláda zpracovala návrh zákona, který by umožňoval stejnopohlavním párům uzavírat sňatek. 11. června 2010 jej parlament schválil na 100 procent. Zákon nabyl účinnosti od 27. června 2010.\n\n11. června 2010 Islandský parlament uzákonil liberálnější verzi zákona umožňujícího širší uznání změny pohlaví a ochranu genderové identity.Tento zákon byl schválen 27. června 2012 a dává povinnost největší státní nemocnici na Islandu zřídit speciální oddělení na diagnózu gendrové dysforie, jakož i výkon chirurgické změny pohlaví. Chirurgickou změnu pohlaví lze absolvovat až po úspěšném absolvování 18měsíčíního procesu, který zahrnuje 12 měsíců života v roli druhého pohlaví a získání souhlasu od lékařské komise. Pokud komise shledá, že pacient může podstoupit plnou změnu pohlaví, informuje o tom Národní registr, který dotyčnému změní jméno a pohlaví, vč. nových dokladů. Pro změnu dokladů a jména není požadována chirurgická změna pohlaví.\n\nOd 27. června 2006 získali stejnopohlavní páry rovný přístup k umělému oplodnění, náhradnímu mateřství a plná adopční práva, vč. adopce biologického dítěte registrovaného partnera.\n\nV r. 1996 přijal Althing sérii novel islandského trestního zákoníku zahrnujících sexuální orientaci do diskriminčních důvodů. Jejich přijetím je nezákonné odmítat prodávat zboží a poskytovat služby lidem na základě jejich sexuální orientace. Slovní útoky, výsměch, násilí a jiný harašment motivovaný homofobií je taktéž trestný.\n\nOd r. 2008 je zakázaná homofobní diskriminace ve školství.\n\nV současné době neplatí žádné zákony zakazující homofobní a transfobní diskriminaci v zaměstnání. Komise pro LGBT práva založená v r. 2014 sdělila, že po dohodě s ministryní práce a sociálních věcí Eygló Harðardótti bude takový zákon přijat někdy v r. 2016. Islandské LGBT skupiny doufají, že tato nová legislativa bude přijatá v dohledné době.\n\nHomosexuální a bisexuální muži nemůžou na Islandu darovat krev.\n\nV r. 2014 podal muž žijící na Island stížnost na zákaz dárocvství s tím, že takový přístup je jasným příkladem diskriminace.\n\nV říjnu 2015 podpořilo Ministerstvo zdravotnictví změnu pravidel a umožnění homosexuálním a bisexuálním mužům darovat krev.\n\nPodle průzkumu Gallup z února 2000 podporovalo právo leseb a gayů na osvojení dětí 53 % Islanďanů, 12 % bylo neutrálních a 35 % bylo proti.\n\nAnketa Gallup z července 2004 ukázala, že 87 % Islanďanů podporuje stejnopohlavní manželství.\n\nV květnu 2015 publikoval PlanetRomeo, LGBT sociální síť, první index gay spokojenosti (\"Gay Happiness Index GHI\"). Gayové ze 120 zemí byli tázáni na to, zda se cítí dobře ve společnosti, jaké mají zkušenosti ve vztahu s jinými lidmi, a jak hodnotí kvalitu svého života. Island se umístil na prvním místě s výsledkem 79.\n\nNavzdory nízkému počtu obyvatel je v Reykjavíku velmi rozvinutá homosexuální kultura s velkým množstvím barů a kaváren a jiných míst sdružujících LGBT komunitu. Nicméně v ostatních oblastech Islandu kvůli nízké hustotě zalidnění není žádná homosexuální kultura.Akureyri, největší satelit mimo hlavní město, nemá žádné gay bary, navzdory počtu obyvatel ve výši 17 700. Nelze totiž posoudit, zda by ve městě měly dostatečnou výnosnost. Pochody hrdosti se na Islandu obvykle konají v srpnu. V r. 2016 se zúčastnil pochodu Reykjavik Pride Parade islandský prezident Gudni Jóhannesson, čímž se stal první hlavou této země, která tak učinila.\n\nLGBT práva v Evropě\n"}
{"id": "1045371", "url": "https://cs.wikipedia.org/wiki?curid=1045371", "title": "Romeo Zondervan", "text": "Romeo Zondervan\n\nRomeo Zondervan (* 3. března 1959, Paramaribo, Surinam) je bývalý nizozemský fotbalový záložník a reprezentant surinamského původu. Mimo Nizozemsko působil na klubové úrovni v Anglii.\n\nDo Nizozemska se Romeo dostal ze Surinamu ve svých šesti letech. Po skončení aktivní hráčské kariéry pracoval jako fotbalový skaut. Má tři syny. Je kvalifikovaným pilotem.\n\nRomeo Zondervan nastoupil v roce 1981 jedenkrát za nizozemský A-tým (Oranje), šlo o kvalifikační zápas 22. února 1981 v Groningenu proti Kypru (výhra 3:0).\n\nByl členem soupisky nizozemského týmu na Mistrovství Evropy 1980 v Itálii, nezasáhl ale ani do jednoho zápasu.\n\n"}
{"id": "1045373", "url": "https://cs.wikipedia.org/wiki?curid=1045373", "title": "Gilmar Rinaldi", "text": "Gilmar Rinaldi\n\nGilmar Luís Rinaldi (* 13. ledna 1959, Erechim) je bývalý brazilský fotbalový brankář a reprezentant. Mistr světa z roku 1994 v USA. Získal stříbrné medaile na Letních olympijských hrách 1984 v USA po finálové prohře 0:2 s Francií.\nMimo Brazílie chytal v Japonsku, kde ukončil svou profesionální hráčskou kariéru v týmu Cerezo Ósaka.\n\nCelkem odehrál za Seleção (brazilský národní tým) 9 zápasů v letech 1986–1995.\n\n"}
{"id": "1045378", "url": "https://cs.wikipedia.org/wiki?curid=1045378", "title": "Mauro Silva", "text": "Mauro Silva\n\nMauro da Silva Gomes (* 12. ledna 1968, São Bernardo do Campo) je bývalý brazilský fotbalový záložník a reprezentant. Má i španělské občanství. Hrál na postu defenzivního středopolaře. Mistr světa z roku 1994 v USA po finálové výhře v penaltovém rozstřelu nad Itálií.\n\nCelkem odehrál za Seleção (brazilský národní tým) 59 zápasů v letech 1991–2001.\n\n"}
{"id": "1045385", "url": "https://cs.wikipedia.org/wiki?curid=1045385", "title": "Program záchrany architektonického dědictví", "text": "Program záchrany architektonického dědictví\n\nProgram záchrany architektonického dědictví (zkratka PZAD) je dotační titul Ministerstva kultury ČR, kterým je podporována obnova nejvýznamnějších architektonických památek v České republice. Program byl zřízen usnesením vlády ČR ze dne 22. února 1995 č. 110 k Programu záchrany architektonického dědictví.\n\nPodpora obnovy nemovitých kulturních památek zařazených do Programu je realizována formou finančních příspěvků poskytovaných jako nevratná dotace vlastníkovi architektonické památky. Příspěvky v Programu jsou poskytovány zejména na záchranu a zachování kulturních památek nebo těch jejích částí, které tvoří podstatu kulturní památky. Programem je podporována obnova kulturních památek tvořících nejcennější součást našeho architektonického dědictví: hrady, zámky, kláštery, tvrze, historické zahrady, kostely a podobně. Práce, na které je příspěvek poskytován musí být zaměřeny na záchranu kulturní památky nebo záchraně těch jejich částí, které tvoří podstatu kulturní památky. Podmínky upravuje pokyn MKČR k užití a alokaci prostředků Programu záchrany architektonického dědictví \n\nPříspěvek může být poskytnut pouze na obnovu památky zapsané v Ústředním seznamu kulturních památek ČR. Příspěvek je poskytován vždy na kalendářní rok na přesně specifikovanou fázi obnovy památky (tzv. akci). Akce obnovy musí být realizovány podle projektové dokumentace nebo záměru restaurátora. Podmínkou poskytnutí příspěvku je žádost vlastníka zpracovaná s popisem podle projektové dokumentace a přesný položkový rozpočet. Žadatel musí prokázat, že je vlastníkem památky a že má vypořádány závazky vůči státu. Zařazení akce obnovy do Programu a její financování je podmíněno doporučením místně příslušného výkonného orgánu státní památkové péče kraje, pověřené obce a doporučení obecního úřadu, kde je památka situována. Vzhledem k omezeným prostředkům a záměru podpořit záchranu nejvýznamnějších architektonických památek se ustálila praxe opakovaného poskytnutí příspěvku vlastníkovi památky v několika po sobě následujících letech (za předpokladu úspěšného dokončení a vyúčtování akce v předchozím období).\nOdborně se na realizaci a vyhodnocování programu podílí Národní památkový ústav v Praze. Jeho doporučujícího odborné stanovisko je podmínkou zařazení do Programu. Příspěvek je poskytován na základě rozhodnutí MK ČR. Příjemce příspěvku je povinen jeho využití vyúčtovat do 15. ledna následujícího roku. Národní památkový ústav vydává své stanovisko i k vyhodnocení akce zpracovanému příjemcem příspěvku. Příjemce je povinen zpracovat podrobnou fotodokumentaci stavu památky (části, která je předmětem akce obnovy) před zahájením akce a po jejím dokončení a další dokumentaci (projektovou dokumentaci, rozhodnutí stavebního řízení, restaurátorskou zprávu). Touto dokumentací se rozšiřuje a aktualizuje evidence památek zapsaných v Ústředním seznamu kulturních památek.\n\nPříjemci finanční podpory jsou ve všech krajích a okresech ČR. Například v roce 2013 byla podpořena obnova architektonických památek ve finančním objemu 103 720 000 Kč. Podle krajů byla podpořena obnova finančním objemem (v Kč):\nPříjemcem podpory z Programu záchrany architektonického dědictví jsou vlastníci památek, jejichž žádost o financování je do Programu zařazena bez ohledu na právní formu. Od roku 1995 jsou podpořeny akce obnovy památek, jejich vlastníkem je obec, Česká republika, církev, církevní řád, kraj, občanské sdružení, nadace, obecně prospěšná společnost, fyzická osoba, právnická osoba – podnikatel nebo státní instituce. Podle právní formy příjemce příspěvku byly v roce 2013 podpořeni vlastníci památek příspěvkem v celkové výši (v Kč):\n\nMinisterstvo kultury podle zveřejněných zpráv o čerpání příspěvku proporcionálně podporuje obnovu a záchranu všech památek podle účelu a typy stavby.\nNapříklad v roce 2013 byly podpořeny akce památek zaměřené na obnovu:\n\nDo programu byly od počátku jeho realizace zařazeny významné památky ilustrující jeho význam.\n\n\n\n\n"}
{"id": "1045388", "url": "https://cs.wikipedia.org/wiki?curid=1045388", "title": "Regionální muzeum v Litomyšli", "text": "Regionální muzeum v Litomyšli\n\nRegionální muzeum v Litomyšli vzniklo v roce 2004 přeměnou městského muzea, které zde sídlilo od roku 1926. Zřizovatelem Regionálního muzea v Litomyšli s působností pro okres Svitavy je Pardubický kraj. Stálá expozice v hlavní budově bývalého piaristického gymnázia vystavěného v barokním slohu v letech 1714–1719 je zaměřena na historii města Litomyšle. Muzeum provozuje také Rodný byt Bedřicha Smetany v budově bývalého zámeckého pivovaru.\n\nV roce 1891 bylo v Litomyšli založeno městské muzeum, které sídlilo v prostorách zrušené městské reálky. V roce 1926 se přestěhovalo do rozsáhle barokní budovy bývalého piaristického gymnázia vybudované v letech 1714–1719 podle projektu Giovanni Battisty Alliprandiho. Později, na již státním gymnáziu, vyučoval i Alois Jirásek a zde se odehrává i děj jeho historické novely Filosofská historie.\n\nV roce 2004 bylo městské muzeum přeměněno na regionální s působností na území okresu Svitavy a jeho zřizovatelem se stal Pardubický kraj.\n\nV letech 2012–2014 proběhla revitalizace a dostavba objektu Regionálního muzea v Litomyšli podle návrhu architekta Josefa Pleskota. Investorem byl Pardubický kraj, který na revitalizaci objektu získal více než 61 milionů korun z Regionálního operačního programu Severovýchod.\n\nPůvodní historická budova byla rozšířena o dvě přístavby podle návrhu architekta Josefa Pleskota, které reagovaly na archeologické nálezy. První vznikla v suterénu směrem do Jiráskovy ulice, kde se při archeologických pracích podařilo odkrýt část tzv. horního města zničeného požárem – pozůstatky cesty, hradby, brány a měšťanských domů ze 14.– 17. století. Toto mohou návštěvníci vidět prosklenými stěnami i otvorem v podlaze. Architektonickým řešením se podařilo vizuálně propojit nečekané historické nálezy s moderní expozicí uměleckých předmětů. \n\nDruhou přístavbou je integrovaná přízemní vstupní budova na boku muzea, kde vzniklo foyer a sociální zázemí. Původní projekt vstupní haly počítal s nenápadnou budovou zapuštěnou do země. Přestěhováním většiny odborných pracovišť do nedalekého zámeckého pivovaru vznikly nové výstavní a společenské prostory s kavárnou a zázemí pro prezentační nebo vzdělávací akce.\n\nRegionální muzeum v Litomyšli se opět otevřelo veřejnosti 17. července 2014 a podle slov jeho ředitele René Klimeše „\"smyslem celé revitalizace bylo více otevřít muzeum veřejnosti a vytvořit z něj místo poučení, relaxace a zábavy, místo, v němž je příjemné pobývat\"“.\n\n\nStálá expozice s názvem Litomyšl – město kultury a vzdělanosti je tematicky členěna na devět částí:\n\nV prostorách muzea se pořádají krátkodobé výstavy zaměřené na historii, přírodu a umění, workshopy, přednášky, semináře o archeologii pro veřejnost i dětské programy.\n\n"}
{"id": "1045426", "url": "https://cs.wikipedia.org/wiki?curid=1045426", "title": "Theo Colborn", "text": "Theo Colborn\n\nTheodora Emily Colborn (28. března 1927 – 14. prosince 2014) byla americká bioložka, známá zejména svými studiemi zdravotních účinků endokrinních disruptorů.\n\nJe spoluautorkou popularizační knihy \"Our Stolen Future\", která vyšla poprvé v roce 1996 a od té doby byla přeložena do dalších 17 jazyků.\n\n\n"}
{"id": "1045440", "url": "https://cs.wikipedia.org/wiki?curid=1045440", "title": "Anglet", "text": "Anglet\n\nAnglet je francouzská obec a město v departementu Pyrénées-Atlantiques v Akvitánii. Leží na pobřeží Biskajského zálivu na levém břehu ústí řeky Adour.\n\n"}
{"id": "1045442", "url": "https://cs.wikipedia.org/wiki?curid=1045442", "title": "Katie Findlay", "text": "Katie Findlay\n\nKatie Findlay (* 28. srpna 1990, Windsor, Ontario, Kanada ) je kanadská herečka. Nejvíce se proslavila rolí Rosie Larsen v americké kriminálce \"The Killing\". Mezi lety 2013-14 hrála Maggie Landers v seriálu stanice The CW \"The Carrie Diaries\". V roce 2014 byla obsazena do seriálu stanice ABC \"Vražedná práva\".\n\nKatie se narodila ve Windsoru v Kanadě. Po 12 letech přestala s baletem, kvůli zranění zad. Má portugalské, čínské, anglické, skotské kořeny.\n\nPrvní role přišla se sci-fi seriálem \"Hranice nemožného\". Roli Emily si zahrála v televizním filmu \"Tangled\" a jako Rosie Larsen se objevila v seriálu \"The Killing\". Hostující roli si zahrála v seriálech \"Endgame\", \"Continuum\" a \" .\"27. února 2012 byla obsazena do role Maggie Landers v seriálu stanice The CW \"The Carrie Diaries\". V roce 2012 získala roli Bonnie ve sci-fi filmu \"Filosofové\".\n\nV březnu 2014 získala hlavní roli v seriálu stanice ABC \"Vražedná práva\", produkovaném Shondou Rhimes. V roce 2015 si zahrála ve filmu stanice Hallmark \"Most\". V roce 2016 získala roli v komediálním seriálu stanice FXX \"Muž hledá ženu.\"\n"}
{"id": "1045449", "url": "https://cs.wikipedia.org/wiki?curid=1045449", "title": "Girls und Panzer", "text": "Girls und Panzer\n\nGirls und Panzer () je série japonských anime seriálů a mang, jež vznikla v roce 2012 v dílně společnosti Actas. Hlavním tématem série je soupeření středoškolaček v tankových bitvách, jež jsou ve světě Girls und Panzer považovány za jeden z nejprestižnějších sportů mladých dívek. Série obsahuje původní seriál \"Girls und Panzer\" a stejnojmennou mangu, dále několik odvozených mang o jiných postavách či dějích odehrávajících se mimo hlavní dějovou linii. Velkým návratem k sérii byl film Girls und Panzer der Film, který měl premiéru 21. listopadu 2015. Dne 28. srpna 2016 bylo na akci spojené se sérií oznámeno pokračování s podtitulem Saišúšó (překl.: Poslední kapitola). Z tohoto projektu vznikla jako definitivní podoba \"Girls und Panzer: Das Finale\", jejíž první díl měl v Japonsku premiéru nakonec 9. prosince 2017.\n\nSérie se odehrává ve fiktivním světě, kde se tanky z druhé světové války využívají nikoliv jako nástroj války, ale jako prostředek bojového umění a sportu určeném pouze pro dívky. Série se upíná hlavně na dorostenky, jejichž střední školy se nacházejí oficiálně v běžných městech na pevnině, ale fakticky existují na palubách obřích lodí, jejichž palubu tvoří celé město a připomínají tak plovoucí ostrovy ve tvaru slavných válečných plavidel. Tankové souboje se nazývají senša-dó (戦車道, česky doslova \"cesta tanku\", lze zjednodušit na \"jízda tankem\"). Ve městech na palubách lodí jsou rozsáhlé školní komplexy, obytné čtvrtě, a nechybí ani zalesněné či zatravněné plochy s umělými horami, jež slouží jako tankodrom. V podpalubí se nachází další školní objekty pro studentky studující námořní studijní obory. Každá školní loď je charakteristická napodobováním ostatních národů, avšak stále to jsou japonské střední školy. Samotné tankové bitvy probíhají na pevnině v krajině i ve městech, která jsou pro tu příležitost na čas uzavřena veřejnosti.\n\nHlavní hrdinkou série je Miho Nišizumiová, která pochází z rodiny slavných tankistek, ale ona sama sebe považuje za netalentovanou a tíží ji špatné vzpomínky na jízdu tankem na jiné škole. Rozhodla se tedy přestoupit na školu v malém městečku Óarai, kde se jízda tankem nevyučuje. Krátce po jejím nástupu na óaraiskou střední školu se vše dramaticky změnilo.\n\nV anime i v dalších dílech celé série se vyskytuje kromě hlavní pětice z týmu Ďas mnoho dalších postav, ať už z Óaraie, nebo z jiných škol. V tomto seznamu jsou seřazeny dle příslušnosti ke škole a týmu (resp. tanku). Pokud chybí údaj o prvním výskytu, jedná se o postavu vyskytující se v původním anime seriálu.\n\n\"(県立大洗女子学園 - Kenricu Ōarai Džoši Gakuen)\"\n\nJedná se o školu na obří lodi ve stylu letadlová loď typu Šókaku, spadající administrativně pod japonské pobřežní městečko Óarai v Prefektuře Ibaraki. Ta před 20 lety výuku jízdy tankem zrušila, ale nyní ji opět zavádí. Z dřívějších dob ve školním hangáru s tanky zbyl jen jediný tank a zbylé musely zájemkyně o studium jízdy tankem nalézt na nejrůznějších místech. Óaraiská škola má jako jedna z mála různorodou tankovou armádu z hlediska původu jejich výrobců. Jako znak školy slouží znaky kandži pro jméno Óarai (大洗), které jsou napsané jeden přes druhý.\n\n\n\n\n\n\n\n\n\n\n (黒森峰女学園, \"Kuromorimine Džogakuen - \"česky doslova Hora Černý les, německy Schwarzwaldspitze)\n\nJedná se o dívčí školu na obří lodi, připomínající letadlovou loď Graf Zeppelin, z prefektury Kumamoto, jež je vedená v německém stylu. V jízdě tankem je tato škola nadmíru úspěšná a v předešlých deseti letech vyhrála devětkrát japonský národní pohár. Pouze v předešlé sezóně skončila druhá, když ji porazila Pravda. Škola vlastní širokou, prakticky kompletní paletu tanků Třetí Říše: Tigery I, Tigery II, Panzery III, Jagdpanzery IV, Panthery, Jagdpanthery, Elefanty, Jagdtigery a jeden exemplář supertěžkého tanku Maus. Škola má ve znaku železný kříž a přes něj kandži nápis 黒森峰. V seriálu při bitvě reprezentují tuto školu píseň Erika a Panzerlied\n\n\"(聖グロリアーナ女学院, Sei Guroriána Džogakuin)\"\n\nJe to dívčí střední škola z prefektury Kanagawa, jež je vedená v britském stylu. Dívky z této akademie často pijí, i během bitev, čaj. Ve svém tankovém arzenálu mají minimálně čtyři Matildy Mk II, jeden Churchill Mk VII, Cromwell a minimálně čtyři Crusadery Mk VI. Ve svém znaku mají štít, v něm nakresleny čajovou sadu a ibišek syrský. Kapitánka týmu má ve zvyku obdarovávat své soupeřky balením s šálky čaje, pokud je uzná za dobré soupeřky.\n\n\"(サンダース大学付属高校, Sandásu Daigaku Fuzoku Kókó)\"\n\nSaunders je dívčí střední škola z prefektury Nagasaki, jež je vedená v americkém stylu. Mají ze všech škol k dispozici nejvíce financí a mají spolu s tím i velmi široký výběr tanků. Vlastní bezpočet tanků M4 Sherman, včetně jeho modifikací jako např. Sherman Firefly a M4A6 Sherman. Používají jako svůj znak blesk se štítem a pěti hvězdami.\n\n(プラウダ高校, \"Purauda Kókó)\"\n\nPravda je dívčí škola z Hokkaida, jež je vedena v sovětském stylu, navíc se pyšní titulem úřadující mistr Japonska. Název školy je přímo odvozený od názvu sovětského deníku Pravda. Mají střední tanky T-34/76 i T-34/85 a také několik těžkých tanků IS-2 a KV-2. Ve svém arzenálu mají také minimálně jeden raketomet Kaťuša, ale využívají ho jen k přepravě, neboť do bitev smí jen tanky. Jejich znak připomíná znak sovětského svazu. Je tvořen dvěma úhelníky a příložníkem, poskládanými tak, aby připomínal srp a kladivo, a nůžkami nahrazujícími rudou hvězdu. Na svých uniformách mají ještě znak čtyřcípé rudé hvězdy.\n\n(アンツィオ高校, \"Ancio Kókó)\"\n\nTato střední škola je vedena v italském stylu a pochází z prefektury Aiči. Mnohem více než tanků si ale studentky Anzia cení italské kuchyně. Z důvodu nedostatku financí má poměrně málo tanků, ale pořád jich má více než Oarai. Vlastní těžký tank Carro Armato P40, tančíky Carro Veloce L3/33, samohybná děla Semovente 75/18 a střední tank Fiat M13/40. Ve svém znaku mají nakrájenou pizzu. Název školy pochází od bitvy u Anzia.\n\n\nNa začátku turnaje byla všem přihlášeným družstvům vylosována za účasti kapitána čísla, jež byla zařazena do pavouka podle klíče 1+2, 3+4, atd.. V prvním a druhém kole (osmifinále a čtvrtfinále) smělo každé družstvo nasadit nejvýše 10 tanků. V semifinále 15 tanků a ve finále 20 tanků. V zápase turnaje vyhrál ten, kdo vyřadil tank soupeře, jenž měl u sebe vlajku. Výsledky zápasů jsou tedy zapsány ve tvaru počtu vyřazených tanků soupeře. Výherce zápasu má za číslem ještě znamení (V), jež znamená, že mezi vyřazenými tanky je i ten s vlajkou. Z průběhu anime bylo možné vyčíst výherce a poražené ve všech zápasech kromě zápasu mezi týmy středních škol Jogurt a Waffle. V Japonsku byly výsledky ostatních bitev, včetně seznamu použitých tanků a popisů bitev samotných, zveřejněny v magazínu Gekkan Senshado Magazine\n\nPopis ostatních středních škol v turnaji Senša-dó\n\n\nPopis ostatních středních škol, jež se nezúčastnily turnaje Senša-dó, ale též vyučují Jízdu tankem\n\n\n"}
{"id": "1045457", "url": "https://cs.wikipedia.org/wiki?curid=1045457", "title": "Robert Lischke", "text": "Robert Lischke\n\nRobert Lischke (* 29. května 1966, Praha) je předním českým odborníkem v hrudní chirurgii, přednosta III. chirurgické kliniky 1. LF UK a FN Motol. Je vedoucím Programu transplantace plic pro Českou republiku.\n\nPo studiu 1. lékařské fakulty UK získal v letech 1994 a 1999 atestace 1. a 2. stupně z chirurgie, šest let nato atestaci z hrudní chirurgie a onkochirurgie. Vedení III. chirurgické kliniky 1. LF UK a FN Motol převzal po svém předchůdci Pavlu Pafkovi v roce 2010. V roce 2012 byl jmenován profesorem chirurgie.\n\nJe místopředsedou výboru Společnosti pro orgánové transplantace ČLS JEP a místopředsedou výboru České chirurgické společnosti ČLS JEP.\n\n"}
{"id": "1045466", "url": "https://cs.wikipedia.org/wiki?curid=1045466", "title": "Kostel svatého Václava (Lovosice)", "text": "Kostel svatého Václava (Lovosice)\n\nKostel svatého Václava je barokní sakrální stavbou stojící na místě původního dřevěného kostela na ulici Osvoboditelů v Lovosicích. Je chráněn jako kulturní památka České republiky.\n\nStavitelem lovosického barokního kostela je Petr Antonín Versa, který na něm pracoval v letech 1733-1748. Velká oprava proběhla v roce 1933.\n\nKostel je jednolodní, obdélný, s oble zakončeným užším presbytářem s bočními patrovými přístavky a s věží nad průčelím. Boční fasády jsou s měkkými rizality a lizénovými rámci. V západní části kostela je v přízemí oválné, v patře velké, polokruhově zakončené okno. V ostatních polích jsou velká, užším polokruhem zakončená okna s klenáky. Na východních nárožích presbytáře jsou pilastry. V závěru kostela je velké okno. Boční přístavky s nárožními pilastry jsou připojeny k závěru hladkými křídlovými zdmi s vázami. Nad závěrem kostela se nachází sanktusník. V ose tříosého západního průčelí je rizalit. Jak nároží, tak i rizalit jsou lemovány pilastry. V rizalitu se nachází portál s tesaným znakem v nástavci a vysoké okno, v bočních osách obdélného portálu. Jižní vchod je slepý, s iluzívním malovaným napodobením kovových dveří. V nikách jsou sochy sv. Jana Křtitele a sv. Jana Nepomuckého. Nad kladím rizalitu se nachází trojúhelníkový křídlový štít s kartuší, nad ním hranolová věž s nárožními pilastry, velkými okny a dvakrát odstupňovanou osmibokou zvonicí.\n\nKostel má obdélný presbytář s mohutným kladím a pilastry při východních nárožích. Pod kladím se po každé straně nachází jedno jednoduché a jedno sdružené obdélné okno, v přízemí pravoúhlý portál. Kolem portálů i oken je plochý štukový dekor. Nad sdruženými okny jsou malá oválná pole s freskami. Nad kladím presbytáře jsou tři trojlistem zakončená okna a valená klenba s lunetami.\n\nLoď kostela je sklenuta dvěma poli valené klenby s lunetami. Střední část lodi je sklenuta plackou. Stěny jsou členěny zdvojenými pilastry na pilířích s mohutnými úseky kladí. Kůr je otevřen do lodi stlačeným obloukem. Je sklenut valenou klenbou se stýkajícími se lunetami. Před kůrem do lodi kostela je vyložena úzká balkónovitá část s plochou poprsnicí na dvou sloupech z 19. století.\n\nPředsíň má křížovou klenbu a pás valené klenby. Po jižní straně předsíně se nachází takřka čtvercová kaple, která má hladkou křížovou klenbu a je osvětlována oválným oknem v hluboké šikmé špaletě. Po severní straně předsíně je schodiště.\n\nV lodi kostela i v presbytáři jsou zachovalé fresky od litoměřického malíře \"J.J. Čecha (Czecha)\" z roku 1740. Nad okny lodi se nacházejí malované kartuše. Na klenbě lodi a pod kůrem jsou výjevy z legendy o sv. Václavu. Na klenbě kůru se nacházejí čtyři andílci a na západní stěně hudoucí andělé. Na klenbě presbytáře je zobrazena \"Apoteóza sv. Václava\". Sakristie po severní straně presbytáře má křížovou klenbu, v patře nad ní se nachází oratoř s plochým stropem a další místnost. V přístavku po jižní straně je předsíň. Druhá oratoř a místnost mají valenou klenbu s lunetami.\n\nZařízení kostela je převážně rokokové pocházející z 2. poloviny 18. století. Hlavní oltář s predellou a tabernáklem pochází od mramoráře \"J.V. Hennevogela\". Oltářní obraz sv. Václava z roku 1887 je dílem \"J. Heřmana\". Šest bočních rokokových oltářů: Krista, sv. Jana Nepomuckého, sv. Františka Xaverského, sv. Dominika, Panny Marie a sv. Barbory je vybaveno obrazy převážně od J.J. Čecha, truhlářskými pracemi pocházejícími od \"A. Trabece (Vrabce?)\" a štafířskými pracemi od \"E. Meinerta\" zřejmě z roku 1746. Oltář \"Ukřižování\" je rokokový. Pochází z poloviny 18. století a je doplněn velkým křížem a sochami Panny Marie, sv. Jana Evangelisty a sv. Máří Magdalény. Oltář s novější sochou sv. Antonína Paduánského je raně barokní. Na ním se nachází reliéf Panny Marie v obláčcích v akantovém rámu. Pochází z 1. čtvrtiny 18. století. V interiéru se nachází rokoková kazatelna s reliéfy zobrazující výjevy z Kristova života a kamenná barokní křtitelnice z roku 1716. Lavice pocházejí z roku 1741 a jsou dílem řezbáře J. Kutschery. Dvě dřevěné zpovědnice a varhany jsou rokokové. Náhrobník Marie Františky Bádenské pochází z roku 1702.\n\nPřímo před závěrem kostela stojí sochy sv. Jana Nepomuckého, sv. Vavřince, sv. Barbory a sv. Floriána, které pocházejí z 18. a 19. století\n\n\n\n"}
{"id": "1045467", "url": "https://cs.wikipedia.org/wiki?curid=1045467", "title": "Kaple Nanebevzetí Panny Marie (Olešnice)", "text": "Kaple Nanebevzetí Panny Marie (Olešnice)\n\nKaple Nanebevzetí Panny Marie je římskokatolická filiální kaple v Olešnici. Patří do farnosti Červený Kostelec. Vlastníkem kaple je město Červený Kostelec.\n\nBohoslužby se v kapli nekonají. Bohoslužby se konají ve větší kapli sv. Antonína Paduánského.\n\n"}
{"id": "1045478", "url": "https://cs.wikipedia.org/wiki?curid=1045478", "title": "Julius Varga", "text": "Julius Varga\n\nJulius Augustin Varga (18. října 1962 – 4. května 1996) byl český tělesně postižený disident a katolický aktivista. Stal se členem dominikánského řádu, přijal řeholní jméno Augustin podle svého oblíbeného světce.\n\nJulius Varga se narodil jako zcela zdravé dítě. Jeho otec, rovněž jménem Julius, mohl jako politicky nespolehlivý vykonávat jen dělnické povolání, prošel PTP. Jeho rodiče byli totiž statkáři z jižního Slovenska, pro režim proto byli kulaky a vykořisťovateli, oba byli vězněni.\n\nVe škole byl Julek třídním premiantem. Když mu bylo devět let, onemocněl v roce 1971 po očkování sovětskou vakcínou proti žloutence dermatomyozitidou. Tato těžká autoimunitní nemoc ho později zcela paralyzovala, byl upoután na invalidní vozík. Protože nemohl chodit do školy, učila ho doma jeho matka. Kromě toho se věnoval také čtení historické, zeměpisné, geografické, dobrodružné, ale také náboženské literatury. \n\nV 70. letech rodina žádala o výjezd do Švýcarska, kde měla pro Julia domluvené vyšetření. Režim jí to však nedovolil. V dospívání Varga svůj osud těžce nesl. Zlomem v jeho životě se staly návštěvy fary v Hoštejně, kde při teologických rozpravách poznal kněze Josefa Hrdličku a další věřící. Tyto události postupně vedly k jeho konverzi. Přijal křesťanskou víru, začal studovat teologii a filosofii, naučil se latinsky a učil se rovněž anglicky a německy. \n\nV šumperském bytě Vargových jej kromě Josefa Hrdličky navštěvovali také Dominik Duka, Josef Zvěřina, Oto Mádr, Václav Malý a řada dalších kněží a řeholníků. Julia Vargu proto začala sledovat Státní bezpečnost – ještě na jaře 1989 na něj založila spis s heslem Julek.\n\nDíky svým přátelům získal Julius počítač Commodore s tiskárnou, na níž po vypuknutí sametové revoluce tiskl protikomunistické letáky pro celý šumperský okres. Až po revoluci se poprvé dostal k zahraničním lékařům do Vídně, jeho nemoc už však postoupila příliš daleko.\n\n"}
{"id": "1045484", "url": "https://cs.wikipedia.org/wiki?curid=1045484", "title": "Chloe Bennet", "text": "Chloe Bennet\n\nChloe Bennet (rozená Chloe Wang) (* 18. dubna 1992, Chicago, USA) je americká herečka a zpěvačka. Nejvíce se proslavila rolí \"Skye\" v seriálu televizní stanice ABC \"Agenti S.H.I.E.L.D.\".\n\nNarodila se v Chicagu. Je dcerou Stephanie a Benneta Wanga. Má šest bratrů: tři biologické, dva africko-americké pěstounské bratry a jednoho mexicko-filipínského pěstounského bratra. Navštěvovala Ignatius College Prep. V 15 letech se přestěhovala do Číny za pěveckou kariérou. Zde si kvůli západním médiím změnila jméno na Chloe Bennet.\n\nZatímco v Číně studovala mandarínštinu, vydala svůj debutový singl \"\"Uh Oh\"\" jak v angličtině tak v mandarínštině, následoval singl \"\"Every Day in Between\"\", který nazpívala jen v angličtině. Poté se přestěhovala do Los Angeles v Kalifornii.\n\nPoprvé se na obrazovkách objevila v letní taneční show \"The Nightlife\". V roce 2011 se objevila v hudebním videu korejské skupiny Big Bang k písničce \"\"Tonight\"\". Během let 2012 a 2013 hrála vedlejší roli Hailey v dramatickém seriálu stanice ABC \"Nashville\".\n\nV prosinci 2012 byla obsazena do hlavní role seriálu stanice ABC \"Agenti S.H.I.E.L.D.\", který měl premiéru 24. září 2013.\n\n"}
{"id": "1045486", "url": "https://cs.wikipedia.org/wiki?curid=1045486", "title": "Bláhovo oranžové", "text": "Bláhovo oranžové\n\nBláhovo oranžové (neboli 'Bláhova oranžová reneta') je ovocný strom, odrůda jabloně. Plody jsou středně velké, s matnou slupkou, aromatické, vhodné pro konzum i na zpracování. Sklízí se v polovině října, dozrává v prosinci, vydrží do března. \n\nOceňovaná je velmi dobrá chuť a skladovatelnost. Podle zdrojů je pěstována ve tvarech štíhlé vřeteno, vřetenovitý zákrsek, zákrsek, čtvrtkmen. Odrůda je typická způsobem růstu letorostů a habitem koruny.\n\nPochází z ČSSR. Odrůdu vyšlechtil Václav Bláha v Libovicích (okres Kladno) křížením odrůd 'Coxova reneta' × 'Wagenerovo'. Povolena v roce 1969. Semenáč prvně plodil již v roce 1954.\n\nJe vhodná pro teplejší polohy. Vyžaduje úrodné hlinité, přiměřeně vlhké půdy. Na suchých stanovištích trpí padlím na vlhkých nevyzrává a a namrzá. Podle některých zdrojů jsou vhodnější vlhčí polohy.\n\nStředně bujný, koruna je pyramidální a hůře (nestejnoměrně) obrůstá. Vyžaduje řez v prvních letech po výsadbě pro správné založení koruny. Kosterní větve svírají s prodlužujícím kmenem ostré úhly, rostou spíše vzpřímeně, proto je zpočátku nutné je tvarovat řezem do vodorovnější polohy. V plné plodnosti se větve rozkládají do tupějších úhlů. \n\nStředně raná, zpočátku je plodnost hojná, dosti pravidelná. Plody vytvářejí shluky. \n\nStředně velké, kulovité až vysoce kulovité, souměrné, hladké, bez žeber. Slupka je hladká, suchá, matná, místy narezivělá. Základní barva je zelenožlutá, později žlutá, s červeným líčkem a žíháním. Červená barva kryje až 3/4 plodu. Lenticely jsou malé, málo výrazné. Dužnina je nažloutlá, jemná, křehká, navinule sladká, mírně aromatická, velmi dobrá. Po rozkrojení slabě hnědne. \n\nOdrůda je cizosprašná, vhodní opylovači: Golden Delicious, Starking Delicious, Kidďs Orange. Odrůda je dobrým opylovačem, kvete později. \n\nOdrůda je obvykle napadána těmito škůdci a chorobami:\n\nProti mrazu ve dřevě je méně odolná, strupovitostí a podle některých zdrojů padlím trpí středně , v odborné literatuře je ale uváděno že padlím trpí silně. \n\nPro svůj pyramidální růst se nehodí na ovocné stěny, kordóny a palmeta. Odrůda je uváděna jako vhodná pro zákrsky na podnoži M 9 a M 4. Pro čtvrtkmeny jsou vhodné odrůdy A 2, M 1, M 11 a semenáč.\n\nK přímému konzumu i k uskladnění, na zpracování. Plody se sklízí v polovině října, zraje v prosinci, vydrží až do ledna nebo března. \n\n"}
{"id": "1045487", "url": "https://cs.wikipedia.org/wiki?curid=1045487", "title": "Dulcit (odrůda jablek)", "text": "Dulcit (odrůda jablek)\n\nDulcit (\"Malus domestica\" 'Dulcit'), TE-24 286, je ovocný strom, kultivar druhu jabloň domácí z čeledi růžovitých. Plody jsou řazeny mezi podzimní odrůdy jablek, sklízí se v září, dozrává v listopadu, skladovatelné jsou do konce ledna.\n\nPůvodem je z České republiky, byla vyšlechtěna v ŠS Těchobuzice, vznikla křížením odrůd \" 'Dukát' \" a \" 'Spencer' \". Registrována je od roku 1997.\n\nOdrůda je diploidní, cizosprašná, dobře opylitelná.\n\nVzrůstem se odrůda řadí mezi silněji rostoucí. Tvoří delší, jednolité přírůstky, které dobře obrůstají kratším plodonosným obrostem. Vytváří rozložitý typ korun. Kvete se skupinou raně kvetoucích odrůd.\n\nPlodí záhy, bohatě avšak ne zcela pravidelně.\n\nPlod je kulatý až kuželovitý, velký. Slupka je na omak suchá, zelenožluté zbarvení je překryté červenou barvou. Výrazné jsou lenticely a plod bývá místy rzivý. Dužnina je nažloutlá se sladce navinulou chutí, dobrá.\n\nOdrůda je středně odolná proti strupovitosti jabloní a středně odolná k padlí. Podle jiných zdrojů je odolná k padlí a středně odolná vůči strupovitosti.\n\nJe vhodná ke skladování a přímému konzumu. Odrůdu lze použít do všech poloh ale za vhodnější je považováno pěstování s chemickým ošetřením . Pro odrůdu jsou použitelné středně bujně a slabě vzrůstné podnože, je možné pěstování odrůdy ve všech tvarech.\n\n"}
{"id": "1045488", "url": "https://cs.wikipedia.org/wiki?curid=1045488", "title": "Boskoopské červené", "text": "Boskoopské červené\n\nBoskoopské červené je ovocný strom, kultivar druhu jabloň domácí (\"Malus domestica\") z čeledi růžovité (\"Rosaceae\"). Plody je poměrně velký, s drsnou matnou slupkou. Chuť je bez výrazného aróma, je hodnocena jako „poměrně dobrá“. Plody jsou vhodné na zpracování ale lze je použít i pro konzum. Sklízí se začátkem měsíce října, ve skladu vydrží do dubna. Rozdíl mezi odrůdami Boskoopské a Boskoopské červené spočívá v barvě plodu, ostatní znaky a vlastnosti jsou téměř shodné.\n\nOdrůda Boskoopské pochází ze školek Otto Ottolandera v Boskopu u Goudy v Holandsku, kde byla objevena v polovině 19. století (1978). Červená mutace odrůdy Boskoopské byla popsána v roce 1923 .\n\nRůst je velmi bujný. Vytváří velké a široké kulovité koruny. Výhony bývají velmi silné. Zmlazování snáší dobře, reaguje silným růstem. \n\nJe vhodná do většiny teplejších poloh a je nenáročná na údržbu. Výchovný řez během prvních let nutný. Reakce na zmlazování je silný růst což vyvolává další náklady na údržbu. Podle zdrojů se neosvědčuje. Intenzivní údržba nemá velký význam, nevyplácí se. Je doporučováno, jako vhodnější, místo zmlazení významné hnojení dusíkem. Hnojení jabloní dusíkem ale vyvolává náchylnost k některým vážným chorobám, podporuje dále namrzání a rozhodně nenapomáhá prosvětlení koruny. \n\nS ohledem na růstové vlastnosti je vhodnější extenzivní pěstování jako polokmenu a vysokokmenu. Přes zjevně silný růst je doporučována i na zákrsky na slabě rostoucích podnožích. Vůči mrazu je citlivější jak ve dřevě, tak i v době květu. Pro časté namrzání ve kmeni se doporučuje mezištěpování. Je to odrůda náročná na opylovače.\n\nNehodí se pro kordóny, je uváděna jako vhodná pro zákrsky na slabých podnožích, přestože je popisován bujný růst, špatná reakce na řez (silně zahušťování) a řez označován jako nevhodný a neefektivní. Odrůda je vhodná pro polokmeny a vysokokmeny. Jako polokmen a vysokomen odrůda není náročná na agrotechniku. \n\nV chudých a suchých půdách jsou plody menší, bez chuti. Na otevřených polohách plody padají. V mrazových kotlinách silně namrzá. \n\nPlodí pozdně, střídavě, mnoho.\n\nPlod poměrně variabilního tvaru, většinou ploše kulovitý se žebry, poměrně velký. Slupka žlutá, s rozmytě karmínově červeným líčkem někdy žíháním. Dužnina je zelená nebo žlutavá, šťavnatá. Vůně průměrná. Chuť bez aroma až nakyslá, poměrně dobrá. Plody někdy praskají. \n\nStromy kvetou poměrně raně. Odrůda je cizosprašná, jde o triploidního křížence, jenž vyžaduje dobré opylení dobrými diploidními opylovači.\n\nVhodní opylovači: Coxova reneta, James Grieve, Jonathan, Landsberská reneta, Matčino, Oldenburgovo, Ontario, Parména zlatá zimní, Wealthy, Zvonkové, Dukát.\n\nVůči mrazu v době květu je citlivější.\n\nOdrůda je obvykle napadána těmito škůdci a chorobami:\nTrpí hořkou skvrnitostí. Padlím trpí středně, strupovitostí jen málo. Není vhodná do uzavřených poloh. Náchylná k namrzání ve dřevé a poškození květů. Plody někdy praskají, což může ovlivnit jejich použitelnost a napadání dalšími patogeny.\n\nVhodné podnože jsou slabě rostoucí pro menší tvary. Pro dobré vybarvení plodů vysokokmenů je vhodná A2, ale používá se i M 11. Pro zákrsky je vhodná M4 a M7.\n\nU samozásobitelů k zpracování a k přímému konzumu. Snáší dobře dopravu, manipulaci a třídění. Pro velkovýrobu je překonaná a pro střídavou plodnost do velkovýroby nevhodná. Není často pěstovanou odrůdou.\n"}
{"id": "1045491", "url": "https://cs.wikipedia.org/wiki?curid=1045491", "title": "Degas (odrůda jablek)", "text": "Degas (odrůda jablek)\n\nDegas (\"Malus domestica \" 'Degas') je ovocný strom, kultivar druhu (jabloň domácí) z čeledi růžovité (\"Rosaceae\"). Plod je poměrně velký, s hladkou matnou slupkou, základní barva je zelení s červeným líčkem. \n\nByla vyselektována jako semenáč odrůdy Gascoyneho šarlatové. Zapsána byla v roce 2003. Odrůda je původem z ČR, ŠS Těchobuzice.\n\nOdrůda je středně náročná na polohu, je vhodnější pro teplejší polohy.\n\nRůst je silný. Odrůda vytváří velké a široké kulovité koruny. Výhony bývají velmi silné. Koruna často samovolně zahušťuje. Na silnější řez reaguje silným růstem.\n\nPlodí raně až středně pozdně, na krátkém obrostu. Sklizeň je střední až velká, pravidelná.\n\nPlody jsou poměrně velké, nepravidelného tvaru, kulaté. Slupka je pevná, středně tlustá, bez ojínění a hladká, lesklá, zelenožlutá, s rozmytě karmínově červeným líčkem. Dužnina je krémová, šťavnatá. Chuť je aromatická, navinulá. Oceňována je vůně. \n\nOdrůda je obvykle napadána těmito škůdci a chorobami:\nTrpí hořkou skvrnitostí. Padlím trpí středně, strupovitostí jen málo.\n\nVhodné podnože jsou slabě rostoucí pro menší tvary. Pro dobré vybarvení plodů polokmenů a vysokokmenů je vhodná A2, ale lze použít i M 11. Pro zákrsky je vhodná M4 a M7. V horších podmínkách jsou vhodné středně vzrůstné podnože.\n\nPlody se sklízí se koncem září, ale ve skladu vydrží do ledna. Konzumně zralé jsou v listopadu. Plody jsou atraktivní, lze je použít pro zpracování i přímý konzum. S ohledem na silný růst je odrůda vhodná pro použití jako volně rostoucí zákrsek, nebo lépe polokmen a vysokokmen s nižšími nároky na údržbu. To je důvodem pro použití odrůdy jako perspektivní pro zahrádkáře. \n\n"}
{"id": "1045506", "url": "https://cs.wikipedia.org/wiki?curid=1045506", "title": "Lu Č’ (malíř)", "text": "Lu Č’ (malíř)\n\nLu Č’ (, 1496–1576) byl čínský malíř, kaligraf a básník mingského období, představitel školy Wu.\n\nLu Č’ používal zdvořilostní jméno Šu-pching () a pseudonym Pao-šan-c’ ().\n\nLu Č’ pocházel z okresu Wu (od konce 20. století součást Su-čou). Získal uznání jako básník, kaligraf a malíř. Elegantním stylem maloval krajiny i květiny a ptáky. Byl žákem kaligrafa a malíře Wen Čeng-minga a tedy představitelem školy Wu a literátského malířství sučouského regionu.\n"}
{"id": "1045508", "url": "https://cs.wikipedia.org/wiki?curid=1045508", "title": "Čang Ling", "text": "Čang Ling\n\nČang Ling (, 16. století) byl čínský malíř mingského období, představitel školy Wu.\n\nČang Ling používal zdvořilostní jméno Meng-ťin ().\n\nČang Ling pocházel ze Su-čou (dnes v provincii Ťiang-su), byl malířem-krajinářem počítaným ke škole Wu, přátelil se sučouským malířem Tchang Jinem. Pocházel ze skromnějších poměrů, než ostatní malíři kolem Šen Čoua a Wen Čeng-minga (kromě Čchien Kua). Ve své rodině byl totiž první, kdo se věnoval studiu; dosáhl statusu šeng-jüana (státem registrovaný student místní konfuciánské školy), později jej však ztratil kvůli své nevázanosti.\n"}
{"id": "1045511", "url": "https://cs.wikipedia.org/wiki?curid=1045511", "title": "Elvira Nabiullinová", "text": "Elvira Nabiullinová\n\nElvira Sachipzadovna Nabiullinová (rusky: Эльвира Сахипзадовна Набиуллина, tatarsky: Эльвира Сәхипзадә кызы Нәбиуллина; narozená 29. října 1963 Ufa) je ruská ekonomka a politička, od června 2013 předsedkyně ruské centrální banky.\n\nČasopis \"Forbes\" ji v roce 2014 uvedl jako 72. nejmocnější ženu světa.\n\nNarodila se roku 1963 v Ufě, tehdejší metropoli Baškirské autonomní sovětské socialistické republiky. Otec Sachipzada Saitzadajevič pracoval jako řidič, matka Zulejda Chamatnurovna byla operátorkou v přístrojařské provozovně.\n\nBěhem vysokoškolských studií se vdala za vedoucího katedry historie národního hospodářství Jaroslava Ivanoviče Kuzminova, pozdějšího rektora Národní výzkumné univerzity (Vyšší ekonomické školy). Do manželství se roku 1988 narodil syn Vasilij Kuzmin.\n\nV roce 1986 ukončila Fakultu ekonomie moskevské Lomonosovovy univerzity. Roku 1990 pak završila vědeckou aspiranturu na katedře historie národního hospodářství a ekonomických studií téže univerzity. Kandidátskou disertační práci ovšem neobhájila.\n\nV letech 2007–2008 zastávala úřad ministryně hospodářského rozvoje a obchodu. Po restrukturalizaci rezortu pokračovala v nově jmenované Putinově vládě do roku 2012 ve funkci ministryně hospodářského rozvoje. Následně se mezi květnem 2012 až červnem 2013 stala poradkyní staronového prezidenta Vladimira Putina.\n"}
{"id": "1045522", "url": "https://cs.wikipedia.org/wiki?curid=1045522", "title": "Řádek", "text": "Řádek\n\nŘádek (nebo také řádka) může znamenat:\n\n"}
{"id": "1045525", "url": "https://cs.wikipedia.org/wiki?curid=1045525", "title": "Krahulec", "text": "Krahulec\n\nKrahulec může být:\n\n\n\n"}
{"id": "1045534", "url": "https://cs.wikipedia.org/wiki?curid=1045534", "title": "Okres Tolna", "text": "Okres Tolna\n\nOkres Tolna se nachází v župě Tolna v Maďarsku. Okresním městem je od roku 2013 město Tolna.\n\nOkres leží v oblasti Jižní Zadunají na rovině podél Dunaje ve východní části župy v jižní části země. Řeka Dunaj tvoří východní hranici okresu. Na území okresu jsou dvě slepá ramena Dunaje - Tolnai-Duna a Faddi-Duna. Nadmořská výška je zhruba od 85 do 120 m. Rozloha okresu je 205,24 km².\n\nOkresem procházejí souběžně dálnice M6 a hlavní silnice č. 6 od Budapešti na jih země. Ve stejném směru prochází okresem také železniční trať. Trať není elektrifikována.\n\nOkres je tvořen jedním městem (Tolna), městysem a dvěma vesnicemi. (Počet obyvatel je k 1. 1. 2013)\nV lednu 2013 v tomto okresu žilo celkem 18 210 lidí. Obyvatelé jsou zaměstnáni především v zemědělství (ovoce, zelenina, pšenice, kukuřice), v živočišné výrobě a také ve službách spojených s cestovním ruchem.\n"}
{"id": "1045535", "url": "https://cs.wikipedia.org/wiki?curid=1045535", "title": "Brett Dalton", "text": "Brett Dalton\n\nBrett Patrick Dalton (* 7. ledna 1983 San Jose, Kalifornie, USA) je americký herec. Nejvíce se proslavil rolí agenta Granta Warda v televizním seriálu stanice ABC \"Agenti S.H.I.E.L.D.\".\n\nBrett odmaturoval v roce 2001 na Westmont High School v Campbellu v Kalifornii, kde se začal zajímat o herectví. Po studiích na Kalifornské univerzitě v Berkeley získal titul v umění na Yaleově univerzitě v roce 2011. Jeho spolužačka na Yalu byla držitelka Oscara Lupita Nyong'o.\n\nV listopadu 2012 byl obsazen do hlavní role agenta Granta Warda v seriálu stanice ABC\" Agenti S.H.I.E.L.D.\".. Za roli získal v roce 2014 cenu Teen Choice Award v kategorii Průlomová televizní hvězda: muž.\n\n19. května 2014 získal roli v dramatickém filmu \"Lost in Florence\", po boku Stany Katic a Emily Atack. V roce 2015 namluvit postavu Mika ve videohře Until Dawn. Získal nominaci na cenu National Academy of Video Game Trade Reviewers.\n\nBrett žije na západním pobřeží se svojí přítelkyní a jejich dcerou Sylviou, která se narodila v roce 2012.\n"}
{"id": "1045538", "url": "https://cs.wikipedia.org/wiki?curid=1045538", "title": "Taťána Golikovová", "text": "Taťána Golikovová\n\nTaťána Alexejevna Golikovová (rusky: Татьяна Алексеевна Голикова; narozená 9. února 1966 Mytišči) je ruská ekonomka a politička, od května 2018 místopředsedkyně vlády Ruské federace pro sociální politiku, práci, zdravotnictví a důchodové zabezpečení.\n\nV letech 2007–2012 zastávala úřad ministryně zdravotnictví a sociálního rozvoje postupně ve čtyřech kabinetech premiérů Zubkova, Putina a Medveděva. Následně se mezi květnem 2012 až zářím 2013 stala poradkyní staronového ruského prezidenta Vladimira Putina v otázkách ekonomicko-sociální spolupráce se Společenstvím nezávislých států, Abcházií a Jižní Osetií. Od září 2013 do května 2018 působila jako předsedkyně Komory účetních Ruské federace.\n\nV roce 1987 absolvovala obor ekonomika práce na Fakultě ekonomie Plechanovy ruské ekonomické univerzity v Moskvě.\n\nNa ruském ministerstvu financí působila v letech 1990–1992 jako ekonomka v úseku státního rozpočtu. Další tři roky vykonávala funkci hlavní ekonomky tohoto úseku, v období 1995–1998 se stala zástupkyní ředitele, než byla v dubnu 1998 jmenována ředitelkou úseku. O čtyři měsíce později přešla na pozici šéfky oddělení kontroly státního rozpočtu, kde setrvala do července 1999. Poté vykonávala funkci náměstkyně ministra financí až do roku 2007.\n\nV září 2007 byla jmenována ministryní zdravotnictví a sociálního rozvoje na návrh ruského prezidenta Dmitrije Medveděva. Na této pozici zasedala postupně ve čtyřech vládách vedených premiéry Zubkovem (2007–2008, 2012), Putinem (2008–2012) a Medveděvem (2012).\n\nOd května 2012 do září 2013 byla poradkyní ruského prezidenta Vladimira Putina v otázkách ekonomicko-sociální spolupráce.\n\nV roce 2003 se vdala za ruského politika Viktora Borisoviče Christenka, v letech 2004–2012 ruského ministra průmyslu a obchodu. Pro oba se jednalo o druhý sňatek. Manželství je bezdětné.\n\nVe dvaceti dvou letech byla pokřtěna v rámci pravoslavné církve.\n\nMédia ji opakovaně obvinila z korupce především ve spojitosti s údajnými vazbami na firmu Pharmstandard, výrobce Arbidolu – antivirotika proti chřipce, doprovázeného širokou reklamní kampaní. Tato nařčení jí vynesla přezdívku „Madam Arbidol“.\n"}
{"id": "1045541", "url": "https://cs.wikipedia.org/wiki?curid=1045541", "title": "Drakontyum obří", "text": "Drakontyum obří\n\nDrakontyum obří (\"Dracontium gigas\") je vytrvalá bylina z čeledi árónovitých. V některých zdrojích je uváděna pod zavádějícím názvem zmijovec obrovský. Květní stvol dosahuje výšky 1 metr. Po odkvětu vyrůstá jediný mnohočetně zpeřený list podobný malému stromku, jehož řapík dosahuje výšky až 3 metry a šířka listu je až 1,5 metrů. Rostlina se vyskytuje ve Střední Americe v Nikaragui a Kostarice.\n"}
{"id": "1045542", "url": "https://cs.wikipedia.org/wiki?curid=1045542", "title": "Váci utca", "text": "Váci utca\n\nVáci utca (česky \"Vácká\", nebo \"Vacovská ulice\", německy \"Waiznergasse\", podle města Vác neboli \"Vacov\") je nejstarší budapešťská obchodní ulice a dnes patří k nejfrekventovanějším a nejznámějším místům pro procházky po městě.\n\nNachází se na Pešťském starém městě. Váci utca je ve směru sever-jih souběžná s tokem Dunaje, k němuž se zde také přibližuje spojujíc Velkou tržnici s náměstím Vörösmarty tér. Zatímco spodní část s restauranty a prodejnami suvenýrů ústící na náměstí s tržnicí, slouží převážně turistům, horní část je oblíbenou nákupní ulicí s množstvím mezinárodních módních řetězců.\n"}
{"id": "1045544", "url": "https://cs.wikipedia.org/wiki?curid=1045544", "title": "The Carrie Diaries", "text": "The Carrie Diaries\n\nThe Carrie Diaries je americký komediálně-dramatický televizní seriál, jehož autorkou je Amy B. Harris. Vznikl na motivy románu \"Deníky Carrie B.\" od Candace Bushnellové a zároveň se jedná o prequel seriálu \"Sex ve městě\". Premiérově byl vysílán v letech 2013–2014 na stanici The CW. Celkově bylo natočeno 26 dílů ve dvou řadách.\n\nCarrie Bradshaw je šestnáctiletá středoškolačka žijící ve fiktivním městečku Castlebury v Connecticutu, která sní o kariéře slavné spisovatelky. V první řadě seriálu prozkoumává během své stáže v módním časopise New York. Druhá řada popisuje její nový život v tomto městě, kde bydlí s přáteli.\n\n\n\nV září 2011 stanice The CW oznámila, že plánuje vysílat prequel seriálu \"Sex ve městě\" s názvem \"The Carrie Diaries\". Projekt byl produkován Joshem Schwartzem a Stephanie Savage. Dne 18. ledna 2012 stanice objednala pilotní díl. Výkonnými producenty se stali Josh Schwartz, Stephanie Savage, Len Goldstein a Candace Bushnell, která je autorkou románu \"Deníky Carrie B.\", jenž posloužil jako předloha.\n\nPo skončení vysílání první řady oznámila stanice dne 9. května 2013, že objednává druhou řadu.\n\nDne 8. května 2014 stanice seriál po dvou řadách zrušila.\n\n"}
{"id": "1045545", "url": "https://cs.wikipedia.org/wiki?curid=1045545", "title": "Důl Ferdinand (Ostrava)", "text": "Důl Ferdinand (Ostrava)\n\nDůl Ferdinand v Ostravě-Michálkovicích byl černouhelný důl, který se nacházel přibližně v oblasti dnešní Briketářské ulice v kolonii Ferdinand. Těžba uhlí na této jámě probíhala mezi rokem 1850 až 1882. \nV budoucím důlním poli v Michálkovicích prováděla před založením dolu kutací práce C. k. kutací a vrtební komise, zastupující Vysoký montánní erár (Rakouský stát). Na základě udělení kutací koncese v roce 1843 bylo započato s hloubením C. k. michálkovické kutací jámy č.1 a č. 3. Na základě nálezu dobyvatelné uhelné sloje byla Báňským hejtmanstvím udělena koncese na těžbu uhlí formou tzv. propůjčky, výměrem čj. 429/ 49 z roku 19. prosince 1849, kterým bylo propůjčeno 20 důlních měr s názvem Michael č. I. až XX (tj. 90,2 ha). Jáma č. 1 dostala název Hlavní jáma (Hauptschacht), č. 3 na Michael. Hlavní jáma byla určena pro těžbu uhlí a čerpání vody. \n\nPrvní uhlí bylo vydobyto z otvírkových prací v roce 1850, pravidelná těžba začala v roce 1851. Uhlí se dobývalo ze slojí Jakloveckého souvrství. Vykazovaná těžba uhlí společně s dolem Michael činila 17 500 tun v roce 1854, v roce 1855 již 25 800 tun a v roce 1856 to bylo 42 692 tun. Vzhledem k dlouhodobé ztrátovosti podnikání rakouský stát své podniky postupně rozprodal. 15. prosince 1856 odkoupila Michálkovické důlní pole Výhradně privilegovaná Severní dráha císaře Ferdinanda. Hlavní jáma byla v tomto období přejmenována na jámu Ferdinand na počest císaře Ferdinanda V.\nV roce 1862 byly doly Ferdinand a Michael napojeny na Báňskou dráhu, což usnadnilo odvoz vytěženého uhlí k odběratelům a na překladiště uhlí SDF v Hrušově. \n\nKonečné hloubky 134,6 m bylo dosaženo v roce 1863, jáma měla dvě patra. K těžbě uhlí sloužil parní těžní stroj s ležatým válcem o výkonu 12 HP. K čerpání důlní vody bylo nasazeno parní důlní tahadlové čerpadlo se stojatým válcem s vahadlem o výkonu 60 HP. Propojením podzemí s dolem Michael se využívalo k přirozenému větrání (přirozené cirkulace vzduchu v dole). \n\nNa zrekonstruovaný důl Michael byla v roce 1882 převedena těžba dolu Ferdinand, který se stal pomocným dolem a jámou záložní. Došlo k první koncentraci těžby uhlí, jeho třídění a expedici z jedné jámy. V témže roce jáma Ferdinand vyhořela a v létech 1885 až 1886 byla zasypána.\n\nV dnešní době nese název Ferdinand kolonie domků, vystavěná v blízkosti bývalého dolu Ferdinand v létech 1883 až 1922 pro havíře, kteří pracovali na dole Michael / Michal / P. Cingr.\n"}
{"id": "1045549", "url": "https://cs.wikipedia.org/wiki?curid=1045549", "title": "Vinařská kulturní krajina na ostrově Pico", "text": "Vinařská kulturní krajina na ostrově Pico\n\nVinařská kulturní krajina na ostrově Pico ( \"Paisagem da Cultura da Vinha da Ilha do Pico\") je název jedné z portugalských kulturních památek, které jsou zapsány na seznamu světového dědictví UNESCO. Jedná se o území o rozloze 987 ha na západním skalnatém pobřeží azorského ostrova Pico. Pro toto území jsou charakteristické černé nízké zídky z čediče, které zde začaly vznikat v 15. století při snaze lidí ekonomicky zhodnotit zdejší krajinu. Zídky jsou zde trasovány kolmo i rovnoběžně k pobřežní hraně a vytvářejí tak síť uzavřených prostor (tzv. „currais“ či „curraletas“). V těchto ohrazených parcelách se daří vinné révě, která je chráněna před větry a roztříštěnou mořskou vodou ve vzduchu.\n\nTato jedinečná kulturní krajina drobných obezděných polí je odkazem práce několika generací drobných zemědělců, kteří si v nehostinném prostředí dokázali vytvořit podmínky udržitelného života a byli schopni zde pěstovat víno. \n\n"}
{"id": "1045551", "url": "https://cs.wikipedia.org/wiki?curid=1045551", "title": "Williams FW12", "text": "Williams FW12\n\nWilliams FW12 byl vůz formule 1 týmu Canon Williams nasazený pro rok 1988. Upravená verze vozu Williams FW12C byla používána v roce 1989. Vozidlo pilotovali Britové Nigel Mansell a Martin Brundle, Francouz Jean-Louis Schlesser, Belgičan Thierry Boutsen a Ital Riccardo Patrese.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "1045556", "url": "https://cs.wikipedia.org/wiki?curid=1045556", "title": "Jelizaveta Alexejevna Tarakanovová", "text": "Jelizaveta Alexejevna Tarakanovová\n\nJelizaveta Alexejevna (asi 1745 – 15. /resp. 4./ prosince 1775), později známa spíše jako kněžna \"Tarakanovová\" nebo \"Tarakanoff\", byla falešná uchazečka o ruský trůn. Sama se nazývala mj. \"kňagiňa Vladimirskaja\" (kněžna vladimirská, franc. \"princesse de Voldomir\"), kněžna \"Alžběta Alexejevna\", \"Fräulein Frank\", či \"Madame Trémouille\".\n\nJejí příjmení Tarakanova (\"tarakan\" je ruský výraz pro švába) je příjmení, které dostala až později v literatuře, divadelních kusech, filmech, či na obrazech, zřejmě na základě kusých údajů o jejím životě a zejména posledních okamžicích. Za svého života pod tímto jménem nebyla známa.\n\nTarakanovová se prohlašovala za dceru Alexeje knížete Razumovského a Alžběty Ruské, a měla být vychována v Petrohradě. Není však jisté místo ani přesné datum jejího narození, a dokonce ani rodné jméno. Je však známo, že cestovala do mnoha míst západní Evropy.\n\nByla milenkou hraběte Filipa Ferdinanda Limbursko-Stirumského a nechala se jím vydržovat v naději, že se s ní hrabě ožení.\n\nV toskánském Livornu byla zajata knížetem Orlovem, kterého vyslala carevna Kateřina II., aby ji vyhledal a přivedl zpět. Orlov ji svedl, poté ji vlákal na palubu ruské lodi, kde ji nechal zajmout a v únoru 1775 ji přivezl do Ruska, kde byla uvězněna v Petropavlovské pevnosti. V prosinci téhož roku ve vězení zemřela na tuberkulózu. Byla pohřbena na hřbitově Petropavlovské pevnosti.\n\nExistuje teorie, že její úmrtí bylo zinscenované, a že byla nucena se skrývat v klášteře pod jménem \"Dosifea\". Tajemná řeholnice toho jména byla pak evidována v Ivanovském monastýru od roku 1785 až do své smrti v roce 1810.\n"}
{"id": "1045558", "url": "https://cs.wikipedia.org/wiki?curid=1045558", "title": "Manan", "text": "Manan\n\nManan je druh polysacharidu, vyskytující se v rostlinách a houbách a složený převážně z jednotek manózy. Starší označení je polymanan. Existují různé typy těchto polysacharidů. Manany, v nichž jsou jednotlivé jednotky spojeny β-1,4 vazbou, slouží jako zásobní polysacharidy. Vyskytují se např v semenech palmy slonovníku (\"Phytelephas\"). Manany propojené β-1,4 byly též zjištěny v buněčných stěnách některých zelených řas, např. rodu \"Acetabularia\" či řas z čeledi \"Codiaceae\". Manan zde tvoří v buněčné stěně mikrofibrily namísto celulózy. \n\nJiný druh mananu se nachází jakožto stavební látka v buněčných stěnách kvasinek, např. rodu \"Saccharomyces\". Jednotky manózy jsou zde v hlavním řetězci propojeny α-1,6 vazbami, mimo to jsou zde i postranní vazby α-1,2 a α-1,3, někdy i α-1,6, které jsou kovalentně navázány k molekulám proteinů. Výsledný komplex je nazýván manoprotein a obsahuje 50 až 90 % manózy. Má se za to, že manoproteiny slouží v buňkách kvasinek jako výplň buněčné stěny tvořené glykany a chitinem.\n\nMezi manany se řadí i hemicelulóza, tvořící hlavní strukturní složku buněčné stěny měkkého dřeva jehličnatých rostlin. Skládá se z jednotek D-manózy, D-glukózy a D-galaktózy v poměru 3:1:1. Někdy je tento typ polysacharidu nazýván glukogalaktomanan. Glukomanany jsou přítomny v buněčných stěnách kapradin.\n"}
{"id": "1045559", "url": "https://cs.wikipedia.org/wiki?curid=1045559", "title": "Býkovec", "text": "Býkovec\n\nBýkovec (v obecné češtině či zastarale též bejkovec, též americký dobytkářský bič) je typ biče, ruční pracovní nástroj, používaný obvykle pastevci k ovládání dobytka. Byl také používán jako donucovací nebo mučící nástroj k ovládání a týrání lidí. Jde o dlouhý bič pletený z řemínků v jeden protáhlý, zužující se celek. \n\nBýkovec má rukojeť dlouhou 20–30 cm, poměrně tuhý je přechod mezi pevnou a ohebnou částí biče. Je dobře ovladatelný a vložená energie je snadno přenášena na špičku biče. Hlavní část délky býkovce je vyrobena z mnoha kožených pásků.\n\nPočátky používání býkovce jsou předmětem diskusí, vzhledem k tomu, že kůže snadno podléhá zkáze, je pravděpodobné, že to tak i zůstane. Potíže při sledování historického vývoje vznikají i z důvodů odlišností a proměn regionálních a národních názvů. Existují tvrzení, že býkovec byl vynalezen v Jižní Americe, kde byl jako „kravský bič“ používán při obchodu s otroky a také jako zbraň, nebo že sem byl ze Španělska dovezen.\n\nŘímské mozaiky a majolika datované asi na 2. a 3. století n. l. ukazují nástroje, který se jeví jako biče velmi podobné býkovci. Bičování, tedy používání biče, je často spojováno s Římany a jinými starověkými kulturami. Vzhledem k tomu, že stejné základní provedení nástroje je znázorněno v několika primárních zdrojích, zdá se pravděpodobné, že nejde o náhodné zobrazení. Že jde spíše o stylistické zobrazení biče v současné době používaného zcela stejně jako v době, kdy tyto výrobky byly vyrobeny.\n\nSvatý Ananiáš z Damašku, snad jeden ze 72 učedníků Páně, byl roku 40 v Eleutheropolisu zbit býkovci a ukamenován.\n\nZ dobových záznamů ze 16. století je popisován z Valašska majitel panství Zdeněk Kavka z Říčan, který byl chtivé násilnické povahy a vypsal vysoké roboty a robotníky, kteří pracovali pomaleji, trestal býkovcem. \n\nV rámci ubití Čtrnácti pražských mučedníků davem narychlo ozbrojeným býkovci, meči a cepy na masopustní úterý 15. února 1611 v Praze je smrt následkem ubití býkovci a dalšími předměty zmiňována například v případě Bartoloměje Dalmasoniho, jednoho z pěti zavražděných kněží, či zahradníka a sakristána Jana Bodeo.\n\nU feudálních vojsk v rámci vojenské samosprávy byli provinilci od pozdního středověku trestání svými spolubojovníky, což se později změnilo v rituální povinnost spolubojovníků podřízenou rozhodnutí majitele nebo velitele jednotky nebo zástupce státní moci. \nZ 18. a 19. století je jako trest doložena tzv. „ulička“, při níž vojáci vybaveni rákoskami, býkovci, popř. koženými řemeny postrojů nastoupili do řad tvořících uličku a za dozoru důstojníků a poddůstojníků museli bít trestaného vojáka, který musel projít touto uličkou oděn jen do půl těla, podle výše trestu i několikrát. \n\nNa konci 19. a na počátku 20. století, jak se stala venkovská ekonomika mechanizovanější, se poptávka po všech typech bičů postupně snižovala. Na konci první poloviny 20. století byla výroba dlouhých bičů zanikajícím řemeslem. Pouze několik řemeslníků vyrábělo kvalitní biče.\n\nZ období nacistického Německa je doložen případ, kdy představitelé nacistického režimu úspěšně použili bič k získávání informací při výslechu vězňů nebo kdy vedení koncentračního tábora ve Flossenbürgu před popravou bičovalo býkovcem vězně obviněné z pokusu o útěk nebo sabotáž. 120 centimetrů dlouhý býkovec spletený z drátů obložených pískem a obšitých volskou kůží používali ke kázeňskému trestání dozorci v koncentračním táboře Dachau, k trestání používali býkovec v koncentračním táboře Sachsenhausen. Býkovce spolu s dalšími nástroji, například železnými tyčemi, používali moravští dozorci, například stráž v Kroměříži nebo F. Bögl, V. Bouda a A. Jedlička v Hranicích, v roce 1945 k týrání internovaných Němců. \n\nVe druhé polovině 20. století došlo k oživení zájmu, k čemuž přispělo uvádění filmů, jako je video \"Whip It\" skupiny Devo, a filmů s hrdinou Indiana Jonesem například \"Dobyvatelé ztracené archy\". Silně romantizovaná hlavní kladná postava zde používá dlouhý bič nejen jako nástroj a zbraň. Obratnost v používání nástroje zobrazená filmovým uměním jako symbol síly a schopností, ve spojitosti s výrazným hrdinou, vedla ke zvýšenému zájmu o používání biče jako koníček, v divadelním umění a při soutěžích. Do 20. století byl býkovec využíván pro jeden základní, hlavní účel, ale moderní biče výrobci navrhují pro různé specifické účely a styly použití. \n"}
{"id": "1045563", "url": "https://cs.wikipedia.org/wiki?curid=1045563", "title": "François-Joseph Gossec", "text": "François-Joseph Gossec\n\nFrançois-Joseph Gossec (17. ledna 1734, Vergnies, Henegavsko (dnes Belgie) – 16. února 1829, Passy) byl francouzský houslista, hudební skladatel a pedagog.\n\nByl synem rolníka. Jelikož od dětství vykazoval výrazný hudební talent stal se sboristou v katedrále Notre-Dame v Antverpách. Do Paříže přišel roku 1751 a byl tam žákem skladatele Jeana-Philippa Rameaua. Svého učitele také vystřídal v řízení orchestru, který financoval generál Alexandre Le Riche de La Pouplinière, bohatý amatérský hudebník a milovník a mecenáš hudby. Tento orchestr rovněž řídil český skladatel Jan Václav Stamic.\n\nV roce 1751 se stal členem zednářské lóže \"Réunion des Arts\", ve které byli členy také Étienne-Nicolas Méhul a Luigi Cherubini. V roce 1758 se oženil se zpěvačkou Marie-Elisabeth Georgesovou. Syn Alexandre-François-Joseph se jim narodil v roce 1760.\n\nGossec si vzal za svůj cíl oživení instrumentální hudby ve Francii. První jeho symfonie byla provedena v roce 1754. 6 symfonií pak publikoval v roce 1756 jako op. 3. V 25 letech se rozhodl složit monumentální dílo: \"Messe des morts\" (Requiem). V květnu roku 1760 byla tato 90 minut trvající smuteční mše poprvé provedena v klášteře jakobínů v Rue Saint-Jacques v Paříži a učinila Gosseca přes noc slavným.\nV letech 1762–1769 řídil orchestr Louise V. Joseph de Bourbon-Condé a v roce 1766 ještě také orchestr prince Louise François I. de Bourbon. Oba orchestry přivedl na vrcholnou úroveň. V roce 1770 založil serii koncertů \"Concert des Amateurs\" o tři roky reorganizoval tradiční řadu koncertů Concert Spirituel. Na těchto koncertech uváděl svá vlastní díla, ale i díla svých současníků, zvláště pak symfonie Joseph Haydna.\n\nV roce 1778 navštívil Gosseca Wolfgang Amadeus Mozart a v dopise svému otci jej nazýval svým přítelem.\nOd roku 1778 působil na \"Académie de Musique\" nejprve jako sborový dirigent a od 1780 jako druhý ředitel. Od roku 1784 stál také v čele \"École royale de chant\" založené baronem Louis Auguste Le Tonnelier de Breteuil. Po roce 1780 upadal Gossecův zájem o symfonickou hudbu a začal se více věnovat opeře. V této práci však nebyl příliš úspěšný. Částečně to bylo způsobeno slabostí použitých libret, ale také tím, že toto hudební pole v Paříži zcela ovládali André Ernest Modeste Grétry a Christoph Willibald Gluck.\n\nPřes podporu ze šlechtických kruhů byl skladatel nadšený idejemi Francouzské revoluce. Stal se oficiálním skladatelem Francouzské republiky a autorem mnoha reprezentativních děl pro revoluční slavnosti. Spolu s Etiennem Méhulem byl dirigentem orchestru Národní gardy a v roce 1795 byl jmenován inspektorem právě založené Pařížské konzervatoře. Byl jmenován členem Akademie krásných umění a byl vyznamenán Řádem čestné legie.\n\nPo porážce Napoleona u Waterloo byla konzervatoř na čas uzavřena a Gossec ve svých 81 letech musel odejít do důchodu. Zemřel na pařížském předměstí Passy (dnes 16. pařížský obvod). Je pohřben na hřbitově Père-Lachaise, v blízkosti hrobů Méhula a Grétryho.\n\nJe jedním z prvních zvěstovatelů přicházejícího období romantismu, zejména pokud se týká technických prostředků. Své \"Te Deum\" komponoval pro 1200 zpěváků a 300 dechových nástrojů. Některá jeho oratoria vyžadují několik na sobě nezávislých sborů.\n\n\n\n\n\n\n"}
{"id": "1045571", "url": "https://cs.wikipedia.org/wiki?curid=1045571", "title": "Karl von Pflanzer-Baltin", "text": "Karl von Pflanzer-Baltin\n\nKarl von Pflanzer-Baltin (1. června 1855 Fünfkirchen, Rakouské císařství – 8. dubna 1925, Vídeň) byl rakousko-uherský generálplukovník aktivní během první světové války.\n\nPo absolvování nižší reálné školy se Karl rozhodl nastoupit na kadetku v Mariboru a Eisenstadtu. V letech 1867–71 studoval na Tereziánské vojenské akademii ve Vídeňském Novém Městě. (Mezi jeho spolužáky byli například Karl von Kirchbach auf Lauterbach či Arthur Giesl von Gieslingen). V roce 1875 byl povýšen do hodnosti poručíka a nastoupil službu v dragounském pluku č.1 (\"Dragonerregiment Kaiser Franz Nr.1\") s umístěním ve městě Brüx. V letech 1877–78 navštěvoval důstojnickou školu v Pardubicích a v letech 1878-80 vojenskou školu ve Vídni. Následně byl povýšen do hodnosti nadporučíka. Po různých štábních funkcích byl převelen k Hulánskému pluku č.2 (\"Ulanenregiment Fürst zu Schwarzenberg Nr.2\") v Tarnově.\n\nPoté se stal učitelem na vojenské akademii. V roce 1897 byl povýšen na plukovníka a přidělen ke štábu XI. sboru. Ve stejném roce byl navíc povýšen také ve šlechtických vrstvách. Jeho bezdětný strýc c.k. hejtman I. třídy Josef svobodný pán Baltin na něj přenesl jméno, erb a titul. Od té doby mohl Karl používat titul \"svobodný pán\". V roce 1903 se stal generálmajorem a velitelem 32. pěší divize v Nagyszeben. Rok 1907 znamenal pro Karla další povýšení, tentokrát do hodnosti polního podmaršálka, navíc byl jmenován velitelem 4. pěší divize v Brně. Po vypuknutí první světové války byl povýšen na generála jezdectva a získal velení nad jedním armádním sborem, který byl podle něj pojmenován Pflanzer-Baltin. Následně byl převelen na východní frontu, kde dokázal zastavit nápor Rusů. V únoru 1915 se mu za pomoci německých sil povedlo vytlačit Rusy z Černovic a později také přinutil jednotky ruského generála Brusilova k útěku. (Za tyto úspěchy byl v roce 1918 oceněn Vojenským řádem Marie Terezie v hodnosti komandér.) Následně se účastnil úspěšné bitvy u Gorlice. Po této bitvě byla z Karlových jednotek zformována 7. armáda.\n\nV následujícím roce byl povýšen do hodnosti generálplukovníka. Jedním z jeho prvních neúspěchů byla účast při takzvané Brusilovově ofenzívě. Rusům se při této akci podařilo zatlačit 7. armádu zpátky a opět dobýt Černovice. Kvůli následným konfliktům s důstojnickým sborem požadal na doporučení arcivévody Fridricha o uvolnění ze služby. V listopadu 1916 opustil armádu a odešel do důchodu. Nicméně, po nástupu císaře Karla I. (1917) byl opět povolán do služby. Byl jmenován generálním inspektorem pěších jednotek. 3. července 1918 pak převzal velení nad Armádní skupinou Albánie (\"Heeresgruppe Albanien\").\n\nPo skončení války odešel z armády a usadil se ve Vídni. Zemřel 8. dubna 1925 a je pochován na hřbitovu ve vídeňské čtvrti Hietzing.\n\nByl synem c.k. generálního auditora Wilhelma Pflanzera, který byl v roce 26. října 1879 na základě majestátu císaře Františka Josefa I. povýšen do šlechtického stavu a obdržel čestný titul \"Edler von\".\n\nOženil se s Hedwigou Feger de Mercyfalva et Temes-Zsadany, se kterou měl dva syny. Arthura von Pflanzer-Baltin (23. května 1888 - 12. dubna 1963) a Erwina von Pflanzer Baltin (1893–1915). Oba se stali důstojníky kavalerie. Arthur byl bezdětný a Erwin padl v boji.\n\n"}
{"id": "1045572", "url": "https://cs.wikipedia.org/wiki?curid=1045572", "title": "Syco Music", "text": "Syco Music\n\nSyco Music, také známá jako Syco Redords, je britská nahrávací společnost, založená Simonem Cowellem. Jeho dceřiná společnost je Syco Entertainment.\n\nNahrávací společnost má kanceláře v Londýně a v Los Angeles. Syco má exkluzivní právo na podepsání smlouvy s vítězi a finalisty soutěže \"The X Factor\" a \"Got Talent\". Debutového alba Susan Boyleové \"I Dreamed a Dream\" se prodalo přes 9 milionů kopií a stalo se tak nejvíce prodávaným albem poslední dekády a nejúspěšnějším vydáním toho roku. V roce 2009 se nejúspěšnějším vítězem talentové show stala Leona Lewis, kdy se jejího druhého singlu \"Bleeding Love\" z alba \"Spirit\" prodalo na 9 milionů kopií.\n\nOriginální základnu má společnost v Londýně, kdy pod sebou má většinu umělců na britském trhu. V roce 2010 pode sebe přijali producenta/zpěváka/skladatele Labyrintha. Syco poprvé souhlasilo s Columbia Records, že budou společně pracovat na kariéře Matta Cardleho – vítěze britského X Factoru.\n\nV červenci 2014 mělo se společností podepsanou smlouvu 31 umělců:\n\n\n"}
{"id": "1045578", "url": "https://cs.wikipedia.org/wiki?curid=1045578", "title": "Beatrice Faumuinová", "text": "Beatrice Faumuinová\n\nBeatrice Faumuinová (* 23. října 1974 Auckland) je bývalá novozélandská atletka, mistryně světa v hodu diskem.\n\nPozoruhodná byla její série vítězství v 37 startech za sebou v řadě v období od ledna 1997 do června 1998. Čtyřikrát startovala v hodu diskem na olympiádě, nikdy však nezískala medaili. Jejím životním úspěchem bylo vítězství v této disciplíně na mistrovství světa v roce 1997.\n\n"}
{"id": "1045580", "url": "https://cs.wikipedia.org/wiki?curid=1045580", "title": "Teroristický útok na péšávarskou školu", "text": "Teroristický útok na péšávarskou školu\n\nTeroristický útok na péšávarskou školu se stal 16. prosince 2014 ve městě Péšávar v severním Pákistánu. Při útoku zahynulo 132 studentů školy ve věku 12 - 16 let a 9 pracovníků školy. Zahynulo i 7 teroristů. Skupina ozbrojenců ze skupiny Tahrík-e Tálibán-e Pákistán vtrhla do školy v Péšávaru, a začala masakrovat studenty a zaměstnance školy.\n\nV reakci na tento čin zrušil Pákistán moratorium na výkon trestu smrti za terorismus.\n"}
{"id": "1045587", "url": "https://cs.wikipedia.org/wiki?curid=1045587", "title": "Tisková forma", "text": "Tisková forma\n\nTisková deska pro ofsetový tisk musí být schopna vytvářet jak hydrofilní netisknoucí, tak hydrofobní tisknoucí prvky. Používají se kovové tiskové desky, a to z jednoho kovu, hlavně z hliníkové slitiny.\nDíky vývoji makromolekulární chemie a rozvoji fotopolymerů jako nositelů hydrofobility na tiskové formě se používají převážně monometalické tiskové formy ovrstvené fotopolymery. Na tiskové desky je nanesena světlocitlivá vrstva, jejímž základním principem je fotopolymerní síťování, při kterém vznikají vazby mezi jednotlivými makromolekulami. Po osvitu se osvětlená strana stane nerozpustnou v rozpouštědle.\n\nSoučasné tiskové desky jsou vyráběny převážně z hliníkové slitiny a jsou dodávány presenzibilované, tj. opatřené světlocitlivou vrstvou, která bývá převážně pozitivní.\n\nV 90. letech 20. století se začaly uplatňovat systémy označované zkratkou CTP (computer to plate), vycházejí s původní přípravy tiskových desek analogovým způsobem, kdy se na kovovou desku připevnil filmový podklad, došlo k osvitu, vyvolání tiskové desky, sušení. Digitální technologie umožnily řídit osvit desky po jednotlivých bodech přímo, zářením laseru. Tím došlo ke značné úspoře energií i času při přípravě tiskových desek. Příprava tiskových desek metodou CTP v současné době převažuje.\n\n"}
{"id": "1045589", "url": "https://cs.wikipedia.org/wiki?curid=1045589", "title": "Balasagun", "text": "Balasagun\n\nBalasagun (: \"Balagasun - Balassagun, Balasaghun, Karabalsagun\"; : \"بلاساغون - Balāsāghūn\"; ; v jiných jazycích \"Koz Ordu, Koz Uluş, Kuz Uluş, غزباليغ - Ghuzz-Balïğ\") bylo starověké sogdské město v současném Kyrgyzstánu, které sa nacházelo v Čujské dolině mezi Biškekem a jezerem Issyk-kul. Bylo postaveno 12 kilometrů jihovýchodně od současného Tokmoku jako jedno ze čtyř, kdysi slavných a silných, hlavních měst: Balasagun, Sujáb a Nevkat. Nelze ho zaměňovat s městem Karabalgasun v Mongolsku, které bylo hlavním městem Ujgurské říše.\n\nJelikož Sogdiana, která tvořila jednu z provincií Achaimenovské říše, ležela podél hedvábné stezky, už od 2. století př. n. l. až do 10. století zde dominoval obchod. Tak jako jiná města v tomto regionu, i Balasagun byl nejspíš založen za vlády starověké civilizace Sogdů.\n\nZe zdrojů, jako jsou dokumenty nalezeny sirem Marckem Aurelem Steinem a jiných se zdá, že do 4. století, zde probíhal monopolní obchod mezi Indií a Čínou. Krom toho, roku 568, byla k římskému císaři v Konstantinopoli vyslána turko-sogdská delegace, k získání povolení k obchodování, a v následujících letech obchodní činnost mezi státy vzkvétala. Poté, v druhé polovině 9. století, se Balasagun stal jedním ze čtyř velkých měst, anebo hlavním městem Karachánského chanátu a následně východního Karachánského chanátu (1032-1210), čímž nahradil bývalé hlavní město Karluků - Sujáb. Až do 11. století se v tomto městě používal sogdský jazyk. Po dobytí muslimského chanátu karakitanským gurchánem (kagan) Jie-lü Ta-š'im († 1143) který porazil Karachány, roku 1134, bylo z města učiněno centrum Karakitanského chanátu, které vydrželo téměř století do roku 1218, kdy ho dobyl Čingischán. Mongolové ho nazývali Gobalik (\"hezké město\"). Ve městě žil také značný počet obyvatelstva křesťanské nestoriánské církve.\n\nNěkolik zemětřesení po staletí zde způsobilo mnoho škod. Od 14. století, kdy přestalo město existovat, je Balasagun vesnice s množstvím ruin. Mezi nejvýznamnější, ležící v Čujské oblasti ke které náleží Balasagunské ruiny, patří slavná Věž Burana. Věž Burana je minaret postavený v 11. století na ruinách starobylého města Balasagun.\n\nBalasagun byl rodištěm karachánského básníka Jusúfa Balasagunského (Jusúf Chas-Hadžib), autora slavné básně \"„Kutadgu Bilig → Prospěšné znalosti“\", který je považován za zakladatele turecké literatury.\n\n\n"}
{"id": "1045590", "url": "https://cs.wikipedia.org/wiki?curid=1045590", "title": "Paulo Sérgio Silvestre do Nascimento", "text": "Paulo Sérgio Silvestre do Nascimento\n\nPaulo Sérgio Silvestre do Nascimento známý jako Paulo Sérgio (* 2. června 1969, São Paulo) je bývalý brazilský fotbalový útočník a reprezentant. Hrál na levém křídle. Mimo rodnou Brazílii působil jako hráč v Německu, Itálii a Spojených arabských emirátech.\n\nJe mistrem světa z roku 1994 v USA po finálové výhře v penaltovém rozstřelu nad Itálií.\nCelkem odehrál za Seleção (brazilský národní tým) 12 zápasů (vstřelil 2 góly) v letech 1991–1994.\n\nS Bayernem Mnichov vyhrál Ligu mistrů UEFA 2000/01, Interkontinentální pohár 2001, dvakrát německou Bundesligu (2000, 2001), jednou DFB-Pokal (2000) a jednou DFB-Ligapokal (1999).\n\n"}
{"id": "1045593", "url": "https://cs.wikipedia.org/wiki?curid=1045593", "title": "Williams FW20", "text": "Williams FW20\n\nWilliams FW20 byl vůz formule 1 týmu Winfield Williams nasazený pro rok 1998. Vozidlo pilotovali Kanaďan Jacques Villeneuve a Němec Heinz-Harald Frentzen. Tým měl od této sezóny za hlavního sponzora Winfield.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "1045597", "url": "https://cs.wikipedia.org/wiki?curid=1045597", "title": "Daniel Balabán", "text": "Daniel Balabán\n\nDaniel Balabán (nar. 20. září 1957, Šumperk) je český malíř a vysokoškolský pedagog. Jeho strýcem byl evangelický teolog a duchovní Milan Balabán a jeho bratrem byl spisovatel Jan Balabán.\n\nV letech 1979 – 1984 studoval v Praze na AVU u profesora Františka Jiroudka. Od roku 1993 vede ateliér malby na Fakultě umění na Ostravské univerzitě. V roce 2004 se na AVU habilitoval a získal titul docent. V roce 2012 se stal laureátem Ceny Michala Ranného. Je kmenovým autorem galerie Via Art v Praze.\n\n"}
{"id": "1045602", "url": "https://cs.wikipedia.org/wiki?curid=1045602", "title": "World Championship Tennis Finals 1987", "text": "World Championship Tennis Finals 1987\n\nWorld Championship Tennis Finals 1987 byl sedmnáctý ročník tenisového turnaje WCT Finals, pořádaný jako první ze tří událostí World Championship Tennis hraných v rámci okruhu Grand Prix. Probíhal mezi 7. až 13. dubnem na koberci dallaské haly Reunion Arena.\n\nNa turnaj s rozpočtem 500 000 dolarů se kvalifikovalo osm tenistů. Po tříleté periodě s dvanácti účastníky tak došlo k návratu k původnímu počtu. Premiérovou dallaskou trofej získal nenasazený Čech Miloslav Mečíř po finálovém vítězství nad americkou turnajovou trojkou Johnem McEnroem ve čtyřech setech, když soupeři v úvodní sadě uštědřil „kanára“. Připsal si pátý titul probíhající sezóny a celkově desátý v kariéře.\n\n"}
{"id": "1045604", "url": "https://cs.wikipedia.org/wiki?curid=1045604", "title": "World Championship Tennis Finals 1988", "text": "World Championship Tennis Finals 1988\n\nWorld Championship Tennis Finals 1988 byl osmnáctý ročník tenisového turnaje WCT Finals, pořádaný jako první ze tří událostí World Championship Tennis hraných v rámci okruhu Grand Prix. Probíhal mezi 28. březnem až 4. dubnem na koberci dallaské haly Reunion Arena.\n\nNa turnaj s rozpočtem 500 000 dolarů se kvalifikovalo osm tenistů. Jediný dallaský titul v historii turnaje pro německé hráče vybojoval nejvýše nasazený Boris Becker po finálovém vítězství nad švédskou turnajovou dvojkou Stefanem Edbergem ve čtyřech setech. Připsal si tak čtvrtý titul probíhající sezóny a celkově dvacátý druhý v kariéře.\n\n"}
{"id": "1045606", "url": "https://cs.wikipedia.org/wiki?curid=1045606", "title": "World Championship Tennis Finals 1989", "text": "World Championship Tennis Finals 1989\n\nWorld Championship Tennis Finals 1989 byl devatenáctý a současně závěrečný ročník tenisového turnaje WCT Finals, pořádaný jako první ze tří událostí World Championship Tennis hraných v rámci okruhu Grand Prix. Probíhal mezi 28. únorem až 6. březnem na koberci dallaské haly Reunion Arena.\n\nNa turnaj s rozpočtem 500 000 dolarů se kvalifikovalo osm tenistů. Obhájce trofeje Němec Boris Becker nestartoval. Rekordní pátý titul z dallaské události vybojoval nejvýše nasazený Američan John McEnroe po finálovém vítězství nad krajanem Bradem Gilbertem ve třech setech. Rekordním zápisem se stala i osmá finálová účast McEnroea. Šampion si tak připsal třetí titul probíhající sezóny a celkově sto třicátý sedmý v kariéře.\n\n"}
{"id": "1045609", "url": "https://cs.wikipedia.org/wiki?curid=1045609", "title": "World Championship Tennis Finals 1978", "text": "World Championship Tennis Finals 1978\n\nWorld Championship Tennis Finals 1978 byl osmý ročník tenisového turnaje WCT Finals, pořádaný jako jedna z osmi událostí World Championship Tennis hraných premiérově v rámci okruhu Grand Prix. Začalo tak čtyřleté období, kdy byly turnaje WCT začleněny do série Grand Prix organizované Mezinárodní tenisovou federací. Daný ročník probíhal mezi 9. až 14. květnem na koberci dallaské haly Moody Coliseum.\n\nNa turnaj s rozpočtem 200 000 dolarů se kvalifikovalo osm tenistů. Američan Vitas Gerulaitis proměnil svou jedinou finálovou účast v historii turnaje v titul, když ve finále zdolal krajana Eddieho Dibbse hladce ve třech setech. Připsal si tak třetí titul probíhající sezóny a celkově osmnáctý v kariéře.\n\n"}
{"id": "1045612", "url": "https://cs.wikipedia.org/wiki?curid=1045612", "title": "World Championship Tennis Finals 1979", "text": "World Championship Tennis Finals 1979\n\nWorld Championship Tennis Finals 1979 byl devátý ročník tenisového turnaje WCT Finals, pořádaný jako jedna z osmi událostí World Championship Tennis hraných podruhé v rámci okruhu Grand Prix. Probíhal mezi 1. až 6. květnem na koberci dallaské haly Moody Coliseum.\n\nNa turnaj s rozpočtem 200 000 dolarů se kvalifikovalo osm tenistů. Obhájce trofeje Vitas Gerulaitis vypadl v semifinále. Premiérově se do finále probojoval Američan John McEnroe, jenž ve finále zdolal švédského hráče Björna Borga ve čtyřech setech. Seveřan odešel z finálového boje v Dallasu poražen potřetí ze čtyř účastí. Američan naopak zahájil rekordní dallaskou sérii čítající pět titulů a osm finále, jež zůstala nepřekonána žádným jiným tenistou. McEnroe si také připsal devátý titul probíhající sezóny a celkově jubilejní dvacátý v kariéře.\n\n"}
{"id": "1045615", "url": "https://cs.wikipedia.org/wiki?curid=1045615", "title": "World Championship Tennis Finals 1980", "text": "World Championship Tennis Finals 1980\n\nWorld Championship Tennis Finals 1980 byl jubilejní desátý ročník tenisového turnaje WCT Finals, pořádaný jako jedna z osmi událostí World Championship Tennis hraných potřetí v rámci okruhu Grand Prix. Probíhal mezi 28. dubnem až 4. květnem na koberci dallaské haly Reunion Arena.\n\nRozpočet turnaje se meziročně navýšil o 50 tisíc na částku 250 000 dolarů. Kvalifikovalo se na něj osm tenistů. Obhájce trofeje Američan John McEnroe ve finále nestačil na krajana a svého velkého rivala Jimmyho Connorse po čtyřsetovém průběhu. Connors tak dosáhl, opět po roce 1977, na druhou a poslední dallaskou trofej. Současně si připsal třetí titul probíhající sezóny a celkově devadesátý čtvrtý v kariéře.\n\n"}
{"id": "1045618", "url": "https://cs.wikipedia.org/wiki?curid=1045618", "title": "Tomáš Novotný (architekt)", "text": "Tomáš Novotný (architekt)\n\nTomáš Novotný (* 2. července 1954) je český architekt a vysokoškolský učitel.\n\nOd roku 1997 působí spolu s Janem Karáskem v ateliéru KAVA, Karásek & Novotný architekti.\n\nNa Fakultě architektury ČVUT působí jako vedoucí ateliéru ústavu navrhování I.\n\nOd roku 1996 je členem Spolku výtvarných umělců Mánes, v letech 2011 – 2013 byl jeho předsedou.\n\n\n\n"}
{"id": "1045620", "url": "https://cs.wikipedia.org/wiki?curid=1045620", "title": "Býkovec (rozcestník)", "text": "Býkovec (rozcestník)\n\nBýkovec či bejkovec může být: \n\n"}
{"id": "1045622", "url": "https://cs.wikipedia.org/wiki?curid=1045622", "title": "Detvan (rybíz)", "text": "Detvan (rybíz)\n\nDetvan (\"Ribes rubrum\" 'Detvan') je ovocný keř, kultivar druhu rybíz červený z čeledi meruzalkovité (\"Grossulariaceae\"). Plody jsou bobule, lesklé s hladkou slupkou, vhodné pro na zpracování, ale používané i ke konzumaci. Zraje na začátku července. Je řazen do botanické skupiny \"Ribes multiflorum\".\n\nByla vypěstována v ČSSR, ve Výzkumném ústavu v Bojnici (na Slovensku), povolena byla v roce 1985.\n\nZ rozlišovacích znaků je typický list, \n\nRůst bujný, jako naroubovaná odrůda na meruzalce rovněž bujný. Vytváří relativně mohutné keře. Výhony silné, dobře obrůstá, zvláště na živných půdách ve vhodných podmínkách ve vlhkých oblastech. Řez snáší dobře, řez je vhodný.\n\nJe vhodná do všech podmínek v ČR, ale na chudých a suchých půdách a zvláště pokud není pravidelně řezán jsou plody menší. Dobře snáší nízké teploty v zimě.\n\nPlodí bohatě a pravidelně, ovšem později.\n\nPlod je kulatá červená bobule kyselé chuti s lesklou slupkou. \n\nList je pro druh méně typický. Listy jsou ale stejně jako u jiných odrůd pětilaločné, spirálovitě uspořádané na stopkách, střídavé, zubaté, okrouhlé.\n\nKvěty jsou nenápadné žluto-zelené, velké 4-9 mm, kvete v 7–8 cm dlouhých převislých hroznech. Kvete od dubna do května. Odrůda je převážně samosprašná. \n\nOdrůda je někdy napadána těmito škůdci a chorobami: antraknóza rybízu, virový zvrat rybízu (BRV), vlnovník rybízový \"Cecidophyopsis ribis\", mšice rybízová. Je uváděno, že netrpí některými významnými škůdci a chorobami - padlím a rzí vejmutovkovou.\n\nVhodná podnož pro zahrádkáři užívané stromkové formy je meruzalka zlatá.\n\nV konzervárenském průmyslu k výrobě marmelád,šťáv a džemů, hodí se ke zmražení. Je vhodná pro velkovýrobu. Pro svou plasticitu, zdravotní stav a dobrou plodnost je odrůda často pěstovaná.\n"}
{"id": "1045627", "url": "https://cs.wikipedia.org/wiki?curid=1045627", "title": "Tolna", "text": "Tolna\n\nTolna může být:\n"}
{"id": "1045628", "url": "https://cs.wikipedia.org/wiki?curid=1045628", "title": "Jordi Masip", "text": "Jordi Masip\n\nJordi Masip López (* 3. ledna 1989, Sabadell, Španělsko) je španělský fotbalový brankář, který v současnosti hraje v klubu Real Valladolid.\n\nNarodil se v katalánském městě Sabadell. V 15 letech se stal členem proslulé mládežnické akademie La Masia klubu FC Barcelona.\nV ročníku 2008/09 hostoval v klubu UE Vilajuïga ve čtvrté španělské lize Tercera División.\nV sezoně 2014/15 byl povýšen do A-mužstva Barcelony jako třetí brankář za Čilanem Claudio Bravem a Němcem Marc-André ter Stegenem. Debutoval 16. prosince 2014 ve španělském poháru Copa del Rey na Camp Nou proti týmu SD Huesca (výhra 8:1).\n\nReprezentoval Španělsko v mládežnické kategorii U17.\n\n"}
{"id": "1045633", "url": "https://cs.wikipedia.org/wiki?curid=1045633", "title": "Cruz Azul", "text": "Cruz Azul\n\nCruz Azul (celým názvem Club Deportivo Social y Cultural Cruz Azul AC) je mexický fotbalový klub z Ciudad de México, který působí v mexické Lize MX. Klub byl založen v roce 1927 a svoje domácí utkání hraje na stadionu Estadio Azul s kapacitou 32 904 diváků. Sponzorem týmu je firma Cemento Cruz Azul.\n\n\nCruz Azul je osminásobným mistrem Mexika, v roce 1997 získal kontinentální treble.\n\n"}
{"id": "1045638", "url": "https://cs.wikipedia.org/wiki?curid=1045638", "title": "Cruz Azul (rozcestník)", "text": "Cruz Azul (rozcestník)\n\nCruz Azul může znamenat:\n"}
{"id": "1045652", "url": "https://cs.wikipedia.org/wiki?curid=1045652", "title": "Seznam farností litoměřické diecéze", "text": "Seznam farností litoměřické diecéze\n\nLitoměřická diecéze je k prosinci 2014 územně členěna na 383 farností. Farnosti litoměřické diecéze někdy bývají sdruženy po několika do tzv. farních obvodů (kolatur), které spravuje jeden duchovní správce – farář nebo administrátor farnosti. Každá farnosti připadá do jednoho z 10 vikariátů litoměřického diecéze. V čele každého vikariátu stojí okrskový vikář.\n\nDo roku 1993 měla litoměřická diecéze 450 farnosti. Když došlo k založení plzeňské diecéze, některé farnosti byly připojeny k této nové diecézi a některé připadly k pražské arcidiecézi. Naopak do litoměřické diecéze připadlo pět farností z pražské arcidiecéze. Do 31. prosince 2012 se litoměřická diecéze skládala ze 437 farností. \n\nK litoměřické diecézi byla vejprtská farnost přiřazena od 1. ledna 2013 .\n\nOd 1. ledna 2013 došlo k redukci počtu farností v krušnohorském vikariátu a k litoměřické diecézi, na základě dekretu Kongregace pro biskupy, byla přiřazena vejprtská farnost z plzeňské diecéze. Počet farností se v litoměřické diecézi se ustálil na čísle 383.\n\n\n"}
{"id": "1045659", "url": "https://cs.wikipedia.org/wiki?curid=1045659", "title": "Channel One Cup 2014", "text": "Channel One Cup 2014\n\nKarjala Cup 2014 bude turnaj v rámci série Euro Hockey Tour 2014/2015, který bude probíhat od 19. do 22. prosince 2014. Zápas mezi českou a švédskou hokejovou reprezentací proběhne v O areně v Praze, ostatní zápasy turnaje proběhnou v hale Bolšoj v ruském Soči. Obhájcem prvenství z předchozího ročníku byla česká hokejová reprezentace. Vítězem turnaje se po čtrnácté stala reprezentace Ruska.\n\n"}
{"id": "1045662", "url": "https://cs.wikipedia.org/wiki?curid=1045662", "title": "Irina Jatčenková", "text": "Irina Jatčenková\n\nIrina Jatčenková , (* 31. října 1965 Homel) je bývalá běloruská atletka, mistryně světa v hodu diskem z roku 2003.\n\nBěhem pěti olympijských startů vybojovala v Sydney v roce 2000 bronzovou medaili v hodu diskem. Největší úspěch pro ni znamenal titul mistryně světa v hodu diskem ze šampionátu v Paříži v roce 2003. Svůj osobní rekord 69,14 metru vytvořila v roce 2004. V témže roce původně vybojovala bronzovou medaili na Olympijských hrách v Athénách, při zpětném testování ale vyšlo najevo, že si pomohla k výsledku dopingem, a o medaili nakonec přišla.\n\n"}
{"id": "1045665", "url": "https://cs.wikipedia.org/wiki?curid=1045665", "title": "Patrick M’Boma", "text": "Patrick M’Boma\n\nHenri Patrick M'Boma Dem, známý jako Patrick M’Boma (* 15. listopadu 1970 Douala) je bývalý kamerunský fotbalový útočník.\nHrál ve Francii, Itálii, Japonsku, Anglii a Libyi.\n\nS kamerunskou reprezentací dvakrát vyhrál mistrovství Afriky (Africký pohár národů), a to v letech 2000 a 2002, kdy se zároveň stal nejlepším střelcem turnaje. Je též držitel zlaté medaile z olympijských her 2000. Zúčastnil se dvou mistrovství světa (1998, 2002). Za Kamerun odehrál 57 mezistátních zápasů, v nichž vstřelil 33 gólů. V roce 2000 byl vyhlášen nejlepším fotbalistou Afriky v anketě Africké fotbalové asociace, ve stejném roce získal stejné ocenění v konkurenční anketě BBC. V roce 1997 byl nejlepším střelcem japonské ligy, jako hráč Gamba Osaka. S klubem Paris Saint-Germain FC získal v sezóně 1994/95 francouzský fotbalový pohár, s AC Parma v sezóně 2001/02 pohár italský, a s Tokyo Verdy roku 2004 pohár japonský.\n\n"}
{"id": "1045666", "url": "https://cs.wikipedia.org/wiki?curid=1045666", "title": "Emmanuel Amuneke", "text": "Emmanuel Amuneke\n\nEmmanuel Amuneke (* 25. prosince 1970, Eze Obodo) je bývalý nigerijský fotbalista, záložník.\n\nS nigerijskou fotbalovou reprezentací vyhrál v roce 1994 mistrovství Afriky (Africký pohár národů), o šest let později na tomto turnaji získal stříbrnou medaili. Roku 1996 s Nigérií vyhrál turnaj na olympijských hrách v Atlantě. Zúčastnil se mistrovství světa 1994. Za Nigérii odehrál 27 mezistátních zápasů a vstřelil v nich 9 gólů. Roku 1994 byl v anketě Africké fotbalové asociace vyhlášen nejlepším fotbalistou Afriky, roku 1996 se mu stejného titulu dostalo v konkurenční anketě BBC. S FC Barcelona se stal dvakrát mistrem Španělska (97/98, 98/99) a dvakrát získal španělský pohár (96/97, 97/98). Se Sportingem Lisabon získal pohár portugalský (94/95). Mistrem Nigérie se stal roku 1991 s klubem Julius Berger Lagos.\n\n"}
{"id": "1045668", "url": "https://cs.wikipedia.org/wiki?curid=1045668", "title": "Radio Slovakia International", "text": "Radio Slovakia International\n\nRadio Slovakia International (zkráceně \"RSI\", dříve známé pod názvem \"Slovak Radio\") je vysílání Slovenského rozhlasu do zahraničí. Stanice vysílá v šesti jazycích, ve kterých informuje o dění na Slovensku, propaguje turistický ruch, kulturu národnostních menšin a upevňuje vztahy Slovenska s krajany žijících v zahraničí. \n\nVysílání do zahraničí, tehdy ještě v rámci Československa, bylo zahájeno z rozhlasového studia Radiojournalu v Praze, kde se začalo vysílat pro krajany žijící v zahraničí. Nechyběly ani relace v českém a slovenském jazyce. Vysílání pokračovalo až do vyhlášení protektorátu Čechy a Morava a samostatného Slovenského štátu. Dne 16. června 1939 byla založena společnost Slovenský rozhlas, spol. s r.o., který vysílání do zahraničí obnovil již 5. října 1940. V roce 1948 byl Slovenský rozhlas, spol. s r.o. zrušen a vznikl Československý rozhlas.\n\nV den rozdělení ČSFR na samostatnou Českou a Slovenskou republiku vznikl 1. ledna 1993 Slovenský rozhlas. Ten vysílání do zahraničí s názvem Slovak Radio na krátkých vlnách obnovil již o tři dny později.. Půlhodinová relace se začala vysílat anglicky, rusky, francouzsky, španělsky, německy a samozřejmě také slovensky. \n\nPo roce 2004 se Slovenský rozhlas potýkal s problémy ve financování a bylo zvažováno zastavení vysílání, nebo přerušení vysílání na krátkých vlnách. Nakonec bylo s platností od 1. dubna 2004 rozhodnuto snížit výkon krátkovlnných vysílačů na 150kW.\n\nVysílání na krátkých vlnách po roce 2006 zcela zaniklo. Vysílání dál probíhalo přes internet, satelit a partnerskou síť WRN.\n\nVysílání Radio Slovakia International je aktuálně šířeno prostřednictvím satelitního vysílání v Evropě přes družicový systém Astra 3A (23,5°E), a v Severní Americe prostřednictvím družice Galaxy 19 (97°W), dále pak v sítích partnera WRN \"(World Radio Network)\". Vysílání na krátkých vlnách bylo kvůli neefektivnosti ukončeno po roce 2006.\n\n"}
{"id": "1045669", "url": "https://cs.wikipedia.org/wiki?curid=1045669", "title": "Manny &amp; Lo", "text": "Manny &amp; Lo\n\nManny & Lo (v americkém originále: Manny & Lo) je americký dramatický film z roku 1996. Režisérkou filmu je Lisa Krueger. Hlavní role ve filmu ztvárnili Scarlett Johansson, Aleksa Palladino, Mary Kay Place, Dean Silvers a Marlen Hecht.\n\n\n\n"}
{"id": "1045671", "url": "https://cs.wikipedia.org/wiki?curid=1045671", "title": "Samuel Kuffour", "text": "Samuel Kuffour\n\nSamuel Osei Kuffour (* 3. září 1976, Kumasi) je bývalý ghanský fotbalový obránce. Po skončení aktivní kariéry pracoval jako fotbalový expert, televizní analytik.\n\nJeho dcera Godiva zemřela ve věku 15 měsíců v lednu 2003, utopila se v bazénu.\n\nS ghanským národním fotbalovým týmem získal bronzovou medaili na olympijských hrách roku 1992 v Barceloně. Mistr světa do 17 let (1991). Zúčastnil se mistrovství světa ve fotbale 2006 v Německu. Za ghanskou reprezentaci odehrál 59 zápasů a vstřelil 3 branky. V anketě BBC byl roku 2001 vyhlášen nejlepším fotbalistou Afriky. V Ghaně se stal fotbalistou roku třikrát (1998, 1999, 2001), jednou sportovcem roku (2001). Největších úspěchů dosáhl na klubové úrovni: S Bayernem Mnichov vyhrál Ligu mistrů UEFA (2000/01) a Interkontinentální pohár (2001) - ve finálovém zápase Interkontinentálního poháru vstřelil vítězný gól a byl navíc vyhlášen nejlepším hráčem zápasu, za což obdržel automobil značky Lexus. V dresu bavorského týmu se stal též šestinásobným mistrem Německa (1996–97, 1998–99, 1999–2000, 2000–01, 2002–03, 2004–05) a čtyřnásobným držitelem německého poháru (1997–98, 1999–2000, 2002–03, 2004–05). S FC Turín získal v sezóně 1992/93 též pohár italský.\n\n"}
{"id": "1045676", "url": "https://cs.wikipedia.org/wiki?curid=1045676", "title": "Milostné vzplanutí", "text": "Milostné vzplanutí\n\nMilostné vzplanutí (v americkém originále: Fall) je americký dramatický film z roku 1997. Režisérem filmu je Eric Schaeffer. Hlavní role ve filmu ztvárnili Eric Schaeffer, Amanda de Cadenet, Rudolf Martin, Francie Swift a Lisa Vidal.\n\n\n\n"}
{"id": "1045681", "url": "https://cs.wikipedia.org/wiki?curid=1045681", "title": "Austin Butler", "text": "Austin Butler\n\nAustin Robert Butler (* 17. srpna 1991, Anaheim, Kalifornie, USA) je americký herec, zpěvák a model. Je znám pro své role v seriálech \"Zoey 101 \"(2008)\", Změna je život \"(2010–2011), \"Záměna \"(2011–2012)\", The Carrie Diaries \"(2013–2014) a \"Letopisy rodu Shannara\" (2016–2017)\".\" V roce 2019 si zahrál ve filmu Quentina Tarantina \"Tenkrát v Hollywoodu\".\n\nAustin se narodil 17. srpna 1991 v Anaheimu v Kalifornii. Je synem Lori Anne (rozené Howell) a Davida Butlera. Má starší sestru Ashley (narozená v roce 1986), která s ním hrála v seriálu \"Ned's Declassifield School Survival Guide.\"\n\nV roce 2005 přišla první hlavní role. V seriálu stanice Nickelodeon \"Ned's Declassifield School Survival Guide \"hrál po dvě série roli Lionela Scranton. Jeho kamarádka Lindsey Shaw ho představila jejímu manažerovi Patu Cutlerovi, který mu ihned nabídl, že ho bude zastupovat. O dva roky později získal první roli ve filmu \"The Faithful.\" Vedlejší roli získal v seriálu stanice Disney Channel \"Hannah Montana\", kdy hrál Dereka Hansona, po boku Miley Cyrus. Později toho roku si zahrál Jaka Krandleho v jedné epizodě seriálu \"iCarly\".\n\nV únoru 2008 získal vedlejší roli v rodinném seriálu stanice Nickelodeon \"Zoey 101\" a v březnu toho roku si zahrál v jedné epizodě seriálu \"Out of JImmy's Head.\"\n\nV červenci 2009 získal roli ve filmu \"Příšerky z podkroví,\" kde hrál po boku Ashley Tisdale a Roberta Hoffmana. V létě roku 2009 se objevil v krátce-žijícím seriálu stanice ABC Family \"Ruby & The Rocks.\" V únoru 2010 získal vedlejší roli Jonese v seriálu \"Změna je život\" a ten samý měsíc se objevil v seriálu \"Kouzelníci z Waverly\" jako George. V březnu bylo oznámeno, že byl obsazen do role Camerona v pilotní epizodě seriálu stanice The CW nazvané \"Betwixt, \"show však nebyla stanicí vybraná. V červnu se objevil v dvou epizodách seriálu \"Jonas L.A. \"a v prosinci si zahrál v seriálech \"Kriminálka Miami a \"Obhájci.\n\nNa jaře roku 2010 se zúčastnil konkurzu na hlavní roli ve filmu \"Sharpey a její báječné dobrodružství\" a roli získal. Film byl vydán na DVD 19. dubna 2011.\n\nV roce 2011 získal roli Wilkeho v seriálu stanice ABC Family \"Záměna. \"V říjnu roku 2011 se připojil k Danielle Panabaker a Chloe Wang do pilotní epizody \"Intercept \"stanice ABC Faimly. 6. února 2012 bylo oznámeno, že seriál stanice nevybrala do své sezóny.\n\nV lednu roku 2012 se objevil v epizodě komediálního seriálu stanice NBC \"Are You There, Chelsea?.\" V březnu byl obsazen do hlavní role seriálu stanice CW \"The Carrie Diaries\", kdy hrál roli Sebastiana Kydda, přítele Carrie Bradshaw, kterou hrála AnnaSophia Robb. Seriál byl zrušen po dvou sériích.\n\nV srpnu 2014 bylo oznámeno, že byl obsazen do filmu \"Yoga Horses\". Ve filmu dále hrají Johnny Depp a Haley Joel Osment. V září 2014 byl obsazen do role Chase v seriálu stanice CW Arrow. S Mirandou Cosgrove si zahrál v thrilleru \"The Intruders\". V roce 2016 si zahraje v seriálu \"Letopisy rodu Shannara\", 10-epizodová televizní adaptace novely Terry Brooks \"The Elfstones of Shannara\".\n\nAustin chodí s herečkou Vanessou Hudgens od roku 2011.\n\n"}
{"id": "1045684", "url": "https://cs.wikipedia.org/wiki?curid=1045684", "title": "Můj brácha čuník", "text": "Můj brácha čuník\n\nMůj brácha čuník (v americkém originále: My Brother the Pig) je americká filmová komedie z roku 1999. Režisérem filmu je Erik Fleming. Hlavní role ve filmu ztvárnili Nick Fuoco, Scarlett Johansson, Judge Reinhold, Romy Windsor a Eva Mendes.\n\n\n\n"}
{"id": "1045687", "url": "https://cs.wikipedia.org/wiki?curid=1045687", "title": "Sue Thomas: Agentka FBI", "text": "Sue Thomas: Agentka FBI\n\nSue Thomas: Agentka FBI (v anglickém originále Sue Thomas: F.B.Eye) je americký seriál vysílaný v letech 2002–2005 na stanici PAX Network. Zrušen byl poté, co se stanice PAX rozhodla zrušit vlastní seriály. V českém znění jej začala vysílat TV Nova.\n\nSue Thomas je od dětství hluchá. Přesto (a právě proto) se stala agentkou FBI. Při plnění náročných úkolů jí kromě lidských kolegů pomáhá dlouhosrstý retrívr Levi. Celý seriál je založen na skutečném životě Sue Thomasové, která od roku 1979 až do roku 1983 pracovala pro FBI jako specialista pro odezírání ze rtů.\n\nV týmu je také pes, zlatý retrívr Levi.\n\nSeriál vytvořili Dave Alan Johnson a Gary R. Johnson pro Pebblehut Productions. I přesto, že se děj odehrává ve Washingtonu, D.C., většina scén se natáčela v okolí Toronta a Ontaria v Kanadě. Víc než polovina produkčního týmu byli Kanaďané. Původně se seriál měl jmenovat \"Lip Service\". Úvodní znělkou je píseň „Who I Am“ od Jessiky Andrewsové, napsaná Brettem Jamesem a Troyem Vergesem.\n\nV českém znění jej začala vysílat TV Nova nejdříve od roku 2004, nejpozději od počátku června 2007. Dabing pro ni pořídila Česká produkční 2000, resp. CMI Media Services v režii Anny Procházkové. Překlad pořídili Tamara Vosecká, Daniela Margoliusová, Petra Pleskotová, Petr Miklica. Sue Thomasovou namluvila Ivana Milbachová, Hudsona Jan Vondráček, Manninga Vilém Udatný, Ganse Martin Zahálka, Lelanda Ladislav Cigánek, Dotsonovou Petra Jindrová a Williamsovou Jolana Smyčková.\n\n"}
{"id": "1045688", "url": "https://cs.wikipedia.org/wiki?curid=1045688", "title": "Mario Monicelli", "text": "Mario Monicelli\n\nMario Monicelli (16. května 1915, Řím – 29. listopadu 2010, Řím) byl italský filmový režisér a scenárista.\n\nFilosofiu vystudoval v Pisai, ale od mládí byl vášnivým filmovým fanouškem. Během své filmové dráhy spolupracoval s řadou známých italských i zahraničních herců, např. Vittorio Gassmanem, Marcellem Mastroiannim, Alberto Sordim, Nino Manfredim či Totou.\n\n\n\n\n"}
{"id": "1045690", "url": "https://cs.wikipedia.org/wiki?curid=1045690", "title": "Muž, který nebyl", "text": "Muž, který nebyl\n\nMuž, který nebyl (v americkém originále: The Man Who Wasn’t There) je americko-britský dramatický film z roku 2001. Režisérem filmu je duo Joel Coen a Ethan Coen. Hlavní role ve filmu ztvárnili Billy Bob Thornton, Frances McDormand, Michael Badalucco, Richard Jenkins a Scarlett Johansson.\n\nFilm získal cenu BAFTA za nejlepší kameru. Billy Bob Thornton byl za svou roli v tomto filmu nominován na Zlatý glóbus. Film byl dále nominován na Oscara v kategorii nejlepší kamera a na dva Zlaté glóby (v kategoriích nejlepší film - drama a scénář).\n\n\n\n"}
{"id": "1045692", "url": "https://cs.wikipedia.org/wiki?curid=1045692", "title": "Alain Boghossian", "text": "Alain Boghossian\n\nAlain Boghossian (* 27. října 1970, Digne-les-Bains) je bývalý francouzský fotbalista arménského původu.\n\nBoghossian nastupoval většinou jako záložník. V současnosti je asistentem trenéra francouzské fotbalové reprezentace. Jako hráč získal titul mistra světa roku 1998 a zúčastnil se i mistrovství světa 2002. Za národní tým odehrál 26 zápasů a vstřelil 2 branky. Na klubové úrovni se mu nejvíce dařilo v dresu AC Parma (1998–2002). Získal s Parmou roku 1999 Pohár UEFA, dvakrát pak italský pohár (1999, 2002).\n\n"}
{"id": "1045698", "url": "https://cs.wikipedia.org/wiki?curid=1045698", "title": "Americká rapsodie", "text": "Americká rapsodie\n\nAmerická rapsodie (v anglickém originále An American Rhapsody) je americko-maďarský dramatický film z roku 2001. Režisérkou filmu je Éva Gárdos. Hlavní role ve filmu ztvárnili Nastassja Kinski, Scarlett Johansson, Tony Goldwyn, Mae Whitman a Ágnes Bánfalvy.\n\n\n\n"}
{"id": "1045701", "url": "https://cs.wikipedia.org/wiki?curid=1045701", "title": "Pavoučí teror", "text": "Pavoučí teror\n\nPavoučí teror (v americkém originále: Eight Legged Freaks) je americký akční film z roku 2002. Režisérem filmu je Ellory Elkayem. Hlavní role ve filmu ztvárnili David Arquette, Kari Wührer, Scott Terra, Scarlett Johansson a Doug E. Doug.\n\n\n\n"}
{"id": "1045703", "url": "https://cs.wikipedia.org/wiki?curid=1045703", "title": "Mohamed Barakat", "text": "Mohamed Barakat\n\nMohamed Barakat (; * 20. listopadu 1976, Káhira) je bývalý egyptský fotbalista. Nastupoval především jako záložník. S egyptskou fotbalovou reprezentací vyhrál roku 2006 mistrovství Afriky (Africký pohár národů 2006), odehrál za ni celkem 70 zápasů a vstřelil 9 gólů. V anketě BBC byl roku 2005 zvolen nejlepším fotbalistou Afriky. Dvakrát byl v Egyptě vyhlášen fotbalistou roku (2002, 2009). Celý život hrál jen za arabské kluby, největších úspěchů dosáhl s egyptským klubem Al-Ahly SC, s nímž pětkrát vyhrál africkou Ligu mistrů (2005, 2006, 2008, 2012, 2013). Mistrem Egypta se stal osmkrát, sedmkrát s Al-Ahly SC, jednou s klubem Ismaily SC.\n\n"}
{"id": "1045706", "url": "https://cs.wikipedia.org/wiki?curid=1045706", "title": "Barete", "text": "Barete\n\nBarete je italská obec v provincii L'Aquila v oblasti Abruzzo.\n\nV roce 2013 zde žilo 692 obyvatel.\n\nCagnano Amiterno, L'Aquila, Montereale, Pizzoli\n\nZdroj: \n\n"}
{"id": "1045707", "url": "https://cs.wikipedia.org/wiki?curid=1045707", "title": "Signal", "text": "Signal\n\nSignal může být\n\n\n\n"}
{"id": "1045708", "url": "https://cs.wikipedia.org/wiki?curid=1045708", "title": "Vějíř lady Windermerové (film, 2004)", "text": "Vějíř lady Windermerové (film, 2004)\n\nVějíř lady Windermerové (v americkém originále: A Good Woman) je koprodukční romantický film z roku 2004 podle stejnojmenné divadelní hry Oskara Wildea z roku 1892. Režisérem filmu je Mike Barker. Hlavní role ve filmu ztvárnili Helen Huntová, Scarlett Johanssonová, Mark Umbers, Stephen Campbell Moore a Tom Wilkinson.\n\n\n\n"}
{"id": "1045712", "url": "https://cs.wikipedia.org/wiki?curid=1045712", "title": "Rashidi Yekini", "text": "Rashidi Yekini\n\nRashidi Yekini (23. října 1963, Kaduna – 4. května 2012, Ibadan) byl nigerijský fotbalový útočník a reprezentant.\n\nRashidi Yekini, rodným jménem Rasheed Yekini, s nigerijskou fotbalovou reprezentací vyhrál v roce 1994 mistrovství Afriky (Africký pohár národů), o dva roky dříve na tomto turnaji získal bronzovou medaili. Zúčastnil se dvou mistrovství světa (1994, 1998). Za Nigérii odehrál 58 mezistátních zápasů. Vstřelil v nich 37 gólů, a drží tak nigerijský rekord. Roku 1993 byl v anketě Africké fotbalové asociace vyhlášen nejlepším fotbalistou Afriky. Na klubové úrovni dosáhl největších úspěchů v Portugalsku, v dresu Vitórie Setúbal. Roku 1994 se stal s 21 góly nejlepším střelcem portugalské 1. ligy a získal tak ocenění Stříbrná kopačka (Bola de Prata). Mistrem Nigérie se stal dvakrát (1988, 1989) s klubem Africa Sports Abidjan.\n\n"}
{"id": "1045714", "url": "https://cs.wikipedia.org/wiki?curid=1045714", "title": "Nevile Henderson", "text": "Nevile Henderson\n\nNevile Meyrick Henderson KCMG (10. června 1882 Sedgwick Park – 30. prosince 1942 Londýn) byl britský diplomat, mezi lety 1937 a 1939 velvyslanec Spojeného království v nacistickém Německu.\n\nNarodil se v Sedgwick Parku nedaleko Horshamu v Západní Sussexu jako třetí dítě Roberta a Emmy Hendersonových. Vzdělání se mu dostalo v Eton College a do diplomatických služeb nastoupil v roce 1905.\n\nNa přelomu let 1928/29 působil jako diplomat ve Francii a mezi lety 1929 a 1935 byl mimořádným a zplnomocněným velvyslancem v Jugoslávském království, kde si získal důvěru krále Alexandra i prince Pavla. V roce 1935 byl velvyslancem v Argentině, před 28. květnem 1935 byl určen velvyslancem v Berlíně.\n\nHenderson, stoupenec politiky \"appeasementu\", se domníval, že Hitlera lze usměrnit a přimět k mírové spolupráci se západními mocnostmi. V únoru 1939 telegrafoval ministerstvu zahraničí do Londýna:\nHenderson byl velvyslancem ve dnech Mnichovské dohody a doporučoval premiérovi Neville Chamberlainovi dohodu přijmout. Krátce po podpisu odjel kvůli lékařské péči do Londýna, aby se stále nemocný vrátil v únoru 1939 do Berlína (za necelé čtyři roky zemřel na rakovinu).\n\nPoté, co vojska wehrmachtu, v rozporu s Mnichovskou dohodou, okupovala 15. března 1939 zbytek českých zemí, Chamberlain hovořil o ztrátě důvěry a rozhodl se čelit německé agresi. Henderson předal protestní nótu a byl dočasně odvolán do Londýna. V předvečer druhé světové války měl Henderson trvalé konflikty s Alexanderem Cadoganem, stálým podsekretářem ministerstva zahraničí. Henderson navrhoval, aby se Británie vyzbrojovala tajně, neboť zveřejnění by posílilo víru, že Británie připravuje válku s Německem. Cadogan a ministerstvo zahraničí nesouhlasili.\n\nPodpisem Paktu Ribbentrop-Molotov 23. srpna 1939 a Smlouvy o anglo-polské spolupráci o dva dny později, se hrozba války stala trvalou. V noci 30. srpna se Henderson sešel s německým ministrem zahraničí Joachimem von Ribbentrop. V napjaté atmosféře von Ribbentrop přednesl o půlnoci „konečnou nabídku“ Polsku a varoval Hendersona, že pokud Poláci neodpoví, „konečná nabídka“ bude považována za odmítnutou.\n\n„Když Ribbentrop o půlnoci z 30. na 31. srpna odmítl předat britskému velvyslanci kopii německých požadavků, ti dva se skoro porvali. Henderson, který dlouho obhajoval německé nároky zjistil, že požadavky jsou záměrně koncipovány jako alibi pro německou vládu, která byla připravena zahájit válku. Nebylo divu, že se Henderson dopálil; von Ribbentrop nadcházející válku očekával a rozjařený odešel domů.“\n\nV okamžiku, kdy jednal s polským vyslancem Józefem Lipským, kterému doporučoval přijetí německých územních požadavků – stejně, jako to dělal v době \"anšlusu\" a okupace Československa – zinscenovali nacisté přepadení vysílačky v Gliwicích a invaze do Polska začala 1. září. Byl to Henderson, kdo musel ráno 3. září 1939 doručit ultimátum ministrovi Ribbentropovi. V něm Británie požadovala ukončení nepřátelských akcí do 11:00, jinak vyhlásí válku. Německo neodpovědělo, a proto ministerský předseda Chamberlain vyhlásil v 11:15 válečný stav. Henderson a jeho podřízení byli krátce zadrženi gestapem předtím, než se 7. září konečně vrátili do Británie.\n\nHenderson po návratu do Londýna žádal o jiný velvyslanecký post, ale byl odmítnut.\n\nNapsal knihu \"Failure of a Mission: Berlin 1937–1939\" vydanou v roce 1940, ve které vysoce ocenil některé představitele nacistického režimu včetně Göringa, ale nikoli von Ribbentropa. Udržoval přátelské vztahy se členy Clivedenské skupiny Nancy Astorové, kteří byli rovněž stoupenci \"appeasementu\". Henderson ve svých pamětech také popsal, jak horlivě princ Pavel předváděl své válečné plány, kterými hodlal čelit Mussoliniho přepadení Dalmácie v době, kdy hlavní část italských sil bude poslána do zámoří.\n\nZemřel 30. prosince 1942 na rakovinu, kterou trpěl od roku 1938. Nikdy se neoženil.\n\n"}
{"id": "1045724", "url": "https://cs.wikipedia.org/wiki?curid=1045724", "title": "Razumovští", "text": "Razumovští\n\nRazumovští (ukrajinsky: \"Розумовський\", pl. \"Розумовські\") je ukrajinský a později také rakouský šlechtický rod ukrajinského kozáckého původu.\n\nKořeny rodu sahají do doby kozáckého atamana Jakov Romanovič Rozum, který zemřel kolem roku 1700. Podle legendy, měl být Ivan Jakovlevič Rozum císařem Karlem VII. povýšen do stavu říšského hraběte Svaté říše římské, avšak zemřel bez potomků. Jeho bratr Grigorij Jakovlevič Rozum měl dva syny - Kirilla a Alexeje. Poté, co se Alexej stal favoritem ruské carevny Alžběty I., změnil si rod jméno Razumovský s platností pro všechny členy rodu Rozumů.\n\nMezi význačné členy rodu patřili:\n\n\n"}
{"id": "1045725", "url": "https://cs.wikipedia.org/wiki?curid=1045725", "title": "Jindřich ze Schwarzenbergu", "text": "Jindřich ze Schwarzenbergu\n\nJindřich ze Schwarzenbergu (celým jménem \"Jindřich Karel Boroměj František Saleský, kníže ze Schwarzenbergu,\" 29. ledna 1903 Bratislava – 18. června 1965 Vídeň) byl po smrti svého adoptivního otce, českého antifašisty, knížete a krumlovského vévody JUDr. Adolfa ze Schwarzenbergu, titulárně 16. a posledním vévodou krumlovským ze schwarzenberské primogenitury. On sám byl adoptivním otcem svého příbuzného z orlické větve Schwarzenbergů Karla Schwarzenberga, v jehož osobě se po téměř 180 letech znovu spojily obě větve rodu Schwarzenbergů. Během války byl JUDr. Jindřich ze Schwarzenbergu zatčen gestapem a internován v koncentračním táboře Buchenwald. Jeho dcerou je Alžběta Pezoldová.\n\nJindřich ze Schwarzenbergu se narodil 21. ledna roku 1903 v Bratislavě jako druhorozený syn Marie Anny, princezny z Löwenstein-Wertheim-Rosenbergu a Felixe, knížete ze Schwarzenbergu, druhorozeného syna knížete Adolfa Josefa a 13. vévody krumlovského.\n\nPrinc Felix sám a zároveň jeho potomci, jakožto potomci mimo první linii, byli vyloučeni z následnictví Schwarzenberského dominia, jehož se po smrti Adolfa Josefa ujal nový panující kníže Jan Nepomuk II. Třebaže Jindřichův otec Felix dle rodové tradice obdržel rovněž titul knížete (nevládnoucího), jako druhorozený se dle soudobého zvyku rozhodl pro kariéru v armádě.\n\nS ohledem na otcovo zaměstnání se rodina velmi často stěhovala po celé monarchii. Mladý Jindřich tak studoval na gymnáziu v Českých Budějovicích, ve Svatém Pavlu v Lavanttalu a nakonec i v Kalksburgu, kde složil maturitu. Posléze se rozhodl pro studium práv na Vídeňské univerzitě, kde v roce 1928 získal doktorát.\n\nPo dokončení studií se rozhodl trvale usídlit v Rakousku a nastoupil na místo úředníka v tyrolské vládě. Později působil v diplomatických službách v Budapešti a v Římě a nakonec jako sekretář na Úřadě vlády. Po zavedení povinné vojenské služby v Rakousku však musel roku 1937 nastoupit jako jednoroční dobrovolník k dělostřelectvu, nicméně již počátkem roku 1938 po obsazení Rakouska nacisty byl z armády propuštěn.\n\nPo smrti knížete Jana Nepomuka II. se rok před vypuknutím války stal hlavou rodu, knížetem ze Schwarzenbergu, 15. vévodou krumlovským a dědicem veškerých majetků primogenitury Jindřichův bratranec – JUDr. Adolf ze Schwarzenbergu.\n\nJUDr. Adolf ze Schwarzenbergu se ujal správy nad Dominiem již roku 1923, kdy během pozemkové reformy v Československu usiloval o zachování celistvosti rodového panství. Během následujících let se mu nejenom díky dobrému zázemí, ale i aktivnímu přístupu podařilo z pozůstatku Schwarzenberského dominia, cca 60 000 ha půdy v jižních Čechách, vytvořit vysoce efektivní hospodářský celek s rozvinutou infrastrukturou a sociálním zázemím, které se podařilo plně etablovat v rámci Československé republiky. Za hranicemi nové republiky se však od roku 1933 formovala nacistická hrozba.\n\nAdolf ze Schwarzenbergu se v oné době stal známým antifašistou a zarytým odpůrcem nacismu. Roku 1937 během návštěvy prezidenta Dr. Edvarda Beneše na starém schwarzenberském sídelním zámku v Českém Krumlově, daroval Adolf ze Schwarzenbergu československé vládě 1 000 000 Kčs na dostavbu pohraničního opevnění proti nacistickému Německu. Po obsazení Rakouska nechal vyvěsit na rodovém paláci Schwarzenbergů ve Vídni černé prapory jako veřejné vyjádření smutku a odporu. Stejně tak nechal v momentě, kdy nacisté zakázali židům vstup do vídeňských parků, otevřít palácové zahrady a vyvěsit slavné oznámení \"„Zde jsou Židé vítáni.“\"\n\nV této složité době, těsně před vypuknutím války, však dolehla na celou schwarzenberskou primogenituru jiná krize, neboť Adolf postrádal dědice. Všichni ostatní synové Jana Nepomuka II. předčasně zahynuli a Adolfovo manželství s princeznou Hildou bylo bezdětné. Kníže Adolf se proto rozhodl povolat svého bratrance Jindřicha, který se projevil jako schopný úředník, a učinit z něj svého dědice, aby tak zachránil rodové dědictví v jižních Čechách.\n\nOvšem v roce 1938 bylo na základě Mnichovské dohody obsazeno české pohraničí a Dominium se ocitlo vedví. Byly narušeny komunikace, Říše začala pomalu obsazovat podniky a především byly perzekvováni, vyháněni a zatýkáni čeští zaměstnanci. Adolf a Jindřich Schwarzenbergové však na obranu svých zaměstnanců razantně vystupovali bez ohledu na národnost. Adolf ze Schwarzenbergu dokonce odjel do Berlína, kde docílil propuštění dvou svých českých zaměstnanců, které zatklo gestapo na hranicích.\n\nPostoj obou bratranců nakonec vešel v širokou známost, když po obsazení Českého Krumlova wehrmachtem a slavnostním příjezdu jednotek SS do města odmítli přes veškerá naléhání setkání s Adolfem Hitlerem a zakázali mu vstup na krumlovský zámek.\n\nNacisté však již roku 1939 obsadili i zbytek Druhé republiky a JUDr. Adolf ze Schwarzenbergu a jeho žena se ocitli v přímém ohrožení života, neboť jej gestapo označilo za anti-německého a schylovalo se k jeho zatčení.\n\nAdolf ze Schwarzenbergu proto s rodinou nejprve uprchl přes Švýcarsko do Itálie, kde následně 7. srpna roku 1940 oficiálně adoptoval Jindřicha ze Schwarzenbergu a zároveň jej jmenoval svým generálním zplnomocněncem. Se stupňující se hrozbou nakonec Adolf Schwarzenberg odešel do exilu v USA, kdežto Jindřich Schwarzenberg se rozhodl odejít zpět do jižních Čech a zachránit vše, co bylo ještě možné.\n\nJiž 17. srpna 1940 však byl pro anti-nacistické postoje Schwarzenbergů zabaven gestapem veškerý majetek schwarzenberské primogenitury a Adolfa Schwarzeberga v Čechách a na území celé Říše. JUDr. Jindřich ze Schwarzenbergu se snažil převzetí jakkoliv zabránit, avšak na přímý rozkaz vůdce SS Heinricha Himmlera mu byl zakázán návrat do Čech. Na celý majetek pak byla uvalena nucená správa pod vedením nacistického zločince Augusta Eigrubera.\n\nNa základě dalšího příkazu Heinricha Himmlera byl JUDr. Jindřich Schwarzenberg zatčen a internován. Po dlouhou dobu byl vězněn na různých místech, včetně Pankrácké věznice, a dokonce vyslýchán i SS-Obergruppenführerem Ernstem Kaltenbrunnerem. Nakonec byl deportován do koncentračního tábora Buchenwald. Roku 1944 byl převezen z koncentračního tábora na nucené práce do zbrojní továrny v Linci, kde byl internován až do konce války.\n\nJUDr. Jindřichu Schwarzenbergovi se věznění v koncentračním táboře i následné totální nasazení podařilo přežít. Po válce se pokusil vrátit do Československa, ale stejně jako Adolfu Schwarzenbergovi, byl i jemu návrat bez udání důvodů odepřen.\n\nPřestože byl Adolf ze Schwarzenbergu loajálním československým občanem hlásícím se k české národnosti, aktivně vystupoval proti nacismu, byl pronásledován gestapem a podporoval československou vládu před i během války, nastupující komunistická moc znamenala potlačení práva a demokracie a zároveň konec 300leté historie rodu Schwarzenbergů v jižních Čechách.\n\nPřes veškeré aktivity JUDr. Adolfa Schwarzenberga, zastání jak ministra Jana Masaryka, tak i řadových schwarzenberských zaměstnanců, byla na majetek schwarzenberské primogenitury opětovně uvalena nucená správa.\n\nRoku 1947 byl následně přijat Národním shromážděním protiústavní zákon tzv. Lex Schwarzenberg na základě „proti-husitských postojů“ předka Adolfa ze Schwarzenbergu žijícího v 15. století, jímž byl bez náhrady vyvlastněn veškerý majetek JUDr. Adolfa ze Schwarzenbergu v Českých zemích. Ačkoliv tento zákon porušoval Ústavu Československé republiky a stejně tak i Chartu lidských práv a svobod, president Dr. Beneš jej i přes upozornění ministerstev na jeho nezákonnost podepsal. Po 300 letech tak zaniklo dominium rodu Schwarzenbergů v jižních Čechách.\n\nJindřich se svým bratrancem a adoptivním otcem se uchýlili na statky v Rakousku a chopili se jejich obnovy. Začali s opravami rodinného paláce ve Vídni, jenž byl za války vybombardován, a během několika let se jim podařilo zachránit, obnovit a modernizovat rodinné podniky, které začaly opět prosperovat.\n\nAdolfa Schwarzenberga však těžce poznamenal exil a nakonec i zklamání ze situace v Československu. Jeho stav se rapidně zhoršoval a roku 1950 zemřel. Ve své závěti ustanovil za hlavu rodu Jindřichova staršího bratra Josefa, avšak titul vévody krumlovského a zároveň veškerý svůj majetek a nároky odkázal právě Jindřichovi.\n\nPoprvé a naposledy se oddělila funkce hlavy rodu (kníže \"Josef III.\") od titulu vévody krumlovského (kníže a vévoda \"Jindřich I.\"), avšak ne na dlouho. Jindřich totiž stejně jako jeho adoptivní otec postrádal mužského potomka. Z jeho manželství s Eleonorou ze Stolberg-Stolbergu (8. 8. 1920 Micheldorf – 27. 12. 1994 Pöls, Gustersheim, Štýrsko), uzavřeného 10. listopadu 1946 v Kirchdorfu, vzešla jediná dcera, princezna Alžběta (* 1. 10. 1947 Vídeň). Jindřich se proto pro zachování rodu rozhodl roku 1960 adoptovat svého vzdáleného příbuzného z mladší orlické větve rodu Schwarzenbergů, dědice sekundogenitury – Karla Schwarzenberga (* 10. 12. 1937 Praha).\n\nRod Schwarzenbergů byl rozdělen již roku 1802 na tzv. primogenituru, hlavní větev sídlící v Krumlově a na Hluboké, a na mladší sekundogenituru, jíž patřilo panství Orlík. Adopcí Karla Schwarzenberga tak bylo předznamenáno spojení rodu po 180 letech.\n\nJUDr. Jindřich ze Schwarzenbergu se věnoval správě majetku primogenitury až do své smrti 18. června 1965. Rodový majetek pak převzal Karel Schwarzenberg, který se stal následně 17. vévodou krumlovským a po smrti bezdětného Josefa III. zároveň i 12. knížetem ze Schwarzenbergu. Po smrti knížete Karla VI. ze sekundogenitury se rod roku 1986 definitivně spojil.\n\nPřestože byl zákon Lex Schwarzenberg protiústavní již v době svého vzniku a zároveň odporuje i současné Ústavě České republiky, tvoří dodnes součást českého právního systému. Univerzální dědic Karel Schwarzenberg se v navrácení majetku Adolfa Schwarzenberga neangažuje. Dcera Jindřicha ze Schwarzenbergu Alžběta Pezoldová však o navrácení majetku protiprávně zabaveného roku 1947 nadále usiluje. Jediným úspěchem v jejích snahách však doposud bylo pouze vrácení rodinné hrobky u Třeboně.\n\n\n"}
{"id": "1045727", "url": "https://cs.wikipedia.org/wiki?curid=1045727", "title": "Čeljabinský traktorový závod", "text": "Čeljabinský traktorový závod\n\nČeljabinský traktorový závod (rusky: \"Челябинский тракторный завод\", Čeljabinskij traktornyj zavod, zkráceně \"ЧТЗ\", ČTZ), také známý jako CTZ-URALTRAK (ЧТЗ-УРАЛТРАК), je traktorový závod v ruském městě Čeljabinsk.\n\nČeljabinský traktorový závod byl projekt první pětiletky. Závod byl založen v roce 1933, prvním produktem byl pásový traktor Stalinec С-60 (Сталинец-60, (60 koní)) poháněný petroletherem (benzín). V roce 1937 továrna vyrobila první naftový traktor C-65 (Сталинец-65, Stalinec-65). Do roku 1940 bylo vyrobeno 100 000 traktorů. \n\nBěhem druhé světové války sedm dalších průmyslových subjektů (včetně Leningradského Kirovova závodu a 15 000 jejích zaměstnanců byly zcela nebo částečně přemístěny do Čeljabinsku, do podniku který je známý jako „Tankograd“, pracovní síla vzrostla na 60 000 pracovníků (1944), od 25 000 během nevojenské výroby v Kirovově závodě. Během války vyrobila přes 18 000 tanků, 48 500 tankových vznětových motorů, a 17 milionů kusů střeliva. Produkce zahrnovala tanky KV (od roku 1941), T-34 (od roku 1942), KV-85, IS (od roku 1943), T-34/85 a samohybné dělo SU-85 (1944). V roce 1945 byl závodu udělen Řád Kutuzova, Leninův řád 1. třídy, Řád rudé hvězdy a další vyznamenání. Vyznamenání bylo uděleno za úsilí v pomoci porazit nacistické Německo. \n\nPo ukončení 2. světové války byla obnovena civilní výroba traktorů typem С-80 (Сталинец-80, Stalinec-80) z roku 1946. V roce 1958 se podnik se vrátil k původnímu názvu Čeljabinský traktorový závod. Roku 1961 vstoupil do výroby traktor s dieselelektrickým pohonem – typ DET-250 (ДЭТ-250). Miliontý traktor z ČTZ byl vyroben v roce 1984. V roce 1990 vznikl traktor s hydromechanickým přenosem výkonu (model T-10). \n\nV roce 2008 se ČTZ stal součástí holdingu Uralvagonzavod, který Uraltrak zřídil v souvislosti s jinými traktorovými společnostmi.\n\n"}
{"id": "1045732", "url": "https://cs.wikipedia.org/wiki?curid=1045732", "title": "World Championship Tennis Finals 1981", "text": "World Championship Tennis Finals 1981\n\nWorld Championship Tennis Finals 1981 byl jedenáctý ročník tenisového turnaje WCT Finals, pořádaný jako jedna z devíti událostí World Championship Tennis hraných počtvrté v rámci okruhu Grand Prix. Probíhal mezi 27. dubnem až 3. květnem na koberci dallaské haly Reunion Arena.\n\nNa turnaj s rozpočtem 250 000 dolarů se kvalifikovalo osm tenistů. Argentinec Guillermo Vilas si zajistil účast po výhře na dubnovém River Oaks Tournament v Houstonu. Ovšem do soutěže z vlastního rozhodnutí nezasáhl. Obhájce titulu Jimmy Connors se odhlásil před začátkem pro gastroenteritidu a Yannick Noah nemohl startovat vzhledem k poranění ramena. Nahradili je tak američtí hráči Sandy Mayer a Sam Giammalva.\n\nPotřetí za sebou prošel do finále Američan John McEnroe, jenž si druhým titulem zajistil prémii ve výši 100 000 dolarů. Ve finále přehrál Jihoafričana Johana Krieka ve třech setech. Získal tak šestý titul probíhající sezóny a celkově šedesátý druhý v kariéře.\n\n"}
{"id": "1045738", "url": "https://cs.wikipedia.org/wiki?curid=1045738", "title": "Mensura", "text": "Mensura\n\nPojem mensura (lat., česky \"míra\", \"měření\") může označovat:\n"}
{"id": "1045739", "url": "https://cs.wikipedia.org/wiki?curid=1045739", "title": "Voice of Tangier", "text": "Voice of Tangier\n\nThe Voice of Tangier (česky \"Hlas Tangeru\", též \"Hlas Tangieru\" či \"Tandžieru\") byla v letech 1954–1959 rozhlasová stanice vysílající z Maroka náboženský program na krátkých vlnách. \n\nPaul Freed, syn otce Ralpha Freeda, amerického misionáře pro oblast Španělska a severní Afriky, odjel do Ameriky získávat podporu a finanční prostředky pro vznik nové rozhlasové stanice šířící evangelium v této oblasti. Marocký Tanger si vybral jako sídlo nového rádia, které získalo volací znak WTAN a název Hlas Tangeru. Vysílání probíhalo v angličtině a španělštině a bylo zpočátku určeno pouze pro oblast Španělska a severní Afriky. \n\nV roce 1955 se vysílání rozšířilo o relace ve francouzštině, němčině, portugalštině, ruštině, jidiš a v češtině. Česky se vysílalo první čtvrtek v měsíci od 20:30 do 21:00 hodin.\n\nJejí příjem byl díky silným vysílačům s třemi směrovými anténami možný ve střední Evropě, Španělsku, Severní Africe, na Středním Východě a v části Ruska a tak rozšíření jazykových mutací nenechal na sebe dlouho čekat.\n\nO rok později k vysílání přibyly norština, polština, estonština, lotyština, litevština, slovenština, srbochorvatština, bulharština, rumunština, ukrajinština, italština, albánština, řečtina, arménština, nizozemština, finština a hebrejština.\n\nV roce 1958 česká verze vysílala každou středu patnáctiminutový blok v 18:45, slovensky se vysílalo každý čtvrtek od 18:30 do 19:00 hodin.\n\nRozhlasové vysílání Hlasu Tangeru bylo ukončeno v roce 1959 z důvodu politických změn v Maroku a znárodnění vysílače. Novodobá historie vysílání evangelia prostřednictvím krátkých vln pokračuje na evropském kontinentu, kde Paul Freed vyjednával spolupráci s Rádiem Monte Carlo v Monaku, aby tak mohla vzniknout nová rozhlasová misie s názvem \"Trans World Radio\".\n\n"}
{"id": "1045749", "url": "https://cs.wikipedia.org/wiki?curid=1045749", "title": "World Championship Tennis Winter Finals 1972", "text": "World Championship Tennis Winter Finals 1972\n\nWorld Championship Tennis Winter Finals 1972 byl menší ze dvou závěrečných tenisových turnajů WCT Finals pořádaných v roce 1972. Představoval poslední událost 26dílného mužského okruhu World Championship Tennis. Probíhal mezi 26. listopadem až 3. prosincem na koberci haly v Římě.\n\nDo turnaje s rozpočtem 50 000 dolarů se kvalifikovalo osm nejlepších tenistů druhé poloviny sezóny WCT 1972. Vítězem se stal Američan Arthur Ashe, který ve finále přehrál krajana Roberta Lutze po dramatické pětisetové bitvě. Rozhodl až tiebreak závěrečné sady. Odvezl si finanční odměnu 25 tisíc dolarů, což znamenalo poloviční částku než jakou získal Rosewall v sezónním finále WCT 1972. Připsal si pátý titul v probíhající sezóně a celkově patnáctý v kariéře.\n\n"}
{"id": "1045752", "url": "https://cs.wikipedia.org/wiki?curid=1045752", "title": "World Championship Tennis Winter Finals 1982", "text": "World Championship Tennis Winter Finals 1982\n\nWorld Championship Tennis Winter Finals 1982 byl jeden ze tří závěrečných tenisových turnajů WCT Finals v sezóně 1982. Představoval poslední událost 23dílného mužského okruhu World Championship Tennis, prvního samostatného po čtyřech letech, na němž se akce WCT nehrály jako součást okruhu Grand Prix. Probíhal až následující kalendářní rok mezi 24. až 31. lednem 1983 na koberci Cobo Areny v michiganském Detroitu.\n\nDo turnaje s rozpočtem 250 000 dolarů se kvalifikovalo osm nejlepších tenistů ze zimní části sezóny WCT 1982, na základě postavení v zimním žebříčku WCT. Vítězem se stal Čech Ivan Lendl, který ve finále přehrál argentinského hráče Guillerma Vilase po čtyřsetovém průběhu. Připsal si premiérový titul v probíhající sezóně 1983 a celkově třicátý pátý v kariéře.\n\n"}
{"id": "1045756", "url": "https://cs.wikipedia.org/wiki?curid=1045756", "title": "World Championship Tennis Fall Finals 1982", "text": "World Championship Tennis Fall Finals 1982\n\nWorld Championship Tennis Fall Finals 1982 byl druhý ze tří závěrečných tenisových turnajů WCT Finals v sezóně 1982. Představoval událost 23dílného mužského okruhu World Championship Tennis, prvního samostatného po čtyřech letech, na němž se akce WCT nehrály jako součást okruhu Grand Prix. Probíhal mezi 14. až 17. říjnem na koberci haly v Neapoli.\n\nDo turnaje s rozpočtem 250 000 dolarů se kvalifikovalo osm nejlepších tenistů z podzimní části sezóny WCT 1982, na základě postavení v podzimním žebříčku WCT. Vítězem se stal Čech Ivan Lendl, který ve finále přehrál polského hráče Wojciecha Fibaka po třísetovém průběhu. Připsal si třináctý titul v probíhající sezóně a celkově třicátý druhý v kariéře.\n\n"}
{"id": "1045757", "url": "https://cs.wikipedia.org/wiki?curid=1045757", "title": "Žena, která zpívá", "text": "Žena, která zpívá\n\nŽena, která zpívá (jiným názvem Hledám svou píseň, rusky Женщина, которая поёт) je ruský hudební film, jenž měl premiéru 2. března 1979 a v kinech jej vidělo přes 50 milionů diváků. Představitelka hlavní postavy Anny Strelcovové, Alla Pugačova, byla prohlášena za Nejlepší herečku roku. Sám film se ovšem umístil až na 53. místě v anketě o nejlepší film.\n\nFilm pojednává o osudech zpěvačky Anny Strelcovové. Její první profesi, kdy musela trpět nevrlého režiséra, kterému se stále něco jevilo jako nedokonalé, opustila přímo při nácviku. Od té doby si byla velice nejistá, zda se nemá tance a zpěvu raději vzdát. Když ovšem četla báseň \"Žena, kterou miluji\", napadlo ji, že by se mohl text pozměnit a vznikla by z toho píseň \"Žena, která zpívá\". Ještě před tím se však Annina kariéra začíná rozvíjet a účinkuje na mnoha vystoupeních. Její písně mají úspěchy, ale zdaleka ne takové, jako ona \"Žena, která zpívá\" ke konci filmu. Anna se tedy nakonec štěstí dočkala.\n\n\n"}
{"id": "1045758", "url": "https://cs.wikipedia.org/wiki?curid=1045758", "title": "Stéphane Guivarc'h", "text": "Stéphane Guivarc'h\n\nStéphane Guivarc'h (* 6. září 1970, Concarneau) je bývalý francouzský fotbalista.\n\nGuivarc'h nastupoval většinou jako útočník. Získal titul mistra světa roku 1998 na domácím šampionátu. Za francouzský národní tým odehrál 14 zápasů a vstřelil 1 gól.\n\nByl nejlepším střelcem Poháru UEFA v ročníku 1997–98 (7 gólů). Dvakrát byl nejlepším střelcem Ligue 1, v sezóně 1996–97 (22 gólů) v dresu Stade Rennais FC a v sezóně 1997–98 (21 gólů) v dresu AJ Auxerre. S Auxerre získal i francouzský titul (1995–96) a pohár (1996). S Glasgow Rangers se stal mistrem Skotska (1998–99) a získal skotský fotbalový pohár (1999).\n\n"}
{"id": "1045760", "url": "https://cs.wikipedia.org/wiki?curid=1045760", "title": "Dragutin Esser", "text": "Dragutin Esser\n\nDragutin Esser byl francouzský automobilový závodník a designér.\n\nDragutin Esser navrhl dva vozy s objemy motoru 2025 cm³ a 2253 cm³, které firma SA Mathis vyráběla v licenci firmy Stoewer.\n\nVozy Mathis, které řídil Dragutin Esser nebo Émile Mathis dosáhly mnoha úspěchů v automobilových soutěžích:\n\n\na v dalších závodech v Evropě včetně Spojeného království a Irska.\n\nV červenci 1914 se Esser (jako soukromá osoba) s belgickým vozem Nagant účastnil \"Grand Prix Francie 1914\" a dojel na šestém místě.\n\n"}
{"id": "1045763", "url": "https://cs.wikipedia.org/wiki?curid=1045763", "title": "World Championship Tennis Finals 1971 – mužská dvouhra", "text": "World Championship Tennis Finals 1971 – mužská dvouhra\n\nDo soutěže mužské dvouhry na tenisovém turnaji World Championship Tennis Finals 1971 nastoupilo osm hráčů. Premiérový ročník turnaje vyhrál Australan Ken Rosewall, když ve finále porazil krajana Roda Lavera po setech 6–4, 1–6, 7–6 a 7–6.\n"}
{"id": "1045764", "url": "https://cs.wikipedia.org/wiki?curid=1045764", "title": "Chloe Bridges", "text": "Chloe Bridges\n\nChloe Bridges (* 27. prosince 1991, Louisiana, Spojené státy americké) je americká herečka. Nejvíce se proslavila rolí Zoey v sitcomu \"Freddie\" (2005-06) a jako Dana Turner v televizním filmu\" \". Objevila se také ve filmech \"Forget Me Not\" (2009), \"Rodinný víkend\" (2013), \"Mantervention\" (2014), \"Poslední nás zachrání\" (2015) a \"Nightlight\" (2015). Zahrála si také Donnu LaDonnu v seriálu \"The Carrie Diaries\", Sydney v seriálu \"Prolhané krásky\" a Kibby v \"Daytime Divas.\"\n\nV roce 2005 získala hlavní roli Zoey Moreno v seriálu \"Freddie, \"po boku Freddieho Prinze Jr. a Briana Austina Greena. Seriál byl po první série zrušen. Roli si zopakovala v jedné epizodě seriálu \"George Lopez\" v roce 2006. V roce 2010 získala roli Dany Turner v televizním filmu \"\". Původně zkoušela získat roli Mitchie Torres, kterou získala Demi Lovato. V roce 2009 si zahrála ve filmech \"Pravá Blondýnka 3\" a \"Forget Me Not\".\n\nV březnu 2012 byla obsazena do role Donny LaDonny v seriálu stanice The CW \"The Carrie Diaries\", prequelu seriálu \"Sex ve městě\". V dubnu 2014 získala vedlejší roli Sydney Driscoll v páté sérii seriálu stanice ABC Family \"Prolhané krásky\". Vedlejší roli Pauly si zahrála v hororové komedii \"Poslední nás zachrání\". Jako Nia se objevila v thrillerovém filmu \"Nightlight\". V srpnu 2016 byl obsazena do role Kibby v seriálu stanice VH1 \"Daytime Divas,\" který se začal vysílat v roce 2017\".\"\n"}
{"id": "1045765", "url": "https://cs.wikipedia.org/wiki?curid=1045765", "title": "World Championship Tennis Finals 1972 – mužská dvouhra", "text": "World Championship Tennis Finals 1972 – mužská dvouhra\n\nDo soutěže mužské dvouhry na tenisovém turnaji World Championship Tennis Finals 1972 nastoupilo osm hráčů. Ve finále se jako v předešlém roce objevili Australané Ken Rosewall a Rod Laver. Obhájce titulu Rosewall opět vyhrál po pětisetovém boji 4–6, 6–0, 6–3, 6–7 a 7–6.\n"}
{"id": "1045766", "url": "https://cs.wikipedia.org/wiki?curid=1045766", "title": "World Championship Tennis Finals 1973 – mužská dvouhra", "text": "World Championship Tennis Finals 1973 – mužská dvouhra\n\nDo soutěže mužské dvouhry na tenisovém turnaji World Championship Tennis Finals 1973 nastoupilo osm hráčů. Turnaj poprvé vyhrál Američan Stan Smith, když ve finále porazil krajana Arthura Ashe po setech 6–3, 6–3, 4–6 a 6–4.\n"}
{"id": "1045770", "url": "https://cs.wikipedia.org/wiki?curid=1045770", "title": "World Championship Tennis Finals 1974 – mužská dvouhra", "text": "World Championship Tennis Finals 1974 – mužská dvouhra\n\nDo soutěže mužské dvouhry na tenisovém turnaji World Championship Tennis Finals 1974 nastoupilo osm hráčů. Turnaj poprvé vyhrál Australan John Newcombe, když ve finále porazil švédského tenistu Björna Borga po setech 4–6, 6–3, 6–3 a 6–2.\n"}
{"id": "1045772", "url": "https://cs.wikipedia.org/wiki?curid=1045772", "title": "World Championship Tennis Finals 1975 – mužská dvouhra", "text": "World Championship Tennis Finals 1975 – mužská dvouhra\n\nDo soutěže mužské dvouhry na tenisovém turnaji World Championship Tennis Finals 1975 nastoupilo osm hráčů. Turnaj vyhrál americký tenista Arthur Ashe, když ve finále porazil Švéda Björna Borga po setech 3–6, 6–4, 6–4 a 6–0.\n"}
{"id": "1045774", "url": "https://cs.wikipedia.org/wiki?curid=1045774", "title": "World Championship Tennis Finals 1976 – mužská dvouhra", "text": "World Championship Tennis Finals 1976 – mužská dvouhra\n\nDo soutěže mužské dvouhry na tenisovém turnaji World Championship Tennis Finals 1976 nastoupilo osm hráčů. Turnaj po dvou prohraných finále poprvé vyhrál Švéd Björn Borg, když v závěrečném duelu porazil argentinského tenistu Guillerma Vilase po setech 1–6, 6–1, 7–5 a 6–1.\n"}
{"id": "1045776", "url": "https://cs.wikipedia.org/wiki?curid=1045776", "title": "Bernard Diomède", "text": "Bernard Diomède\n\nBernard Diomède (* 23. ledna 1974, Saint-Doulchard) je bývalý francouzský fotbalista.\n\nDiomède nastupoval většinou jako záložník. Získal titul mistra světa roku 1998. Ač na šampionátu nastoupil třikrát, po jeho skončení z reprezentačního kádru vypadl. Za francouzský národní tým odehrál celkem 8 zápasů.\n\nS AJ Auxerre získal francouzský titul (1995–96) a dvakrát pohár (1994, 1996). S FC Liverpool získal FA Cup (2001).\n\n"}
{"id": "1045780", "url": "https://cs.wikipedia.org/wiki?curid=1045780", "title": "Saint-Savin (Vienne)", "text": "Saint-Savin (Vienne)\n\nSaint-Savin [\"se save\"] je malá obec ve střední Francii, asi 40 km východně od Poitiers. Leží na řece Gartempe a proslavil ji románský kostel sv. Sabina s unikátními a dobře zachovanými freskami z doby kolem roku 1100. Od roku 1983 je součástí Světového dědictví UNESCO.\n\nO starší historii bývalého kláštera Saint-Savin-sur-Gartempe i obce, která kolem něho vznikla, je málo známo. Svatý Sabin (Sabinius) byl prvním biskupem v Sens ve druhé polovině 3. století a založil v kraji mnoho kostelů, snad i klášter Saint-Savin. Současný kostel byl postaven někdy v letech 1060-1115, věž i klášterní budovy vznikly později. Kamenný most přes říčku Gartempe je patrně ze 12.-13. století.\n\nKostel le trojlodní halová stavba s valenými klenbami, příčnou lodí a chórem s ochozem pěti kaplí. Pod kostelem je krypta s náhrobky sv. Savina a s. Cypriána. Strop, předsíň i krypta jsou vyzdobeny výborně zachovanými figurálními freskami z doby kolem 1100.\n\n"}
{"id": "1045781", "url": "https://cs.wikipedia.org/wiki?curid=1045781", "title": "Château de Sceaux", "text": "Château de Sceaux\n\nChâteau de Sceaux (česky \"Zámek v Sceaux\", neboli \"Parc et Château de Sceaux\", česky \"Park a zámek v Sceaux\") je zámek v Sceaux, ležící v regionu Île-de-France, nedaleko Paříže. Zámek se nachází v parku (Parc de Sceaux), který navrhl André Le Nôtre. Na zámku sídlí \"Musée de l’Île-de-France\" (\"Muzeum Île-de-France\"). Původní zámek, zničený během Velké francouzské revoluce, byl postaven pro Jeana-Baptiste Colberta, ministra financí Ludvíka XIV. Současný zámek byl postaven za Druhého Francouzského císařství, ve stylu Ludvíka XIII.\n\nJ.–B. Colbert se obrátil na prvotřídní královské architekty a řemeslníky (Claude Perraulta, Charlese Perraulta, Antoine Lepautra a na \"premier peintre du roi\" Charlese Le Bruna), aby navrhli sídlo, hodné jeho postavení.\n\nJean-Baptiste Colbert, markýz de Seignelay, syn Jeana-Baptiste Colberta, ministr námořnictva, zdědil Sceaux v roce 1683. Nechal vytesat sochy od významných sochařů Françoise Girardona a Antoine Coysevoxe.\n\nJules Hardouin-Mansart postavil oranžérii, která byla slavnostně otevřena králem v roce 1685. Roku 1699 bylo Sceaux prodáno Ludvíku Augustovi, vévodovi z Maine, legitimizovanému synu krále Ludvíka XIV.\n\nBěhem Velké francouzské revoluce došlo ke konfiskaci majetků šlechty a k jejich označení jako \"bien national\". Obsah zámku se prodával „ve prospěch národa“ a samotná budova byla prodána M. Lecomtovi, obchodníkovi ze Saint-Malo. V době konzulátu došlo ke zbourání zámku, ale pavilon Aurory, oranžérie, stáje a hospodářské budovy zůstaly zachovány.\n\nVévoda de Trevise, syn Édouarda Mortiera, vévody z Trévise, který se oženil s dcerou M. Lecomta, zdědil panství v Sceaux a začal s obnovou zahrad a oranžérie. Zahrady byly nahrazeny trávníky a šterkovými cestičkami, v letech 1856-62 pak nechal vystavit současný, menší zámek, jehož design evokuje styl doby Ludvíka XIII., navržený Augustinem Théophilem Quantinetem a postaven Josephem-Michelem Le Soufaché.\n\nV roce 1922 se dědička vévody z Trévise, kněžna de Faucigny-Cystra, rozhodla vzdát zámku v Sceaux, a prodat jej přes realitní makléře. Díky úsilí tehdejšího starosty města, Jeana-Baptiste Bergereta de Frouville zůstal zámek zachován ve své podobě a mohl sloužit veřejnosti města Sceaux.\n\nDnes zámek slouží jako muzeum regionu Île-de-France. V muzeu se nachází jedna z největších sbírek umělců Pařížské školy, mezi nimi také čtyři malby Maurice Boitela.\n\n"}
{"id": "1045785", "url": "https://cs.wikipedia.org/wiki?curid=1045785", "title": "Přepadení okresu Jesenské", "text": "Přepadení okresu Jesenské\n\nPřepadení okresu Jesenské (tehdy okres \"Feledince\") byl ozbrojený vojenský přepad pohraniční oblasti jižně od Rimavské Soboty ze strany maďarských pohraničních sil, který se uskutečnil dne 5. října 1938 s cílem obsadit železniční trať Jesenské-Kráľ a Rimavskou Sobotu.\n\nVýsledkem byla porážka maďarských ozbrojených skupin. Část byla československými jednotkami zajata, zbytek se stáhl zpět za státní hranici.\n\nNa základě Mnichovské dohody přijaté dne 30. září 1938 bylo Československo zavázáno do tří měsíců vyřešit územní nároky Maďarska. Začátkem října se začaly v severním Maďarsku organizovat ozbrojené skupiny, jejichž úkolem bylo ilegálně přecházet do ČSR a provádět tam podvratnou činnost s cílem destabilizace pohraničních oblastí.\n\nV blízkosti státní hranice mezi ČSR a Maďarskem jižně až jihovýchodně od Rimavské Soboty byly ve 30. letech vybudovány tři pevnostní úseky železobetonových pevností ŘOP. Kromě opevnění byla v tomto prostoru na komunikacích rozmístěna i zvláštní technická zařízení, která komplikovala dopravu.\n\nObranu prostoru od hraniční čáry až po linii opevnění zajišťovaly polní hlídky praporu Stráže obrany státu 31 \"\"Rimavská Sobota\"\". Na jednotlivých pevnostních úsecích byly rozmístěny jednotky mobilizovaného hraničářského praporu 9, které spadaly do hraniční oblasti 41. Za pevnostmi se zdržovaly další československé vojenské útvary.\n\nV obci Hangony blízko hraniční čáry byla přítomna rota pohraniční stráže 7/9, která byla koncem září 1938 doplněna záložníky z blízkého okolí. Rotě velel setník (kapitán) Gábor Felcsiki, kterému podléhaly i čety pohraničníků 7/20 v obci Uraj, 7/21 v Hangony a 7/22 v Domáháze.\n\nMaďarské jednotky měly z vojenské špionáže informace o existenci pevností i o jejich přibližném rozmístění.\n\nVelitel maďarských jednotek dne 4. října 1938 obdržel z velitelství pohraniční oblasti VII v Miškolci rozkaz na pohotovost celé své jednotky. Iniciativně si však tento rozkaz interpretoval jako povel k překročení státní hranice a útok na území ČSR. Podobně situaci interpretovalo i maďarské velvyslanectví v Praze, které prohlásilo, že velitel jednotek jednal na vlastní pěst a že bude okamžitě odvolán a stíhán. Podle pozdějších výpovědí zajatých maďarských vojáků byla celá akce dopředu připravovaná.\n\nPrůnik maďarských jednotek na teritorium ČSR měl být veden na několika místech najednou v délce 16 až 18 kilometrů. Útočná družstva měla za úkol prolomit linii opevnění v sedmi lokalitách na úseku Šimonovce – Rimavská Seč. V případě úspěchu by přes uvolněný koridor pronikla většina jednotek, která by pokračovala dále přes kolonii Bottovo a obec Sutor směrem na Rimavskou Sobotu.\n\nPůvodně byl útok roty pohraničníků plánovaný v koordinaci se střeleckým praporem z Ózdu a cyklistickou četou. V důsledku chybného předpokladu velitele roty a nevyčkání na další relevantní rozkazy se akce nakonec zúčastnila pouze uvedená mobilizována rota s některými dalšími malými jednotkami.\n\nVpádu na československé teritorium se zúčastnilo 10 důstojníků a 446 vojáků, včetně 34 příslušníků četnictva a 7 celníků. Vyzbrojeni byli ručními granáty, puškami, trhavinami, osobními zbraněmi a 14 kulomety.\n\nPrvní maďarské jednotky překročily hraniční čáru kolem druhé hodiny nad ránem dne 5. října 1938. Po nich vyrazily i jednotky z Hangony, které vyprovázel dav zvědavých obyvatel. Později k hranici vyrazily i čety 7/20 a 7/22 z Uraje a Domaházy. Počasí bylo podle výpovědi vojáků deštivé – bláto na cestách se lepilo na vojenskou obuv.\n\nPrůnik přes hranice byl československými pohraničníky odhalen kolem 3. hodiny. Nad obcí Janice (tehdy \"Jéne\") byla okamžitě vystřelena osvětlovací raketa, později zde byl zpozorován přelet dvou neznámých letadel.\n\nČeta 7/20 směřující z Uraje postupovala ve dvou skupinách. Jedna z nich napadla obec Vlkyňa (tehdy \"Velkyňa\"), kde se nacházelo 12 příslušníků SOS. Po krátkém boji s ručními granáty a přestřelce československá posádka obec opustila. Místní maďarské obyvatelstvo následně zdemolovalo budovu finanční stráže. Skupina vojáků se stáhla na území Maďarska, kde dostala rozkaz o zastavení akce.\n\nDruhá skupina ztratila ve špatném počasí orientaci a do boje s československou posádkou se dostala jižně od Rimavské Seče. Při postupu dále na východ směrem k obci Číž (tehdy \"Číz\") se dostala pod křížovou palbu směřující z československého opevnění. Po odpoutání se z dosahu palby se skupina na rozkaz vrátila za hraniční čáru.\n\nLevé křídlo útoku zajišťovala četa 7/22 pochodující z Domaházy směrem ke obci Širkovce. Za pomoci průvodce, který znal místní terén, jakož i hlídkové trasy SOS, se četa dostala za první sled československého opevnění. V Širkovcích se k jednotkám přidalo několik místních obyvatel. Další postup směrem do Jesenského (tehdy \"Feledince\") jim znemožnila československá posádka. Četa se následně stáhla na maďarské území.\n\nVe středu útoku, v prostoru obce Rimavská Seč a kolonie Orávka (tehdy \"Slávikovo\", resp. \"Kacagópuszta\"), se odehrál rozhodující boj. Útočily zde čtyři čety roty 7/9 a četa 7/21. První četa obsadila obec Janice, kde se k ní přidalo několik místních mužů. Odtud postupovala směrem ke kolonii Orávka, převážně obývané Slováky přesídlenými z Horní Oravy, která ve 20. letech připadla Polsku. Nedaleko kolonie byl postup čety zastaven palbou z opevnění.\n\nDruhá četa obsadila obec Chrámec (tehdy \"Harmac\") a následně postupovala ke kolonii Orávka. Třetí četa postupovala souběžně. Kolem 5. hodiny nad ránem se u Martinové dostala do křížové palby SOS a přešla do obrany. Čtvrtá četa se dostala pod palbu jižně od Dubovce.\n\nK druhé četě, které se podařil největší průnik, se postupně přidala družstva z jiných útvarů, včetně kulometného oddílu. Po obsazení části kolonie Orávka se dostala až k železniční trati Jesenské-Kráľ. Zde byl postup jednotek zastaven těžkou palbou z opevnění. Do bojů se zapojili i místní kolonisté slovenské národnosti. Československé jednotky postupně přešly do útoku a postupovaly směrem ke státní hranici. Část maďarských oddílů zajaly, zbytek postupně vytlačovaly z území ČSR. O 9. hodině ráno byl v linii opevnění opět klid. Poslední příslušníci maďarských čet byli z území ČSR vytlačeni v noci na 6. října.\n\nMaďarské ztráty během boje činily celkem 9 mrtvých a několik zraněných a zajatých. Na československé straně nepadl ani jeden voják, bylo však několik zraněných.\n\nZajatí maďarští vojáci byli rozděleni do menších skupin a na nákladních autech odvezeni na výslech do Rimavské Soboty. Koncem roku 1938 byli přesunuti do Martina, resp. Ilavy.\n\nNad ránem, ještě během maďarského útoku, byla Budapešť telefonicky vyzvána k okamžitému zastavení palby. Ve stejný den si zástupce československého ministerstva zahraničních věcí nechal předvolat maďarského velvyslance Jánose Wettsteina. Požádal ho, aby Maďarsko nezhoršovalo již tak napjatou situaci, protože vojenské přepady teritoria ČSR mohou znemožnit jednání o případné úpravě státních hranic.\n\nO incidentu byla informována velvyslanectví ČSR v Paříži, Londýně, Berlíně, Bukurešti a Bělehradě, která o situaci informovala tamní vlády.\n\nČeskoslovenské úřady zatkly celkem 25 obyvatel okresu, kteří se během přepadu přidali k maďarskému vojsku.\n"}
{"id": "1045786", "url": "https://cs.wikipedia.org/wiki?curid=1045786", "title": "Sebastian Strandvall", "text": "Sebastian Strandvall\n\nSebastian Strandvall (* 16. září 1986, Helsinki, Finsko) je finský fotbalový záložník a reprezentant, který hraje ve finském klubu VPS Vaasa.\n\nSebastian Strandvall hrál ve Finsku za kluby FC Haka, IFK Mariehamn a VPS Vaasa (zde byl kapitánem týmu).\n\nV prosinci 2014 byl na testech v českém klubu SK Slavia Praha.\n\nV A-týmu Finska debutoval 24. ledna 2014 v přátelském střetnutí proti mužstvu Ománu. Finsko zápas remizovalo 0:0.\n\n"}
{"id": "1045789", "url": "https://cs.wikipedia.org/wiki?curid=1045789", "title": "Sherilyn Fenn", "text": "Sherilyn Fenn\n\nSherylin Fenn (* 1. února 1965 Detroit, Michigan) je americká herečka.\n\nTeta Fennové je rocková zpěvačka a baskytaristka Suzi Quatro. Životním partnerem byl v letech 1985–1988 herec Johnny Depp. Od roku 2006 udržuje vztah s IT specialistou Dylanem Stewartem. Má dva syny Mylese Maximiliana (nar. 1993) a Christiana (nar. 2007).\n\nHerectví se věnuje od roku 1984; začínala zprvu focením pro časopis \"Playboy\". Spolupracovala s režisérem Davidem Lynchem, který ji obsadil do seriálu \"Městečko Twin Peaks\" (1990–1991).\n\nMediální reakci vzbudil kontroverzní film z roku 1993 \"Helena v krabici\", který režírovala Lynchova dcera režisérka Jennifer Lynchová. Ztvárnila v něm mladou pyšnou krasavici, kterou zcela zohaví v lásce odmítnutý muž – chirurg, jenž jí postupně amputuje všechny končetiny (původně tuto roli měla hrát Kim Basinger).\n\nObjevila se také ve filmu pojednávajícím o životě herečky Elizabeth Taylorové s názvem \"Deník Elizabeth Taylorové\" (1995).\n\n"}
{"id": "1045790", "url": "https://cs.wikipedia.org/wiki?curid=1045790", "title": "Online identita", "text": "Online identita\n\nOnline (nebo virtuální) identita je virtuální reprezentace fyzického subjektu a stejně jako běžná identita obsahuje aspekt osobní a sociální identity. Osobní online identita se vztahuje k tomu, čím je jedinec ve virtuálním prostředí, či spíše čím je jeho reprezentace v tomto prostředí. Sociální online identita charakterizuje potom to, kam jedinec nebo jeho reprezentace ve virtuálním prostředí patří a čeho je součástí.\n\n\"Virtuální reprezentace\" je soubor dat, které sdílíme v kyberprostoru s ostatními uživateli a podle nichž předpokládáme nebo chceme, aby nás ostatní vnímali. Online identita pak není identitou fyzické osoby, ale je to identita této naší virtuální reprezentace.\n\nS online identitou je možné se ztotožnit a domnívat se, že tato reprezentace vyjadřuje celou naší osobnost. Do určité míry může pak tato reprezentace být blízká naší reálné identitě, ale nikde s ní nemůže být zcela totožná. David Šmahel se domnívá: „I člověk, který dobře zná sám sebe, vystupuje prostřednictvím své virtuální reprezentace často mírně odlišně a je okolím jinak vnímán.“ Zároveň ale zastává názor, že do své virtuální reprezentace můžeme vložit více či méně vědomý aspekt sebe sama. Samotné jednání této virtuální reprezentace pak může být ovlivňováno nevědomými tendencemi jejího majitele.\n\nZměnou virtuální identity rozumíme obměnu jakéhokoliv prostředku, kterým jsme reprezentováni online. Může se tak jednat například o e-mailovou adresu, přezdívku (neboli nick) nebo o našeho avatara. Na rozdíl od skutečného života je možnost změnit svou identitu v prostředí internetu většinou snadno dostupná a často nevyžaduje ničí schválení nebo potvrzení. Zároveň má však alternace této identity dopad na způsob, jakým se může daný jedinec reprezentovat. Například pro profesní účely nemusí být vhodné si změnit emailovou adresu z jmeno.prijimeni@zamestnani.cz na boreczprahy2@zamestnani.cz, ačkoliv v tomto ohledu nebýváme nikým regulováni.\n\nLidé si na internetu mnohdy vyměňují názory, což vede k dlouhým diskuzím až hádkám. V online prostředí však dochází i k opačnému pólu emocí, který je tvořen přátelstvím a láskou. Z výzkumu University of Washington vyplývá, že ženy si na internetu hledají přátele snadněji a aktivněji než muži. Účastníci výzkumu dále uvádějí, že přátelé, které poznali na internetu, tvoří jinou skupinu známých a s jejich přáteli z reálného života se často neznají. Z výzkumů dále vyplývá, že lidé se svými přáteli na internetu často sdílejí informace ze svého života, které s přáteli z reálného života sdílet nechtějí nebo nemohou.\n\nPřestože přesně neznáme aktuální počet lidí ve světě připojených k internetu, odhady hovoří přibližně o 35 milionech osob. To se v populaci čítající přes 7 miliard lidí nezdá jako velké číslo, avšak uživatelé internetu by mohli tvořit populaci jedné země střední velikosti. Důležitějším ukazatelem je však faktor růstu, který se už od roku 1985 drží přibližně na 200 procentech ročně. Internet v současnosti ovlivňuje každodenní život většiny obyvatel vyspělých zemí a pro budoucnost je mimo jiné právě rozvoj technologií, jako je internet, považován za klíčový. Vytvářením online identity přesouváme část svého života do kyberprostoru, kde získává naše já podobu internetových projevů. Podle odborníků není na místě obava, že bychom s vytvářením online identity ztráceli tu skutečnou, stejně jako strach z ovládnutí světa počítačovou technikou, či z potlačení veškerých ostatních druhů komunikace elektronickými médii. Jedním z hlavních rizik internetové komunikace však zůstává fakt, že ne vždy můžeme ověřit, s kým ve skutečnosti komunikujeme. Proto se obecně nedoporučuje komunikovat pomocí internetu s neznámými osobami, navazovat s nimi kontakt a poskytovat jim jakékoli osobní údaje, jež by mohly být zneužity. Další nebezpečí, které lidem kladoucím příliš velký důraz na online identitu hrozí, je internetová závislost. Pro ty, kteří ve virtuálním světě tráví denně příliš mnoho hodin, v dnešní době existují podpůrné skupiny. Online kontakt plně nenahrazuje interakci osob, jež spolu naživo hovoří, a ani do budoucna se nepředpokládá, že by toto mohlo nastat.\n\nZa výhodu online identity lze považovat fakt, že nám umožňuje experimentovat ve větší míře, než tomu bývá v reálném světě. Důvodem je, že uživatel internetu se od své online identity může kdykoliv odpoutat a nemusí tak čelit důsledkům svého jednání. Online identita nám také umožňuje utvářet vlastní dramatickou konstrukci naší osobnosti. Frustrace z reálného života je na internetu možné vykompenzovat.\n\n"}
{"id": "1045791", "url": "https://cs.wikipedia.org/wiki?curid=1045791", "title": "Centrální banka Ruské federace", "text": "Centrální banka Ruské federace\n\nCentrální banka Ruské federace (rusky – \"Centralnyj bank Rossijskoj Feděracii\", krátce – \"Bank Rossii\") je centrální banka Ruské federace. Byla založena 13. července 1990 jako nástupkyně Státní banky Sovětského svazu. Sídlí v Moskvě a je členkou Banky pro mezinárodní vypořádání.\n\nÚloha Centrální banky Ruské federace je dána přímo ruskou ústavou, která jí ve svém článku 75 dává monopol na vydávání jediné povolené měny, rublu, nad jehož stabilitou má bdít coby na vládě nezávislá organizace.\n\nOd června 2013 je předsedkyní centrální banky Elvira Nabiullinová. \n\n"}
{"id": "1045795", "url": "https://cs.wikipedia.org/wiki?curid=1045795", "title": "Babylon 5: Na počátku", "text": "Babylon 5: Na počátku\n\nBabylon 5: Na počátku (v anglickém originále Babylon 5: In the Beginning) je americký televizní film z roku 1998, v pořadí druhý film vztahující se ke sci-fi seriálu \"Babylon 5\". Snímek režíroval Michael Vejar, scénář napsal J. Michael Straczynski, autor celého seriálu. Premiérově byl vysílán 4. ledna 1998 na televizní stanici TNT.\n\nRámcový děj filmu se odehrává v roce 2278, chronologicky 16 let po skončení seriálu \"Babylon 5\". Hlavní děj snímku, který je vyprávěn retrospektivně, je zasazen do let 2245–2248, tedy 10–13 let před první řadou seriálu; do doby, kdy se odehrála válka mezi Pozemšťany a Minbary.\n\nStarý císař Mollari II. (bývalý centaurský velvyslanec Londo Mollari působící před lety na stanici Babylon 5) vypráví dětem na císařském dvoře, v ruinách hlavního města na planetě Centauri Prime, o pozemsko-minbarské válce, která proběhla před 30 let. Sám si klade za tento konflikt částečnou vinu, protože tehdy působil na Zemi jako centaurský diplomat. Pozemšťané se i přes jeho výstrahy vydali s několika loděmi na průzkum směrem k prostoru Minbarské federace, jedné ze starých, mocných a záhadných ras. První kontakt však dopadl katastrofálně, kvůli mylně vyloženému gestu začaly lodě obou ras na sebe střílet. Přitom zahynul minbarský vůdce Dukhat; jeho nástupkyně Delenn poté rozhodla, že musí Pozemšťany zničit. Válka byla dlouhá a krutá, proti technologicky vyspělým Minbarům ale neměla Pozemská aliance větší šanci. Díky lsti nadporučíka Sheridana zničila jediný minbarský křižník, \"Drala Fi\" („Černá hvězda“), jenž sloužil také jako vlajková loď. Při závěrečné bitvě u Země však Minbaři přesto kapitulovali – zjistili, že duše jejich mrtvých se následně znovu rodí v lidských tělech (tuto informaci si však ponechala jejich vláda, tzv. Šedý koncil, pouze pro sebe). Právě ničivý pozemsko-minbarský konflikt byl impulsem k zahájení stavby stanic Babylon, kde měly být spory mezi rasami mírumilovně.\n\n"}
{"id": "1045809", "url": "https://cs.wikipedia.org/wiki?curid=1045809", "title": "Deník Elizabeth Taylorové", "text": "Deník Elizabeth Taylorové\n\nDeník Elizabeth Taylorové ( \"Liz: The Elizabeth Taylor Story\") je americký životopisný film z roku 1995 pojednávající o Elizabeth Taylorové. Česky též bývá někdy uváděn jako \"Liz: Příběh Elizabeth Taylorové\".\n\nFilm vznikl v roce 1995. Režisérem filmu byl Kevin Connor a hlavní roli „božské Liz“ ztvárnila známá americká herečka Sherilyn Fenn (proslavená také z kontroverzního filmu \"Helena v krabici\" (\"Boxing Helena\")\n\n"}
{"id": "1045816", "url": "https://cs.wikipedia.org/wiki?curid=1045816", "title": "Merian", "text": "Merian\n\nPříjmení Merian (Merianová) může označovat:\n\n"}
{"id": "1045824", "url": "https://cs.wikipedia.org/wiki?curid=1045824", "title": "Wölfli", "text": "Wölfli\n\nWölfli (Woelfli, Wolfli) může být:\n\n"}
{"id": "1045825", "url": "https://cs.wikipedia.org/wiki?curid=1045825", "title": "Sestřelení letounu Š-328.237", "text": "Sestřelení letounu Š-328.237\n\nSestřelení letounu Š-328.237 byl letecký incident mezi československými a maďarskými letci, ke kterému došlo 25. října 1938 nad okresem Komárno v tehdejším Česko-Slovensku. Letoun československého letectva typu Letov Š-328 (sériové číslo Š-328.237) byl sestřelen maďarskou stíhačkou Fiat CR.32, pilotovanou poručíkem László Pongráczem. Pozorovatel svobodník aspirant Jaromír Šotola byl zabit, pilot desátník Ján Kello se zranil při nouzovém přistání. K incidentu došlo během krizového období po Mnichovské dohodě, kdy probíhaly boje v československo-maďarském pohraničí.\n\nPozorovací letoun Š-328.237 ze stavu 10. letky leteckého pluku 3 československého letectva odstartoval 25. října 1938 z polního letiště u Komjatic v prostoru obce Zemianska Olča. Pilotem letounu byl desátník Ján Kello, funkci pozorovatele zastával svobodník aspirant Jaromír Šotola. Úkolem letců bylo letecké snímkování a průzkum okolí Zemianské Olče. Ve stejnou dobu se ve vzdušném prostoru Česko-Slovenska pohybovala trojice letounů maďarského královského letectva – třímotorový dopravní letoun Junkers Ju 52/3m a dvojice stíhacích letounů Fiat CR.32 ze stavu jednotky \"1/2. vadászszázad\" (stíhací peruť). Maďarské letouny se nacházely severně od Dunaje, 10 až 11 kilometrů v hloubi území jižního Slovenska, když pod sebou maďarští stíhači uviděli československý letoun Š-328, který letěl nad obcí Hodžovo ve výšce asi 500 až 600 metrů. Ve chvíli, kdy se Letov obracel nad obcí Veľký Meder, maďarský pilot Fiatu CR.32 \"főhadnagy\" (poručík) László Pongrácz jej bez varování zezadu napadl palbou palubních zbraní a svůj útok ještě dvakrát zopakoval.\n\nNic netušící posádka pozorovacího letounu byla zasypána palbou z kulometů maďarské stíhačky. První dávka prostřelila levou stranu nosných ploch a spádovou palivovou nádrž a také pravděpodobně zabila pozorovatele Jaromíra Šotolu. Pilot Ján Kello s hořícím letounem nouzově přistál u obce Bodza, ze kterého vyvázl s těžkými popáleninami na ruce. Tělo mrtvého pozorovatele zůstalo v troskách havarovaného letounu, který kompletně shořel.\n\nKrátce po sestřelení letounu Š-328.237 byla vytvořena vyšetřovací komise. Podle zástupců maďarské strany byl letoun Ju 52 pronajat soukromé geodetické firmě, která snímkovala povodí Dunaje a kvůli československo-maďarským střetům v pohraničí poskytlo maďarské letectvo pronajatému Junkersu stíhací doprovod v podobě dvou stíhaček Fiat CR.32. Maďaři také tvrdili, že se jejich letadla dostala nad území Česko-Slovenska omylem, načež stíhači dospěli k závěru, že se československý letoun chystá zaútočit na jimi doprovázený letoun.\n\nMaďarský Junkers měl ve skutečnosti na palubě náklad štvavých letáků s protičeskoslovenskými texty, které shazoval na území obývané maďarskou menšinou. Jediným důvodem pro sestřelení nízko letícího a nijak nereagujícího Letovu byl podle československé strany fakt, že se jednalo o snadnou kořist. Jak později uvedl brigádní generál Alois Vicherek, přednosta l. oddělení III. (leteckého) odboru Ministerstva národní obrany, maďarští letci běžně narušovali pohraniční neutrální pásmo.\n\nPo sestřelení letounu Š-328.237 vydal generál Vicherek po konzultaci s Hlavním štábem rozkaz, aby bylo napříště každé maďarské letadlo, které naruší vzdušný prostor republiky, okamžitě sestřeleno. Tento rozkaz byl následně zrušen generálem Miklíkem na příkaz ministra národní obrany Jana Syrového, nicméně vzhledem k posílení obrany Slovenska letkami přesunutými z území Čech již k dalším incidentům až do března 1939 nedošlo.\n\nPodle maďarských historiků se nejednalo o potvrzený sestřel, ale o porušení rozkazu, za který byl poručík Pongrácz svým velitelem potrestán. Podle jiných informací však byl Pongrácz za svůj čin povýšen. K incidentu došlo v době, kdy probíhal mezi druhou republikou a Maďarským královstvím spor o vymezení vzájemných hranic, který dne 2. listopadu 1938 vyvrcholil první vídeňskou arbitráží. Česko-Slovensko muselo odevzdat značnou část území jižního a východního Slovenska a také jihozápadní část Podkarpatské Rusi.\n\nOstatky Jaromíra Šotoly byly převezeny do jeho rodné obce, kde byl vystrojen pohřeb se všemi vojenskými poctami, kterého se účastnily stovky lidí. V Řestokách také postavili padlému letci pomník, jehož součástí byl trup vojenského dvouplošníku (letadlo na pomníku zničil vandal nebo zloděj v roce 1997). Prezident Edvard Beneš udělil Jaromíru Šotolovi v roce 1946 Československý válečný kříž in memoriam.\n\nPo zániku druhé republiky a její armády se Ján Kello stal zkušebním pilotem v hodnosti rotníka slovenského letectva u firmy Mráz. Tato letecká továrna v Nitře vyrobila první slovenské sportovní motorové letadlo Zobor-1 (odvozené od stroje Beneš-Mráz Bibi), se kterým Kello odstartoval k prvnímu zkušebnímu letu. Dne 25. května 1943 však zahynul v troskách tohoto stroje v blízkosti obce Výčapy-Opatovce při přeletu z Nitry do Trenčianskych Biskupic.\n\nLászló Pongrácz se narodil v roce 1907. V roce 1938 sloužil jako \"főhadnagy\" (poručík) u jednotky 1/2. \"vadászszázad\" (stíhací peruť) maďarského královského letectva. Během druhé světové války létal jako testovací pilot a žádného dalšího sestřelu již nedosáhl. Po skončení války emigroval do Jižní Ameriky. Zemřel 30. dubna 1986 v Buenos Aires.\n\n"}
{"id": "1045836", "url": "https://cs.wikipedia.org/wiki?curid=1045836", "title": "Ballmer", "text": "Ballmer\n\nBallmer (Ballmerová) může být:\n\n\n"}
{"id": "1045837", "url": "https://cs.wikipedia.org/wiki?curid=1045837", "title": "Balmer", "text": "Balmer\n\nBalmer (Balmerová):\n\n"}
{"id": "1045844", "url": "https://cs.wikipedia.org/wiki?curid=1045844", "title": "Western Sydney Wanderers FC", "text": "Western Sydney Wanderers FC\n\nWestern Sydney Wanderers FC (celým názvem Western Sydney Wanderers Football Club) je australský fotbalový klub ze západní části Sydney, který působí v australské lize A-League pod licencí Australské fotbalové federace (Football Federation Australia, FFA). Klub byl založen v roce 2012 a svoje domácí utkání hraje na stadionu Parramatta Stadium s kapacitou 21 427 diváků.\nKlubové barvy jsou červená a černá.\n\nKlub Western Sydney Wanderers FC byl založen v západní části australského města Sydney v dubnu 2012. Ve své první sezóně 2012/13 vyhrál základní část A-League (tzv. Premiership, v playoff části o celkového vítěze pak podlehl ve finále týmu Central Coast Mariners FC).\nV roce 2014 vyhrál poprvé asijskou Ligu mistrů AFC (Austrálie je členem konfederace AFC), ve finále zdolal saúdskoarabský tým Al-Hilal FC ve dvojzápase 1:0 a 0:0.\n\n\n\n"}
{"id": "1045846", "url": "https://cs.wikipedia.org/wiki?curid=1045846", "title": "Australian Open 1978 – mužská dvouhra", "text": "Australian Open 1978 – mužská dvouhra\n\nObhájcem titulu z minulého roku byl americký tenista Vitas Gerulaitis. Ve finále zvítězil ve čtyřech setech Argentinec Guillermo Vilas, který vyhrál poprvé Australian Open, ale získal už třetí grandslamový titul.\n\n"}
{"id": "1045849", "url": "https://cs.wikipedia.org/wiki?curid=1045849", "title": "Australian Open 1979 – mužská dvouhra", "text": "Australian Open 1979 – mužská dvouhra\n\nGuillermo Vilas obhájil titul z minulého roku.\n\n"}
{"id": "1045850", "url": "https://cs.wikipedia.org/wiki?curid=1045850", "title": "Světový pohár v biatlonu 2014/2015 – Pokljuka", "text": "Světový pohár v biatlonu 2014/2015 – Pokljuka\n\n3. podnik Světového poháru v biatlonu v sezóně 2014/15 probíhal od 17. do 21. prosince 2014 ve slovinské Pokljuce. Na programu podniku byly závody ve sprintech, stíhací závody a závody s hromadným startem.\n\nVe sprintu překonala česká reprezantantka Gabriela Soukalová problémy z úvodu sezony a poprvé v ní zvítězila. Na střelnici své rány raději trochu pozdržela, ale neudělala ani jednu chybu, čímž položila základ vítězství. Využila také toho, že Běloruska Domračevová netrefila dva terče a vedoucí závodnice Světového poháru Finka Mäkäräinenová čtyři. Soukalová tak zopakovala své vítězství ze stejného stadionu z roku 2012. V následném stíhacím závodě se Soukalové nedařilo, ale svou formu potvrdila v závodu s hromadným startem. V něm skončila čtvrtá; její kolegyně Vítková desátá.\n\nZávody mužů zde ovládlo Rus Šipulin, který ze tří startů získal dvě první místa a jedno druhé. Z českých reprezentantů skončil nejlépe Ondřej Moravec na 5. místě ve stíhacím závodu.\n\nProgram podle oficiálních stránek.\n\n\n"}
{"id": "1045853", "url": "https://cs.wikipedia.org/wiki?curid=1045853", "title": "Deströyer 666", "text": "Deströyer 666\n\nDeströyer 666 je australská thrash/death/black metalová kapela založená roku 1994 původně jako sóloprojekt kytaristou K. K. Warslutem (tou dobou členem kapely Bestial Warlust) v Melbourne. V roce 1996 se k němu přidali kytarista Shrapnel, baskytarista Bullet Eater a bubeník Ballistic Howitzer. Později následovaly personální rošády.\nTematikou kapely je satanismus, nihilismus, válka.\n\nV roce 2001 skupina přesídlila do Nizozemska.\n\n\n\n\n"}
{"id": "1045854", "url": "https://cs.wikipedia.org/wiki?curid=1045854", "title": "Honoré Langlé", "text": "Honoré Langlé\n\nHonoré François Marie Langlé (známý také jako Langlois, 1741, Monako – 20. září 1807) byl francouzský skladatel a hudební teoretik monackého původu.\n\nNarodil se v rodině, která pocházela z Pikardie, ale usadila se v 18. století v Monaku. Chlapec projevoval od dětství mimořádné hudební nadání a tak jej monacký kníže Honoré III. ve věku 15 let poslal na vlastní náklady na studia do Neapole. Zde studoval harmonii a kontrapunkt na \"Conservatorio della Pietà dei Turchini\" pod vedením Pasquala Cafara. V Neapoli žil více než 8 let. Komponoval mše a moteta a získal si v Itálii znamenitou pověst, takže byl pozván, aby řídil orchestr městského divadla v Janově.\n\nV roce 1768 odešel do Francie. Zpočátku se živil soukromou výukou zpěvu, hry na cembalo a skladby. Známým se stal svou účastí na Concert Spirituel, veřejných koncertech světské hudby, které se v letech 1725 až 1791 konaly v paláci Tuileries a kde byla uvedena řada jeho skladeb.\n\nV následujících deseti letech se jeho dobrá pověst dostala i do královského paláce ve Versailles a pod pofrancouzštěným jménem Langlois vyučoval hře na cembalo a klavír královnu Marii Antoinettu. Když v roce 1784 baron Louis Auguste Le Tonnelier de Breteuil založil \"École royale de chant et de déclamations\" (Královskou školu zpěvu a deklamace) stal se na ní učitelem zpěvu. Na škole působil až do institucionálních změn vyvolaných Francouzskou revolucí. Po založení Pařížské konzervatoře se stal jejím knihovníkem a v této funkci setrval až do roku 1802.\n\nJeho životní teoretické dílo \"Traité d'harmonie et de modulation\" (Pojednání o harmonii a modulaci) bylo publikováno v Paříži roku 1795.\n\nJako operní skladatel větší úspěchy nezaznamenal. V roce 1786 opera \"Antiochus et Stratonice\" ve Versailles zcela propadla a i opera \"Corisandre\" uvedená během Revoluce nezaznamenala žádný ohlas. Přesto skladatel komponoval další opery i když věděl, že patrně nebudou nikdy uvedeny na scénu. Větší úspěch měly jeho písně a jeho \"Hymne à Bara et à Viala\" z roku 1794 byl součástí výuky na hudebních školách po celé 19. století.\n\nNa sklonku života žil na svém statku ve Villiers-le-Bel a věnoval se zahradničení. François-Joseph Fétis o něm napsal, že jeho hudba postrádala kvality génia, ale vysoce ocenil jeho teoretickou práci. Zemřel 20. září 1807 a je pohřben v Paříži na hřbitově Père Lachaise.\n\n\n\n\n\n"}
{"id": "1045864", "url": "https://cs.wikipedia.org/wiki?curid=1045864", "title": "Bestial Warlust", "text": "Bestial Warlust\n\nBestial Warlust (v překladu \"bestiální válečný chtíč\") byla australská death/black metalová kapela, která vznikla roku 1993 v Melbourne přejmenováním deathmetalové skupiny Corpse Molestation. Stala se jednou z prvních výraznějších blackmetalových australských kapel, inspirací byla skandinávská komba Mayhem, Darkthrone a další.\nStěžejní tematikou souboru byl satanismus a válka.\n\nČlen kapely s přezdívkou K. K. Warslut založil v roce 1994 vlastní hudební projekt Deströyer 666.\n\nSkupina Bestial Warlust zanikla v roce 1997.\n\n\n\n"}
{"id": "1045865", "url": "https://cs.wikipedia.org/wiki?curid=1045865", "title": "Jaromír Šotola", "text": "Jaromír Šotola\n\nJaromír Šotola (2. března 1918 Řestoky u Chrudimi – 25. října 1938 poblíž Velkého Mederu) byl český vojenský letec. Zahynul při sestřelení letounu Š-328.237.\n\nJaromír Šotola se narodil ve východních Čechách jako nejstarší syn manželů Karla a Františky Šotolových. Po absolvování měšťanské školy vystudoval Obchodní akademii v Chrudimi, poté se přihlásil na vojenskou akademii v Hranicích na Moravě, resp. na leteckou školu v Prostějově, kde prošel kurzem pozorovatelů. Ze školy jej v květnu 1938 odveleli k 10. letce 3. leteckého pluku v Nitře. Během mobilizace v září 1938 byl spolu s letkou přemístěn na jižní Slovensko, kde 25. října 1938 bylo letadlo Letov Š-328, ve kterém byl pozorovatelem, poblíž maďarských hranic sestřeleno maďarskou stíhačkou.\n\nJeho ostatky byly převezeny do rodné obce, kde byl vystrojen pohřeb se všemi vojenskými poctami, kterého se účastnily stovky lidí. Jaromíru Šotolovi v obci postavili pomník, jehož součástí byl trup vojenského dvouplošníku (letadlo na pomníku zničil vandal nebo zloděj v roce 1997). Prezident Edvard Beneš udělil Jaromíru Šotolovi v roce 1946 Československý válečný kříž in memoriam.\n\n"}
{"id": "1045869", "url": "https://cs.wikipedia.org/wiki?curid=1045869", "title": "Sexuální revoluce", "text": "Sexuální revoluce\n\nPod pojmem sexuální revoluce se povětšinou myslí kulturní a sociální proces, který se v západní kultuře odehrál ve 20. století, především pak od 60.–80. let 20. století, ač někdy je počátek sexuální revoluce spojován již s uvolněním společenských konvencí po 1. světové válce. Za tradiční znaky procesu jsou považovány oslabení tradičního manželství a vyjmutí sexu z jeho kontextu, oslabení monogamie, užívání antikoncepce, možnost legálního potratu, akceptace veřejné nahoty, nástup moderní sexuologie, akceptace masturbace či neheterosexuálních a okrajových forem sexuálního chování (zejména homosexuality). Za součást sexuální revoluce bývá považován též nový přístup k módě a oblékání, který se otevřeně hlásí k úkolu zvýraznit sexuální znaky či svádět (zejména minisukně) či dostupnost pornografie, za milník bývá označován zejména nástup časopisu \"Playboy\" v USA. Někdy je sexuální revoluce chápána jako program některých hnutí, např. feminismu, hnutí za práva gayů a leseb, nové levice, hippies apod. To však tato hnutí ne vždy přijímají (např. kritika pornografie v rámci druhé vlny feminismu).\n\nZavedení pojmu sexuální revoluce je připisováno psychoanalytikovi Wilhelmu Reichovi, který tak nazval i svou knihu. Reich, představitel freudovské „levice“, vnímal osvobození sexuality a sexuální energie politicky, věřil, že průlom na rovině sexuální povede i k osvobození společenskému. Na to v 60. letech navázal např. Herbert Marcuse. Za mezník sexuální revoluce na rovině ideové bývá někdy též považována teoretická práce sexuologa Alfreda Kinseyho v 50. letech 20. století. V sociologickém smyslu je však sexuální revoluce jako sociální fenomén spojována spíše až se 60. lety.\n\nKonec či zmírnění sexuální revoluce bývá připisováno 90. letům 20. století, především v souvislosti s rozšířením povědomí o pandemii AIDS.\n\nV širším smyslu může pojem sexuální revoluce označovat každý zásadní historický předěl v normách a sexuálním chování, i mimo 20. století.\n\n"}
{"id": "1045875", "url": "https://cs.wikipedia.org/wiki?curid=1045875", "title": "Ivanovský monastýr", "text": "Ivanovský monastýr\n\nIvanovský klášter, či Ivanovský monastýr ( \"Ивановский монастырь\") je rozlehý stavropegiální pravoslavný monastýr. Nachází se v centru Moskvy, uvnitř Bulvárního okruhu, západně od Čínského města, ve čtvrti dříve známé jako Kuliški. Jedná se o nejvýznamnější chrám zasvěcený sv. Janu Křtiteli v ruské metropoli.\n\nPrvní zmínka o klášteru je z roku 1604. Dlouhou dobu sloužil jako vězení pro dámy královského či šlechtického původu. Mezi slavné řeholnice patřily např. Dosiphea, zřejmě táž osoba jako kněžna Tarakanovová, nebo sériová vražedkyně Darja Saltykovová. \n\nVe 30. letech 18. století kolovaly zvěsti, že se mnoho řeholnic účastnilo \"chlystských riutálů\". Matka představená kvůli tomu byla obviněna a odsouzena k trestu smrti.\n\nKlášter byl zničen při moskevském požáru v roce 1812. Řád byl zrušen a po klášteru zbylo prázdné místo až do 60. let 19. století. Tehdy Michail Bykovskij navrhl novou podobu kláštera. Klenutý katholikon, volně založený dle původního Brunelleschiho návrhu, spojuje ostatní budovy kláštera krytými ochozy. Pozemky jsou tak členěny do čtyř částí.\n\nPo říjnové revoluci byl klášter vyklizen a obnoven byl až v roce 2002. Budovy sloužily různým účelům, některé prostory jsou dodnes využívány archivem Moskevské oblasti a část využívá policejní střední škola.\n\n"}
{"id": "1045877", "url": "https://cs.wikipedia.org/wiki?curid=1045877", "title": "Národní park Taroko", "text": "Národní park Taroko\n\nNárodní park Taroko je jeden z devíti národních parků na Tchaj-wanu, nacházející v okrese Chua-lien, na východním pobřeží ostrova. Národní park byl založen v době japonské nadvlády již v roce 1937 pod názvem \"Tsugitaka Taroko\". Po druhé světové válce byl vzhledem k politickým změnám zrušen a k obnově došlo až 28. listopadu 1986.\n\nRaritou parku je soutěska Taroko, vytvořená erozní činností řeky Liwu. Ta vytváří na svém toku několik vodopádů. Velké rozdíly nadmořské výšky v rámci celého chráněného území se odráží i v pestrém složení vegetace, procházející několika klimatickými typy. Národní park je domovem pro mnoho různých rostlin i živočichů, včetně vzácných či ohrožených druhů.\n"}
{"id": "1045881", "url": "https://cs.wikipedia.org/wiki?curid=1045881", "title": "Poloostrov Iveragh", "text": "Poloostrov Iveragh\n\nPoloostrov Iveragh ( ) je největší irský poloostrov. Ve středu poloostrova je pohoří Macgillycuddy's Reeks. Nachází se zde také nejvyšší hora v Irsku Carrauntoohil.\n\nNa severu poloostrova je záliv Dingle Bay a na jihu záliv Kenmare Bay. Poloostrov je celý velmi hornatý a většina hor je vysoká 500 m n. m. a výše, v horských údolích je mnoho jezer.\n\nPoloostrov má velmi mnoho srážek, i na těch nejsušších místech naprší průměrně minimálně 1200 mm ročně. V horách i víc než 2400 mm ročně.. Na Iveraghu je také nejteplejší místo Irska Valentia s průměrnou roční teplotou 11 °C. V průměru ve Valentii nasněží maximálně jednou za rok, nejnižší zimní teploty klesají jen těsně pod bod mrazu a nejvyšší letní teploty nepřesahují 20 °C.\n\n\nNa poloostrově je oblíbená turistická trasa Ring of Kerry. Je dlouhá 179 km a je kruhovitá, vede hlavně po pobřeží celého poloostrova Iveragh a od města Kenmare zasahuje do irského vnitrozemí až po město Killarney. Odtamtud zase vede zpátky do města Killorglin. Po této trase jezdí hlavně v létě velké množství vyhlídkových turistických autobusů.\n"}
{"id": "1045890", "url": "https://cs.wikipedia.org/wiki?curid=1045890", "title": "Mulišák", "text": "Mulišák\n\nMulišák nebo Mulisák je pohádková postava objevující se v české lidové slovesnosti nebo v dílech z lidové tvorby pocházejících a popisujících ji. Jako tradiční název pro strašidlo se používá při pojmenování postav v literárních dílech kde mají vyvolávat v dětech strach nebo být posmívány jinými postavami pro nepatřičný vzhled. Prof. Jan Soukup popisuje mulisáka jako zakuklené strašidlo.\n\nPůvodu slova mulišák vysvětluje Čeněk Zíbrt takto: \"známo jest, že Mikuláš volává hlubokým hlasem, aby děti hodně postrašil: »Muli se, muli se!« (t. j. modli se) a odtud prý doslal jméno mulišák neb mu-lisak, jež potom přeneseno na strašáka vůbec.\" \"Prof. Jan Soukup podal výklad jiný a domnívá se, že slovo mulišák vzniklo z obchůzky svalo-mikulášské, ale původ jeho odvozuje jinak. Povstalo zcela jednoduše přemístěním hlásek. Napišme si slovo: M-i-k-u-l-á-š a pod to: m-u-l-i-š-á-k a škrtejme v obou shodná písmena, počínajíc m; poznáme, že obě slova úplně se kryjí, majíce po sedmi písmenech. Přirozenost a nehledanost výkladu tohoto jest samozřejmá.\"\n"}
{"id": "1045893", "url": "https://cs.wikipedia.org/wiki?curid=1045893", "title": "Spongebob v kalhotách: Film", "text": "Spongebob v kalhotách: Film\n\nSpongebob v kalhotách: Film (v americkém originále: The SpongeBob SquarePants Movie) je americký animovaný film z roku 2004. Režisérem filmu je Stephen Hillenburg. Hlavní role ve filmu ztvárnili Tom Kenny, Clancy Brown, Rodger Bumpass, Bill Fagerbakke a Mr. Lawrence.\n\nDěj filmu je zařazen do období mezi 3 a 4 řadou seriálu Spongebob v kalhotách.\nSpongeBob si je jistý že získá místo manažera v Křupavém Krabovi. Vyhrál již 24krát cenu zaměstnanec měsíce a tak si myslí, že místo získá. Patrikovi řekne, že večer bude oslava v restauraci u Blbého Buráka.\n\nMezitím si Plankton stěžuje své počítačové ženě, že všechny jeho plány zklamaly.Karen ho upozorní na jeden zastaralý plán \"Z\", který Plankton nerealizoval.Plankton je radostí bez sebe a jde ven, kde ho ovšem nechtěně zašlápne Spongebob. Spongebob začne vykládat Planktonovi o tom, že dnes bude povýšen na místo manažera. Planktona to vůbec nezajímá a tak se vrací do Kamarádského kyblíku. Na slavnostním vyhlášení nového manažera dostane místo Sepiák a ne Spongebob. Spongebob je hrozně smutný, i když mu pan Krabs vysvětluje, že ho potřebuje jako kuchaře.\n\nV restauraci \"U Blbého Buráka\" Spongeboba rozveselí trojitá Buráková zmrzlina, které se s Patrikem přejedí a usnou.\n\nRáno do Křupavého Kraba přijede král Neptun, který obviní Krabse z krádeže koruny. V paláci totiž našel nápis na kterém bylo napsáno že korunu ukradl pan Krabs a jeho podpis. Neptun Krabse zmrazí a dá Spongebobovi nabídku, že pokud korunu s Patrikem přinese do 6 dnů, pana Krabse rozmrazí. Spongebob souhlasí. Vyráží tedy Krabkárou s Patrikem pro korunu. Mezitím Plankton ukradne recept z Křupavého Kraba, kde je pouze zmražený Krabs a začně prodávat Krabí Hambáče.\n\nSpongebob s Patrikem jsou po spoustě útrapách chyceni potápěčem a odvezeni do prodejny se suvenýry do akvária. Tam vidí i Neptunovu korunu. Podaří se jim utéct a korunu vzít.Od břehu je odveze David Hasselhoff .A na dno pak doplavou. Korunu přivezou a Neptunovi řeknou že korunu ukradl Plankton. Král má však na hlavě čepici z Kamarádského kyblíku a pomocí té čepice ho Plankton začne ovládat. Nakonec se vše vyřeší, Krabs je rozmražen a Planktona odvážejí do vězení.\n\n\n\n"}
{"id": "1045896", "url": "https://cs.wikipedia.org/wiki?curid=1045896", "title": "Perfektní skóre", "text": "Perfektní skóre\n\nPerfektní skóre (v americkém originále: The Perfect Score) je americká filmová komedie z roku 2004. Režisérem filmu je Brian Robbins. Hlavní role ve filmu ztvárnili Erika Christensen, Chris Evans, Bryan Greenberg, Scarlett Johansson a Darius Miles.\n\n\n\n"}
{"id": "1045897", "url": "https://cs.wikipedia.org/wiki?curid=1045897", "title": "Tolna (město)", "text": "Tolna (město)\n\nTolna (německy Tolnau) je okresní město v župě Tolna v Maďarsku. Ve městě žije 10 987 obyvatel.\n\nMěsto leží v nadmořské výšce 92 - 98 m přímo u slepého ramena Dunaje zvaného Tolnaj-Duna. Rozloha území je 71,08 km². Nachází se asi 130 kilometrů jižně od Budapešti a od župního města Szekszárdu je vzdáleno zhruba 10 km. Při severním okraji města prochází hlavní silnice č.6 a u západního okraje prochází dálnice M6. Ve čtvrti Mözs je stanice na železniční trati. Město se skládá ze čtvrti Tolna a Mözs.\n\nPrvní zmínka o obci se objevuje v zakládací listině opatství Tihany v roce 1055.\n\nNa konci 16. století a na počátku 17. století  bylo město opakovaně napadeno Turky a  zničeno. Obyvatelé uprchli a město bylo opuštěné. V roce 1696 žilo ve městě jen asi třicet rodin. Město se začalo postupně rozvíjet, ale v roce 1745 zničil město požár. Pak už se město znovu začalo rozrůstat. Mělo dokonce i přístav na Dunaji. Řeka v této oblasti měla velké meandry. Když se v 19. století prováděla regulace Dunaje, bylo sice město uchráněno před častými povodněmi ale přišlo o přístav, protože se ocitlo na slepém ramenu řeky. V letech 1900 až 1971 se zde vyrábělo hedvábí, dnes je v prostorách hedvábky zřízeno muzeum. Vesnička Mözs byla k městu připojena v roce 1989.\n\n\nMuseum modrotisku s textilní dílnou.\n\nNejméně čtyři kostely postavené v letech 1790 - 1822.\n"}
{"id": "1045898", "url": "https://cs.wikipedia.org/wiki?curid=1045898", "title": "Cerastium nigrescens", "text": "Cerastium nigrescens\n\nVysoká je 5 až 10 cm, a jedna rostlina je vlastně při vykvetení polštář až 40 květů a na šířku může mít 10 až 20 cm. Květ je bílý a má průměr 1 až 2 cm, má 5 okvětních lístků a uprostřed je žlutý. Každý okvětní list je dlouhý 8 až 13 mm. Kvete v červenci a srpnu. Plod je centimetrová až jeden a půl centimetrová tobolka. Listy jsou zdola tmavě růžové a shora tmavě zelené, listy jsou dole chlupaté a kromě hořejší strany listů a květů je chlupatá celá rostlina.\n\nRostlinu objevil v roce 1873 botanik Thomas Edmondston. Dlouhou dobu byla zaměňována za \"Cerastium arcticum\", ale v současnosti je považována za samostatný druh.\n\nDnes je jediné místo jejího výskytu ostrov Unst, kde roste na dvou kopcích. Množství této rostliny se každý rok velmi mění, ale u této rostliny je to normální a celkově to nevypadá, že by této rostlině hrozilo vymření.\n"}
{"id": "1045899", "url": "https://cs.wikipedia.org/wiki?curid=1045899", "title": "Černá Dahlia", "text": "Černá Dahlia\n\nČerná Dahlia (v americkém originále: The Black Dahlia) je americký kriminální film z roku 2006. Režisérem filmu je Brian De Palma. Hlavní role ve filmu ztvárnili Josh Hartnett, Scarlett Johansson, Aaron Eckhart, Hilary Swank a Mia Kirshner.\n\nFilm je inspirován osudy Elizabeth Short, známé jako Černá Dahlia.\n\nFilm byl nominován na Oscara v kategorii nejlepší kamera.\n\n\n\n"}
{"id": "1045900", "url": "https://cs.wikipedia.org/wiki?curid=1045900", "title": "Holka na hlídání", "text": "Holka na hlídání\n\nHolka na hlídání (v americkém originále: The Nanny Diaries) je americká filmová komedie z roku 2007. Režisérem filmu je duo Shari Springer Berman a Robert Pulcini. Hlavní role ve filmu ztvárnili Scarlett Johansson, Chris Evans, Laura Linney, Paul Giamatti a Nicholas Art.\n\n\n\n"}
{"id": "1045901", "url": "https://cs.wikipedia.org/wiki?curid=1045901", "title": "Marzano", "text": "Marzano\n\nMarzano je italská obec v provincii Pavia v oblasti Lombardie.\n\nV roce 2013 zde žilo 1 632 obyvatel.\n\nCeranova, Lardirago, Roncaro, Torre d'Arese, Torrevecchia Pia, Valera Fratta (LO), Vidigulfo, Vistarino\n\nZdroj: \n\n"}
{"id": "1045902", "url": "https://cs.wikipedia.org/wiki?curid=1045902", "title": "Christopher Katongo", "text": "Christopher Katongo\n\nChristopher Katongo (* 31. srpna 1982, Mufulira) je zambijský fotbalista, v současnosti kapitán zambijské fotbalové reprezentace a hráč jihoafrického klubu Bidvest Wits.\n\nKatongo nastupuje povětšinou na postu útočníka.\nRoku 2012 byl v anketě BBC vyhlášen nejlepším fotbalistou Afriky.\n\nV Evropě hrál za dánský klub Brøndby Kodaň (2007–2008), německou Arminii Bielefeld (2008–2010) a řeckou Škodu Xanthi (2010–2011). S Brøndby získal dánský fotbalový pohár (2007/08).\n\nV A-mužstvu Zambie debutoval v roce 2003.\nSe zambijskou reprezentací vyhrál roku 2012 mistrovství Afriky (Africký pohár národů). Sehrál za ni k roku 2014 celkem 88 zápasů a vstřelil 21 gólů.\n\n"}
{"id": "1045903", "url": "https://cs.wikipedia.org/wiki?curid=1045903", "title": "Spirit (film)", "text": "Spirit (film)\n\nSpirit (v americkém originále: The Spirit) je americký akční film z roku 2008. Režisérem filmu je Frank Miller. Hlavní role ve filmu ztvárnili Gabriel Macht, Samuel L. Jackson, Scarlett Johansson, Eva Mendes a Sarah Paulson.\n\n\n\n"}
{"id": "1045906", "url": "https://cs.wikipedia.org/wiki?curid=1045906", "title": "Až tak moc tě nežere", "text": "Až tak moc tě nežere\n\nAž tak moc tě nežere (v americkém originále: He’s Just Not That Into You) je americká filmová komedie z roku 2009. Režisérem filmu je Ken Kwapis. Hlavní role ve filmu ztvárnili Ben Affleck, Jennifer Aniston, Drew Barrymore, Jennifer Connelly a Kevin Connolly.\n\n\n\n"}
{"id": "1045908", "url": "https://cs.wikipedia.org/wiki?curid=1045908", "title": "Koupili jsme ZOO", "text": "Koupili jsme ZOO\n\nKoupili jsme ZOO je americká filmová komedie z roku 2011. Režisérem je Cameron Crowe, hlavní role ve filmu ztvárnili Matt Damon, Scarlett Johanssonová, Thomas Haden Church, Colin Ford a Maggie Elizabeth Jones. Námět vychází ze skutečného příběhu zoologických parku Dartmoor ( ) v Anglii.\n\nHlavním hrdinou příběhu je rodina Benjamina Meea (Matt Damon), která po ztrátě manželky a matky dětí Katherine (Stéphanie Szostak) zažívá krizi. 14letý syn Dylan (Colin Ford) byl vyhozen ze školy, a tak se otec rodiny rozhodne pro radikální krok. Věří, že změna bydliště pomůže rodině postupovat, proto dá v práci výpověď a začne hledat nový dům. V náročné roli mu vydatně pomáhá 7letá dcera Rosie, se kterou navštíví několik sídel. Po čase narazí na velký dům, který odpovídá jejich představě, ale jak se vzápětí ukáže, má v záloze tajemství. Je součástí zooparku, který byl před časem zavřen, ale stále se v něm nachází zvěř a její ošetřovatelé. Zaskočený Benjamin vida radost dcery Rosie souhlasí s koupí pozemku a pouští se do poznávání svých zaměstnanců i zvířat.\n\nSyn Dylan se změnou bydliště a odlukou od přátel není nadšený, což dává pocítit celému svému okolí. Časem se jeho oporou stává 13letá Lily, která pomáhá správkyni ZOO Kelly Fosterové (Scarlett Johanssonová). Celý kolektiv začne s pracemi, které umožní otevření ZOO pro veřejnost. To se společným úsilím navzdory mnoha problémům nakonec podaří a celý areál je zpřístupněn. Práce sblíží Benjamina se synem, ale společné city se rozhoří mezi Benjaminem a Kelly. Velkou změnou prochází Dylan, který se sbližuje s Lily a stává se skutečným členem týmu.\n"}
{"id": "1045910", "url": "https://cs.wikipedia.org/wiki?curid=1045910", "title": "Simon Stevin", "text": "Simon Stevin\n\nSimon Stevin (1548 Bruggy – 1620 Leiden) byl vlámský matematik, fyzik a inženýr, který byl aktivní v mnoho oblastech teoretické i aplikované vědy.\n\nJe považován za pokračovatele Archiméda nebo da Vinciho. Za jeho nejvýznamnější dílo je považován spis \"Principy rovnováhy\" (De Beghinselen der Weegkonst) z roku 1586, který obsahuje např. rozbor rovnováhy tělesa na nakloněné rovině, zavádí rozklad síly do dvou kolmých složek a poprvé tak vlastně pracuje s vektory.\n"}
{"id": "1045911", "url": "https://cs.wikipedia.org/wiki?curid=1045911", "title": "Pod kůží", "text": "Pod kůží\n\nPod kůží (v britském originále: Under the Skin) je britsko-americko-švýcarský dramatický film z roku 2013. Režisérem filmu je Jonathan Glazer. Hlavní role ve filmu ztvárnili Scarlett Johanssonová, Jeremy McWilliams, Joe Szula, Kryštof Hádek a Paul Brannigan.\n\n\n\n"}
{"id": "1045912", "url": "https://cs.wikipedia.org/wiki?curid=1045912", "title": "Šéf (film, 2014)", "text": "Šéf (film, 2014)\n\nŠéf (v americkém originále: Chef) je americká filmová komedie z roku 2014. Režisérem filmu je Jon Favreau. Hlavní role ve filmu ztvárnili Jon Favreau, Sofia Vergara, John Leguizamo, Scarlett Johansson a Oliver Platt.\n\n\n\n"}
{"id": "1045914", "url": "https://cs.wikipedia.org/wiki?curid=1045914", "title": "Kanotix", "text": "Kanotix\n\nKanotix, dosud aktivně vyvíjený v Německu, je svobodná distribuce Linuxu s pokročilou hardwarovou detekcí založená na nejnovějším stabilním vydání Debianu.\n\nKanotix lze spustit z Live CD, avšak také se naskýtá možnost přímé instalace.\n\nOna distribuce podporuje dvě grafická prostředí, KDE a LXDE.\n\nSpustitelná je na následujících instrukčních sadách procesoru:\n\n\n"}
{"id": "1045921", "url": "https://cs.wikipedia.org/wiki?curid=1045921", "title": "Infanticida (lidé)", "text": "Infanticida (lidé)\n\nInfanticida nebo infanticidium (též dětská homicida) je záměrné usmrcení dítěte. Někdy se rozlišuje neonaticida – vraždění novorozenců do 24 hodin od porodu, které se nejčastěji děje ze strany matky, a filicida – zabití staršího dítěte, které je pravděpodobnější ze strany otce.\n\nV mnoha zaniklých civilizacích byla považována určitá forma infanticidy za povolenou. V některých oblastech přetrvává, zvlášť infanticida nově narozených děvčat. Jde o takzvanou pohlavně selektivní infanticidu.\n\nMezi tradiční společenství, která umožňují infanticidu, patří například indiáni Guayakíové, !Kungové, u nichž se infanticida nepovažuje za vraždu, neboť život podle nich začíná pojmenováním dítěte a jeho přijetím celou vesnicí. \n\nV tradičních společnostech k infanticidě dochází z několika důvodů:\n\n\nInfanticida ve smyslu přinášení lidských obětí bohům byla běžnou praxí u blízkovýchodních národů známých ze starohebrejských historických spisů. Staří Syřané, Féničané nebo Kartaginci děti obětovali bohům jako zápalnou oběť na ohňových oltářích zvaných tofet. Podobné praktiky znali v omezené míře též Izraelité, o tom svědčí biblické legendy o Abrahámovi a Izákovi nebo o Jiftáchově dceři. Tato praktika však byla u Izraelitů brzy zakázána.\nVe starověkém Řecku bylo zabíjení dětí běžnou praxí, ačkoliv lidské oběti tu považovaly za nepřijatelné. Zpravidla se tak dělo na pokyn otce. Ve Spartě o smrti dítěte rozhodovala rada starších. Šlo především o ponechání neduživých nebo slabých dětí bez pomoci na opuštěném místě. Věřilo se, že při tomto způsobu nejde o vraždu, ačkoliv šance na přežití byla minimální. Tento postup však ponechával možnost na zásah bohů. Našel své místo v legendách o Médee, Oidipovi nebo Paridovi, kvůli kterému se vedla trojská válka. Starověký Řím přebral zvyklosti v souvislosti s infanticidou od Řecka. Zabíjení dětí bylo legislativně zakázané až zákonem z roku 374.\nVe starověké Indii i Číně někdy chudí lidé zabíjeli přebytečné dcery, protože v těchto kulturách jsou preferováni mužští potomci. Ve venkovských oblastech těchto zemí přežily podobné praktiky až do 20. století. V Indii bylo známo i obětování dětí např. u pralesních kmenů Oraónců a Mundů.\nDěti ve značné míře obětovali bohům také příslušníci starých amerických civilizací, zvláště Aztékové, kteří je obětovali bohu deště Tlalokovi. V menší míře obětovali děti Inkové a jejich předchůdci Močikové a Čimúové, jednalo se hlavně o děti z urozených rodin, které byly omámeny drogami a pohřbeny zaživa. V Severní Americe obětovali děti pouze Načezové, a to při pohřbech.\nV Africe a na Papui Nové Guineji bylo zvykem odkládat znetvořené a neduživé děti.\n\nKřesťanství infanticidu od počátku odmítalo. Z císařů ji jako první odsoudil Konstantin I. Veliký roku 318. Zákon na její zákaz vydali ve svém společném dekretu ze 7. února 374 císařové Valentinianus I., Valens a Gratianus. Koncil v Toledu v roce 589 odsoudil infanticidu ve Španělsku, kde byla ještě stále přetrvávající praxí, a koncil v Konstantinopoli roku 1094 infanticidu položil na úroveň homicidy (prohlásil, že zabití dítěte je stejně závažné jako zabití dospělého člověka). \n\nVe středověku se ponechání dítěte napospas osudu dařilo bránit především klášterům díky zavedené praxi, že nechtěné děti se nechávaly při dveřích kostela nebo kláštera. Kněží, mniši nebo jeptišky se o takové nalezence starali až do jejich dospělosti. Tato praxe dala později zrod prvním sirotčincům či dětským domovům.\n\nV současné společnosti je infanticida prakticky neznámý pojem, snad s výjimkou oblastí, kde se děti rodí do extrémní chudoby nebo musí čelit kulturně-legislativním překážkám (Čína, Severní Korea). Vedou se diskuse, zda i feticida neboli usmrcení dítěte v lůně matky má být považována za druh infanticidy. Někteří autoři obhajují možnost legalizace rané infanticidy jako východiska z určitých situací i v případě, že dítě není nijak závažně postižené. \n\n"}
{"id": "1045923", "url": "https://cs.wikipedia.org/wiki?curid=1045923", "title": "Stavropegie", "text": "Stavropegie\n\nStauropegie nebo \"stavropegie\" je označení způsobu zakládání klášterů nebo obcí v byzantské církvi. \n\nŘecké výrazy σταυρός (\"stauros\") 'kříž' a πήγνυμι (\"pegnumi\") 'potvrdit', znamenají doslova \"křížové uspořádání\", neboť v místě, kde má být klášterní nebo obecní kostel vystavěn, byl nejdříve vyznačen půdorys kříže, a tím byly daný klášter či obec považovány za založené. \n\nVýrazu stavropigiální se dnes užívá v souvislosti s kláštery či obcemi, které ze specifických historických důvodů nepodléhají místnímu biskupství, nýbrž přímo patriarchovi nebo synodě. Zejména v době, kdy neexistovaly moderní komunikační prostředky, to pro takovou obec často znamenalo (také zejména kvůli značné vzdálenosti od patriarchy) zvýšenou míru místní samosprávnosti.\n"}
{"id": "1045926", "url": "https://cs.wikipedia.org/wiki?curid=1045926", "title": "Wilhelm Kamlah", "text": "Wilhelm Kamlah\n\nWilhelm Kamlah (3. září 1905 Hohendorf, Německé císařství – 24. září 1976 Erlangen, Německá spolková republika) byl německý filosof, představitel tzv. erlangenské školy.\n\nStudoval muzikologii, dějiny a filosofii. Stal se asistentem v Historickém semináři Göttingenské univerzity. Během nacistického režimu byl zbaven možnosti učit. V roce 1945 se stal docentem a později mimořádným profesorem pro filosofii v Göttingenu a Hannoveru. V roce 1954 pak řádným profesorem na Erlangenské univerzitě.\n"}
{"id": "1045934", "url": "https://cs.wikipedia.org/wiki?curid=1045934", "title": "Vysoká škola hudební a divadelní v Lipsku", "text": "Vysoká škola hudební a divadelní v Lipsku\n\nVysoká škola hudební a divadelní „Felixe Mendelssohna-Bartholdyho“ v Lipsku, \"Hochschule für Musik und Theater „Felix Mendelssohn Bartholdy“ Leipzig\" (zrkáceně HMT Leipzig) je státní vysoká škola v Lipsku.\n\nŠkola byla založena roku 1843 skladatelem a klavíristou, kapelníkem Gewandhausu, Felixem Mendelssohnem-Bartholdy (1809–1847) jako \"Conservatorium der Musik\" (hudební konservatoř) a je tak nejstarší vysokou hudební školou v Německu. Škola se rychle zařadila mezi nejrenomovanější v Evropě.\n\nRektory školy byli:\n\nVysoká škola hudební v Lipsku spolupracuje mj. s českými školami podobného zaměření:\n"}
{"id": "1045939", "url": "https://cs.wikipedia.org/wiki?curid=1045939", "title": "Blues Pills", "text": "Blues Pills\n\nBlues Pills je švédská rocková kapela, která vznikla v Örebro v roce 2011. O tři roky později vydali své první album.\n\nV roce 2011 poloviční bratři Zack Anderson (baskytara) a Cory Berry (bicí), původně členové Radio Moscow, potkali zpěvačku Elin Larsson. Společně vytvořili dvě demo nahrávky, které zveřejnili na YouTube. Díky tomu jim hudební vydavatelství Crusher Records nabídlo nahrávací smlouvu. Blues Pills koncertovali ve Španělsku a ve Francii, kde poznali šestnáctiletého kytaristu Doriana Sorriauxe, ze kterého se následně stal člen kapely. Název kapely pochází od jejich kamaráda Jense Heideho, který měl hudební blog BluesPillz zabývající se undergroundovou hudbou šedesátých a sedmdesátých let.\n\nV květnu 2012 vydali EP \"Bliss\", které v červenci následoval singl „Black Smoke“. Během roku 2013 kapela hodně koncertovala, v dubnu vystoupila na berlínském Desertfestu, v srpnu na Void Festu v Bad Kötzting a Yellowstock Festivalu v Geelu a v listopadu na Crossroads Festivalu v Bonnu a Cherry Rock Festivalu v Melbourne.\n\nV červenci 2013 Blues Pills podepsali smlouvu s vydavatelstvím Nuclear Blast a v říjnu vydali EP \"Devil Man\". Jejich vystoupení na Crossroads Festivalu bylo nahráno a v březnu 2014 bylo vydáno jako EP \"Live at Rockpalast\".\n\nV červenci 2014 vydali své první album \"Blues Pills\", jehož speciální edice obsahovala DVD s vystoupením na festivalu Hammer of Doom rok předtím. Krátce po tomto vydání byl Cory Berry nahrazen novým bubeníkem Andrém Kvarnströmem. V létě 2014 Blues Pills vystoupili na Sweden Rock Festivalu, v červnu na Rock Hard Festivalu v Gelsenkirchenu a v červenci na Montreux Jazz Festivalu.\n\nDruhé studiové album skupina vydala 5. srpna 2016 pod názvem \"Lady in Gold\". K albu vyšly dva singly, titulní píseň „Lady in Gold“ a píseň „Little Boy Preacher“. V rámci podpory alba absolvovala kapela několik turné, mimo jiné také v pařížském klubu Le Trianon. Toto vystoupení nahrála a zvěčnila na svém prvním DVD \"\".\n\n\n\n\n\n\n\n"}
{"id": "1045941", "url": "https://cs.wikipedia.org/wiki?curid=1045941", "title": "Seznam uherských žup (1881–1918)", "text": "Seznam uherských žup (1881–1918)\n\nToto je přehled administrativních jednotek (komitátů neboli žup, maďarsky \"vármegye\") Uherského království resp. Zalitavska ve stavu mezi posledními úpravami počátkem 80. let 19. století a rozpadem Rakouska-Uherska po první světové válce.\n\nToto historické správní členění je dnes nejvíce reflektováno v Maďarsku, kde je v podstatě zachováno, ale řada zbytků žup je sloučena. Rumunské celky z uherských zhruba vycházejí, ale některé župy zanikly rozdělením mezi okolní a hranice jsou místy výrazně upraveny. Chorvatské členění je drobnější a staré hranice nezohledňuje, v názvech žup je však jistá kontinuita. Na Slovensku přetrvávají tyto celky v paměti jen zčásti jako označení kulturních regionů.\n\nHlavní města jsou uvedena pod tehdejším úředním (tj. maďarským, případně chorvatským) názvem, v závorce je název současný (nebo český). Ve sloupci \"dnešní stav\" je nastíněna současná poloha území župy, přičemž dotyčné státy jsou uvedeny pod MPZ: A – Rakousko, H – Maďarsko, HR – Chorvatsko, PL – Polsko, RO – Rumunsko, SK – Slovensko, SLO – Slovinsko, SRB – Srbsko, UA – Ukrajina.\n\n"}
{"id": "1045945", "url": "https://cs.wikipedia.org/wiki?curid=1045945", "title": "John Galt", "text": "John Galt\n\nJohn Galt je klíčová postava románu \"Atlasova vzpoura\" od Ayn Randové. Je to inženýr a vlastně zároveň také filosof. V pojetí autorky je to ztělesněný ideál člověka, pro kterého je vlastní „Já“ na předním místě a jen díky kultivaci své osobnosti a sebeuvědomění pak může pomáhat druhým. Velmi často citovaným úryvkem je pak tak zvaná Galtova přísaha:\n\n„\"Přísahám při svém životě a lásce k němu, že nikdy nebudu žít pro druhého člověka, ani žádat aby on žil pro mne.\"“\n\nPo lopatě řečeno v kontextu aktuálního chápání většinové společnosti: nejdřív se postarám o sebe, abych žil hodnotný život, který má smysl. A pokud budu mít sílu, energii, čas či finance, mohu se svobodně rozhodnout o své vlastní vůli a podat pomocnou ruku druhým, kteří jsou ve skutečné nouzi a má pomoc jim pomůže se z jejich ponížení, utlačení či znevýhodnění dostat. Filosofie objektivismu, kterou vyznává John Galt, neuznává aktuální a zdeformované pojetí altruismu.\n\nI když se jedná o hlavní postavu, tak se objeví na scéně až ve třetí části knihy. V prvních dvou částech je jen předmětem častých otázek mezi lidmi, a to především v okamžicích, když si neví rady: Kdo je John Galt?\n\nPrvní věta knihy Atlasova vzpoura „Kdo je John Galt?“, je synonymem pro vyjádření bezmocnosti a zoufalství ze stavu světa. Klíčová postava románu, manažerka Dagny Taggart, vyslechne mnoho legend o Galtovi, než ho skutečně najde. V jedné legendě Galt hledá ztracený ostrov Atlantis, v jiné se objevuje Fontána mládí. Poté, co se „náhodně“ přimotá do Galtova myšlenkového okruhu přátel zjistí, že všechny ty příběhy mají v sobě zrnko pravdy. Pojmenuje rekonstruovanou ekonomicky důležitou vedlejší trať do průmyslově se rozvíjejícího státu Colorado jako „Trať Johna Galta“, což šokuje mnoho lidí. Když se zeptají: „Kdo je John Galt?“, odpoví: „My!“\n"}
{"id": "1045948", "url": "https://cs.wikipedia.org/wiki?curid=1045948", "title": "Herten", "text": "Herten\n\nHerten je město v německé spolkové zemi Severní Porýní-Vestfálsko. Je šestým největším městem okresu Recklinghausen ve vládním obvodu Münster. Leží v severní části průmyslové oblasti Porúří přibližně pět kilometrů západně od Recklinghausenu, s nímž sousedí. V blízkosti Hertenu se rozkládá několik dalších měst, severně leží Marl, na západě sousedí Herten s Gelsenkirchenem a na jihu se rozprostírá město Herne. Město je známo především díky zdejšímu vodnímu zámku z červených cihel a také městskou částí Westerholt, kde se nachází množství historických zděných domků. V roce 2013 zde žilo přes 60 tisíc obyvatel.\n\nPrvní písemná zmínka o dnešním městě pochází z roku 1050, kdy bylo zmíněno pod názvem Herthene v listině opatství Werden an der Ruhr. Kolem roku 1350 byli zmíněni páni z Hertenu jako majitelé stejnojmenného hradu. Ve středověku bylo město součástí kolínského kurfiřtství. Zámek Herten sloužil později jako sídlo místodržitele arcibiskupství v Kolíně nad Rýnem. Mezi lety 1844 až 1856 byl Herten spravován Recklinghausenem, roku 1857 se však osamostatnil jako samosprávné sídlo. Do roku 1872, kdy v okolí města započala těžba černého uhlí, mělo sídlo vesnický charakter. S příchodem industrializace došlo také k růstu zdejší populace. Vzhledem k velké poptávce pracovní síly přesídlila do oblasti řada Poláků, Čechů a Slovinců a Herten se tak rozvinul v hornické město. Roku 1882 zde byly instalovány první petrolejové lampy, součást veřejného osvětlení. V roce 1900 zde byla otevřena plynárna a 10. května 1901 byla do provozu uvedena tramvajová doprava. K 1. dubnu 1926 byly k městu přičleněny obce Ebbelich, Disteln, Langenbochum a Scherlebeck, které dříve spadaly správně pod Recklinghausen. Počet obyvatel tak vzrostl z 19 tisíc na 35 tisíc a město se rozrostlo z plochy 1500 hektarů na 2900 hektarů. V dubnu 1936 získal Herten oficiálně status města a 8. června téhož roku přijal městský znak. V průběhu druhé světové války bylo ve městě poškozeno přibližně 16 % zástavby a zničeno bylo 145 domů. Během náletů byly mimo jiné poškozeny například radnice a zdejší vodní zámek. Další rozvoj průmyslu po druhé světové válce vedl k růstu obyvatelstva, a tak roku 1961 žilo v Hertenu přes 52 tisíc obyvatel. 1. ledna 1975 byly v rámci regionální územní reformy k městu přičleněny obce Westerholt a Bertlich.\n\n\n"}
{"id": "1045951", "url": "https://cs.wikipedia.org/wiki?curid=1045951", "title": "Ich + Ich", "text": "Ich + Ich\n\nIch + Ich (čteno jako \"ich und ich\") je německé popové duo, které tvoří hudebníci Annette Humpe a Adel Tawil.\n\nAnnette Humpe a Adel Tawil se poznali na jaře 2002 v jednom berlínském nahrávacím studiu při práci na stejném projektu. Humpe se líbil Tawilsůw hlas a kontaktovala jej. Tawil byl tehdy známý jako člen skupiny The Boyz. 18. dubna 2005 vydali své první společné album \"Ich + Ich\", které obsahovalo hity „Geht’s dir schon besser?“ a „Du erinnerst mich an Liebe und Dienen“. V lednu a v únoru se kapela vydala na turné, které sklidilo velký úspěch. Skoro všechny koncerty byly vyprodané. Druhé studiové album \"Vom selben Stern\" bylo vydáno 29. června 2007. 15. června byl vydán stejnojmenný singl, 7. listopadu 2007 singl „Stark“ a 4. dubna 2008 singl „So soll es bleiben“. 13. listopadu 2009 vydali třetí studiové album \"Gute Reise\". Koncem srpna 2010 se oba umělci rozhodli dát si od Ich + Ich pauzu a soustředit se na své sólové projekty. 1. září 2009 Humpe a Tawil popřeli fámu, že se kapela rozpadla. 1. října 2010 se Ich + Ich spolu s Mohamedem Mounirem zúčastnili soutěže Bundesvision Song Contest a se 100 body obsadili třetí místo.\n\n"}
{"id": "1045954", "url": "https://cs.wikipedia.org/wiki?curid=1045954", "title": "Kešm", "text": "Kešm\n\nKešm (persky قشم, v transkripci do latinky Qeshm, dříve též Kishm,) je největší ostrov Íránu, ležící v Hormuzském průlivu, je součástí provincie Hormozgán. Má rozlohu 1491 km² a žije na něm okolo 115 000 obyvatel. Největším městem je Kešm v severovýchodním cípu ostrova, kde žije přes dvacet tisíc lidí.\n\nOstrov má protáhlý tvar, leží rovnoběžně s íránskou pevninou, od níž je vzdálen v nejužším místě průlivu 2 km. Mangrovy na severním pobřeží jsou biosférickou rezervací UNESCO. Základem ekonomiky je rybolov, těží se kamenná sůl a ropa, pěstují se datle. Na pobřeží klade vejce kareta pravá.\n\nVzhledem ke strategické poloze při ústí Perského zálivu byly o ostrov v minulosti sváděny mnohé boje. V bitvě mezi Portugalci a Angličany v roce 1622 padl cestovatel William Baffin. V roce 1991 byla na Kešmu zřízena bezcelní zóna. Dopravu na ostrov zajišťuje letecká společnost Qeshm Air. Plánuje se vybudování mostu, který by ostrov spojil s pevninou.\n\n"}
{"id": "1045962", "url": "https://cs.wikipedia.org/wiki?curid=1045962", "title": "Triumf obratlovců", "text": "Triumf obratlovců\n\nTriumf obratlovců (v anglickém originále Triumph of the Vertebrates) je dvoudílní britský dokumentární pořad televize BBC. Dokument sepsal, namluvil a často v něm vystupuje David Attenborough. Dokument pojednává o vývoji obratlovců od kambria až po současnost. Dokument byl vysílán v roce 2013. \n\nPrvní díl nese název „Z moří do oblak“ a pojednává o vzniku obratlovců a vývoji všech skupin obratlovců. Druhý díl, „Počátky savců“, pojednává o vývoji savců. Každý ze dvou dílů Triumfu obratlovců trvá 59 minut.\n\nV dokumentárním filmu jsou pomocí moderních výzkumných i zobrazovacích technik zkoumány fosílie. Kromě toho jsou zkoumána i současná zvířata. Převažují záběry na fosílie, výzkumy, současná zvířata a animace vyhynulých živočichů (pochopitelně hlavně obratlovců). Dokumentární seriál \"Triumf obratlovců\" navazuje na dvoudílný dokumentární seriál \"Počátky života\" (\"First Life\"), který je rovněž dvoudílný.\n\n\"Myllokunmingia\"\", Parayunnanolepis, Tiktaalik, Lufengosaurus, Sinosauropteryx, Anchiornis a Tyrannosaurus\"\n\n\"Hadrocodium\"\", Sinodelphys, Juramaia, Propalaeotherium\" (popsáno jako raný typ koně), blíže neurčený primát, letoun a hlodavec, \"Megacerops\" (popsán jako Titanotherium), \"Malfelis\"\", \"Megatherium (popsáno jako obrovský pozemní lenochod), Paraceratherium.\n"}
{"id": "1045966", "url": "https://cs.wikipedia.org/wiki?curid=1045966", "title": "Josep Pla", "text": "Josep Pla\n\nJosep Pla i Casadevall (8. března 1897, Palafrugell (Girona) – 23. dubna 1981, Llofriu (Girona) byl španělský novinář a spisovatel katalánské národnosti.\n\nPsal zprvu v katalánštině, i když to bylo za Francovy diktatury zakázáno, a patří tak k obnovitelům katalánské literatury ve 20. století. Je nejčtenějším katalánským autorem vůbec. Proslul zejména reportážemi z celého světa. ale psal i historické práce, cestopisy, povídky či biografie. Celé jeho dílo představuje asi 30 000 stran. Byl katalánským nacionalistou, ale psal částečně i ve španělštině a byl v Katalánsku také kritizován za kolaboraci s Francovou diktaturou.\n\n\n"}
{"id": "1045967", "url": "https://cs.wikipedia.org/wiki?curid=1045967", "title": "Australian Open 1980 – mužská dvouhra", "text": "Australian Open 1980 – mužská dvouhra\n\n"}
{"id": "1045969", "url": "https://cs.wikipedia.org/wiki?curid=1045969", "title": "Muchomůrka porfyrová", "text": "Muchomůrka porfyrová\n\nMuchomůrka porfyrová (\"Amanita porphyria\") je nejedlá houba z čeledi muchomůrkovitých.\n\nKlobouk je v mládí vyklenutý, v dospělosti plochý, o průměru do deseti centimetrů, zbarvený šedě s fialovým nebo červeným nádechem, zejména za suchého počasí jsou na něm zřetelné šedé skvrny tvořené zbytky vela. Na spodní části klobouku jsou bílé měkké volné lupeny. Třeň je vysoký 5 až 20 cm, bílý, hladký a vláknitý, na spodní části je zakončen kulovitou hlízou. Na třeni se nachází rýhovaný prsten, který u starších plodnic odpadává. Houba se vyznačuje charakteristickým nepříjemným zatuchlým zápachem, připomínajícím shnilé brambory.\n\nVyskytuje se v mírném pásu severní polokoule, místy dost hojně. V Česká republice se dá nalézt od června do listopadu. Dává přednost kyselým půdám, roste zejména pod smrky a borovicemi.\n\nV literatuře je uváděna jako nejedlá nebo slabě jedovatá, obsahuje halucinogenní bufotenin.\n\n"}
{"id": "1045971", "url": "https://cs.wikipedia.org/wiki?curid=1045971", "title": "Simónidés z Keu", "text": "Simónidés z Keu\n\nSimónidés z Keu (asi 556 – 467 př. n. l.) byl starověký řecký básník. Skládal sborovou (chórickou) lyriku, elegie, epigramy a prý, jako první Řek, i příležitostnou poezii, konkrétně tzv. epiníkia, oslavné básně na vítěze závodů.\n\nNejprve působil v Athénách, později v Thesalii. Tam se údajně jako jediný zachránil, když se zřítil hodovní sál.\n\nJe autorem proslulého epitafu popisující hrdinství Sparťanů v bitvě u Thermopyl: „Poutníče, zvěstuj Lakedaimonským, že my tuhle mrtvi ležíme, jakož zákony kázaly nám.“ Známou je i jeho elegie o vítězství Athéňanů nad Peršany z roku 490 př. n. l. V básnickém závodu prý zvítězil nad Aischylem.\n\nDochované zlomky jeho prací vyšly česky ve výboru \"Nejstarší řecká lyrika\".\n"}
{"id": "1045972", "url": "https://cs.wikipedia.org/wiki?curid=1045972", "title": "Panorama (album)", "text": "Panorama (album)\n\nPanorama je 3. sólové album rappera LA4.\nCelé album produkoval DJ Wich, vyšlo 17.12.2014 na labelu Golden Touch Records.\nV den vydání se celé album také objevilo na Wichově Youtube kanále k poslechu zdarma.\nNa albu se objevují kolegové z labelu BIGG BOSS, Vladimir 518, Refew, James Cole a Hugo Toxxx.\nDále také Separ, Paulie Garand, Elpe, Mooza, Supa, Efko, Martin Svátek a Martin Madej.\n"}
{"id": "1045978", "url": "https://cs.wikipedia.org/wiki?curid=1045978", "title": "Australian Open 1981 – mužská dvouhra", "text": "Australian Open 1981 – mužská dvouhra\n\n"}
{"id": "1045979", "url": "https://cs.wikipedia.org/wiki?curid=1045979", "title": "Adiastematická notace", "text": "Adiastematická notace\n\nAdiastematická notace (z řeckého výrazu \"διάστημα\" - prostor, v hudbě pak „interval“ + předpona a- označující absenci, zápor = tedy \"bezintervalová notace\" - viz diastematická notace) je jeden z nejstarších způsobů grafického záznamu hudební myšlenky. \n\nSloužila k zaznamenávání melodie nikoli s cílem přesného rytmického či intonačního zachycení, nýbrž ve snaze o zachycení rytmu a dynamiky přirozeného toku řeči podle starořeckého rétorického vzoru. Předpokladem zpěvu z takovéhoto záznamu byla znalost melodií zpaměti. \n\nPravděpodobně nejstarší zachovanou ukázkou neumové notace je rukopis „Psalle modulamina“, z něhož se však dochoval jen zlomek. Vznikl v Řezně v letech 817–848. \n\nAdiastematická notace se objevuje v rukopisech s bezlinkovou neumovou notací na konci 9. až počátku 10. století a je první notací obsahující neumy - znaky reflektující přízvučnost textu. Grafický zápis chorálu byl nejprve zaznamenán pouze v textových rukopisech a melodie byly předávány pouze ústně. Hudební vědci předpokládají, že se tohoto typu užívalo do období kolem roku 1050, tedy doby smrti Guida z Arezza, který jako první zavedl v hudbě linkovou notaci.\n\nAdistematická notace dělí do tří skupin, a to podle místa:\n\n"}
{"id": "1045980", "url": "https://cs.wikipedia.org/wiki?curid=1045980", "title": "Australian Open 1982 – mužská dvouhra", "text": "Australian Open 1982 – mužská dvouhra\n\nJohan Kriek obhájil titul z minulého roku, když porazil ve finále stejného soupeře Steve Dentona. Zajímavostí je, že první titul na Australian Open získal jako Jihoafričan, druhý titul získal po změně občanství v barvách USA.\n"}
{"id": "1045983", "url": "https://cs.wikipedia.org/wiki?curid=1045983", "title": "Balcarův kopec", "text": "Balcarův kopec\n\nBalcarův kopec (též \"Petřín\") je 295 m n. m. vysoký vrch v okrese Náchod Královéhradeckého kraje. Leží asi 1 km ssz. od obce Jasenná na jejím katastrálním území.\n\nGeomorfologicky vrch náleží do celku Orlická tabule, podcelku Úpsko-metujská tabule, okrsku Bohuslavická tabule. Podle alternativního členění Balatky a Kalvody náleží vrch do okrsku Novoměstská tabule a podokrsku Novopleská plošina.\n"}
{"id": "1045985", "url": "https://cs.wikipedia.org/wiki?curid=1045985", "title": "Ferrari D246", "text": "Ferrari D246\n\nFerrari Dino 246 byl vůz formule 1 týmu Scuderia Ferrari, který závodil v mistrovství světa v letech 1958 až 1960. V sezóně 1958 se s ním stal Mike Hawthorn, tovární jezdec Ferrari, mistrem světa.\n"}
{"id": "1045987", "url": "https://cs.wikipedia.org/wiki?curid=1045987", "title": "Dušníky (Rudná)", "text": "Dušníky (Rudná)\n\nDušníky jsou část města Rudná. Od roku 1951 severovýchodní část města Rudná v okrese Praha-západ. Leží při silnici II/605, tedy bývalém hlavním tahu z Prahy na Plzeň, a to blíže Praze než Hořelice, druhá část Rudné. Evidenčně se dnes Rudná nečlení na části a má jen jednu řadu čísel popisných, dosud však existuje katastrální území Dušníky u Rudné, jako základní sídelní jednotka jsou však Dušníky vedeny pod názvem Rudná.\n\nOd roku 1228 patřila ves Dušníky ženskému benediktinskému klášteru. Jako dar Václava II. přešly do majetku kapituly svatého Víta. Kolem roku 1378 byly přičleněny ke statku pražského arcibiskupa a kolem roku 1410 opět do majetku kapituly svatého Víta. Ta o ně přišla za husitských dob, kdy se vystřídalo několik světských majitelů, roku 1628 připadla ves opět pražské kapitule. Ve třicetileté válce byla úplně vypleněna.\n\nV roce 1649 zemřelo mnoho lidí při morové epidemii. V roce 1753 požár zničil polovinu dušnických domů a o dva dny později zbylou polovinu. V zimě 1799–1800 byla v okolí Dušník po několik týdnů ubytována část ruského vojska generála Suvorova. Sám generál Suvorov zde v Dušníkách svoji jednotku navštívil a hrabě Kolowrat mu nabídl nocleh v jednom z místních statků, což generál odmítl a vyspal se místo toho na tvrdé lavici na tehdejší poště, což měl být tehdejší dům čp. 22 na dnešním Havlíčkově náměstí.\n\nV 60. letech 19. století se rozvíjelo dolování železné rudy v okolí Nučic, které zde vydrželo asi sto let a zaměstnalo mnoho zdejších mužů. Koncem druhé světové války v Dušníkách působila odbojová skupina Železo.\n\nV roce 1932 bylo v obci Dušníky evidováno 1602 obyvatel a tyto živnosti, obchody a služby: poštovní úřad, telegrafní úřad, telefonní úřad, četnická stanice, obchodní grémium, živnostenské společenstvo, sbor dobrovolných hasičů, hospodářské družstvo, pískovna, výroba pudru, velkostatek, velkoobchod s obilím a zemskými plodinami, 2 lékaři, 4 autodopravci, Bio invalidů, 2 výroby cementového zboží, cihelna, 2 cukráři, družstvo pro rozvod elektrické energie v Dušníkách, hodinář, 4 hostince, 3 inženýři, knihař, konsum Včela, lékárna, obchod s obuví Baťa, Městská spořitelna v Unhošti, Záložna pro Dušníky, stavitel, zubní ateliér, 3 železářství.\n\nTaktéž dnešní nádraží Rudná u Prahy se jmenovalo Dušníky.\n\nKostel svatého Jiří (někdy se uvádí Stětí sv. Jiří) se nachází v jádru vsi na umělém pahorku zvaném Homole. O umělém původu pahorku svědčí kroniky i archeologické a stavební průzkumy, avšak neví se, jakým způsobem a z jakého důvodu byl vytvořen. Několik pověstí vztahuje jeho vznik k bitvě u Loděnice roku 1179. Podle jedné verze pověsti vznikl kopec jako mohyla navršená na počest padlého vůdce knížecí družiny Hellicha, muže obrovité postavy, kterého si kníže velmi vážil. Podle Hájkovy kroniky zde byl na příkaz Soběslava zaživa zasypán spoutaný zajatý nepřítel na koni.Od nepaměti (asi od 13. století) stála na Homoli kaplička svatého Jiří, roku 1595 byla opravena. V letech 1687–1688 ji nahradil barokní kostel shodného zasvěcení. Kvůli narušení nestabilním podložím a železničním provozem byl roku 1904 stržen a v letech 1908–1910 nahrazen novorománským kostelem.\n\nNa  bývalé návsi, dnes Havlíčkově náměstí, nacházející se severně od hlavní silnice, stál údajně již od roku 1776 zvonek zavěšený pod stříškou na dřevěném sloupu. Počátkem 19. století byla na jeho místě postavena zděná novogotická kaplička. Zvon z roku 1808 byl roztaven za 1. světové války. Po válce byl do zvoničky zavěšen nový zvon, který zmizel kolem roku 1980. V roce 2000 byla kaplička opravena a byl do ní umístěn nový zvon a kopie sochy svaté Kunhuty.\n\nDušnická škola byla postavena roku 1897.\n\nPřes Dušníky prochází železniční Trať 173, tedy oproti trati 171 kolem Berounky kratší, ale pomalejší spojnice mezi Prahou a Berounem. Do Prahy na Smíchov vede Dalejským údolím. Na nádraží Rudná u Prahy na východním okraji Dušník do ní zaúsťuje Trať 122 od Hostivice, po níž jezdí vlaky na Smíchov přes Zličín a tzv. Pražský Semmering. 1. září 2014 byla na trati 173 otevřena nová zastávka Rudná zastávka poblíž železničního přejezdu v centru Dušník.\n"}
{"id": "1045988", "url": "https://cs.wikipedia.org/wiki?curid=1045988", "title": "Hořelice", "text": "Hořelice\n\nHořelice (v jednotném čísle, ta Hořelice, v Hořelici, dříve ty Hořelice) je bývalá obec, od roku 1951 jihozápadní část města Rudná v okrese Praha-západ. Leží v mírně kopcovité krajině mezi Berounem a Prahou, při silnici II/605, tedy bývalém hlavním tahu z Prahy na Plzeň, a to dále od Prahy než Dušníky, druhá část Rudné. Evidenčně se dnes Rudná nečlení na části a má jen jednu řadu čísel popisných, dosud však existuje katastrální území Hořelice, které je statisticky rozděleno na dvě základní sídelní jednotky: vlastní sídelní část nese označení Hořelice, oblast západně od ní je evidována pod názvem Průmyslová zóna Rudná (průmyslová zóna však přesahuje i do Nučic).\n\nNejstarší dochovaná zmínka o vsi je nadační listina knížete Břetislava z roku 1052, kde je mezi statky věnovanými kostelu ve Staré Boleslavi zmiňován důchod ze vsi Zhořelce u Prahy. Od roku 1228 vesnice patřila klášteru svatého Jiří na Pražském hradě, od 14. století klášteru svatého Tomáše na Malé Straně. Po husitských válkách ves od krále Zikmunda získali bratři Jeroným, Jan a Bušek z Čečelic, poté se ve vlastnictví vystřídali Bořivoj Měsíček z Výškova, Kateřina z Nedabylic, Ondřej Erb z Erdsteinu a rod Karvinských, který ji vlastnil až do roku 1730, kdy byla začleněna do tachlovického panství.\n\nV letech 1771–1772 zasáhla oblast morová epidemie, při níž zemřelo mnoho lidí.\n\nV roce 1932 bylo v obci Hořelice evidováno 1621 obyvatel a tyto živnosti, obchody a služby: katolický kostel, československý kostel, synagoga, sbor dobrovolných hasičů, společenstvo hostinských, důl Pražské železářské společnosti, hospodářské družstvo, 2 stavební družstva, 2 velkostatky, výroba voňavkářského zboží, autodoprava, Bio invalidů, výroba cementového zboží, 2 cukráři, drogerie, hodinář, 5 hostinců, hotel Paříž, 3 kapelníci, knihtiskárna, konsum Včela, kožišník, 2 zahradnictví, zubní ateliér, železářství.\n\nNedaleko kostela stávala kamenná tvrz s dřevěnou horní částí. Pod tvrzí byla rozsáhlá zahrada se studnou, potůčkem a sádkovým rybníkem. K hospodářství se přimykal mlýn, panský dvůr, pivovar, vinopalna a hospoda. Za třicetileté války byla tvrz poškozena. Kolem roku 1700 nechal rod Karvinských zbytky tvrze přestavět na barokní zámek.\nV roce 1839 byl zámek klasicistně přestavěn. Celý areál je zapsán v seznamu kulturních památek. Patří soukromé firmě.\n\nV centru Hořelice stojí barokní kostel Stětí svatého Jana Křtitele. První zmínka o kostele na tomto místě je z roku 1395. Pravděpodobně byl znovu postaven roku 1605, ale ve třicetileté válce byl těžce poškozen; rodina Karvinských ho v roce 1697 nechala opravit. V letech 1740–1747 nechala majitelka tachlovického panství, velkovévodkyně Anna Marie Toskánská, kostel zbořit a na jeho místě postavit nový; toskánský znak se nachází v průčelí kostela. Autorství stavby je přisuzováno Kiliánu Ignáci Dienzenhoferovi. Na hlavním oltáři je malba stětí svatého Jana Křtitele, boční oltáře jsou zasvěceny sv. Rodině, sv. Barboře, sv. Janu Nepomuckému a sv. Františku Xaverskému. Varhany stavěl místní varhanář Karel Weiss. Kostel je zapsán v seznamu kulturních památek.\n\nV roce 1558 bylo zavedeno pravidelné poštovní spojení mezi Prahou a Řeznem a Hořelice byla první důležitou zastávkou na této trase. Poštovní trubka se dostala i  do znaku města Rudná. Na místě původní pošty byl v roce 1690 vystavěn hostinec Na Staré. Ten byl spojen s poštou, v roce 1700 tam byl zaměstnán hospodář s manželkou, hospodářský personál, 3 postilioni, podomek a v hostinci číšník. Poštovský úřad byl dědičný a rodový. Na chodbě v přízemí se dochoval výklenek s kůlem pro uvazování koní. Památkově chráněný však hostinec není.\n\nU Molákovy ulice stojí boží muka z roku 1610 v podobě kamenného sloupku zakončeného kovovým křížkem. Místo sloužilo jako morový hřbitov.\n\nHořelický hřbitov u hlavní silnice byl zřízen roku 1831 a v roce 1900 rozšířen.\n\nHořelická škola byla postavena roku 1898. Roku 1698 působil v Hořelici na místní farní škole jako učitel, kantor a varhaník otec Matěje Jelínka.\n\nV roce 1923 byl při hlavní silnici postaven Husův sbor, kostel Církve československé husitské. Za okupace bylo při bočním vstupu do kaple přistavěno kolumbárium. V roce 2008. (2005) byl kostel i s farou prohlášen kulturní památkou.\n\nTěsně u jižního okraje Hořelice se na území Nučic nachází nádraží Nučice na trati 173. Západně od něj protínala území Hořelice od roku 1858 Kladensko-nučická dráha. Úsek Kladno – Hořelice byl zrušen 31. prosince 1968, úsek Hořelice – Mořina o délce 12,5 km byl předán podniku Rudné a nerudné doly Mořina, jehož nástupcem jsou dnes Lomy Mořina. Nákladové nádraží v Rudné-Hořelici se označuje jako nádraží Hořelice nebo jako Nučice nákladové nádraží či Nučice nákladní koleje.\n"}
{"id": "1045991", "url": "https://cs.wikipedia.org/wiki?curid=1045991", "title": "Jedle řecká", "text": "Jedle řecká\n\nJedle řecká (\"Abies cephalonica\") je jehličnatý strom, rostoucí v Řecku a blízký příbuzný jedle kavkazské.\n\n\nStálezelený, jehličnatý, poměrně rychle rostoucí (více než 30 cm za rok) strom, dorůstající 40 m. Koruna je široce pyramidální a hustá. Borka je zpočátku šedohnědá a hladká, později rozpraskaná do obdélníkovitých plátů. Letorosty jsou červenohnědé a bez chlupů. Pupeny jsou kuželovité nebo vejčité, fialovočervené, pryskyřičnaté, mírně chlupaté, 1,2–1,6 mm v průměru. Jehlice jsou 1,5–3,5 cm dlouhé, 2–3 mm široké a 0,5 mm vysoké, spirálovitě uspořádané, tmavozelené seshora, vespod se dvěma modrobílými stomatárními proužky, na koncích ostré. Samčí šištice jsou vejčité, 14 mm dlouhé a 4 mm široké. Samičí šištice (šišky) jsou 10–20 cm dlouhé a 4 cm široké, úzce válcovité, hnědočervenofialové s tupým vrcholem. Semena jsou načervenalá, 12–19 mm dlouhá, se dvěma křídly. Semena dozrávají v říjnu.\n\nJedle řecká \"Abies cephalonica\" je blízce příbuzná s jedlí kavkazskou \"Abies nordmanniana\".\n\nDomovinou stromu je Řecko – východní Egejské ostrovy (ostrov Kefalonia, Euboia, poloostrov Peloponés a Pevninské (též Centrální) Řecko).\n\nHorský strom, rostoucí v nadmořských výškách 400–2000 m. Nenáročný na půdu, může růst v písčitých, středních jílovitých i v těžkých jílových půdách, dává přednost vlhké (ale zároveň dobře odvodňované) půdě. Ve své domovině roste v půdách odvozených z rozmanitých materiálů: vápence, dolomitu, břidlic, serpentinitu, pískovce, jílovitého svoru, slídy – jedná se o materiály o velmi rozdílných hodnotách pH: 5–8  (strom tedy vzkvétá v půdě kyselé, neutrální a zásadité). Nenáročný také na světlo – roste ve stínu, v polostínu a (nejraději) na přímém slunci. Mrazuvzdorný do −28 °C (ovšem při silných dlouhotrvajících mrazech snadno namrzá, lépe se stromu daří v teple), je velmi snášenlivý k suchu a odolný proti hmyzu. Menší znečištění ovzduší snáší, velké ne.\nVětšinou roste v monokulturních porostech, občas ve smíšených s: jalovcem červenoplodým \"Juniperus oxycedrus\", kaštanovníkem setým \"Castanea sativa\", bukem východním \"Fagus orientalis\", borovicí černou \"Pinus nigra\" a dalšími.\n\nStrom je někdy napadán jmelím a na jehlicích občas parazitují houby \"Milesina blechni\" a \"Sydowia polyspora\".\n\nLehké, měkké a trvanlivé dřevo je používáno ve stavebnictví a na výrobu dřevoviny. V parcích a velkých zahradách pěstován jako okrasná dřevina.\n\nStrom není ohrožen. Jeho populace je stabilní. Největší ohrožení pro jedli řeckou představují v současnosti lesní požáry (a nízká či žádná popožárová regenerace populace stromu) a silné znečištění ovzduší, obě způsobující odumírání stromu a na které není strom přizpůsoben. Menší ohrožení způsobuje spásání dobytkem, kácení a zemědělství (provozované člověkem tisíce let a jejichž dopad je pozorovatelný v některých částech populace stromu) a též období extrémního sucha či extrémních mrazů a poškození způsobené jmelím a parazitickými houbami. Strom je součástí několika národních parků, ve kterých je, jako jejich součást, chráněn (například národní parky Cephalonia, Mt Parnassos a jiné).\n\n"}
{"id": "1045998", "url": "https://cs.wikipedia.org/wiki?curid=1045998", "title": "Sabatino Moscati", "text": "Sabatino Moscati\n\nSabatino Moscati (24. listopadu 1922 Řím – 8. září 1997 Řím) byl italský archeolog a lingvista, známý svými pracemi o Féničanech a Punech. \n\nVystudoval Papežský biblický institut v Římě. V roce 1954 se stal profesorem semitské filologie na univerzitě v Římě, kde založil institut předovýchodních studií. \n\nSabatino vedl množství archeologických výzkumů, díky kterým se mezinárodně proslavil. Vyhrál Lamarmorovu cenu za studie o Sardinii, Selinonovu cenu za práce o Sicílii, cenu \"Sybaris Magna Grecia\" za výzkum starověké Itálie a ocenění \"I cavalli d'oro di San Marco\" za práce o Orientu. \n\n"}
{"id": "1046002", "url": "https://cs.wikipedia.org/wiki?curid=1046002", "title": "World Championship Tennis Finals 1977 – mužská dvouhra", "text": "World Championship Tennis Finals 1977 – mužská dvouhra\n\nDo soutěže mužské dvouhry na tenisovém turnaji World Championship Tennis Finals 1977 nastoupilo osm hráčů. Turnaj vyhrál nejvýše nasazený Američan Jimmy Connors, když ve finále porazil krajana Dicka Stocktona po setech 6–7, 6–1, 6–4, 6–3.\n"}
{"id": "1046004", "url": "https://cs.wikipedia.org/wiki?curid=1046004", "title": "World Championship Tennis Finals 1978 – mužská dvouhra", "text": "World Championship Tennis Finals 1978 – mužská dvouhra\n\nDo soutěže mužské dvouhry na tenisovém turnaji World Championship Tennis Finals 1978 nastoupilo osm hráčů. Turnaj vyhrál třetí nasazený Američan Vitas Gerulaitis, když ve finále porazil krajana Eddieho Dibbse hladce po setech 6–3, 6–2 a 6–1.\n"}
{"id": "1046005", "url": "https://cs.wikipedia.org/wiki?curid=1046005", "title": "World Championship Tennis Finals 1979 – mužská dvouhra", "text": "World Championship Tennis Finals 1979 – mužská dvouhra\n\nDo soutěže mužské dvouhry na tenisovém turnaji World Championship Tennis Finals 1979 nastoupilo osm hráčů. Turnaj poprvé vyhrál Američan John McEnroe, když ve finále porazil švédského tenistu Björna Borga po setech 7–5, 4–6, 6–2 a 7–6.\n"}
{"id": "1046007", "url": "https://cs.wikipedia.org/wiki?curid=1046007", "title": "World Championship Tennis Finals 1980 – mužská dvouhra", "text": "World Championship Tennis Finals 1980 – mužská dvouhra\n\nDo soutěže mužské dvouhry na tenisovém turnaji World Championship Tennis Finals 1980 nastoupilo osm hráčů. Turnaj podruhé vyhrál Američan Jimmy Connors, když ve finále porazil Johna McEnroea po setech 2–6, 7–6, 6–1 a 6–2.\n"}
{"id": "1046008", "url": "https://cs.wikipedia.org/wiki?curid=1046008", "title": "World Championship Tennis Finals 1981 – mužská dvouhra", "text": "World Championship Tennis Finals 1981 – mužská dvouhra\n\nDo soutěže mužské dvouhry na tenisovém turnaji World Championship Tennis Finals 1981 nastoupilo osm hráčů. Turnaj podruhé vyhrál Američan John McEnroe, když ve finále porazil prvního zástupce jihoafrického tenisu v závěrečném duelu Johana Krieka po setech 6–1, 6–2 a 6–4.\n"}
{"id": "1046009", "url": "https://cs.wikipedia.org/wiki?curid=1046009", "title": "World Championship Tennis Finals 1982 – mužská dvouhra", "text": "World Championship Tennis Finals 1982 – mužská dvouhra\n\nDo soutěže mužské dvouhry na tenisovém turnaji World Championship Tennis Finals 1982 nastoupilo osm hráčů. Turnaj poprvé vyhrál Čech Ivan Lendl, když ve finále porazil amerického obhájce trofeje Johna McEnroea po setech 6–2, 3–6, 6–3 a 6–3.\n"}
{"id": "1046010", "url": "https://cs.wikipedia.org/wiki?curid=1046010", "title": "World Championship Tennis Winter Finals 1972 – mužská dvouhra", "text": "World Championship Tennis Winter Finals 1972 – mužská dvouhra\n\nDo soutěže mužské dvouhry na tenisovém turnaji World Championship Tennis Winter Finals 1972 nastoupilo osm hráčů. Premiérový zimní turnaj vyhrál Američan Arthur Ashe, když ve finále porazil krajana Roberta Lutze po setech 6–2, 3–6, 6–3, 3–6 a 7–6.\n"}
{"id": "1046011", "url": "https://cs.wikipedia.org/wiki?curid=1046011", "title": "World Championship Tennis Winter Finals 1982 – mužská dvouhra", "text": "World Championship Tennis Winter Finals 1982 – mužská dvouhra\n\nDo soutěže mužské dvouhry na tenisovém turnaji World Championship Tennis Winter Finals 1982 nastoupilo osm hráčů. Turnaj konaný až v lednu 1983 vyhrál Čech Ivan Lendl, když ve finále porazil Argentince Guillerma Vilase po setech 7–5, 6–2, 2–6 a 6–4.\n"}
{"id": "1046012", "url": "https://cs.wikipedia.org/wiki?curid=1046012", "title": "World Championship Tennis Fall Finals 1982 – mužská dvouhra", "text": "World Championship Tennis Fall Finals 1982 – mužská dvouhra\n\nDo soutěže mužské dvouhry na tenisovém turnaji World Championship Tennis Fall Finals 1982 nastoupilo osm hráčů. Jediný podzimní finálový turnaj v historii WCT vyhrál Čech Ivan Lendl, když ve finále porazil polského tenistu Wojciecha Fibaka po setech 6–4, 6–2 a 6–1.\n"}
{"id": "1046016", "url": "https://cs.wikipedia.org/wiki?curid=1046016", "title": "World Championship Tennis Finals 1983 – mužská dvouhra", "text": "World Championship Tennis Finals 1983 – mužská dvouhra\n\nDo soutěže mužské dvouhry na tenisovém turnaji World Championship Tennis Finals 1983 nastoupilo dvanáct hráčů. Turnaj vyhrál druhý nasazený americký tenista John McEnroe, když ve finále porazil Čecha Ivana Lendla po setech 6–2, 4–6, 6–3, 6–7 a 7–6.\n"}
{"id": "1046017", "url": "https://cs.wikipedia.org/wiki?curid=1046017", "title": "World Championship Tennis Finals 1984 – mužská dvouhra", "text": "World Championship Tennis Finals 1984 – mužská dvouhra\n\nDo soutěže mužské dvouhry na tenisovém turnaji World Championship Tennis Finals 1984 nastoupilo dvanáct hráčů. Turnaj počtvrté vyhrál nejvýše nasazený Američan John McEnroe, když ve finále porazil Jimmyho Connorse hladce po setech 6–1, 6–2 a 6–3.\n"}
{"id": "1046018", "url": "https://cs.wikipedia.org/wiki?curid=1046018", "title": "World Championship Tennis Finals 1985 – mužská dvouhra", "text": "World Championship Tennis Finals 1985 – mužská dvouhra\n\nDo soutěže mužské dvouhry na tenisovém turnaji World Championship Tennis Finals 1985 nastoupilo dvanáct hráčů. Turnaj vyhrál třetí nasazený Čech Ivan Lendl, když ve finále porazil Tima Mayotta po setech 7–6, 6–4 a 6–1.\n"}
{"id": "1046019", "url": "https://cs.wikipedia.org/wiki?curid=1046019", "title": "World Championship Tennis Finals 1986 – mužská dvouhra", "text": "World Championship Tennis Finals 1986 – mužská dvouhra\n\nDo soutěže mužské dvouhry na tenisovém turnaji World Championship Tennis Finals 1986 nastoupilo dvanáct hráčů. Událost vyhrál nenasazený Švéd Anders Järryd, když ve finále porazil německou turnajovou dvojku Borise Beckera po setech 6–7, 6–1, 6–1 a 6–4.\n"}
{"id": "1046020", "url": "https://cs.wikipedia.org/wiki?curid=1046020", "title": "World Championship Tennis Finals 1987 – mužská dvouhra", "text": "World Championship Tennis Finals 1987 – mužská dvouhra\n\nDo soutěže mužské dvouhry na tenisovém turnaji World Championship Tennis Finals 1987 nastoupilo osm hráčů. Turnaj vyhrál československý tenista Miloslav Mečíř, když ve finále porazil americkou turnajovou trojku Johna McEnroea po setech 6–0, 3–6, 6–2 a 6–2.\n"}
{"id": "1046021", "url": "https://cs.wikipedia.org/wiki?curid=1046021", "title": "World Championship Tennis Finals 1988 – mužská dvouhra", "text": "World Championship Tennis Finals 1988 – mužská dvouhra\n\nDo soutěže mužské dvouhry na tenisovém turnaji World Championship Tennis Finals 1988 nastoupilo osm hráčů. Roli favorita potvrdil nejvýše nasazený Němec Boris Becker, když ve finále porazil Švéda Stefana Edberga po setech 6–4, 1–6, 7–5 a 6–2.\n"}
{"id": "1046022", "url": "https://cs.wikipedia.org/wiki?curid=1046022", "title": "World Championship Tennis Finals 1989 – mužská dvouhra", "text": "World Championship Tennis Finals 1989 – mužská dvouhra\n\nDo soutěže mužské dvouhry na tenisovém turnaji World Championship Tennis Finals 1989 nastoupilo osm hráčů. Rekordní pátý dallaský titul vyhrál nejvýše nasazený Američan John McEnroe, když ve finále porazil krajana Brada Gilberta po setech 6–3, 6–3 a 7–6.\n"}
{"id": "1046028", "url": "https://cs.wikipedia.org/wiki?curid=1046028", "title": "Australian Open 1997 – mužská dvouhra", "text": "Australian Open 1997 – mužská dvouhra\n\nObhájcem titulu byl Němec Boris Becker, jenž podlehl Španělovi Moyovi už v prvním kole.\n\nNa turnaji hrál poprvé domácí šestnáctiletý Lleyton Hewitt, který v příštích letech nevynechal ani jeden ročník, a v roce 2014 hrál po osmnácté v řadě na Australian Open.\n\n"}
{"id": "1046084", "url": "https://cs.wikipedia.org/wiki?curid=1046084", "title": "Antonín Vokoun", "text": "Antonín Vokoun\n\nAntonín Jan Václav Vokoun rytíř z Vokounsteina (8. března 1691, Bezno – 7. února 1757, Praha) byl český římskokatolický duchovní, od roku 1748 pomocný biskup pražský a titulární biskup kalinicenský.\n\nJako pětidenního jej pokřtil jeho strýc Jan Matěj Vokoun, farář v Bezně, jemuž Antonínovy rodiče Václav a Lidmila Vokounovi vedli domácnost. Antonín Vokoun studoval v letech 1701 až 1703 na piaristickém gymnáziu v Kosmonosech a univerzitní vzdělání získal na pražské univerzitě. Filosofická studia dokončil roku 1709, teologická v roce 1714, kdy rovněž získal doktorát teologie. Poté začal pracovat jako vychovatel v rodině dvorního rady Freye z Freyenfelsu ve Vídni a v tamější katedrále sv. Štěpána také 6. dubna 1715 přijal kněžské svěcení. Od roku 1716 působil jako český kazatel v Leopoldstadtu u Vídně.\n\nV roce 1719 se stal děkanem ve Vodňanech a roku 1723 také okrskovým vikářem vikariátu v jihovýchodní části Prácheňského kraje, nově nazývaného vodňanským, jejž spravoval od června 1722 jako jeho administrátor. Zasloužil se o obnovu vodňanského kostela Nanebevzetí Panny Marie a tamního děkanství po velkém požáru města, k němuž došlo 27. května 1722. V březnu 1723 se spolu s Janem Václavem Xaverem Freyem z Freyenfelsu vydal do Itálie a navštívil také Řím a Loreto. Roku 1735 byl ustanoven asesorem arcibiskupské konzistoře a v březnu 1737 jejím kancléřem. V květnu 1738 se stal kanovníkem pražské metropolitní kapituly, o což již dříve opakovaně usiloval, a rezignoval na svůj děkanský úřad. Od 13. července 1744 až do své smrti působil také jako generální vikář pražské arcidiecéze. Dne 1. října 1748 byl jmenován pomocným biskupem pražským a titulárním biskupem kalinicenským. Marie Terezie jej spolu s jeho synovci povýšila do šlechtického stavu.\n\nByl znám jako milovník hudby, aktivní hudebník i sběratel hudebních nástrojů a partitur, které všechny odkázal pražské katedrále.\n\n\n"}
{"id": "1046085", "url": "https://cs.wikipedia.org/wiki?curid=1046085", "title": "Luděk Pečenka", "text": "Luděk Pečenka\n\nLuděk Pečenka (* 30. listopadu 1952 Praha) je bývalý český fotbalový záložník.\n\nZačínal ve Slavii Praha, kde do 19 let hrál i hokej. Po vojně ve VTJ Tachov hrál za Opavu a poté přestoupil do Spartaku Hradec Králové, kde v československé lize nastoupil ve 27 ligových utkáních a dal 1 gól.\n\n\n"}
{"id": "1046086", "url": "https://cs.wikipedia.org/wiki?curid=1046086", "title": "Jiří Vondřejc", "text": "Jiří Vondřejc\n\nJiří Vondřejc (* 5. prosince 1957) je bývalý český fotbalista, útočník.\n\nV československé lize hrál za Spartak Hradec Králové. Nastoupil v 6 ligových utkáních. Kariéru končil v Dobřenicích.\n\n\n"}
{"id": "1046090", "url": "https://cs.wikipedia.org/wiki?curid=1046090", "title": "Lionsgate Films", "text": "Lionsgate Films\n\nLionsgate Films (dříve známý jako Cinépix Film Properties) je americké produkční a distribuční filmové studio se sídlem v Santa Monice, založené v roce 1962 ve francouzské Kanadě, a je hlavní součástí divize Lionsgate Entertainment. Je to největší a nejúspěšnější \"mini-major\" filmové studio v Severní Americe. Zaměřuje se na zahraniční a nezávislé filmy a distribuuje řadu komerčně úspěšných filmových sérií, včetně \"The Twilight Saga\" a \"Step Up,\" \"Hunger Games\" , \"Rambo\", \"Divergent\", \"The Punisher\" (vydaný předtím, než Marvel Studios získává práva v roce 2013), \"John Wick\", \"Saw\", \"Hostel,\" \"\", \"Sinister\", \"Madea\", \"Blair Witch\" a Podfukáři.\n\n"}
{"id": "1046098", "url": "https://cs.wikipedia.org/wiki?curid=1046098", "title": "Musopen", "text": "Musopen\n\nMusopen Inc. je nezisková organizace se sídlem v Palo Alto, Kalifornie, ve Spojených státech amerických založena Aaronem Dunnem v roce 2005. Jejím cílem je \"osvobodit hudbu\" () poskytováním hudebních nahrávek a notových zápisů veřejnosti bezplatně a bez omezení autorských práv.\n\nMusopen poskytuje public domain elektronické úložiště hudebních nahrávek a notových zápisů. Organizace také shání peníze na nahrávání klasické hudby, která je posléze uvolněna jako volné dílo.\n\nV roce 2008 Musopen uvolnila nově natočené nahrávky 32 Beethovených klavírních sonát jako volná díla.\n\nV roce 2010 organizace zorganizovala sbírku skrze crowdsourcing platformu Kickstarter pro získání nahrávek většího repertoáru. Sbírka vydělala přes 68000 dolarů, což činilo více než šestinásobek původní cílové částky. V červnu 2012 bylo dokončeno zpracování nahrávek, následně byly nahrávky uveřejněny na musopen.org a nahrány na Archive.org.\n\nV září 2013 Museopen spustila další projekt na Kickstarteru s cílem nahrát kompletní dílo Frederyka Chopina. Projekt byl úspěšný, překročil cílovou částku 75000 dolarů o 15000 dolarů.\n\nMusopen funguje pod freemium modelem, takže obsah je dostupný bezplatně, ale prémiový obsah vyžaduje předplatné. Notové zápisy jsou dostupné bezplatně bez výjimky. Neplatící uživatelé mohou hudbu ve ztrátové kompresi stahovat, ale jsou limitováni 20 staženími za den; uživatelé s 55 dolarovým ročním předplatným obdrží nelimitovaný počet stažení hudby v beztrátovém kódování; \"mecenáši\" platící 240 dolarů ročně mohou poptávat po organizaci budoucí nahrávky klasických děl.\n\n"}
{"id": "1046118", "url": "https://cs.wikipedia.org/wiki?curid=1046118", "title": "Moschops", "text": "Moschops\n\nMoschops byl velký, býložravý therapsid, který žil ve svrchním permu. Byl nalezen v souvrství Karoo v Jihoafrické republice.\n\n\"Moschops\" byl mohutný býložravec ze skupiny dinocephalia. Byl zhruba 2,7 metru dlouhý, v kohoutku byl vysoký 1,8 metru a vážil někdy až dvě tuny. Byl stavěný velice mohutně.\nSamci měli velmi zpevněnou lebku, to asi proto aby mohli při soubojích o samice silně vrážet protivníkovi do hlavy. Byl to býložravec, který zřejmě díky své velikosti musel velkou část dne trávit žraním. Díky své velikosti měl jen málo nepřátel.\n\n"}
{"id": "1046119", "url": "https://cs.wikipedia.org/wiki?curid=1046119", "title": "Václav Vrba (kněz)", "text": "Václav Vrba (kněz)\n\nVáclav Vrba (* 23. září 1952, Šumperk) je český římskokatolický kněz, farář ve Veselí nad Moravou a papežský kaplan.\n\nPochází ze Svébohova. Vystudoval Cyrilometodějskou bohosloveckou fakultu v Litoměřicích a 24. června 1978 přijal v Olomouci kněžské svěcení. Poté působil nejprve jako farní vikář v Nivnici a od roku 1983 jako farář v Nezdenicích, odkud excurrendo spravoval také farnost Rudice. V roce 1990 byl přeložen do Bánova a ustanoven rovněž administrátorem excurrendo v Komni. Během svého bánovského působení se zasadil se o postavení filiálního kostela sv. Ludmily v Suché Lozi, vybudovaného v letech 1994 až 1999, a v roce 1995 se navíc stal děkanem uherskobrodského děkanátu. V letech 1999 až 2000 byl též administrátorem excurrendo ve Starém Hrozenkově. Od července 2001 je farářem ve Veselí nad Moravou a děkanem veselského děkanátu, od roku 2004 byl také krátce administrátorem excurrendo farnosti Kuželov. Dne 8. března 2010 jej papež Benedikt XVI. jmenoval kaplanem Jeho Svatosti.\n\n"}
{"id": "1046120", "url": "https://cs.wikipedia.org/wiki?curid=1046120", "title": "Hlas pravoslaví", "text": "Hlas pravoslaví\n\nHlas pravoslaví neboli \"Časopis Pravoslavné církve v Českých zemích a na Slovensku\" je měsíčník, který se věnuje tematice pravoslaví, zejména v Českých zemích a na Slovensku, ale také historickým tématům spojeným s náboženstvím a také souvisejícím zahraničním otázkám.\n\nPeriodikum je vydáváno od roku 1945. Vydavatelem tištěné verze (Litografie a konverze do HTML) je Metropolitní rada pravoslavné církve v českých zemích v Pravoslavném nakladatelství se sídlem v Dělostřelecké ulici č. 7 v Praze 6. Hlavním redaktorem byl Dr. Čestmír Kráčmar, technický redaktor Boris Havel. Tisk Tuček tiskárna – Lokša PrePress v Rakovníku. \n\nV letech 1970–1980 působil jako redaktor \"Hlasu pravoslaví\" ThDr. Jaroslav Šuvarský.\n\nPrvní digitalizované číslo vyšlo (jako html verze tištěného vydání) v prosinci 1999 (číslo 10) a poslední číslo na stránkách www.hlas.pravoslavi.cz je z května 2007 (číslo 5) jako 62. ročník. \n\nZ důvodu nejasné situace uvnitř české pravoslavné církve bylo zveřejňování aktualit na stránkách www.hlaspravoslaví.cz dočasně pozastaveno.\n"}
{"id": "1046125", "url": "https://cs.wikipedia.org/wiki?curid=1046125", "title": "Filmové ceny MTV", "text": "Filmové ceny MTV\n\nFilmové ceny MTV (\"\") jsou filmové ceny, které se stabilně udělují od roku 1992 na televizní stanici MTV. Vítězové jsou voleni na základě hlasů publika. Hlasuje se prostřednictvím oficiální stránky.\n\nCenou MTV Lifetime Achievement Award je oceňovaná filmová osobnost, která ovlivní filmovou kulturu. Po emociální reakci Clinta Howarda byla cena zrušena.\n\nDržitelé: Jason Voorhees, The Three Stooges, Richard Roundtree, Jackie Chan, Godzilla, Chewbacca, Clint Howard\n\nCenu MTV Generation Award získává osobnost, která zažila velký úspěch ve filmech.\n\nDržitelé: Tom Cruise, Jim Carrey, Mike Myers, Adam Sandler, Ben Stiller, Sandra Bullock, Reese Witherspoon, Johnny Depp, Mark Wahlberg, Robert Downey, Jr. a Will Smith.\n\nCenu získává film, který učinil trvalý dopad na diváka a MTV publikum.\n\nDržitelé: \"Snídaňový klub \"(Anthony Michael Hall, Molly Ringwald a Ally Sheedy), \"Jednej správně \"(Spike Lee)\n\nCenu získává herec mladého věku, který dokázal inspirovat ostatní v jejich práci.\n\nDržitelé: Emma Stone, Emma Watson, Channing Tatum a Shailene Woodley.\n\nCenu tzv. komediálního génuse již získali Will Farrell, Kevin Hart a Melissa McCarthy.\n\n\n"}
{"id": "1046130", "url": "https://cs.wikipedia.org/wiki?curid=1046130", "title": "Piet Schrijvers", "text": "Piet Schrijvers\n\nPieter „Piet“ Schrijvers (* 15. prosince 1946, Jutphaas) je bývalý nizozemský fotbalista, brankář.\n\nS nizozemskou reprezentací získal dvě stříbrné medaile na mistrovství světa, v letech 1974 a 1978. Na mistrovství Evropy 1976 získal bronz. Hrál i na mistrovství Evropy 1980. Celkem za národní mužstvo odehrál 46 zápasů.\n\nRoku 1983 byl vyhlášen nizozemským fotbalistou roku, v anketě \"Gouden Schoen\", kterou od roku 1982 společně pořádaly noviny \"De Telegraaf\" a nizozemský fotbalový magazín \"Voetbal International\".\n\nS Ajaxem Amsterdam pětkrát vyhrál nizozemskou ligu (76/77, 78/79, 79/80, 81/82, 82/83) a dvakrát získal nizozemský pohár (78/79, 83/83).\n\nPozději působil jako trenér, vedl FC Wageningen, TOP Oss, AZ Alkmaar a FC Zwolle.\n\n"}
{"id": "1046133", "url": "https://cs.wikipedia.org/wiki?curid=1046133", "title": "Běloruská fotbalová Pervaja liga", "text": "Běloruská fotbalová Pervaja liga\n\nBěloruská fotbalová Pervaja liga (bělorusky Першая ліга чэмпіянату Беларусі па футболе, rusky Беларусбанк – чемпионат Республики Беларусь по футболу среди команд первай лиги) je druhá nejvyšší fotbalová ligová soutěž v ligovém systémů pořádaná na území Běloruska. Liga byla založena v roce 1992 po rozpadu Sovětského svazu.\n"}
{"id": "1046134", "url": "https://cs.wikipedia.org/wiki?curid=1046134", "title": "Mistrovství světa v hokejbalu 2001", "text": "Mistrovství světa v hokejbalu 2001\n\nMistrovství světa v hokejbalu 2001 bylo 4.mistrovství světa. Konali se ve městě Toronto v Kanadě. Vítězem stal tým Kanady. Poraženým finalistou bylo Česko. A vítězem bronzové medaile se stal tým Slovenska když porazilo tým Švýcarska.\n\nZápasy\n\nKonečná tabulka\n\nZápasy\n\nKonečná tabulka\n"}
{"id": "1046146", "url": "https://cs.wikipedia.org/wiki?curid=1046146", "title": "Lessemsaurus", "text": "Lessemsaurus\n\nLessemsaurus („Ještěr Dona Lessema“) byl rod sauropodomorfního dinosaura. Žil v době před 228 až 208 miliony lety (svrchní trias, geologický stupeň nor) na území dnešní Argentiny v provincii La Rioja, ekosystémy souvrství Los Colorados obýval společně s příbuzným sauropodomorfem riojasaurem a teropodem zupaysaurem. Na délku měřil zhruba 9 až 10 metrů a živil se rostlinami. Jediným známým druhem je \"L. sauropoides\".\n\n\"Lessemsaurus\" byl blízce příbuzný rodům \"Antetonitrus\" a \"Ingentia\", a podobně zřejmě i vypadal. Měl drobnou, úzkou lebku a malé zuby. Typický byl dlouhý krk, kratší přední končetiny s výrazným drápem na \"palci\", kterým se bránil v případě napadení. \"Lessemsaurus\" dosahoval délky kolem 9 metrů a hmotnosti asi 2000 kilogramů.\n"}
{"id": "1046147", "url": "https://cs.wikipedia.org/wiki?curid=1046147", "title": "Radim Rulík", "text": "Radim Rulík\n\nRadim Rulík (* 25. června 1965, Ostrov nad Ohří) je bývalý český hokejista, který se věnuje trenérské profesi.\n\nDo třiceti let byla hokejová i trenérská kariéra Radima Rulíka spojena výhradně s hokejem na Karlovarsku. Kvůli zranění skončil s hraním ve dvaceti letech.\n\n"}
{"id": "1046157", "url": "https://cs.wikipedia.org/wiki?curid=1046157", "title": "Martin Kečkeš", "text": "Martin Kečkeš\n\nMartin Kečkeš (* 7. března 1994, Banská Bystrica) je slovenský hokejový obránce hrající za tým AZ Havířov.\n\nMartin se Účastnil Mistrovství světa juniorů v ledním hokeji 2014, 2013-14 se účastnil juniorské Mládežnické hokejové ligy za tým HC Energie Karlovy Vary.\n\nv sezóně 2014/15 pravidelně nastupoval za tým HC Baník Sokolov v 2. hokejové lize.\n\nPřed sezónou 2015/2016 odešel na zkouško do týmu AZ Havířov.\n\nMartin také zkusil juniorskou švédskou soutěž a zámořskou NAHL.\n\nhttp://www.hcsokolov.cz/hrac/218\nhttp://www.hracskekarty.cz/karty/hokej/hk-dukla-trencin/2008-2009/8-trieda/\nhttp://www.eliteprospects.com/gallery.php?statsleague=WC&player=116882&team=&year=&status=&leagueid=&season=\nhttp://hokejkv.cz/zapas.asp?id=Prvni-den-Vemex-Cupu-svedcil-ceskym-tymum-5678\n\nhttp://www.hockeyslovakia.sk/sk/clanok/hokej-keckes-bude-posobit-v-mhl-dohodol-sa-s-karlovymi-varmi\n"}
{"id": "1046165", "url": "https://cs.wikipedia.org/wiki?curid=1046165", "title": "Catherine Jauniauxová", "text": "Catherine Jauniauxová\n\nCatherine Jauniauxová (* 1955 Brusel) je belgická zpěvačka vycházející z okruhu hnutí Rock in Opposition. Její pěvecký projev je výrazně expresivní a založený na improvizaci, využívá hlasu jako dalšího hudebního nástroje, inspiruje se dadaismem i tvorbou přírodních národů. Začínala jako herečka a zpěvačka skupiny Aksak Maboul. Spolu s Timem Hodgkinsonem nahrála v roce 1983 své jediné sólové album \"Fluvial\", kde byla autorkou většiny skladeb. Počátkem devadesátých let byla součástí newyorské hudební avantgardy, spolupracovala s Ikue Mori nebo Heinerem Goebbelsem. V tomto prostředí poznala také svého manžela, violoncellistu Toma Coru, s nímž nahrála mimo jiné hudbu k experimentálnímu filmu Kena Jacobse \"New York Ghetto Fish Market 1903\". V roce 2013 vydala desku \"Mal Des Ardents / Pantonéon\" ve spolupráci se skladatelem elektronické hudby vystupujícím pod pseudonymem eRikm.\n\n"}
{"id": "1046166", "url": "https://cs.wikipedia.org/wiki?curid=1046166", "title": "Mercatino Conca", "text": "Mercatino Conca\n\nMercatino Conca je italská obec v provincii Pesaro a Urbino v oblasti Marche.\n\nV roce 2013 zde žilo 1 112 obyvatel.\n\nAuditore, Gemmano (RN), Monte Cerignone, Monte Grimano Terme, Sassocorvaro, Sassofeltrio, Tavoleto\n\nZdroj: \n\n"}
{"id": "1046167", "url": "https://cs.wikipedia.org/wiki?curid=1046167", "title": "Mistrovství světa v hokejbalu žen 2009", "text": "Mistrovství světa v hokejbalu žen 2009\n\nMistrovství světa v hokejbalu žen 2009 bylo 2.mistrovství světa žen. Konali se v Plzni v České republice. Vítězem se stala Kanada, když ve finále porazil tým Slovenska v poměru 5:2. Česko porazilo v souboji o bronz Američanky 3:0.\n\nZápasy\n\nKonečná tabulka\n"}
{"id": "1046184", "url": "https://cs.wikipedia.org/wiki?curid=1046184", "title": "Marija Jefrosyninová", "text": "Marija Jefrosyninová\n\nMarija Oleksandrivna Jefrosyninová (ukrajinsky Марія Олександрівна Єфросиніна, rusky Мария Александровна Ефросинина; * 25. květen 1979 Kerč, Sovětský svaz) je ukrajinská televizní moderátorka.\n\nPoté co dokončila gymnázium, zapsala se na Národní univerzita Tarase Ševčenka v Kyjevě na katedru cizích jazyků se zaměřením na překladatelku z anglického a španělského jazyka.\n\nV 19 letech se objevila na ukrajinském veřejnoprávním kanále Peršyj nacionaľnyj (tehdy UT-1) v pořadu \"Ščaslyvyj dzvinok\" (Щасливий дзвінок). Zanedlouho obdržela nabídku od kanálu \"Novyj kanal\" (Новий канал), na kterém uváděli nový dopolední pořad \"Pidjom\" (Підйом), kterou přijala. V roce 2002 pořad získal ocenění za \"Televizní triumf\" a nominaci na \"Nejlepší televizní pořad.\" V roce 2005 moderovala jubilejní 50. ročník soutěže Eurovision Song Contest. V říjnu 2005 se přestěhovala na kanál ICTV, kde hostila pořad \"Linija konfliktu\" (Лінія конфлікту). Od září 2006 hostitila televizní pořad \"Odyn u poli\" (Один у полі) na televizním kanále \"Inter\". Ve stejném roce se objevila obálce časopisu ELLE.\n\nSpolupracovala s ruskými televuzními kanály \"Muz-TV\" (Муз-ТВ), \"NTV\" (pořad \"Faktor strachu\"), \"Pěrec\" (pořad \"Můj tlustý ošklivý snoubenec\"). Díky své přirozené zvědavosti, práci v televizi a znalosti několika jazyků se během své kariéry setkala s takovými hvězdami jako Cesaria Evora, Paulo Coelho, Enrique Iglesias, Annie Girardot, Gerard Depardieu, Keli Joyce Lobert Loretti, jakož i s politiky a mnoha hvězdami showbyznysu, divadla a filmu, kteří žijí na území Společenství nezávislých států.\n\nV roce 2006 se dostala do Top 100 časopisu Fokus mezi nejvlivnější ženy na Ukrajině, kde se umístila na 77. místě. V roce 2007 se objevila na divadelní scéně v komedii \"Помочь так легко, или Откуда берутся дети\", kterou režíroval Vitalij Malachov. Dnes již není na divadelní scéně kvůli nedostatku času příliš vidět, ale podle svých slov by se velmi ráda vrátila. Na konci roku 2007 se objevila videoklipu k písni Vitalije Kozlovského \"\"Ty chotěla\"\", který režíroval Alan Badojev z Kyjeva. Prezentace videoklipu se konala v únoru 2008. Dne 2. března 2008 začala natáčet na ukrajinském televizním kanále \"Inter\" talk show \"Molodyj grygorov\" (Модний вирок), kde působí jako právnička. V roce 2009 jí časopis EGO nazval \"Televizní moderátorkou roku\".\n\nV současné době pracuje jako moderátorka a producentka na kanále Novyj kanal (Новий канал), kde nejprve hostila pořad \"Továrna hvězd\" (Фабрика зірок) s Andrejem Domanským, následně \"Ukrajina slozem ne viryť\" (Україна сльозам не вірить) spolu se Serhijem Prytulou a Olexanderem Pedanem. Dále je stálým členem humoristického pořadu \"Rozesměj mě\" se Sergejem Kuzynim, Serhijem Prytulou, Olexanderem Pedanem a Dmitrijem Koljadenkem. Dne 15. února 2011 se stal moderátorkou pořadu \"Chceš? Zpívej!\" a \"Zpívej, když to dokážeš!\". Dne 3. března 2011 se stala vedoucí i moderátorkou pořadu \"Sny se stanou pravdou\". Na konci roku 2011 byl natočen poslední díl druhé sezóny \"Sny se stanou pravdou\".\n\nZískala řadu ocenění za \"Nejstylovější moderátorku Ukrajiny\". Je vítězem ocenění \"Černá perla\" či \"ELLE-kumir\". Za profesionální činnost získala ocenění \"Televizní hvězda\". V roce 2012 se divákům představila ve dvou pořadech. Dne 7. října byl zahájen pořad \"Šouma$thouon\" na kanále \"Novyj kanal\", kde byla moderátorkou i producentkou. Dne 11. listopadu \"Novyj kanal\" zahájil sérii filmů \"Probudit se slavným\", které byly natočeny pod jejím vedením. Každý ze šesti filmů vypráví příběhy lidí, kteří se stali skutečnými hrdiny moderní Ukrajiny. V roce 2013 – po tříleté přestávce – se vrátila na jeviště a zahrála si roli ve hře \"Помочь так легко, или Откуда берутся дети\" kyjevského \"Divadla v Podile\".\n"}
{"id": "1046185", "url": "https://cs.wikipedia.org/wiki?curid=1046185", "title": "Kačjinský konflikt", "text": "Kačjinský konflikt\n\nKačjinský konflikt je jedním z konfliktů, které dohromady tvoří občanskou válku Barmě. Boje mezi Kačjinskou osvobozeneckou armádou a ozbrojenými sílami Myanmaru byly obnoveny v roce 2011 poté co zkolabovalo 17leté příměří. Obnovený konflikt si vyžádal tisíce mrtvých a kolem 100 000 civilistů bylo nuceno před konfliktem uprchnout.\n\nKačjinské hnutí za nezávislost se zformovalo během britské koloniální vlády ve 40. letech 20. století. Cílem hnutí bylo zajistit reprezentaci menšinových Kačjinů ve většinově barmánské zemi. Konflikt v Kačjinském státě vypukl po vyhlášení barmské nezávislosti na Spojeném království. Kačjinské síly, které předtím tvořily velkou část Barmské armády se, po jednostranném zrušení federálního uspořádaní země režimem prezidenta Ne Wina v roce 1962, stáhly na sever Barmy, kde zformovaly Kačjinskou osvobozeneckou armádou. Kromě velkých měst a železničních tratí, bylo území Kačjinského státu de-facto nezávislé od poloviny 60. let do roku 1994 s ekonomikou založenou na pašování jadeitu a opia do sousední Číny. V roce 1994 barmská armáda obsadila jadeitové doly a donutila tak Kačjinskou osvobozeneckou armádou k podepsání příměří s barmskou vládou.\n\nV červnu 2011 barmská armáda obnovila ofenzivu proti silám Kačjinské osvobozenecké armády.\nV lednu 2015 zahájila barmská armáda další ofenzivu proti silám Kačjinské osvobozenecké armády, před níž uprchlo nejméně 2 000 lidí.\n"}
{"id": "1046191", "url": "https://cs.wikipedia.org/wiki?curid=1046191", "title": "Areál Pode Zděmi Liteň", "text": "Areál Pode Zděmi Liteň\n\nAreál Liteň je označení pro objekty zrušeného Odborného učiliště v Litni v okrese Beroun. Areál je situován na severním okraji městyse Liteň v ulici Pode Zděmi.\n\nDo roku 2012 působilo v Litni Odborné učiliště v Litni s internátem, jehož zřizovatelem byl Středočeský kraj. Navázalo na vzdělávací činnost své předchůdkyně, kterou byla Učňovská škola zemědělská v Litni, obor kovář – podkovář, která se vznikla v 50. letech. škola byla dislokována v zámku Liteň. V současném areálu měla na počátku svého působení k dispozici pouze provizorní budovu čp. 367 v jeho středu. Tato budova je proto nazývána Stará škola. Od 50. let byl areál učiliště sousedící se zámkem a propojený se zámeckou zahradou postupně rozšiřován. V 70. letech byly postaveny nové budvy učiliště. Pro výuku sloužila na východním křídle areálu dvoupatrová budova školy s učebnami, kabinety a s jídelnou a dvoupatrová budova internátu čp. 402 s kapacitou 40 lůžek. Na severním křídle areál uzavírají dvě budovy dílen praktické výuky vybavené pro práci s kovem a se dřevem. Bývalá budova truhlářské dílny s půdorysem L spojuje severní křídlo s křídlem východním. Na budovu školy navazuje objekt kotelny.\nVýstavbou těchto budov vznikl uzavřený areál s vnitřními komunikacemi, parkovacími plochami a zatravněnou plochou o celkové výměře téměř 10.000 m2. Příjezd vozidel z ulice Pode zděmi je zajištěn hlavní branou na severu mezi kovářskou dílnou a zdí zámeckého parku. Propojení areálu učiliště a zámku v době, kdy na zámku sídlilo střední odborné učiliště, dokládá v areálu dlažba a obrubníky chodníčku vedoucího k zazděné jižní brance pod budovou Čechovny a dvě zazděné brány na severním a jižním konci zdi oddělující areál a zámeckou zahradu. Pro pěší slouží branka v jihovýchodní části areálu. Podle usnesení zastupitelstva Středočeského kraje č. 51-13/2010/ZK z 1.12.2010 bylo sloučeno Odborné učiliště Liteň se Střední odbornou školou a Středním odborným učilištěm Beroun – Hlinky jako jediné nástupnické organizace k 1.9.2011.\n\nPo zrušení středního odborného učiliště byl areál převeden Středočeským krajem na Městys Liteň. Liteň a její spádová oblast tak získala zázemí pro obecně prospěšné služby, kulturní, sportovní a vzdělávací programy místního i nadregionálního významu.Areál spolu se zámeckým parkem a zahradou mateřské školy vytváří na severu Litně rozsáhlou klidovou a rekreační zónu.\nV areálu jsou ordinace lékařů pro dospělé a pro děti. V bývalé školní jídelně nabízí jídelna veřejnosti stravování jídelna s celotýdenním provozem.\nProvozovatel areálu Atelier Svatopluk, o.p.s. má v budově školy k dispozici učebny a kanceláře. Budova školy poskytuje i zázemí pro pořádání kulturních, sportovních a vzdělávacích akcí v areálu i obci. Při vícedenních programech v areálu jsou zde umístěny šatny účinkujících a účastníků, skladovací prostory, kanceláře pro organizátory a rozhodčí a občerstvení.\nBudova školy a TESKO objekt původní kovářské školy umožňuje i pořádání výstav jako například při Kovářích v Litni.\nZatravněná plocha areálu slouží též pro děti ze sousední mateřské školy a děti návštěvníků celodenních programů. Dětem a jejich rodičům a učitelkám je k dispozici dětský koutek a původní sportoviště Středního odborného učiliště. K dispozici je malé fotbalové hřiště, hrazdy, lana pro šplh.\nProvozovatelé bývalé dílny praktického výcviku zajišťují dostupnost řemeslných služeb pro obyvatele Litně a okolí. Původní kovářská a zámečnická dílna je využívána jako externí pracoviště pro praktickou výuku oboru kovář Střední školy umělecké a řemeslné v Praze 5 – Zlíchově,takže původní náplň areálu je zčásti v nových podmínkách zachována.\nV letním období slouží původní internát Středního odborného učiliště jako turistická ubytovna a cyklopenzion. Nabízí turistům kapacitu 40 lůžek. Parkovací plochy, prostory pro bezpečné uložení kol a možnost posezení a grilování u ohniště v uzavřeném areálu jsou odpovídajícím zázemím pro akce uzavřených skupin, pobyty škol v přírodě, outdoorové, cyklistické a turistické akce a školení.\nOd roku 2012 se v areálu konají sportovní, kulturní a společenské akce Zimní běh Litní, Kováři v Litni a Liteňfest.\nVzhledem ke své historii, poloze a novému zaměření se stal Areál Liteň i jedním ze zastavení nové Naučné stezky Liteň, jejíž panely byly instalovány v průběhu roku 2013.\n\n"}
{"id": "1046192", "url": "https://cs.wikipedia.org/wiki?curid=1046192", "title": "Pasquale Cafaro", "text": "Pasquale Cafaro\n\nPasquale Cafaro (také Caffaro či Cafariello, 8. února 1715 San Pietro in Galatina, Itálie – 25. října 1787 Neapol) byl italský hudební skladatel a pedagog.\n\nNarodil se v San Pietro in Galatina (dnes Galatina). V prosinci 1735 byl přijat na \"Conservatorio della Piety dei Turchini\" v Neapoli, kde byli jeho učiteli Nicola Fago a Leonardo Leo.\n\nJako skladatel debutoval v roce 1745 oratoriem \"Il figliuol prodigo ravveduto\" (\"Pokání marnotratného syna\"). 11. července 1759 byl jmenován druhým kapelníkem konzervatoře. V této funkci setrval až do roku 1781 a ještě poté mu zůstal titul mimořádného kapelníka. Mezi jeho žáky byli např.: Giacomo Tritto, Honoré Langlé, Francesco Giuseppe Bianchi a Angelo Tarchi.\n\n25. srpna 1768 jej král Ferdinand I. Neapolsko-Sicilský jmenoval mimořádným královským kapelníkem a současně se stal učitelem zpěvu a hry na ceebalo královny Marie Karolíny. V roce 1771, po smrti skladatele Giuseppe de Majo, se stal prvním kapelníkem jak na konzervatoři, tak i v královské kapli. Od této chvíle zcela přestal komponovat scénickou hudbu a věnoval se pouze chrámové a komorní hudbě. Bez ohledu na tuto skutečnost byl jmenován konzultantem královských divadel (na tomto místě vystřídal Johanna Christiana Bacha) a stanul i v čele divadla San Carlo.\n\nPostavení dvorního skladatele jej nutilo pobývat v královských rezidencích Portici, Casertě a dalších, takže zanedbával pedagogickou činnost na konzervatoř, kde jej od roku 1785 prakticky nahradil jeho žák Giacomo Tritto.\n\nCafaro zemřel v Neapoli 23. nebo 25. října 1787. Je pohřben v kostele Santa Maria di Montesanto, v kapli sv. Cecilie vedle hrobu Alessandra Scarlattiho\n\n\n\n\n\n\n\n"}
{"id": "1046193", "url": "https://cs.wikipedia.org/wiki?curid=1046193", "title": "Limana", "text": "Limana\n\nLimana je italská obec v provincii Belluno v oblasti Benátsko.\n\nV roce 2013 zde žilo 5 163 obyvatel.\n\nBelluno, Revine Lago (TV), Sedico, Trichiana, Vittorio Veneto (TV)\n\nZdroj: \n\n"}
{"id": "1046194", "url": "https://cs.wikipedia.org/wiki?curid=1046194", "title": "Buršácký spolek", "text": "Buršácký spolek\n\nBuršácký spolek (něm. \"Burschenschaft\") je německý spolek vysokoškolských studentů, jehož členové se označují jako buršáci (\"Burschen\"). V průběhu historie existovaly i další druhy studentských spolků (\"Corps\", krajanské \"Landsmannschaften\", tělocvičné \"Turnerschaften\", pěvecké \"Sängerschaften\" apod.) a řada z nich působí v Německu a Rakousku dodnes. Označení „buršák“ (\"Bursch\") pochází ze středověké studentské burzy neboli koleje, domova chudých univerzitních studentů (\"bursarii\").\n\nPrvní buršácký spolek byl založen roku 1815 na univerzitě v Jeně, když se tam vrátili studenti, kteří se účastnili osvobozeneckého boje proti Napoleonovi. Smyslem činnosti spolku mělo být budoucí celoněmecké sjednocení, první významnější akcí v tomto směru byla slavnost na hradě Wartburg, kde se setkali studenti z jedenácti německých univerzit. Když však byl spisovatel August von Kotzebue, který proti buršáckým spolkům veřejně vystupoval, zavražděn jedním z jejich členů, Karlem Ludwigem Sandem, byly tyto nacionálně-liberální spolky karlovarskými usneseními z roku 1819 zakázány. Některé z nich nicméně v utajení působily i nadále a po roce 1848 vznikaly už legálně další. \n\nKromě značné obliby šermu se vždy vyznačovaly německým vlastenectvím a podporou velkoněmecké myšlenky. Jednotlivé studentské spolky se navzájem odlišovaly vlastními barvami, tzv. kulérem (z franc. \"couleur\", barva, zabarvení), které používaly zejména na šerpě a čapce. Proto se také nazývaly kulérové spolky. Už první buršácký spolek z Jeny měl klasickou kombinaci černá-červená-zlatá, původně barvy Lützowova dobrovolnického sboru, která se později dostala až na německou vlajku.\n\n"}
{"id": "1046198", "url": "https://cs.wikipedia.org/wiki?curid=1046198", "title": "Kostel Čtrnácti svatých pomocníků (Mělník)", "text": "Kostel Čtrnácti svatých pomocníků (Mělník)\n\nKostel Čtrnácti svatých pomocníků v Mělníku je pozdně barokní sakrální stavbou na mělnickém hlavním náměstí v těsném sousedství bývalého kapucínského kláštera, který je na počátku 21. století sídlem Regionálního muzea. Od roku 1966 je společně s areálem kláštera chráněn jako kulturní památka.\n\nPřestože během josefínských reforem mělo dojít v roce 1785 také ke zrušení kapucínského hospice, zůstal zachován, jelikož se místní kapucíni podíleli zároveň na duchovní správě a městská rada se o odvolání rozhodnutí přimlouvala.\n\nBěhem dvou dalších století kapucíni nadále pokračovali ve své činnosti v tomto řádovém špitálu, a od roku 1841 i v nemocnici boromejek na Podolí. V roce 1882 proběhla oprava interiéru kostela. Roku 1950 byl kapucínský klášter v rámci Akce K zkonfiskován. Jeho prostory byly použity k různým účelům, dlouho zde sídlil výtvarný odbor Lidové školy umění a od roku 1999 je zde mělnické regionální muzeum. Kostel však i po přerušení činnosti kapucínského řádu v Mělníku sloužil dále mělnické farnosti.\n\nKostel je jednolodní, s vyšším obdélným presbytářem a obdélnou sakristií. Nad průčelím do náměstí, které je ukončené trojúhelníkovým štítem, jsou obdélná okna a v ose obdélný portál. Na portál, který má rozeklaný štít s úseky říms, stáčejícími se do volut, dosedá rámované obdélné vpadlé pole. Nad tímto polem je kruhové okno. Presbytář, loď kostela, boční kaple i podkruchtí jsou sklenuty valenou klenbou s lunetami.\n\nHlavní oltář je rokokový z poloviny 18. století. Třídílná oltářní stěna má představěnou mensu a vysoký tabernákl. Titulní obraz pochází z roku 1766. Dva boční oltáře jsou rokokové. Levý boční oltář je s výklenkem a nástavcem je opatřen novější sochou. Pravý boční oltář je panelový, vroubený pilastry a opatřen původním obrazem. Rokoková je také kazatelna s beránkem na střeše pocházející z třetí čtvrtiny 18. století. Obrazy sv. Kláry a sv. Ludvíka pocházejí ze 2. poloviny 18. století. Z 18. století pochází také obraz sv. Jana Nepomuckého.\n\nV boční kapli je panelový rokokový oltář, který je lemován pilastry a doplněn obrazem z období vzniku znázorňující \"Stigmatizaci sv. Františka z Assisi\". Kostel je vybaven rokokovými a luisézními svícny.\n\nVitráže pocházejí z období kolem poloviny 20. století.\n\nKlášterní budova (hospic, špitál), která navazuje na kostel po jeho pravé straně, vznikla nepochybně nepříliš náročnou přestavbou měšťanského domu, který si ještě zachoval charakteristické hloubkové středověké městiště. Má do náměstí, podobně jako je to u ostatních domů, dvojici arkádových podloubí. Na fasádě jsou kamenné sochy zpodobňující Nejsvětější Trojici: \"Krista Trpitele\", \"Boha Otce\" i \"Svatého Ducha\" v podobě holubice, pocházející ze třetí čtvrtiny 18. století.\n\n\n\n"}
{"id": "1046199", "url": "https://cs.wikipedia.org/wiki?curid=1046199", "title": "Válmíki", "text": "Válmíki\n\nVálmíki, v sanskrtu वाल्मीकि, byl indický hinduistický mudrc a legendární autor eposu \"Rámájana\".\n\nJe označován jako „adi kavi“ (doslovně „první básník“), tedy tvůrce hinduistické „slóky“, formy poezie, v níž je napsána většina velkých hinduistických sanskrtských eposů jako Rámájana, Mahábhárata či Purány (hovoří se též o „kávjovém stylu“.)\n\nTradice Válmíkimu připisuje autorství Rámájany, sám v příběhu také vystupuje. Autorství je považováno za legendární, neboť o Válmíkim je známo jen minimum historických informací, nicméně odborníci se shodují, že ucelenost stylu původní Rámájany (bez dodatečně vložených náboženských částí) naznačuje, že autorem byl skutečně jediný člověk.\n\nVálmíki knihu napsal zřejmě ve 3. století př. n. l., zpracoval přitom mnohem starší lidovou pověst. O dataci vzniku eposu se však vedou spory.\n"}
{"id": "1046200", "url": "https://cs.wikipedia.org/wiki?curid=1046200", "title": "Čchen Žuo-lin", "text": "Čchen Žuo-lin\n\nČchen Žuo-lin (; * 12. prosince 1992, Nan-tchung, Čína) je čínská skokanka do vody. Na Letních olympijských hrách 2008 , 2012 a 2016 získala celkem pět zlatých medaili.\n\n"}
{"id": "1046204", "url": "https://cs.wikipedia.org/wiki?curid=1046204", "title": "Ču Čchüan", "text": "Ču Čchüan\n\nČu Čchüan (; 27. května 1378 – 12. října 1448), kníže z Ning () byl sedmnáctý syn Chung-wua, prvního císaře říše Ming. V mládí sloužil jako vojenský velitel na severozápadní hranici, později ho třetí mingský císař Jung-le odstranil z politiky a Ču Čchüan se obrátil k taoismu a hledání nesmrtelnosti, věnoval se literatuře, divadelním hrám ca-ťü, hře na citeru ku-čchin.\n\nČu Čchüan používal řadu přezdívek a pseudonymů, Ta Ming čchi-š’ (, Excentrik velké mingské [dynastie]), z jeho taoistické víry a hledání nesmrtelnosti vychází Čchü-sien (, Vyhublý nesmrtelný), Chan-sü-c’ (, Mistr překonávající prázdnotu), Süan-čou tao-žen (, Taoista z tajemné země), Tan-čchiou sien-šeng () a další.\n\nČu Čchüan se narodil 27. května 1378 Chung-wuovi, zakladateli a prvnímu císaři říše Ming jako jeho sedmnáctý syn, matkou Ču Čchüana byla jedna z císařových vedlejších manželek. Roku 1391 obdržel titul kníže z Ning a o dva roky později byl odeslán do svého sídla v Ta-ningu (moderní Ta-ming ve Vnitřním Mongolsku) na severovýchodních hranicích mingské Číny. V Ta-ningu velel kromě své osobní gardy i tamní posádce, celkem 80 tisícům vojáků a 6 tisícům vozů a koní. Zařadil se tak k nejdůležitějším vojenským velitelům říše a jako generál si úspěšnými pohraničními boji získal značný respekt.\n\nPo smrti Chung-wua (roku 1398) usedl na císařský trůn jeho vnuk Ťien-wen, který roku 1399 povolal Ču Čchüana k sobě do hlavního města, Nankingu. Ťien-wen se snažil posílit ústřední moc a v prvním roce vlády poslal do vyhnanství, držel v domácím vězení či dohnal sebevraždě několik knížat, synů Chung-wua. Z obavy o svůj osud proto Ču Čchüan odmítl splnit příkaz a byl za to zbaven velení.\n\nV srpnu 1399 proti mingské vládě otevřeně povstal Ču Ti, čtvrtý syn Chung-wua a kníže z Jen sídlící v Pekingu (své tažení nazval kampaň za odstranění nepořádků). Zatímco hlavní císařské síly oblehly Peking, Ču Ti severovýchodně u Šan-chaj-kuanu porazil oddíl vládních vojsk generála Wu Kaoa, vévody z Ťiang-jinu, a přijel s malým doprovodem do Ta-ningu. Ču Čchüan ho přátelsky přijal, ale po několika dnech dorazila Ču Tiho armáda, Ču Čchüan byl zajat, město spáleno (shořela i Ču Čchüanova knihovna) a místní posádka přešla k Ču Timu, čímž se významně zvětšila vojenská síla povstalců. Ču Čchüan se poté podřídil Ču Timu a žil v Pekingu.\n\nObčanská válka trvala do roku 1402, kdy Ču Ti dobyl Nanking a stal se císařem. Následující rok Ču Čchüana přeložil na jih do Nan-čchangu, hlavního města provincie Ťiang-si. Ču Čchüan se poté zcela stáhl z politiky a zaměřil se na psaní, podporu taoismu a hledání nesmrtelnosti.\n\nTaoismus podporoval jak jen mohl, taoistický kánon stavěl dokonce výše než konfuciánský. Z padesátky (či více než sedmdesáti) literárních děl, která napsal anebo zkompiloval, bylo 25 knih o taoismu, taoistické náměty měly též tři z jeho dvanácti dramat. Jeho encyklopedie taoismu \"Nejčistší a drahá kniha veliké cesty k majestátu nebes\" (, \"Tchien-chuang č’-tao tchaj-čching jü-cche\") v osmi \"ťüanech\" (kapitolách), byla tak vážená, že byla připojena k taoistickému kánonu. Významná je i \"Vzácná kniha o říši kovů a minerálů\" (\"Keng-sin jü-cche\"), také dlouhá osm \"ťüanů\", věnující se alchymii. Ze svých prací si Ču Čchüan mimořádně cenil \"Tajnou knihu počátků\" (, \"Jüan-š’ mi-šu\"), která jako jediná z jeho raných prací přežila požár Ta-ningu. V této encyklopedii vyjádřil své taoistické i politické názory (zdůraznil význam knížat v uspořádání státu, káral barbary a vyzdvihoval čínskou kulturu) a ostře napadal buddhismus jako cizorodý „smuteční kult“ odporující čínské kultuře a řádné správě věcí veřejných.\n\nKromě o taoismu psal na nejrůznější jiná témata. Sestavil \"Rodinné rady\" (\"Ťia-sün\"), \"Obřady knížectví Ning\" (\"Ning-kuo i-fan\"), \"Tajnou historii Chan a Tchang\" (, \"Chan-Tchang mi-š’\"), vydal knihu esejů, básnické sbírky, a několik dalších antologií. Jeho nejúspěšnějším dílem byla \"Sbírka o čaji\" (, \"Čcha-pchu\"). Je také významnou postavou v historii citery ku-čchin, protože roku 1425 sepsal \"Sbírku zázračných tajemství\" (, \"Šen-čchi mi-pchu\"), nejstarší zachovalou sbírku skladeb pro ku-čchin. Kromě toho financoval vydávání mnoha vzácných knih a složil dvanáct dramat \"ca-ťü\".\n\nZ tuctu Ču Čchüanových dramat se zachovaly dvě – o hledání nesmrtelnosti a o mladém učenci, který prchne s atraktivní vdovou, aby se s ní nakonec oženil se souhlasem jejího otce. Ceněn je jejich elegantní styl. Je mu též připisována encyklopedie \"Tchaj-che čeng-jin pchu\", spíše sestavená jeho podřízeným ve 30. nebo 40. letech 15. století, která obsahuje soupis 689 her \"ca-ťü\", komentáře k dramatické poezii mnoha tvůrců a 335 melodií pro \"ca-ťü\". Jeho dramatická tvorba (spolu s aktivitami Chung-wuova vnuka Ču Jou-tuna) přispěla k populárnosti her \"ca-ťü\" v raně mingském období.\n\nČu Čchüanovu aktivní účast v kulturním životě a zejména aktivní podporu taoismu následovali po řadu generací i jeho potomci. Ču Čchüan zemřel 12. října 1448 a obdržel posmrtné jméno „kníže Sien z Ning“ (). Jeho nejstarší syn Ču Pchan-š’ () zemřel už roku 1437, proto se novým knížetem z Ning stal Ču Čchüanův vnuk Ču Tien-pchej.\n"}
{"id": "1046205", "url": "https://cs.wikipedia.org/wiki?curid=1046205", "title": "Ťüan", "text": "Ťüan\n\nŤüan (svitek; ) je tradiční čínská jednotka míry objemu textu. Zprvu označoval pruh hedvábí, na které se psalo před využíváním papíru. V moderní čínštině je to klasifikátor pro díly (svazky) knih, knihy, sešity.\n\nKromě \"ťüanů\", jakožto rukopisů na hedvábí, ve staré Číně existovala ještě starší jednotka velikosti textů, a sice \"pchien\" (svazek, ), který původně značil svazek bambusových úštěpků, na které se ve starověké Číně psaly texty.\n\nV závislosti na objemu a charakteru literárního díla se slovo \"ťüan\" do evropských jazyků překládá jako svazek, díl, kapitola, svitek… případně se nepřekládá vůbec.\n\n"}
{"id": "1046206", "url": "https://cs.wikipedia.org/wiki?curid=1046206", "title": "Uber", "text": "Uber\n\nUber Technologies Inc. je americká nadnárodní dopravní a mobilní společnost umožňující objednání přepravy osobním automobilem. Společnost sídlí v San Franciscu v Kalifornii. Ve Spojených státech amerických funguje v kategorii „síťová dopravní společnost“. Pracuje na vývoji, nabízení a provozování mobilní aplikace Uber, která umožňuje spotřebitelům s chytrým telefonem zadávat žádosti o jízdu, jež jsou následně předávány řidičům zapojeným do sítě Uber, kteří využívají svá vlastní auta. Od 28. května 2015 je služba dostupná v 58 zemích a 300 městech po celém světě. Od chvíle, kdy společnost Uber vstoupila na trh, napodobují některé další firmy její obchodní model a tento trend bývá popisován jako „uberifikace“.\n\nNázev \"Uber\" pochází z anglického slangového slova \"uber\" ve významu \"super\" nebo \"nejvyšší\", které má původ v německém \"über\" (česky \"nad\").\n\nSpolečnost Uber založili pod původním názvem „UberCab“ Travis Kalanick a Garrett Camp v roce 2009 a aplikace byla zprovozněna následující rok v červnu. Od roku 2012 se společnost rozšiřuje do dalších zemí. V roce 2014 experimentovala se spolujízdou a provedla další modernizace. Společnost Klout ohodnotila Uber v roce 2014 jako 48. nejvlivnější společnost v Americe. Hodnota Uberu se na konci roku 2015 odhadovala na 62,5 miliard amerických dolarů.\n\nNěkteré státní úřady a taxi služby zpochybňují zákonnost Uberu tvrzením, že využívání řidičů, kteří nevlastní licenci na provozování taxislužby, je nebezpečné a nelegální. Státní rozhodnutí přiměla Uber ke stažení služby UberPop z několika zemí, řešena byla například v Itálii nebo v Dánsku.\n\nKoncem prosince 2017 rozhodl Soudní dvůr EU, že Uber je přepravní služba a musí proto žádat o licenci a povolení jako ostatní taxislužby.\n\nSpolečnost Uber založili Garrett Camp, zakladatel StumbleUpon, a Travis Kalanick v roce 2009. Téhož roku společnost získala počáteční financování (ve formě seed funding) ve výši 200 000 amerických dolarů. V roce 2010 Uber získal další finanční zdroje ve výši 1,25 milionu dolarů.\n\nPo uvedení beta verze v létě 2010 byly služby a mobilní aplikace Uber oficiálně představeny v San Franciscu v roce 2011. Nejprve byl generálním ředitelem jmenován Ryan Graves, ale později téhož roku ho ve funkci nahradil Kalanick. Graves přestoupil na funkci provozního ředitele společnosti.\n\nDo konce roku 2011 Uber získal finance ve výši 44,5 milionů dolarů. Téhož roku se společnost přejmenovala z UberCab na Uber.\n\nOd května 2011 společnost expandovala každý měsíc do nového města, mimo jiné do New Yorku, Chicaga a Washingtonu, D.C. V prosinci 2011 byla aplikace Uber zavedena i v Paříži. V květnu 2012 Uber realizoval beta testování ve Filadelfii a následně v červnu službu ve městě oficiálně spustil. V letech 2012 a 2013 Uber prudce expandoval na zahraniční trhy.\n\nPaříž se stala prvním městem mimo USA, kde Uber zahájil provoz, a to v prosinci 2011 před mezinárodní internetovou konferencí LeWeb. V roce 2012 rozšířil své služby do kanadského Toronta, dále začal působit s 90 řidiči v Londýně, a v listopadu 2012 v australském Sydney. V lednu 2013 zahájil v omezené verzi provoz v Singapuru. Sydney se stalo prvním působištěm Uberu v regionu Asie a Tichomoří. Zákazníci v jihoafrickém Johannesburgu mohou Uber využívat od uvedení na trh v září 2013. Po šestitýdenní „testovací fázi“ byly služby Uberu 10. října 2013 zprovozněny v Kapském městě.\n\nV srpnu začal Uber nabízet jízdy v Soulu. V červnu 2014 zahájil Uber poskytování služeb v Tijuaně v Mexiku.\n\nV červnu 2014 Uber oznámil, že získal financování ve výši 1,2 miliardy dolarů a zveřejnil svou odhadovanou hodnotu 18,2 miliard dolarů. V létě 2014 Uber oznámil získání investičního kapitálu v hodnotě 1,5 miliardy dolarů.\n\nPo uvedení omezené verze aplikace Uber v nákupní čtvrti Sanlitun v březnu 2014 byl v polovině července realizován oficiální start služeb v čínském Pekingu. Společnost nyní působí ve čtyřech největších čínských městech. V červenci 2014 Uber oznámil zahájení služeb UberX napříč Indií. Vedle prvního města Bengalúru, kde Uber oznámil zahájení činnosti už v srpnu 2013, jsou řidiči k dispozici uživatelům v Dillí, Hajdarábádu, Čennaí, Bombaji a Puné. Přestože městská samospráva v Soulu v polovině roku 2014 uvedla, že bude usilovat o zákaz působení Uberu ve své jurisdikci a současně vyvíjela vlastní podobnou aplikaci, která byla určena pro registrovaná vozidla taxi a měla být zprovozněna v prosinci 2014, Uber ve městě zahájil svou službu UberX na konci srpna 2014. Podle Wall Street Journal UberX využívá „předplacený program spolujízdy“ a „jízda s ním vyjde levněji než tatáž trasa v běžném taxi“. V době zahájení uvedla zástupkyně společnosti Uber působící v Soulu, že jízdy ve městě budou až do odvolání bez poplatků.\n\nSpolečnost zahájila limuzínovou službu ve Varšavě a služby UberX v Soulu. Uber také expandoval do Anchorage na Aljašce v září 2014.\n\nŘidiči ve Varšavě začali aplikaci Uber využívat 18. srpna 2014. Dále byla služba spuštěna v Montrealu v říjnu 2014. V listopadu 2014 společnost začala fungovat v Dánsku, ale v hlavním městě Kodani byl k dispozici pouze Uber Black a UberPOP měl být zprovozněn až v pozdější fázi. Thajské úřady 28. listopadu 2014 prohlásili další činnost Uberu v Thajsku za ilegální.\n\nV červenci 2014 oznámil, že prvním cestujícím („Rider Zero“) v Lagosu v Nigérii se stal Ice Prince Zamani, čímž byl zahájen provoz v největším městě nejlidnatější africké země.\n\nV keňském Nairobi zahájil Uber činnost 21. ledna 2015. Nairobi bylo první město se službou Uber v Keni a ve východoafrickém regionu vůbec. Tentýž den Uber získal 1,6 miliardy dolarů v podobě konvertibilního dluhu od klientů využívajících služeb správy majetku Goldman Sachs Group Inc.\n\nDo mexického města Puebla Uber expandoval 2. září 2015.\n\n19. listopadu 2015 Uber zahájil provoz v litevském hlavním městě Vilnius.\n\n12. prosince 2014 TechCrunch uvedl, že čínský vyhledávač Baidu, který je na kontinentu největší, má údajně do Uberu značně investovat. Transakce, jejíž podrobnosti nebyly médiím sděleny, byla potvrzena 17. prosince 2014 po pekingské schůzce, které se zúčastnil Kalanick a Robin Lee, výkonný ředitel a předseda představenstva Baidu, který oznámil závazek, že mapu vyhledávače a funkce pro vyhledávání v mobilních telefonech propojí s aplikací Uber. V dané době Uber působil v osmi čínských kontinentálních městech. Kalanick následně médiím řekl, že pro Uber v Číně neexistují „naléhavé právní problémy“. V květnu 2015 Uber odhalil plány získat nové financování ve výši 1,5 až 2 miliardy dolarů, čímž by se hodnota společnosti navýšila na 50 miliard dolarů či více.\n\nSpolečnost Google Ventures v roce 2013 realizovala investici ve výši 258 milionů dolarů. Čínský vyhledávač Baidu do Uberu investoval v prosinci 2014, dohoda zahrnovala i propojení aplikace Uber s mapami Baidu.\n\nBěhem mezinárodní expanze musel Uber řešit spory s orgány veřejné správy a poskytovateli taxi služeb v příslušných regionech. V dubnu 2014 služby Uber zakázaly úřady v Berlíně, přestože v jiných německých městech společnost dále působí. O zákazu se od prosince 2014 dále jedná. Taxikáři v Londýně, Berlíně, Paříži a Madridu uspořádali rozsáhlé protesty proti Uberu 11. června 2014.\n\nV únoru 2015 Uber oznámil, že spolupracuje se soukromou univerzitou Carnegie Mellon a chystá se založit nové technologické centrum Uber Advanced Technology Center v Pittsburghu, jehož úkolem bude podporovat výzkum týkající se vývoje samořídících vozidel. Kromě toho společnost rozšířila své služby UberPOOL do Los Angeles a New Yorku a následně v březnu začala nabízet UberPOOL v texaském Austinu, kde se měl brzy konat festival South by Southwest. V dubnu 2015 Uber přejmenoval svůj program UberFRESH na UberEATS a rozšířil tuto službu do Barcelony, Los Angeles, Chicaga a New Yorku.\n\nV následujícím měsíci Uber představil UberMilitary Families Coalition, nový projekt, kterým posílil stávající iniciativu UberMilitary. V tomto projektu Uber navazuje spolupráci s existujícími armádními rodinnými organizacemi a nabízí vedle veteránů také příbuzným členů armády, aby se stali řidiči. V květnu 2015 Uber také aktualizoval svou aplikaci tak, aby ji bylo možné přizpůsobit i neslyšícím nebo nedoslýchavým řidičům.\n\nUber funguje i v Česku: od roku 2014 v Praze, od ledna (února) 2017 v Brně, a to prostřednictvím nizozemské centrály společnosti. Firma vstoupila na český trh v srpnu 2014 s prémiovou službou limuzín UberBLACK a o dva měsíce později přibyla tzv. peer-to-peer služba uberPOP. Krajský soud v Brně v roce 2017 na základě žaloby taxislužby Lido Taxi, ke které se připojil i brněnský magistrát, rozhodl, že služba je poskytována v rozporu s českými právními předpisy, a proto společnosti předběžným opatřením zakázal provozovat taxislužbu prostřednictvím osob, které k tomu nesplňují zákonem stanovené podmínky. Jiné předběžné opatření směřovalo proti řidiči Jakubu Dümlerovi. Dümler se odvolal, Uber to plánuje.\n\nV Praze se taxikářům ani městským orgánům zatím fungování Uber zabránit nepodařilo, jen se pokoušely pokutovat jednotlivé řidiče, ale se žádostí o předběžné opatření taxikáři neuspěli. V jednom případě městský soud dokonce zrušil pokutu udělenou řidičovi Uberu, nejvyšší správní soud však rozsudek zrušil a nařídil nové projednání s tím, že \" .. Jakkoliv využívají moderní technologická řešení a alternativní ekonomické formy, neznamená to automaticky, že jejich činnost nepodléhá žádným pravidlům. ...\" Pražským i brněnským taxikářům pomáhá v boji proti Uberu pražský právník Marek Hejduk. Pražská primátorka Adriana Krnáčová uvedla, že jejím cílem není Uber zakázat, ale aby plnil to, co mu nařizuje platná legislativa, jako například služba Liftago. Dle průzkumu agentury Kantar TNS je Uber nejpopulárnější mobilní aplikací smluvní přepravy v Praze. V průběhu roku 2016 využíval služeb Uberu každý osmý až devátý Pražan, rok poté (2017) jich bylo 14 %. Demograficky vzato je nejvíc fandů Uberu v populaci mladých lidí do 34 let věku se středním či vysokoškolským vzděláním.\n\nPřitom cena přepravy společností Uber v některých denních hodinách překračuje nejen běžnou cenu taxislužeb, ale dokonce i maximální povolenu sazbu za kilometr, kterou vyhláškou určuje pražský magistrát, a to někdy až dvojnásobně. Vzhledem k tomu, že mnozí řidiči a tím pádem ani společnost Uber zatím neplatí v Česku daně, veškerý zisk za \"spolujízdu\" jde do jejich kapsy.\n\nV roce 2017 si vláda nechala vypracovat analýzu sdílené ekonomiky, kterou vytvořila Vysoká škola podnikání a práva. Ta mimo jiné analyzovala výdělky řidičů různých služeb. Z výpočtu vyplývá, že po zahrnutí všech nákladů (včetně odpisů apod.) dosahují řidiči služby Uber-Pop, tedy neprofesionálové, zdaleka nejnižších výdělků, při příležitostných jízdách mohou dokonce v důsledku méně viditelných nákladů (opotřebení auta) realizovat ztrátu. Analýza uvádí, že průměrný řidič Uber-Pop za rok najede 20 982 km s hospodářským výsledkem před zdaněním 18 693 Kč, zatímco průměrný taxikář s vlastním autem má hospodářský výsledek před zdaněním 480 526 Kč při 58 528 odjetých kilometrech.\n\nPoužívání aplikace Uber vyžaduje smartphone.\n\nCenotvorba Uberu je podobná jako při využití taxametru, ale veškeré zpracování a placení zpracovává výhradně Uber, nikoliv řidič osobně. V některých městech to funguje tak, že pokud se vůz Uber pohybuje rychlostí na 18 km/h, kalkulace se provádí na základě vzdálenosti, jinak se účtuje dle času. Na konci jízdy se celé jízdné automaticky hradí z platební karty zákazníka. Uber uvádí, že jejich ceny jsou nejlepší, jaké lze zákazníkům za taxi službu účtovat, a přitom nabízí nejen spolehlivost, ale i dochvilnost a pohodlí.\n\nV květnu 2015 začal Uber v Indii testovat hotovostní platby. Pilotní projekt byl spuštěn v indickém Hajdarábádu. V září 2015 se Uber spojil se společností Airtel India a umožnil uživatelům placení prostřednictvím mobilní peněženky Airtel. Zákazníci mohou zároveň využívat zdarma data Airtel 4G.\n\nUber využívá automatizovaný algoritmus, který umožňuje prudké navyšování cen v závislosti na změnách nabídky a poptávky na trhu, aby nalákal v době zvýšené poptávky více řidičů do služby, ale také aby poptávku omezil. Zákazníkům přijde upozornění na navýšení cen, když v aplikaci Uber dělají rezervaci. Společnost si tento způsob naceňování v roce 2013 chtěla nechat v USA patentovat, ale žádost byla zamítnuta, protože jde o příliš zjevný postup.\n\nTento způsob navyšování ceny se objevuje zejména ve dnech pracovního klidu, v důsledku špatného počasí nebo přírodních katastrof a některé cestující irituje, proto si vysloužil kritiku. Během silvestra 2011 se ceny oproti běžným taxám zvýšily sedminásobně, což vyvolalo vlnu nevole. Během krize s rukojmími v roce 2014 v Sydney Uber spustil nárazové naceňování, a jízdné se tak zvýšilo čtyřnásobně proti normálním cenám. Společnost tento skok cen nejprve obhajovala, ale později se omluvila a za přirážky cestujícím vrátila peníze. Generální ředitel Uberu Travis Kalanick na kritiku reagoval slovy: „(…) protože jde o tak nový koncept, bude nějakou dobu trvat, než to lidi přijmou. Zatím jsou ovlivnění tím, že sedmdesát let byly ceny taxíků dané.\" Uber uveřejnil článek s podrobným vysvětlením, proč je použití nárazového naceňování na místě a jak funguje. Firma zdůraznila, že bez tohoto mechanismu by Uber přišel o charakteristický znak své služby – tedy to, že stačí zmáčknout tlačítko a během několika minut seženete vůz. Detailně je to popsáno v případové studii týkající se vyprodaného koncertu v Madison Square Garden, ve spojením s nímž se nárazové navýšení ceny uplatnilo. V době této události se počet osob, které aplikaci otevřely, zčtyřnásobil, ale skutečný počet objednaných jízd jen mírně přesáhl průměr, a díky tomu bylo možné poptávku uspokojit s běžným intervalem čekání.\n\nUživatelé aplikace mohou hodnotit řidiče a řidiči zase mohou hodnotit cestující. Získá-li uživatel špatné hodnocení, může se stát, že mu služba bude nabízet méně pohodlné služby a časové možnosti.\n\nKonkurenty Uberu jsou nízkonákladové start-upy nabízející spolujízdu v reálném čase jako Lyft, Sidecar (už aktivity ukončil), Ola Cabs, Didi Chuxing a Haxi. Aby dokázal Uber v nižších cenových hladinách čelit konkurenci, představil 19. listopadu 2014 službu UberGo, UberTaxi (partnerství s místními taxi službami) a UberX (nikoliv luxusní vozy, ale obyčejnější auta jako hybridy Toyota Prius). Tento krok vedl k nespokojenosti u některých stávajících limuzínových řidičů Uber, kteří zaznamenali pokles tržeb.\n\nV roce 2011 Marc Andreessen vyjádřil zájem investovat do Uberu. Pro CNET uvedl: „Uber je software, který ovládne taxi služby. [...] Je to naprosto podmanivý zážitek. Můžete na mapě v telefonu sledovat, jak se k vám blíží auto, na které čekáte.“ Téhož roku byl Uber v New York Times popsán jako „chytrý, ale nákladný“ a dále bylo zhodnoceno, že „v rámci livrejových služeb jsou vozy skutečně velmi dobré“ a nástupní doba je delší než u tradičních taxi služeb a limuzín v New Yorku.\n\nV roce 2013 ocenil deník USA Today Uber jako technologickou firmu roku.\n\nObjevily se však i negativní ohlasy. V říjnu 2014 Uber získal neuspokojivé hodnocení „F“ od organizace Better Business Bureau (BBB), která vycházela ze stížností na nečekaně vysoké sazby.\n\nV začátcích vývoje aplikace Uber společnost vytvořila think tank složený z jaderného fyzika, experta na neurochirurgii a technologie a strojírenského odborníka, kteří pracovali na předpovědích výše poptávky po soukromých řidičích a toho, kdy je tato poptávka nejvyšší. Později v roce 2012 Uber představil v Chicagu svou iniciativu Uber Garage. Tento experimentální program Uberu umožnil navázat spolupráci s místními taxikáři a upozornit je, když aplikace ohlásila zájemce o jízdu. Společnost v roce 2012 také představila uberX, variantu služby, která umožňuje místním řidičům reagovat na upozornění z aplikace Uber a vozit zákazníky vlastními neluxusními automobily. Během roku 2013 Uber nabídl svou první variantu mimo segment automobilů a představil cestování helikoptérou UBERChopper z New Yorku do oblastí the Hamptons po 3000 dolarech.\n\nV srpnu 2014 Uber představil v San Franciscu služby pro spolujízdu UberPOOL a v Santa Monice službu nabízel rozvážku jídla UberFRESH.\n\nGenerální ředitel Uberu Travis Kalanick hovořil o svém přání, aby se jednou Uber vydal cestou samořídících aut. V květnu 2015 společnost najala řadu výzkumníků z oddělení pro samořídicí vozidla univerzity CMU, aby pracovali v technologickém centru Uber Advanced Technologies Center v Pittsburghu.\n\nV roce 2014 společnost experimentovala s online objednávkami jídla v rámci pilotního testování služby uberFRESH v kalifornské Santa Monice. V dubnu 2014 Uber představil kurýrní službu doručování zásilek nazvanou Uber Rush s vyzvednutím kdekoliv na Manhattanu. Zatímco Rush nabízí pouze doručování, služba Uber Essentials či Corner Store, jejíž testování započalo ve Washingtonu D.C. v srpnu 2014 umožňuje online objednávky ze seznamu více než 100 položek. V dubnu 2012 Uber uvedl iniciativu Uber Garage, projekt experimentující s různými možnostmi dopravy v městských oblastech. Prvním projektem Uber Garage bylo dát uživatelům Uberu na výběr mezi tradičními taxikáři a crowdsourceovanými řidiči Uberu.\n\nZačátkem srpna 2014, po beta testování v regionu San Francisco Bay Area, firma spustila novou službu pro spolujízdu UberPool. Ta propojuje uživatele s dalšími osobami, kteří cestují stejným směrem – aplikace ukazuje křestní jméno dalšího uživatele a informaci, kdo bude vyzvednut jako první. Pokud se nepodaří najít spolucestující na podobné trase, uživateli je nabídnuta sleva na standardní jízdu Uber. V prosinci 2014 společnost rozšířila koncept UberPool do New Yorku. Oznámení Uberu nabídlo cestujícím snížit náklady za cestu o 20 až 50 procent a vysvětlilo princip takto: „Každý den má většina jízd UberX po New Yorku „dvojníky“ – jízda jiného cestujícího začíná velmi blízko, končí blízko a odehrává se ve velmi podobnou dobu.“\n\nV červnu 2015 spustil Uber v Istanbulu vodní taxi službu UberBOAT, která uživatelům nabízí přepravu loděmi Beneteau přes úžinu Bospor uprostřed města.\n\nV listopadu 2015 se Uber dohodl na globální spolupráci s nizozemskou společností TomTom, která se specializuje na satelitní navigace. Cílem partnerství je, že TomTom bude poskytovat mapy a dopravní data pro řidičskou aplikaci Uber ve více než 300 městech.\n\nNa některých trzích, kde existuje možnost příslušné dohody o pronájmu vozidla, je jedinou podmínkou pro řidiče Uberu kromě odpovídajícího věku, zdravotního stavu a řidičského oprávnění pouze splnění praktického testu. Jak chytrý telefon (v terminologii Uberu „zařízení“), tak vozidlo si lze zapůjčit.\n\nOd roku 2016 společnost Uber požaduje od řidičů, se kterými uzavírá smlouvy, živnostenské oprávnění (musí společnosti oznámit IČO a DIČ). Současně však Uber umožňuje, aby takzvaní partneři, tedy ti, kteří jsou u Uberu registrováni na živnostenský list, mohli formálně „zaměstnávat“ další řidiče, kteří oprávnění podnikat nemají.\n\nUber, v jehož vedení figuruje i zkušený odborník na politiku a strategii David Plouffe, rozšiřuje své služby tak, že zahájí provoz a následně představí politickou kampaň, která mobilizuje podporu jeho služeb ze strany veřejnosti. Pokud – a to je vcelku obvyklý případ – jeho způsob podnikání neodpovídá místním předpisům, Uber angažuje menší armádu lobbistů, kteří vyvinou kampaň směřující k jejich úpravě. Zákazníky a potenciální zákazníky mobilizuje prostřednictvím sociálních médií včetně samotné aplikace Uber. Důležitou roli v poradenství Uberu ohledně měst sehrál Bradley Tusk, někdejší manažer kampaně pro Michaela Bloomberga.\n\nV červenci 2012 uvedl Uber v USA na počest měsíce zmrzliny program „Uber Ice Cream“. Uživatelé v sedmi městech si mohli přivolat zmrzlinářský vůz, nakoupit si zboží a platbu si nechat strhnout ze svého účtu.\n\nV červenci 2014 navázal Uber spolupráci se společností Blade a začal nabízet přepravování helikoptérou z New Yorku do oblasti Hamptonu v rámci služby „UberCHOPPER“ v ceně 3000 dolarů, s tím že služba byla k dispozici i během státního svátku Dne nezávislosti 4. července.\nKrátkodobé propagační programy ve druhé polovině roku 2013 zahrnovaly: pronájem zmrzlinářských vozů k doručování zmrzliny, jízdy v autě DeLorean DMC-12 z franšízy filmu Návrat do budoucnosti odstartované v září, říjnovou kampaň ke dni koček, kdy Uber rozvážel koťátka a rozvoz vánočních stromků.\n\nV březnu 2015 Uber nabízel službu pronájmu luxusních vozů ve spolupráci s Dream Drive v Singapuru, a to až do 20. května 2015.\n\nV listopadu 2015 Uber nabízel cestujícím v indickém Hajdarábádu lety horkovzdušným balonem za cenu 1000 indických rupií, a to ve spolupráci s GrabOn.\n\nSvůj první sportovní projekt Uber oznámil 4. září 2013. Společnost realizovala kampaň ve spolupráci s Asociací hráčů NFL, v níž podporovala bezpečné jízdy hráčů NFL.\n\nV lednu 2015 Uber ohlásil marketingový program, který Kalanick označil jako „principiální konfrontaci“. Ten zahrnoval vyjednávání s místními úřady za účelem nalezení kompromisů, co se týče nových předpisů ohledně poplatků. Od zahájení programu se 17 měst rozhodlo schválit předpisy, které jsou Uberu více nakloněny. Uber se dohodl s úřady v Bostonu, že s nimi bude sdílet čtvrtletní data o tom, v jakých lokalitách, v jakých časech a jak dlouho uživatelé využívají aplikaci k cestování ve městě nebo z něj. První várka těchto informací byla městu dodána v únoru 2015, ve zprávě bylo zachováno naprosté soukromí všech jednotlivých uživatelů.\n\nZakladatel a generální ředitel Uberu Travis Kalanick oznámil 10. března 2015, že Uber navázal spolupráci s organizací UN Women. Uber se rozhodl investovat do místních komunit, v nichž se angažují skupiny této organizace s cílem vytvořit celosvětově do roku 2020 na milion pracovních míst pro ženy. Nicméně pod tlakem odborů a organizací pro práva žen se organizace UN Women rozhodla partnerství nenavazovat vzhledem k právnímu postavení Uberu, bezpečnosti a otázkám soukromí.\n\nUber dává spotřebitelům na výběr mezi regulovanými taxi službami a jinými formami přepravy, přičemž řidičům může nabídnout „flexibilní a nezávislou práci“. Uživatelé mohou sledovat auto, které pro ně jede, na chytrém telefonu, a tak vědí, kdy přesně ho mohou očekávat. Doklad o platbě jim přichází automaticky na e-mail.\n\nProtože s Uberem není třeba shánět volný vůz na ulici, nabízí jednodušší obslužnost pro uživatele v méně frekventovaných oblastech. Z tohoto důvodu Bloomberg Review uvádí, že Uber usnadňuje využití taxi služeb i pro chudší obyvatele. Současně pomáhá snižovat dopravní zácpy, „protože Uber neumožňuje, aby jeho vozy popojížděly bezcílně sem a tam a hledaly zákazníky, čímž se omezí jejich kroužení po ulicích ve srovnání s běžnými taxíky (které si hledají klienty bez objednávky přímo na ulicích) a zároveň se sníží i počet lidí, kteří by sami jeli autem a zdržovali provoz hledáním místa k zaparkování).“ Tato úvaha předpokládá, že se nevytváří žádná doprava navíc těmi, kteří by jinak využili městskou hromadnou dopravu nebo šli pěšky. K tomu však dochází. Jedna studie ukazuje, že zahájením provozu Uberu ve městě se snížil počet osob, které řídí pod vlivem alkoholu.\n\nUber a další společnosti nabízející spolujízdu vnesly do oboru taxi služeb nový prvek konkurence. Jedním z výsledků byl pokles hodnoty omezeně vydávaných taxikářských licencí, které tradičně limitovaly počet autorizovaných taxi v dané lokalitě. Podle informací Wall Street Journal se v některých amerických městech prudce snížila cena taxi licencí (plaket), jimiž města oficiálně povolují provozování služeb. Například v New Yorku jejich cena činila přes 1,3 milionu dolarů v roce 2013 a v roce 2015 už jen něco mezi 700000 a 800000 dolarů. V Chicagu se z více než 360000 dolarů v roce 2013 snížila o dva roky později na 240000 dolarů.\n\nLavinový efekt na konkurenci způsobený fenoménem spolujízdy vyvolal i nepříznivou změnu finanční situace poskytovatelům půjček, pro něž půjčky na financování taxi licencí představovaly významnou součást portfolia. Jsou zdokumentovány situace, kdy některé bankovní instituce poskytly půjčky až na 90 procent z celkové hodnoty taxi licencí. Americké společnosti jako Signature Bank, Progressive Credit Union (u níž v roce 2015 tvořily tyto půjčky 85 % z celého půjčkového portfolia v hodnotě 625 milionů dolarů) a Melrose Credit Union (která měla v roce 2015 v oblasti taxi licencí na dvě miliardy dolarů) se nyní potýkají s nižší solventností. Kromě toho skupina CitiGroup zahájila zabavování 46 nesplacených taxi licencí.\n\nSpolečnost Uber testuje provoz autonomních vozidel, která v provozu nepotřebují řidiče. Až 24 tisíc autonomních vozidel Volvo XC90 by mělo být podle představ společnosti nasazeno do provozu v letech 2019-2021.\n\nTestování je však provázeno nehodami. V březnu 2017 jedno autonomní vozidlo havarovalo v Tempte, Arizona, ale viníkem byl označen řidič jiného vozidla, který nedal přednost v jízdě. Další havárie se stala v září 2017, opět byla na vině lidská chyba. Dne 19.3.2018 samořízené vozidlo Volvo XC90 ve městě Tempe srazilo ženu, když přecházela silnici s jízdním kolem, které vedla. Vozidlo bylo v autonomním režimu jízdy, za volantem byl operátor, který na průběh testování dohlížel. Žena utrpěným zraněním v nemocnici podlehla.\n\nSpolečnost Uber je předmětem probíhajících protestů a žalob ze strany taxikářů, taxislužeb po celém světě. A také vlády se snaží působení společnosti na svém území zastavit nebo regulovat. Tyto skupiny tvrdí, že Uber představuje nekalou konkurenci taxíkům, protože neplatí daně ani licenční poplatky, ohrožuje cestující a jeho řidiči nemají příslušnou kvalifikaci, licenci ani pojištění. Samotní řidiči si většinou uvědomují, že svým podnikáním podporují šedou ekonomiku.\n\nPřestože zastánci této služby často argumentují tím, že se jedná o spolujízdu se sdílenými náklady, na rozdíl od sdílených nákladů na spolujízdu však cena stanovená společností Uber pokrývá nejen skutečné náklady na cestu, ale také generuje zisk pro řidiče a především pro společnost Uber. V některých zemích také požadovaná kilometrová sazba může překračovat i maximální sazbu stanovenou místními zákony a vyhláškami.\n\nV polovině roku 2015 se protesty odehrávaly mimo jiné i v Německu, Indii, Španělsku, Kolumbii, Francii, Itálii, Dánsku, Kanadě, Číně a Anglii a zaznamenány byly i nebezpečné incidenty, do kterých byli zapleteni cestující. V červnu 2015 byli ve Francii zatčeni členové vedení podniku. V prosinci 2014 byl Uber zakázán ve Španělsku a ve dvou městech v Indii. Uber je i nadále ve sporu s několika vládními orgány, včetně místních samospráv Spojených států, Austrálie nebo Brazílie.\n\nZastavit působení společnosti Uber v jejich jurisdikci se vládám většinou nedaří, protože její aktivity se primárně odehrávají přes internet. Na úrovni měst je to možná snazší. Zatím každá kontrola, kterou provedly úřady, skončila správním řízením a tisícovými pokutami pro řidiče Uberu a to buď za nedovolené podnikání, krácení daně nebo porušení zákona o silniční dopravě.\n\n\n"}
{"id": "1046211", "url": "https://cs.wikipedia.org/wiki?curid=1046211", "title": "San Gregorio nelle Alpi", "text": "San Gregorio nelle Alpi\n\nSan Gregorio nelle Alpi je italská obec v provincii Belluno v oblasti Benátsko.\n\nV roce 2013 zde žilo 1 614 obyvatel.\n\nCesiomaggiore, Santa Giustina, Sospirolo\n\nZdroj: \n\n"}
{"id": "1046213", "url": "https://cs.wikipedia.org/wiki?curid=1046213", "title": "Bulldozer (chorvatská hudební skupina)", "text": "Bulldozer (chorvatská hudební skupina)\n\nBulldozer je chorvatská metalová kapela. Pochází z města Petrinja, proto jsou někdy označovaní \"Bulldozer Petrinja\". Zpívají anglicky. Frontmanem kapely je Igor Pavleković. Dalšími členy jsou kytarista Dinko Bogunović, baskytarista Filip Besednik a bubeník Danko Hajnic. Bývalí členové kapely byli: Dean Milakara (baskytara), Domagoj Rados (baskytara), Martin Petračic (baskytara) a Ivan Smolic (bubny). Kapela byla založena v roce 2001. \n\n\n"}
{"id": "1046214", "url": "https://cs.wikipedia.org/wiki?curid=1046214", "title": "San Gregorio", "text": "San Gregorio\n\nSan Gregorio (\"česky Svatý Řehoř\") je název nebo součást názvu více míst:\n\n"}
{"id": "1046216", "url": "https://cs.wikipedia.org/wiki?curid=1046216", "title": "Alianza Lima", "text": "Alianza Lima\n\nClub Alianza Lima je fotbalový klub z peruánského hlavního města Lima.\n\nByl založen 15. února 1901 jako \"Sport Alianza\", současný název nese od roku 1928, od roku 1951 má profesionální status. V roce 1912 byl zakládajícím členem peruánské nejvyšší soutěže (je jediným z osmi účastníků prvního ligového ročníku, který ještě hraje na vrcholové úrovni), chyběl v ní pouze v sezóně 1938/39, kdy na jediný rok sestoupil do druhé ligy. K roku 2014 získal 22 mistrovských titulů, lepší bilanci má jen další limský klub Club Universitario de Deportes, který je největším rivalem Alianzy a jejich vzájemný zápas je ostře sledovaný jako El Clásico Peruano.\n\nKlub startoval v Poháru osvoboditelů třiadvacetkrát, nejlepším vystoupením byla účast v semifinále v letech 1976 a 1978.\n\nKlubové barvy jsou námořnická modř a bílá. Korunky v klubovém znaku vycházejí z přezdívky Limy jako „města králů“. V říjnu, kdy slaví svátek patron Limy Señor de los Milagros de Nazarenas, mění klub na jeho počest barvu dresů na liturgickou fialovou.\n\nPodle průzkumu z roku 2014 se ke klubu hlásí 345 987 fanoušků a je tak druhým nejoblíbenějším mužstvem celé latinské Ameriky (po mexickém Club América). Fanklub se jmenuje Comando Svr („sur“, španělsky „jih“, označuje jižní tribunu stadiónu Estadio Alejandro Villanueva, kterou obsazuje místní „kotel“; protože písmeno U je symbolem protivníků z Universitaria, v názvu ho nahradilo V).\n\nTragédie klub postihla 8. prosince 1987, kdy při leteckém neštěstí zahynulo šestnáct hráčů klubu, kteří se vraceli z ligového utkání v Pucallpě.\n\nAlianza je nositelem peruánského rekordu ve výši ligového vítězství, když v roce 1984 porazila Sport Pilsen Callao 11:0.\n\nOdchovancem klubu je Teófilo Cubillas, nejuznávanější peruánský fotbalista historie a účastník tří světových šampionátů.\n\n\n\n\n"}
{"id": "1046219", "url": "https://cs.wikipedia.org/wiki?curid=1046219", "title": "Aldair", "text": "Aldair\n\nAldair Nascimento dos Santos, známý jako Aldair (* 30. listopadu 1965, Ilhéus), je bývalý brazilský fotbalista. Nastupoval především na postu středního obránce.\n\nS brazilskou fotbalovou reprezentací vyhrál mistrovství světa roku 1994 v USA a Konfederační pohár FIFA 1997. Získal stříbrnou medaili na mistrovství světa ve Francii roku 1998, bronzovou medaili na letních olympijských hrách v Atlantě roku 1996 a dvakrát též vyhrál Copa América (1989, 1997). Celkem za brazilský národní tým odehrál 81 zápasů a vstřelil 3 góly.\n\nS týmem AS Řím, kde působil v letech 1990–2003, vyhrál italskou ligu (2001/02) a získal italský pohár (1990/91). Je též členem Síně slávy AS Řím.\n\nRoku 2008 získal jako „legenda fotbalu“ ocenění Golden Foot, čímž byl uveden do elitního klubu nejlepších fotbalistů historie.\n"}
{"id": "1046223", "url": "https://cs.wikipedia.org/wiki?curid=1046223", "title": "Working Week", "text": "Working Week\n\nWorking Week byl britský hudební soubor, který hrál jazz a taneční hudbu. Byl aktivní v osmdesátých a devadesátých letech dvacátého století.\n\nSkupina Working Week byla založena v roce 1983 kytaristou Simonem Boothem a saxofonistou Larrym Stabbinsem. Oba byli členové proto new wave jazz-popové kapely Weekend; ta se rozpadla po odchodu zpěvačky Alison Statton, která se rozhodla stát učitelkou. Weekend také připravil cestu dalším britským jazz-popovým kapelám jako Everything But the Girl nebo Swing Out Sister. V roce 1984 dvojice vydala svůj debutový singl „Venceremos - We Will Win“, který byl tributem chilskému zpěvákovi Víctoru Jaraovi a vokálně se na něm podíleli také Robert Wyatt a Tracey Thorn z Everything But the Girl.\n\nDebutové album \"Working Nights\" s novou zpěvačkou Juliet Roberts bylo vydáno v dubnu 1985. Roberts byla zpěvačkou i na druhém albu \"Companeros and Surrender\" z roku 1986, ale ježtě téhož roku kapelu opustila. Její místo obsadila Julie Tippetts, která také zpívala na albu \"Fire in the Mountain\" vydaném v roce 1989. Na posledním studiovém albu Working Week \"Black and Gold\" (1991) se jako sólová vokalistka podílela Eyvon Waite.\n\n\n"}
{"id": "1046225", "url": "https://cs.wikipedia.org/wiki?curid=1046225", "title": "Varovný signál", "text": "Varovný signál\n\nVarovný signál je třetí román Leeho Childa ze série knih s Jackem Reacherem. Vydán byl v roce 1999 a je vyprávěn ve třetí osobě.\n\nÚvod knihy popisuje pečlivě naplánovaný únikový plán Victora Trumana „Hooka“ Hobieho pro případ, že by někdo objevil jeho velké a dobře chráněné tajemství. Jeho systém včasného varování se skládá z několika „varovných signálů“ z různých míst po celém světě. První se nachází sedmnáct a půl tisíce kilometrů daleko a druhý téměř deset tisíc kilometrů daleko od jeho domova. Kdyby se jeden z těchto signálů ozval, Hobie by okamžitě ukončil své aktivity, vybral by veškerou hotovost, převedl všechny své prostředky a opustil by zemi. Přes třicet let naplněných převážně úspěchem mu přineslo jakýsi pocit bezpečí. Jednoho dne jsou však aktivovány oba signály ve stejnou chvíli.\n\nHlavní linie příběhu začíná v Key West na Floridě, kde si Jack Reacher našel práci. Jednoho dne tady narazí na soukromého detektiva jménem Costello, jehož úkolem je Reachera najít. Costello pracuje pro paní Jacobovou, jejíž jméno Reacherovi nic neříká. Později večer zahlédne Reacher ve striptýzovém klubu, kde pracuje jako vyhazovač, dvojici podezřelých mužů, kteří se po něm vyptávají. Reacher se je pokusí sledovat, ale podaří se mu jen na ulici najít Costella, který byl zavražděn. Jack pak odletá do New Yorku, aby zjistil, proč se ho Costello snažil najít, a proč byl kvůli tomu zavražděn.\n\nPo příletu do New Yorku se Reacher snaží získat informace o Costellovi a paní Jacobové. Pří tom zjistí, že kancelář mrtvého detektiva už někdo před ním prohledal. Reacherovi se podaří získat kontaktní informace o paní Jacobové a dorazí právě uprostřed pohřbu svého starého rádce a přítele, Leona Garbera. Tady odhalí, že tou záhadnou paní Jacobovou je ve skutečnosti Garberova dcera Jodie, která si po bývalém manželovi nechala příjmení Jacobová. \n\nReacher a Jodie poté sledují Costellovu stopu a narazí na informace o posledním projektu jejího otce, kterým bylo vyšetřování zmizení Victora Trumana Hobieho na objednávku jeho rodičů. Hobie byl voják a ve Vietnamu byl prohlášen za zmizelého v akci. Jeho chudí a staří rodiče odevzdali veškeré své úspory podvodníkovi jménem Rutter, který se vydával za styčného důstojníka armády pro jednání s rodinami pohřešovaných vojáků. Reacher Ruttera přinutí k tomu, aby vrátil Hobieho rodičům jejich peníze. Všechny tyto aktivity kolem jeho osoby donutí Hobieho k reakci. Reacher si uvědomí, že musí Jodie ochránit jak před Costellovými vrahy, tak před dalšími neznámými hrozbami. Pátrání je zavede až do Národního osobního archivu v St. Louis a do Ústřední identifikační laboratoře na Havaji, speciálního zařízení, které pracuje s forenzními důkazy z případů mrtvých vojáků. Tady zjistí, že Hobie odešel do Vietnamu dobrovolně a byl zkušeným pilotem helikoptéry, která byla sestřelena. Nakonec se ukáže, že Hook Hobie není tím za koho se vydává, a ve skutečnosti se jmenuje Carl Allen a je to voják, který si ukradl identitu mrtvého Victora Hobieho, poté co zemřel po pádu vrtulníku. Ve vrtulníku totiž letěla skupina vojáků, jejichž úkolem bylo Allena zatknout za zabití svého velícího důstojníka. Allen po nehodě vyměnil své psí známky s těmi na Hobieho těle, aby vyvolal zmatky, které mu umožnily uniknout od trosek hořícího vrtulníku. Při nehodě utrpěl popáleniny na půlce obličeje a ruku měl pod lotkem rozseknutou na půl. Jako protézu pak nosil ocelový hák, což mu vysloužilo jeho novou přezdívku (angl. hook = hák).\n\nBěhem války a po ní získal Allen své bohatství díky nelegálním obchodům a půjčování peněz. Nejprve působil jako lichvář, později se zaměřil na půjčování peněz společnostem, kterým už banky odmítly poskytnout další půjčky. Ať už se jednalo o temnou postranní uličku nebo jednací místnost, jeho obchodní metody byly stále stejné. Terorizování a mučení klientů a zabíjení jejich rodinných příslušníků, v případě že nespláceli své dluhy, bylo na denním pořádku. Důvodem proč Allen nesbalil své peníze a neutekl když obdržel varovné signály, byl dlouho připravovaný plán na převzetí multimilionové společnosti vlastněné Chesterem a Marilyn Stoneovými. Hobie je unese a začne je mučit, aby celý proces urychlil, a snaží se je přinutit k přepsání všech svých akcií na něj.\n\nJodie pracuje jako finanční poradkyně a je zodpovědná za finanční transakce ve společnosti manželů Stoneových. Když ji Hobieho lidé najdou tak skončí uvězněná společně s Chesterem a Marilyn. Allen přinutí Jodie aby Reacherovi zavolala a přilákala jej do Allenovy kanceláře. Následuje krvavá bitva, v které Reacher utrží střelné zranění hrudníku, které by normálního člověka určitě zabilo. Doktor mu pak vysvětlí, že díky namáhavé fyzické práci, kterou vykonával při kopání bazénů, společně s vysoce proteinovou dietou, jsou jeho hrudní svaly natolik vyvinuté, že se kulka nedostala dál než k hrudnímu koši. Během rekonvalescence Reachera navštíví rodiče skutečného Victora Hobieho, aby mu poděkovali za očištění dobrého jména jejich syna.\nStřelné zranění, které tady Reacher utrží, je zmiňováno i v několika dalších knihách Leeho Childa. Většina žen, s kterými se Reacher vyspí, si všimne „důlku“ na jeho prsou a vloží do něj malíček, zatímco se ptají, jak se to stalo. V knize Výstřel se o tomto zranění Reacher zmiňuje a říká, že mu jej způsobil „Šílený muž“ a že to zajímá většinu žen, s výjimkou té, kterou tehdy zachraňoval.\n\nÚvodní část se odehrává v Key West, protože Child zde v roce 1996 strávil dovolenou.\n\nProvizorní název knihy byl „The Hook“, ale od tohoto názvu bylo ustoupeno, protože vydavatelství si myslelo, že není dostatečně „úderný“. Vydavatel byl taky přesvědčený, že Hook by lidem příliš připomínal postavu z příběhů o Petru Panovi.\n\nVarovný signál se dočkal pozitivních recenzí od kritiků. Deník The Orlando Sentinel jej označil za „skvělý thriller do posledního slova“ a deník The Arizona Daily Star napsal: „Lee Child psát knihy umí. Vaši pozornost upoutá hned na první stránce a nepustí vás, dokud se nedostanete na konec. Kniha pulzuje napětím a Child nevynechá jediný úder.“ Knihu také ocenili kolegové spisovatelé a např. Michael Connelly o knize řekl: „Je to napínavý a svižný thriller, který dává pojmu kniha na jedno posezení nový rozměr.“ A Stephen White Varovný signál označil za „stylový thriller.“\n\n"}
{"id": "1046226", "url": "https://cs.wikipedia.org/wiki?curid=1046226", "title": "US Open 2008 – mužská dvouhra", "text": "US Open 2008 – mužská dvouhra\n\nV závorce je kolo, ve kterém hráč vypadl.\n\n"}
{"id": "1046228", "url": "https://cs.wikipedia.org/wiki?curid=1046228", "title": "Luo Jü-tchung", "text": "Luo Jü-tchung\n\nLuo Jü-tchung (; * 6. října 1985, Chuej-čou, Čína) je čínský skokan do vody. Na Letních olympijských hrách 2012 získal společně s Čchin Kchajem zlatou medaili v synchronizovaných skocích z třímetrového prkna.\n\n"}
{"id": "1046230", "url": "https://cs.wikipedia.org/wiki?curid=1046230", "title": "Eddie Rickenbacker", "text": "Eddie Rickenbacker\n\nEdward Vernon Rickenbacker (8. října 1890 Columbus, Ohio – 23. července 1973 Curych, Švýcarsko) byl americké letecké eso první světové války a nositel Medaile cti. S 26 vzdušnými vítězstvími byl nejúspěšnějším americkým pilotem první světové války. Byl také automobilovým závodníkem a designérem, spoluzaložil firmu Rickenbacker Motor Company. Pracoval i jako vládní poradce v oblasti vojenství. Byl průkopníkem dopravního letectví, dlouhá léta působil jako ředitel Eastern Air Lines.\n\n\n"}
{"id": "1046234", "url": "https://cs.wikipedia.org/wiki?curid=1046234", "title": "Lesní hřbitov (Nový Jáchymov)", "text": "Lesní hřbitov (Nový Jáchymov)\n\nLesní hřbitov v Novém Jáchymově založil František Nittinger (1768-1839) na přelomu 30. let 19. století. Je přes den volně přístupný a nachází se v lese nad svahem u severního okraje obce. Na hřbitově jsou pochovány jak význačné osobnosti z doby rozmachu a provozu místních železáren, sléváren a těžby železné rudy, tak i další občané Nového Jáchymova a okolních obcí.\n\nVe středu hřbitova je umístěn velký kříž s Kristovým tělem. Řada hrobů je zdobena vysoce umělecky hodnotnými litinovými kříži, pomníky a náhrobními deskami, zhotovenými ve zdejších železárnách a slévárnách. Nejvíce se jich nachází v zadní, vzdálenější a patrně nejstarší části hřbitova, která již není příliš udržovaná a je poměrně dosti zarostlá.\n\nHřbitov je chráněn jako kulturní památka České republiky.\n"}
{"id": "1046235", "url": "https://cs.wikipedia.org/wiki?curid=1046235", "title": "Višegrad", "text": "Višegrad\n\nVišegrad (srbsky \"Вишеград\") je město v jihovýchodní Bosně a Hercegovině, na řece Drině. Rozkládá se v hlubokém horském údolí, na přirozeném dopravním tahu mezi srbským městem Užice a bosenskou metropolí Sarajevo. Podle sčítání lidu z roku 2013 mělo 5 869 obyvatel.\n\nStředověké bosenské město bylo v roce 1454 obsazeno vojsky Osmanské říše. Turci jej spravovali až do roku 1878, kdy po Berlínském kongresu připadlo Rakousko-Uhersku. Rakousko-Uhersko pomohlo s rozvojem města, která se z orientálního sídla stalo malým městem evropského rázu. Vznikl vodovod, byly zřízeny katastrální knihy, vybudována úzkokolejná železnice a veřejné služby.\n\nBěhem první světové války padlo město do rukou srbské armády (dne 14. září 1914).\n\nVišegrad měl do roku 1970 železniční spojení prostřednictvím úzkorozchodné trati. Po jejím zrušení zůstává jediné dopravní spojení města buď silniční, nebo říční.\n\nMěsto je známé především díky historickému kamennému mostu přes řeku Drinu, který je zapsán na seznam památek UNESCO a o kterém tehdejší jugoslávský spisovatel Ivo Andrić napsal román \"Most na Drině\". Na jeho počest byla na soutoku řek Rzav a Drina v letech 2011–2014 z popudu a za peníze známého filmového režiséra Emira Kusturici vybudována nová čtvrť, nazvaná Andrićgrad.\n\n\n"}
{"id": "1046238", "url": "https://cs.wikipedia.org/wiki?curid=1046238", "title": "Bratrstvo (knižní série)", "text": "Bratrstvo (knižní série)\n\nBratrstvo je fantasy knižní série autora Johna Flanagana.\n\nDěj série Bratrstvo je zasazen do Skandie, drsné země námořníků a bojovníků. Hlavní hrdinou série je šestnáctiletý Hal Mikkelson a jeho přátelé, bratrstvo Volavek, kteří se stali bratrstvem spíše náhodou, ale nejednou čtenáře překvapí, že družstvo, které se zdá na první pohled slabé a zranitelné, dokáže nevídané věci a umí se semknout a být věrné své věci a hlavně svému národu.\nVšechny knihy popisují život ve Skandii a dobrodružství mladých Skandijců, kteří se v některých z dílů dostanou daleko za břehy Skandie a zvládnou i to, co by nemuseli zvládnout jejich starší krajané.\n\n\nSkandijská země je ostrovní království, kde vládne oberjarl Erak. Skandijci jsou vynikající námořníci a jejich obživa je spjata s loděmi a takzvaným \"přemisťováním\" věcí. Hlavním městem je přístavní město Hallasholm ve kterém sídlí většina významných osob, včetně oberjarla.\n\nHalova loď, ke které přišel vlastně náhodou, díky tomu, jak byl šikovný ho u sebe zaměstnal loďař Anders. Na Volavce pracovali spolu a byla to loď na objednávku Guntera Měsíčního Stopaře, který náhle zemře. Anders neměl pro Volavku kupce. Hal ji od něj koupil za všechny ušetřené peníze vydělané právě v loděnici.\n\nVolavka je výjimečnou lodí díky převratnému uspořádání plachet. Hal pro Volavku navrhl trojúhelníkovou plachtu ve tvaru podobném ptačímu křídlu. Namísto obvyklého příčného ráhna použil dlouhé ohebné ráhno připevněné k lodní přídi. Díky tomuto uspořádání se mohla Volavka postavit proti větru ostřeji než lodě s tradiční čtvercovou plachtou, aniž by zplihla nebo ztratila tvar. Tyto plachty byly na lodi dvě, jedna na pravé a druhá na levé straně, aby bylo možné vytahovat plachty podle toho, z jaké strany fouká vítr.\n\n\n\n"}
{"id": "1046241", "url": "https://cs.wikipedia.org/wiki?curid=1046241", "title": "Jedle Fraserova", "text": "Jedle Fraserova\n\nJedle Fraserova (\"Abies fraseri\") je menší až středně velký jehličnatý strom, z čeledi borovicovitých, domovem ve východní části USA.\n\n\nStálezelený, jehličnatý strom, dorůstající do výšky 25 m a dožívající se průměrného věku pouze kolem 150 let. Kmen dosahuje průměru 0,75 m. Větve vyrůstají z kmenu v pravých úhlech. Koruna je úzká, souměrná, jehlanovitá až věžovitá, u mladých stromů hustá, u starších více otevřená. Borka je u mladých stromů hladká, tenká, šedá a s pryskyřičnými puchýři, u starších rozpraskaná a s přiléhavými načervenalými šupinami, které časem šednou. Letorosty jsou protilehlé, bledě žlutohnědé, s načervenalými chlupy. Pupeny jsou kuželovité, malé, pryskyřičnaté, nekryté, světle hnědé, na vrcholu ostré a s krátkými, širokými, pryskyřičnatými, celokrajnými a na vrcholech ostrými základnovými pupenovými šupinami ve tvaru rovnostranného trojúhelníka.\n\nJehlice jsou ohebné, v průřezu ploché, seshora tmavozelené a občasně též stříbrnošedomodrozelené a s 0-3 řadami průduchů kolem středové části jehlice, vespod s 8-12  řadami průduchů na obou stranách středové žíly, dvouřadě (zejména ve spodní části koruny) až spirálovitě uspořádané, 1,2-2,5 cm dlouhé a 1,5-2 mm široké, na špičce mírně vroubkované až zaoblené; s velkými, přibližně středovými, pryskyřičnými kanálky; jehlice silně voní, podobně jako terpentýn.\n\nSamčí šištice jsou válcovité, na spodní straně výhonů, při opylování červenožluté či žlutozelené, 8-10 mm dlouhé. Samičí šištice - šišky jsou válcovité, na špičce oblé, přirostlé, často pryskyřičnaté, zprvu tmavě fialové a překryté žlutozelenými podpůrnými šupinami, později dozráváním světle hnědé; 3,5-6 cm dlouhé a 2,5-4 cm široké; semenné šupiny jsou 0,7-1 cm dlouhé a 1-1,3 cm široké; podpůrné šupiny jsou vyčnívající a zpětně zahnuté přes semenné šupiny, 0,8-1,2 cm dlouhé a 0,6-0,7 cm široké. Semena jsou hnědá, 4-5 mm dlouhá a 2-3 mm široká. Křídla semen jsou purpurová a 4-5 mm dlouhá. Děložních lístků je kolem 5 .\n\nJedle Fraserova je blízce příbuzná jedli balzámové. Obě tyto jedle se v přírodě kříží na společném území výskytu ve Virginii, a vzniklý kříženec je považován některými botaniky za \"Abies × phanerolepis\" , který se liší: malými samičími šišticemi (šiškami), které jsou 2-2,5 cm dlouhé a 1,5-2 cm široké, s vyčnívajícími podpůrnými šupinami, které jsou mnohem menší než u jedle Fraserovy; jinými botaniky je \"Abies × phanerolepis\" považována za varietu jedle balzámové: \"Abies balsamea\" varieta \"phanerolepis\" .\n\nEndemit východní části USA – Appalačské pohoří ve státech Severní Karolína, Tennessee a Virginie.\n\nJedle Fraserova roste v Appalačském pohoří v nadmořských výškách 1200-2038 m na nejvyšších svazích a vrcholech těchto hor, v podzolových a mírně kyselých vlhčích a propustných půdách, ve vlhkém klimatu s průměrnými ročními srážkovými úhrny mezi 850-2000 mm, s chladnými léty a zimami a velkým množstvím sněhu. Jedle Fraserova zde tvoří roztroušené jednodruhové populace či roste dohromady s dalšími stromy: břízou papírovitou, břízou žlutou, jasanem \"Fraxinus caroliniana\", javorem cukrovým, jeřábem \"Sorbus americana\", jírovcem žlutým (\"Aesculus octandra\"), smrkem červeným (\"Picea rubens\"), tsugou karolinskou (\"Tsuga caroliniana\"), keři: ostružiníkem kanadským (\"Rubus canadensis\"), pěnišníkem americkým (\"Rhododendron catawbiense\") a dalšími a též mechem rokytníkem skvělým a dalšími. Jedle Fraserova je mrazuvzdorná do –34.3 °C a roste nejlépe na přímém slunci a nesnáší městské znečištění.\n\nKorovnice jedlová, lesní požáry (jedle Fraserova má tenkou borku a proto nízkou odolnost vůči ohni), vítr (strom mělce koření, čímž je náchylný na vývraty působením větru) a znečištění ovzduší.\n\nVzhledem k vzácnosti stromu není komerčně využíván pro těžbu dřeva. Nejčastěji je v USA pěstován pro produkci vánočních stromků pro svůj, pro tento účel vhodný, tvar koruny, a vonné, ve vnitřních prostorech dlouho vydržící a tmavozelené, jehličí. Jedle Fraserova je taktéž používána do zahrad jako okrasný strom a je známo několik pojmenovaných kultivarů.\n\nJedle Fraserova je organizací IUCN považována za ohroženou a stav její roztříštěné populace je klesající. Největší ohrožení pro jedli Fraserovu představuje korovnice jedlová (\"Dreyfusia piceae\", synonymum \"Adelges piceae\") , která dokáže strom zničit, neboť se jedná o hmyz nepůvodní v USA, čímž na něj nejsou jedle Fraserova a další druhy přirozeně přizpůsobeny a tudíž imunní. Korovnice jedlová zahubila několik milionů jedinců jedle Fraserovy a pouze jedna velká populace této jedle okolo hory Mount Rogers ve Virginii nebyla příliš zasažena. Nejsou známy žádné plně účinné možnosti ochrany jedle Fraserovy v celém areálu jejího výskytu a probíhá výzkum nových metod ochrany populace stromu, nicméně na některých stanovištích, zničených útoky korovnice jedlové, lze pozorovat velké množství nových semenáčů, z nichž někteří jsou tímto patogenem zasaženy pouze částečně . Pro záchranu populace v celém jejím rozsahu je třeba, aby si noví jedinci jedle Fraserovy (a dalších stromů) sami vybudovali proti korovnici přirozenou odolnost.\n\n"}
{"id": "1046244", "url": "https://cs.wikipedia.org/wiki?curid=1046244", "title": "Garbsen", "text": "Garbsen\n\nGarbsen je město v německé spolkové zemi Dolní Sasko. Je druhým největším městem zemského okresu Hannover. Garbsen leží na řece Leine přibližně 11 kilometrů severozápadně od Hannoveru, správního centra zemského okresu a hlavního města celé spolkové země. Město vzniklo v roce 1967 sloučením dvou obcí a bylo dále rozšířeno roku 1974 připojením několika dalších vesnic. V roce 2013 zde žilo téměř 60 tisíc obyvatel.\n\nRaná historie města je spjata se založením kláštera Marienwerder na území dnešní stejnojmenné městské části Hannoveru roku 1196 a také se vznikem hrabství Lauenrode ve 13. století, které se rozkládalo v oblasti městské části Schloß Ricklingen dnešního Garbsenu. Název města pochází zřejmě z jména Gerbershausen, které bylo poprvé zmíněno v dokumentech roku 1223. V oblasti se nezávisle na sobě vyvíjelo několik samostatných vesnic, jejichž hlavním zdrojem obživy bylo především zemědělství. V roce 1925 pracovala téměř polovina zdejší populace v zemědělství. Rozvoj chemického průmyslu v továrně Riedel-de Haën (dnes Honeywell) spolu se vznikem pobočky společnosti Contitinental AG v roce 1938 a továrny společnosti VARTA v letech 1938 a 1939 vedl ke změně charakteru sídla, které získalo průmyslový ráz. 1. ledna 1967 došlo ke sloučení obcí Garbsen a Havelse v jeden sídelní útvar, který získal 17. června 1968 městská práva. Město patřilo nejprve k zemskému okresu Neustadt am Rübenberge, později bylo začleněno do zemského okresu Hannover. V rámci regionální územní reformy byly k městu připojeny do té doby samostatné obce Schloß Ricklingen, Horst, Meyenfeld, Frielingen, Osterwald Oberende, Osterwald Unterende, Stelingen, Berenbostel a Heitlingen.\n\n\n"}
{"id": "1046245", "url": "https://cs.wikipedia.org/wiki?curid=1046245", "title": "Tunel Generála Milana Rastislava Štefánika", "text": "Tunel Generála Milana Rastislava Štefánika\n\nTunel Generála Milana Rastislava Štefánika je železniční tunel na trati Veselí nad Moravou – Nové Mesto nad Váhom, nachází se mezi stanicemi Vrbovce a Brestovec. Prochází kopcem Poľana, proto se mu říká také Tunel pod Poľanou. Je dlouhý 2 422,9 metru, nachází se v nadmořské výšce 386 až 398 metrů.\n\nStavba tunelu byla zahájena v červenci 1923 a ukončena v září 1926, dopravě slouží od prosince 1927, kdy byl pojmenován podle Milana Rastislava Štefánika. Na jeho stavbě pracovalo 1443 lidí, šest dělníků při ražení tunelu položilo životy: připomíná je pomník před brestoveckým nádražím. K ražení tunelu byla použita rakouská tunelovací metoda, břidlice byla odstřelována dynamitem, stavbu komplikovaly podzemní prameny vody i výtrysky metanu. Přemístěno bylo 143 000 krychlových metrů horniny, náklady se odhadují na třicet pět milionů tehdejších korun. Ve své době byl nejdelšími tunelem v Československu, v roce 1931 tento rekord překonal Bralský tunel u Handlové dlouhý přes tři kilometry.\n\n\n"}
{"id": "1046248", "url": "https://cs.wikipedia.org/wiki?curid=1046248", "title": "Kostel Nanebevzetí Panny Marie (Chorušice)", "text": "Kostel Nanebevzetí Panny Marie (Chorušice)\n\nŘímskokatolický děkanský a poutní kostel Nanebevzetí Panny Marie v Chorušicích je barokní sakrální stavbou a jednou z hlavních dominant obce. Od roku 1966 je chráněn jako kulturní památka.\n\nBarokní stavba z let 1714–1716 nahradila původní zchátralou gotickou svatyni. Opravy byly dále prováděny v letech 1777, 1852 a 1875–1876. Na počátku 21. století se obec snaží o obnovu této památky, zvláště poté, kdy byl kostel v létě 2009 poškozen vichřicí.\n\nJedná se o jednolodní obdélný kostel s trojboce ukončeným presbytářem s obdélnými sakristiemi po stranách. V západním průčelí kostela je hranolová věž. Ta je členěná v přízemí i v patře pilastry a prolomená obdélným vstupním portálem se supraportou s bohatě členěnou římsou. Okno v patře věže je polokruhově ukončeno a má zdobnou supraportu. Boční fasády člení lizénové rámce a segmentovým záklenkem ukončená okna. Jak presbytář, tak i loď kostela a sakristie mají valenou klenbu s lunetami. Stěny presbytáře jsou členěny pilastry. Stěny v lodi jsou členěny pilíři, na které dosedají valené pásy. V západní část lodi je konvexně vypnutá kruchta.\n\nHlavní oltář pochází z roku 1693. Je na něm obraz \"Piety\" z roku 1539, který je kopií obrazu Panny Marie Bolestné, snad Messinské. Dva boční oltáře sv. Jana Nepomuckého a \"Ukřižování\" pocházejí z první poloviny 18. století. V kostele jsou také dva raně barokní protějškové oltáře: sv. Barbory a \"Svaté rodiny\". Pocházejí z 1. čtvrtiny 18. století, mají ornamentální doplňky a klasicistně upravenou predellu. Kazatelna pochází z 1. čtvrtiny 18. století. Na stříšce kazatelny se nachází socha \"Krista Vládce\". Lavice pochází z počátku 18. století a varhany z 1. čtvrtiny 18. století. Při hlavním oltáři na konzolách se nacházejí barokní sochy \"Zvěstování\". Dva tabulové obrazy zobrazující sv. Václava a sv. Jiří pocházejí z období mezi lety 1530-1540. Cínová křtitelnice pochází z roku 1606. Dva dřevěné barokní kandelábry jsou z 1. poloviny 18. století.\n\nV hlavní věži se nachází jedna z pozoruhodností kostela – zvony ulité v letech 1416 a 1560. Mladší raně barokní zvon byl roztaven v období první světové války.\n\nNa hřbitově kolem kostela se nachází barokní čtvercová márnice. Má zaoblená nároží a je členěná lizénovými rámci. Nedaleko stojící fara (děkanství) je z roku 1716. Jedná se o stavbu obdélnou, patrovou, která je členěná lizénovými rámci a obdélnými okny. Vstupní portál je se supraportou se stříškovou římsou. Přízemní prostory fary mají křížovou klenbu.\n\n\n\n"}
{"id": "1046250", "url": "https://cs.wikipedia.org/wiki?curid=1046250", "title": "Becky G", "text": "Becky G\n\nBecky G (* 2. března 1997, Inglewood, Kalifornie, Spojené státy americké), vlastním jménem Rebbeca Marie Gomez, je americká zpěvačka, rapperka, herečka a tanečnice. Prvních úspěchů dosáhla v roce 2011, kdy na YouTube zveřejnila několik remixů populárních písní. V roce 2014 se její písnička „Shower“ umístila v americkém žebříčku Billboard Hot 100 na 16. místě. V říjnu 2015 se připojila k obsazení seriálu \"Empire\" v roli Valentiny Galindo. V roce 2016 získala jednu z hlavních rolí ve filmu \"\".\n\nGomez se narodila 2. března 1997 do rodiny mexického původu a vyrůstala v oblasti Los Angeles, dětství ale strávila v kalifornském Moreno Valley. V devíti letech přinutily finanční problémy její rodinu prodat dům a přestěhovat se do přestavěné garáže prarodičů v Inglewoodu. Aby pomohla své rodině, chtěla Becky G vydělat peníze a proto se hlásila na různé reklamní konkurzy. Hrála také v dívčích kapelách a psala své vlastní písničky.\n\nNa začátku roku 2011 začala zveřejňovat svá videa na YouTube. Cover verze vytvořila k písničkám jako „Take Care“, „Novacane“ a „Boyfriend“.. Tyhle písničky byly vydané v remixové nahrávce nazvané @itsbeckygomez. S verzí písničky „Otis“ od Kanye Westa a Jay-Z upoutala pozornost skladatele Dr. Luka, který podepsal smlouvu se Selenou Gomez s jeho nahravací společností Kemosable Records.\n\nV roce 2012 se podílela na několika písničkách: „Wish U Were Here“ s Codym Simpsonem, „Oath“ se zpěvačkou Cher Lloyd a remixová verze písničky „Die Young“ s Keshou, Juicy J a Wiz Khalifou. Na písničce \"Monster\" pro film \"Hotel Transylvánie\" se podílela s raperem will.i.am.\n\n6. května 2013 vydala Becky videoklip k písničce „Play to Again“, který sloužil jako první promo singl pro její stejnojmenné debutové EP, jež vyšlo dne 16. července 2013. Druhým singlem byla písnička „Can't Get Enough“, na kterém se podílel americký rapper Pitbull.\n\n23. dubna 2014 vydala první singl z debutového alba nazvaný „Shower“. Písnička se umístila na 16. místě amerického hudebního žebříčku Billboard Hot 100. Druhý singl „Can't Stop Dancing“, vydaný 4. listopadu, se umístil na 88. místě v Top 100. Stala se předskokankou Katy Perry na některých zastávkách jejím Prismatic světovém turné (2014–15) ve Spojených státech. Objevila se na sinlgu „Como Tú No Hay Dos“ zpěvačky Thalíe. Zveřejnila také svojí skladbu nazvanou „Lovin So Hard“, společně s hudebním klipem, ve kterém byly se objevily domácí nahrávka s Austinem Mahonem, se kterým krátce chodila. Vydala další singl „Break a Sweat“. Gomez doprovodila zpěvákaka J Balvina na jejich společném turné začínající 23. září a končící 25. října po Spojených státech. V roce 2016 získala roli Trini ve filmu \"\". Roli Valentiny Galindo si zahrála ve dvou dílech seriálu \"Empire\".\n\nOd 29. února do 28. května 2016 Gomez pracovala na filmu \"\" ve Vancouveru. Film měl premiéru v březnu 2017. S Pitbullem nahrála další skladbu “Superstar“. V červnu vydala nový singl nazvaný „Sola“ (2016). Zazpívala si na skladbě Lil Jona „Take it off“ (2016). V říjnu 2016 vydala druhý singl z jejího připravovaného čtvrtého alba s názvem „Mangú“. V únoru 2017 vydala třetí singl „Todo Cambio“.\n\nGomez chodila od února do srpna roku 2015 se zpěvákem Austinem Mahonem. V dubnu 2016 bylo potvrzeno, že chodí s americkým profesionálním hráčem fotbalu Sebastianem Lletgetem.\n\n"}
{"id": "1046251", "url": "https://cs.wikipedia.org/wiki?curid=1046251", "title": "Vyděděnci", "text": "Vyděděnci\n\nVyděděnci (\"The Outcasts\") je první kniha ze série Bratrstvo od australského spisovatele Johna Flanagana vydaná v roce 2011. Český překlad vyšel v roce 2012.\n\nVe Skandii jsou dospívající kluci rozdělováni do bratrstev, ve kterých absolvují tříměsíční výcvik v boji se zbraněmi a námořnických dovednostech. Během výcviku mezi sebou jednotlivá bratrstva soutěží formou různých úkolů, které mají zadané od velitelů výcviku. Za každý úkol je vítěznému bratrstvu přiděleno 100 bodů, druhé bratrstvo získá 20 bodů a třetí nezíská nic. Vítězné bratrstvo na konci výcviku slavnostně dostane zbraně a rohaté helmice, které jsou typických znakem pro Skandijce. V tomto ročníku navíc vítězné bratrstvo stráví jednu čestnou noc na stráži u Andomalu, největšího pokladu Skandie.\n\nŠestnáctiletý Hal Mikkelson, jehož otec zemřel při nájezdu, je často terčem posměchu silnějších kluků díky své Aralenské matce Karině. Díky své vynalézavosti a pomoci svého nejlepšího přítele Stiga a starého mořského vlka Thorna, jenž sloužil na lodi s Halovým otcem Mikkelem, si postaví loď s revolučním trojúhelníkovým oplachtěním připomínající křídlo volavky. Při rozřazení se nedobrovolně stane vůdcem jednoho bratrstva, které je složeno z kluků, které zbylá dvě bratrstva nechtěla. V bratrstvu je spolu se Stigem, dobrosrdečným, ale skoro slepým Ingvarem, dvojčaty Ulfem a Wulfem, nenápadným, ale chytrým Edvinem, šikovným zlodějíčkem Jesperem a Stefanem, který umí velmi obratně napodobovat hlasy všech v Hallasholmu. Bratrstvo se na počest Halovi lodi pojmenuje Volavky.\n\nPřestože je Volavek pouze osm, kdežto zbylá dvě bratrstva, Vlci a Žraloci mají po deseti členech, dokáží díky své chytrosti a vynalézavosti vyzrát nad ostatními bratrstvy a celkovou soutěž vyhrát. V průběhu tříměsíčního výcviku připlouvá do Hallasholmu poškozená loď piráta Zavaka. Loď poškodili záměrně, protože mají v plánu ukrást Andomal, o kterém se dozvěděli při přepadení skandijské obchodní flotily, kterou následně potopili.\n\nPři čestné stráži Hal stanoví plán hlídek, jenže Ulf na hlídce usne a díky tomu Zavakovi muži ukradnou Andomal. Za tuto potupu zbaví Volavky skandijský oberjarl Erak vítězství v soutěži a přikáže jim, aby do deseti hodin odevzdali veškerou výstroj, včetně Halovi lodi. To ovšem Hal nepřipustí a spolu s Volavkami a Thornem se vydává pronásledovat Zavaka, aby získal Andomal zpátky a spolu s ním i čest a šanci na normální život ve Skandii. \n"}
{"id": "1046252", "url": "https://cs.wikipedia.org/wiki?curid=1046252", "title": "Mistrovství světa v hokejbalu 2009", "text": "Mistrovství světa v hokejbalu 2009\n\nMistrovství světa v hokejbalu 2009 se uskutečnilo v Plzni v České republice. Šlo v pořadí o 8. hokejbalový šampionát. Vítězem se po 11 letech stala česká reprezentace, když finálový zápas proti Indii rozhodl ve 3. minutě prodloužení gól Petra Nováka. O největší překvapení turnaje se postaral výběr USA, když ve čtvrtfinále zdolal výběr Kanady, která vyhrála čtyři předcházející mistrovství světa v řadě.\n"}
{"id": "1046253", "url": "https://cs.wikipedia.org/wiki?curid=1046253", "title": "Mořic Černil", "text": "Mořic Černil\n\nMořic Černil (17. září 1859 Velká Bystřice – 27. června 1933 Brno) byl český sochař a výtvarný pedagog.\n\nMořic Černil studoval v letech 1880–1885 sochařství na Akademii výtvarných umění ve Vídni u sochařů Edmunda Hellmera a Karla Kundmanna. V roce 1885 absolvoval a byl odměněn první cenou Akademie za sochu sv. Jana Křtitele.\n\nPo absolutoriu byl Černil jmenován učitelem modelování a plastické anatomie na sochařské a kamenické škole v Hořicích. Na škole působil až do roku 1914. Vychoval a proškolil mnoho českých sochařů, jeho žáky byli Quido Kocián, Jan Štursa, Bohumil Kafka, Ladislav Kofránek a mnozí další. Mořic Černil byl především figurální sochař, jehož tvorba vycházela z vídeňských studií a byla ovlivněna neoklasicismem konce 19. století.\n\nPrvní vydání své učebnice \"Plastická anatomie pro výtvarníky a školy\" doplnil svými ilustracemi. V době druhého vydání v roce 1928 již nebyl schopen kreslit a proto jej zastoupil jeho nástupce v hořické škole prof. Václav Suchomel.\n\n\n\n"}
{"id": "1046254", "url": "https://cs.wikipedia.org/wiki?curid=1046254", "title": "Mezinárodní unie pro geodézii a geofyziku", "text": "Mezinárodní unie pro geodézii a geofyziku\n\nMezinárodní unie pro geodézii a geofyziku () je mezinárodní nevládní vědecká organizace sdružující vědecké instituce zabývající se studiem Země s použitím geodetických a geofyzikálních metod. Unie byla založena 28. července 1919. První shromáždění se konalo v květnu 1922 v Římě.\n\nIUGG sestává z osmi částečně samostatných sdružení:\n\nIUGG ustavilo 5 komisí na podporu řešení mezioborových problémů:\n\nKaždé 4 roky se koná dvoutýdenní kongres s 5000 až 10000 účastníky a stovkami jednotlivých konferencí. Posledních 7 se konalo v roce:\n\n"}
{"id": "1046260", "url": "https://cs.wikipedia.org/wiki?curid=1046260", "title": "Hugo Vaníček", "text": "Hugo Vaníček\n\nHugo Vaníček (26. října 1906, Bystřec – 13. dubna 1995, Stará Boleslav) byl český katolický kněz, důstojník duchovní služby československé armády. Patřil mezi první dobrovolníky, kteří se v létě 1939 přidali k rodícímu se odboji. V té době byl členem jezuitského řádu. Působil přímo na frontě, účastnil se obléhání Dunkerque. V roce 1946 se stal vojákem z povolání a z řádu vystoupil. Z armády byl však v roce 1949 vyhozen. V letech 1951 až 1953 byl internován v Želivi a Hájku.\n\nNarodil se v zemědělské rodině na Orlickoústecku. Dva roky studoval na gymnáziu v Hradci Králové, poté tři roky na Velehradě. Roku 1923 odjel do Trnavy, kde nastoupil do noviciátu k jezuitům. Na konci 20. let studoval filosofii v Krakově. Poté byl po tři roky prefektem Arcibiskupského gymnázia v Praze. Ve studiu teologie pak pokračoval v Innsbrucku a Maastrichtu. Dne 15. srpna 1936 byl vysvěcen na kněze.\n\nRozhodl se působit jako misionář. V červenci 1939 se mu podařilo legálně odjet do Londýna, odkud měl po jazykovém kurzu cestovat dál do Severní Rhodesie. V září téhož roku byl však odveden a v listopadu odjel do Paříže, kde začal pracovat u Čs. národního výboru. O měsíc později už byl v Agde na jihofrancouzském pobřeží, kde byl zařazen k 2. pěšímu pluku. V roce 1940 byl přemístěn k 1. pěšímu pluku. Jako jediný duchovní odjel v červnu toho roku s divizní pěchotou na frontu.\n\nJeště v létě byl však evakuován do Velké Británie, kde nuceně zůstal po čtyři roky. Během této doby pro vojáky na cyklostylu vydal desítky českých knih z duchovní oblasti i beletrie. Na přelomu srpna a září 1944 odjel do Francie, kde se pak jako polní kaplan u 1. tankového praporu až do konce války účastnil obléhání Dunkerque.\n\nV říjnu 1946 se stal vojákem z povolání a byl povýšen na štábního kapitána. V listopadu téhož roku vystoupil z jezuitského řádu. V květnu 1947 byl povýšen na majora. Již v létě následujícího roku byl však krátce vězněn za to, že zprostředkoval zatčeným vojákům odeslání necenzurovaného dopisu a setkání s manželkou. V roce 1949 za to byl odsouzen k podmíněnému trestu a propuštěn z armády.\n\nDne 10. července 1951 byl internován v koncentračním klášteře v Želivi, později v klášteře v Hájku. Do duchovní správy se mohl vrátit až 3. dubna 1953. Byl kaplanem či administrátorem v Ústí nad Labem, v Roudnici nad Labem a v Libčicích nad Vltavou. V dubnu 1995 zemřel v domově pro kněze ve Staré Boleslavi.\n\nV roce 1995 byl in memoriam jmenován generálmajorem Armády České republiky.\n\n\n\"Duch a síla\", Nakladatelství Academia, 2012, ISBN 978-80-200-2124-3\n\n"}
{"id": "1046261", "url": "https://cs.wikipedia.org/wiki?curid=1046261", "title": "Princezna Sofia, vévodkyně z Värmlandu", "text": "Princezna Sofia, vévodkyně z Värmlandu\n\nPrincezna Sofia, vévodkyně z Värmlandu, rodným jménem Sofia Kristina Hellqvist, (* 6. prosince 1984 Danderyd) je švédská princezna, kterou je od 13. června 2015, kdy se provdala za švédského prince Karla Filipa, vévodu värmlandského. Předtím, než se stala princeznou, byla erotickou glamour modelkou a účastnicí televizní reality show.\n\nNarodila se roku 1984 jako prostřední dcera Erika a Marie Hellqvistových. Má dvě sestry, starší Linu a mladší Sáru. Působila v glamour modelingu, stylu lehce erotických snímků. Zúčastnila se reality show \"Paradise Hotel\", ve které postoupila do finále. V roce 2005 se přestěhovala do New Yorku, kde získala certifikát lektorství jógy.\n\nPo návratu do Švédska se věnovala charitativní činnosti. V roce 2010 se plně zapojila (některé životopisy uvádějí, že ho spoluzaložila) do činnosti charitativního projektu Playground, kde byla k roku 2014 viceprezidentkou.\n\nV roce 2010 časopis \"Expressen\" zveřejnil informaci, že udržuje partnerský vztah s princem Karlem Filipem Švédským. V reakci na zprávu se zvedla vlna odporu, zejména kvůli modelingové minulosti. V roce 2011 královský dvůr potvrdil, že dvojice bydlí společně.\n\nNásledně Hellqvistová zahájila charitativní činnost. Začala se účastnit rodinných akcí švédské královské rodiny, křtin princezen Estelle a Leonore nebo oslav 70. narozenin královny Silvie. K zasnoubení došlo 27. června 2014. Od zásnub se účastní akcí královské rodiny v roli královské snoubenky. Svatba se uskutečnila 13. června 2015. 19. dubna 2016 se jim narodil jejich první syn, pojmenovaný Alexandr Švédský. 31. srpna 2017 se jim narodil jejich druhý syn Gabriel.\n\nŽijí v Drottningholmském paláci ve Stockholmu.\n"}
{"id": "1046272", "url": "https://cs.wikipedia.org/wiki?curid=1046272", "title": "Giancarlo Antognoni", "text": "Giancarlo Antognoni\n\nGiancarlo Antognoni, (* 1. dubna 1954, Marsciano, Itálie) je bývalý italský fotbalista. Nastupoval především na postu ofezivního záložníka.\n\nS italskou fotbalovou reprezentací vyhrál mistrovství světa 1982. Hrál též na světovém šampionátu 1978 a mistrovství Evropy 1980, na obou skončili Italové na 4. místě. Celkem za národní tým odehrál 73 utkání a vstřelil v nich 7 gólů. Čtyřikrát vedl reprezentaci jako kapitán, své poslední utkání v ní sehrál proti Československu.\n\nPatnáct sezón strávil v dresu ACF Fiorentina, jednou s Fiorentinou vyhrál italský pohár (1974/75). Závěr kariéry strávil ve švýcarském klubu Lausanne Sports.\n\nRoku 2010 získal jako \"legenda fotbalu\" ocenění Golden Foot, čímž byl uveden do elitního klubu nejlepších fotbalistů historie.\n"}
{"id": "1046282", "url": "https://cs.wikipedia.org/wiki?curid=1046282", "title": "Roman Kučera", "text": "Roman Kučera\n\nRoman Kučera (* 20. ledna 1964, Havlíčkův Brod) je český fotbalový trenér a bývalý pedagog, který v současné době působí jako asistent trenéra ve fotbalovém klubu FC Vysočina Jihlava. Jeho syn Tomáš Kučera je profesionální fotbalista.\n\nSvou trenérskou kariéru odstartoval v roce 1994 jako lodivod mužů A. třídního celku z Habrů v roce 1994, odkud po dvou letech přešel do nedalekého klubu TJ Jiskra Havlíčkův Brod. Zde vedl postupně mladší a starší žáky, aby později přešel k mužům, hrajícím v té době krajský přebor. Přestože po podzimní části sezóny Jiskra vedla soutěž, Kučera odešel po neshodách s vedením do SK Dekora Ždírec, který byl na opačném pólu téže soutěže. V jarní části sezóny dokázal tento klub vyvést ze sestupových míst a následující rok klub postoupil do divize.\n\nOd roku 2002 působil u mládežnických týmů FC Vysočina Jihlava a postupně trénoval všechny mládežnické týmy od mladších žáků až po juniorský tým, ke kterému nastoupil v létě 2011. Zároveň v letech 2010 a 2011 vedl českou reprezentaci do 16 let, se kterou během svého krátkého působení vyhrál prestižní turnaj Bannikov Memoriál na Ukrajině. Jako ocenění za svou dlouholetou snahu vychovávat mladé talenty dostal v roce 2013 cenu pro nejlepšího trenéra v juniorské a dorostenecké kategorii . Za mnoho let u jihlavské mládeže mu prošlo pod rukama spousty ligových, ale i reprezentačních hráčů jako Matěj Vydra, Stanislav Tecl, Jan Kopic nebo Lukáš Masopust .\n\nZatím poslední kapitolu ve své trenérské knize napsal v září 2014, kdy se ujal mužů FC Vysočina Jihlava a nahradil tak po 9. kole Petra Radu. Tým krčící se na posledním místě tabulky se ziskem pouhých čtyř bodů následujících 6 zápasů neprohrál a získal celkem 14 bodů za 4 výhry a dvě remízy. Přemožitele našel až v posledním podzimním kole v podobě pražské Sparty. Během svého krátkého působení v Synot lize byl dvakrát nominován na trenéra měsíce. Po skončení podzimní části sezóny přijal pozici asistenta Luďka Klusáčka v FC Vysočina Jihlava.\n\n"}
{"id": "1046287", "url": "https://cs.wikipedia.org/wiki?curid=1046287", "title": "Černá vzducholoď", "text": "Černá vzducholoď\n\nČerná vzducholoď (2001) je kniha Jiřího Suchého obsahující několik básní a rozsáhlejší poemu \"Černá vzducholoď\".\n\nV roce 2014 kniha vyšla ústřední poema samostatně v druhém vydání jako bibliofilie v nákladu 120 kusů u nakladatelství Teapot. Součástí vydání jsou také čtyři Suchého litografie ilustrující děj básně.\n\nPoemu \"Černá vzducholoď\" v autorově přednesu vysílal také Český rozhlas na stanici Vltava v pořadu \"Jazzový podvečer\" v režii Markéty Jahodové. Pořad doplňovala hudba George Gershwina, Leonarda Bernsteina, Jiřího Šlitra, Jiřího Suchého a Vladimíra Vodičky.\n\nNad město přilétne černá vzducholoď, o které místní blázen Valerian Klápště říká, že přináší mor, ale nikdo mu nevěří. Nakonec se ukáže, že měl pravdu a ve vzducholodi jsou lidé nakažení morem, kteří tak byli již dříve izolováni vládou.\n\n"}
{"id": "1046290", "url": "https://cs.wikipedia.org/wiki?curid=1046290", "title": "Maserà di Padova", "text": "Maserà di Padova\n\nMaserà di Padova je italská obec v provincii Padova v oblasti Benátsko.\n\nV roce 2013 zde žilo 9 082 obyvatel.\n\nAbano Terme, Albignasego, Cartura, Casalserugo, Due Carrare\n\nZdroj: \n\n"}
{"id": "1046294", "url": "https://cs.wikipedia.org/wiki?curid=1046294", "title": "Christopher Tin", "text": "Christopher Tin\n\nChristopher Tin (*1976) je americký hudební skladatel čínského původu. Zaměřuje se na klasickou hudbu a world music. Skládá hudbu pro filmy, videohry i reklamy.\n\nV roce 2011 získal dvě ceny Grammy za své crossover album \"Calling All Dawns\": jednu za samotné album v kategorii Best Classical Crossover Album a druhou v kategorii Best Instrumental Arrangement Accompanying Vocalist(s) za „Baba Yetu“, titulní skladbu alba.\n\n„Baba Yetu“ byla složena jako úvodní píseň Civilization IV z roku 2005. K této sérii se Tin vrátil v roce 2016, kdy složil skladbu „Sogno di Volare“ pro Civilization VI, opět pro intro hry.\n"}
{"id": "1046295", "url": "https://cs.wikipedia.org/wiki?curid=1046295", "title": "Změna je život (seriál)", "text": "Změna je život (seriál)\n\nZměna je život (též Život je změna, v anglickém originále Life Unexpected) je americký dramatický televizní seriál, jehož autorkou je Liz Tigelaarová. Premiérově byl vysílán v letech 2010–2011 na stanici The CW. Celkově bylo natočeno 26 dílů ve dvou řadách. Seriál sleduje příběh Lux Cassidyové, která hledá své biologické rodiče.\n\nDospívající Lux Cassidyová (Britt Robertsonová) prochází celý svůj život pěstounskými rodinami. V 16 letech se rozhodne požádat soud o uznání plnoletosti, na což však potřebuje podpisy biologických rodičů. Vydává se je tedy hledat. Jejím otcem je majitel baru Baze (Kristoffer Polaha), který bydlí v Portlandu s kamarády Mathem (Austin Basis) a Jamiem (Reggie Austin). Zatímco Baze podepisuje dokumenty, najde ke své nově nalezené dceři speciální pouto a představí jí její matku Cate (Shiri Applebyová), rozhlasovou moderátorku. Ta se rozhodne, že chce být součástí života své dcery. Soud namísto uznání plnoletosti pověří péčí o Lux její biologické rodiče.\n\n"}
{"id": "1046297", "url": "https://cs.wikipedia.org/wiki?curid=1046297", "title": "Ťiao Liou-jang", "text": "Ťiao Liou-jang\n\nŤiao Liou-jang (; * 6. srpna 1991, Charbin, Čína) je čínská plavkyně. Na Letních olympijských hrách v Londýně získala zlatou medaili v závodě na 200 metrů motýlek. O čtyři roky dříve na olympiádě v Pekingu získala ve stejné disciplíně stříbro.\n\n"}
{"id": "1046301", "url": "https://cs.wikipedia.org/wiki?curid=1046301", "title": "Franciszek Popiołek", "text": "Franciszek Popiołek\n\nFranciszek Popiołek (1. dubna 1868 Czułów – 23. října 1960 Krakov) byl polský pedagog a historik spjatý s územím Těšínska. Jeho synem byl Kazimierz Popiołek.\n"}
{"id": "1046302", "url": "https://cs.wikipedia.org/wiki?curid=1046302", "title": "Destroyer", "text": "Destroyer\n\nDestroyer může znamenat:\n\n"}
{"id": "1046307", "url": "https://cs.wikipedia.org/wiki?curid=1046307", "title": "Okres Świdnik", "text": "Okres Świdnik\n\nOkres Świdnik (polsky \"Powiat świdnicki\") je okres v polském Lublinském vojvodství. Rozlohu má 468,97 km² a v roce 2013 zde žilo 72 960 obyvatel. Sídlem správy okresu je město Świdnik.\n\nMěstská:\n\nMěstsko-vesnická:\n\nVesnické:\n\n\n"}
{"id": "1046308", "url": "https://cs.wikipedia.org/wiki?curid=1046308", "title": "Piaski", "text": "Piaski\n\nPiaski je název více míst v Polsku:\n\n"}
{"id": "1046311", "url": "https://cs.wikipedia.org/wiki?curid=1046311", "title": "Seznam adaptací Vánoční koledy", "text": "Seznam adaptací Vánoční koledy\n\nToto je seznam adaptací povídky \"Vánoční koleda\" (\"A Christmas Carol\", 1843) od Charlese Dickense\n\n\n"}
{"id": "1046313", "url": "https://cs.wikipedia.org/wiki?curid=1046313", "title": "Tested", "text": "Tested\n\nTested je šestnáctá epizoda páté série amerického televizního hudebního seriálu \"Glee\" a v celkovém pořadí stá čtvrtá epizoda tohoto seriálu. Scénář napsali Russel Friend a Garrett Lerner, epizodu režíroval Paul McCrane a poprvé se vysílala ve Spojených státech dne 15. dubna 2014 na televizním kanálu Fox.\n\nTesty Artie Abramse (Kevin McHale) dopadnou pozitivně na chlamydii a je nucen říct to všem svým sexuálním partnerům. Na rande je velmi nervózní a řekne dívce, že nechce mít sex nejméně sedm až deset dní, aby zjistil, jestli mu budou fungovat antibiotika. Později se ji Artie přizná o svém onemocnění, ale ona je více naštvaná na dívky, od kterých to pravděpodobně chytil, řekne mu že je blázen a opustí ho.\n\nBlaine Anderson (Darren Criss) a Kurt Hummel (Chris Colfer) se od sebe začínají vzdalovat, když Kurt začne více cvičit a Blaine se díky tomu začne cítit nejistě. Kurt brzy zjistí, že Blaine navštěvuje webovou stránku \"Frat Boy Physicals\". Následující den na kurzu šermu oba zpívají \"Love is a Battlefield\", než ho Kurt zlostně napadne. Později se Blaine přizná, že teď, když Kurt začíná měnit svou osobnost a vizáž, se cítí nejistě, ale Kurt ho ujišťuje, že s ním stále bude a řekne mu, že by měli být upřímní k tomu druhému.\n\nMercedes Jones (Amber Riley) si klade otázku, zda chce přijít o panenství se Samem Evansem (Chord Overstreet). Mercedes jde do kostela, kde se modlí a dojde k závěru, že počká do doby, než se vdá. To zkomplikuje věci pro Sama. Později vyzdobí Mercedesin pokoj se svíčkami a řekne jí, že může žít bez sexu, ale nemůže žít bez ní.\n\nBěhem epizody se Mercedes svěří Rachel Berry (Lea Michele) ohledně sexu. Rachel jí řekne, že během jejího poprvé s Finnem Hudsonem (Cory Monteith) oba velice milovali toho druhého. Později se Mercedes zeptá Rachel, jestli začne opět s někým chodit a Rachel ji odpoví, že stále čeká, až bude připravená.\n\n"}
{"id": "1046315", "url": "https://cs.wikipedia.org/wiki?curid=1046315", "title": "Chřestýšovec mangšanský", "text": "Chřestýšovec mangšanský\n\nChřestýšovec mangšanský (\"Trimeresurus mangshanensis\") je jedovatý druh zmijovitého hada, endemicky se vyskytujícího v provincii Chu-nan v Čínské lidové republice. Jako jediný had z čeledi zmijovitých je tento chřestýšovec schopný plivat jed při obraně na delší vzdálenost (dále mají tuto schopnost jen korálovcovití, tedy plivající kobry a kobra obojková).\n\nChřestýšovec mangšanský je podle listu IUCN považován za ohrožený druh. Důvodem je jednak malá plocha, na které druh žije (asi 300 čtverečních kilometrů), jednak také kvůli tomu, že může jít o oblíbeného domácího mazlíčka. V současnosti počty chřestýšovců mangšanských klesají.\n\nChřestýšovec mangšanský je v Evropě podle databáze Zootierliste chován v pouhých osmi zoo, z toho v pěti v rámci Evropské asociace zoologických zahrada a akvárií (EAZA). V Česku chová tento druh Zoo Praha, která jej zároveň jako jedna z mála v Evropě rozmnožila. V roce 2014 se odchov podařil v moskevské zoo.\n\nZoo Praha chová tento druh od roku 2014. První úspěšný odchov v zoo v Česku se podařil v roce 2017. Tehdy se v srpnu ze snůšky deseti oplozených vajec vylíhla dvě mláďata. Úspěchu předcházelo hlubší chovatelské poznání tohoto druhu. Po několika letech chovu v páru a neoplozených vejcích se jako úspěšný ukázal model se dvěma vzájemně soupeřícími samci. Ten vybral vítěze, který se ucházel o přízeň samice. Celý proces od souboje samců po vylíhnutí trval v Zoo Praha takřka rok a jeho průběh byl popsán takto:\n\nNa počátku roku 2018 bylo v zoo chováno 5 jedinců.\n\nChřestýšovce je možné vidět v pavilonu Velemlokárium v dolní části zoo.\n\n\n"}
{"id": "1046316", "url": "https://cs.wikipedia.org/wiki?curid=1046316", "title": "Bohuslav Šulek", "text": "Bohuslav Šulek\n\nBohuslav Šulek (chorvatsky Bogoslav Šulek; 22. dubna 1816 Sobotište – 30. listopadu 1895 Záhřeb) byl slovenský přírodovědec, jazykovědec a publicista.\n\nStudoval na lyceu v Bratislavě a byl spoluzakladatelem Společnosti československé. V roce 1838 odešel do Chorvatska, kde se aktivně podílel na vývoji kulturního a politického života. V Chorvatsku působil až do smrti.\n\n"}
{"id": "1046320", "url": "https://cs.wikipedia.org/wiki?curid=1046320", "title": "Prva nogometna liga Federacije Bosne i Hercegovine", "text": "Prva nogometna liga Federacije Bosne i Hercegovine\n\nPrva nogometna liga Federacije Bosne i Hercegovine je druhá (společně s Prva nogometna liga RS) nejvyšší fotbalová ligová soutěž v ligovém systémů pořádaná na území Bosny a Hercegoviny. Liga byla založena v roce 2000. Ligy se účastní kluby geograficky ležící ve Federaci Bosny a Hercegoviny.\n"}
{"id": "1046325", "url": "https://cs.wikipedia.org/wiki?curid=1046325", "title": "Saint-Brisson-sur-Loire", "text": "Saint-Brisson-sur-Loire\n\nSaint-Brisson-sur-Loire je francouzská obec v departementu Loiret v regionu Centre-Val de Loire. V roce 2011 zde žilo 1 019 obyvatel.\n\nAutry-le-Châtel, Briare, Gien, Saint-Firmin-sur-Loire, Saint-Martin-sur-Ocre\n\n\"Počet obyvatel\" \n"}
{"id": "1046328", "url": "https://cs.wikipedia.org/wiki?curid=1046328", "title": "Kulturní šok", "text": "Kulturní šok\n\nKulturní šok je psychický a sociální otřes způsobený překvapivým, nečekaným nebo neuvěřitelným zjištěním, které bylo vyvoláno bezprostředním kontaktem jednotlivce, sociální skupiny nebo celé společnosti s cizí, neznámou, dosud neinteriorizovanou kulturou. Jedná se tedy o pocity ze života v kulturně cizím prostředí, které jsou vyvolány interakcí s podněty, s nimiž se člověk v novém prostředí neustále setkává. Trvání a míra intenzity se u každého jedince liší podle toho, jaké jsou kulturní rozdíly a individuální vlastnosti jedince.\n\nČastými podněty, které přispívají ke vzniku kulturního šoku, jsou: odlišná strava, jiné podnebí, rozdílný jazyk, nové zvyky, ale i obtížnost využití schopnosti sociální interakce získané v původním prostředí.\n\nMezi symptomy kulturního šoku patří:\n\nKulturní šok se obvykle dělí do čtyř fází, ale někdy bývá zahrnována i fáze návratu.\n\nJedinec prožívá první kontakt s novou kulturou. Je fascinován místními zvyky, stylem života, novým jídlem, avšak s novou kulturou komunikuje pouze povrchně. Je především v kontaktu s lidmi, kteří hovoří jeho rodným jazykem. Jedinec si nové prostředí idealizuje, nicméně tato fáze většinou trvá od několika týdnů do šesti měsíců a pocit nadšení rychle vyprchá.\n\nPo čase se rozdíly mezi novou a starou kulturou prohlubují, a mohou způsobovat pocit úzkosti. Nadšení střídá frustrace z neporozumění, protože si jedinec začíná uvědomovat skutečnou podobu věcí. Tato fáze je charakterizována nepřátelským postojem k obyvatelům hostitelské země, jakožto k zemi samotné. Objevují se zde symptomy zmíněné výše. Nejdůležitější změna nastává v komunikaci, jazyk se stává hlavní barierou ve vytváření nových vztahů. Nejedná se pouze o jazyk samotný, ale i o odlišnou řeč těla, gesta a tón konverzace.\n\nJedinec si postupně zvyká na novou kulturu, vytváří si nové stereotypy. Již ví, jak se chovat ve většině situací a začíná se opět starat o běžné věci, které mu dříve v hostitelské zemi přišly nerealizovatelné. K místní kultuře zaujímá pozitivní přístup, začíná rozumět běžné konverzaci, například chápe jejich smysl pro humor.\n\nVe fázi přizpůsobení se jedinec plně adaptoval na místní tradice, zvyky a kulturu. Je schopen plně fungovat v této společnosti bez jakýchkoliv problémů. Když dojde k plnému naplnění této fáze, jedinec věci, které dříve odmítal a bál se jich (jídlo, kontakt apod.), již nejen bez problému přijímá, ale začíná si je i užívat.\n\nPo návratu do původní kultury může paradoxně dojít k obracenému kulturnímu šoku. Jedinec není schopen fungovat v dříve známém prostředí. Intenzita obraceného kulturního šoku závisí na síle a době prožitku v cizí kultuře. Návrat zpět může být pro jedince mnohem komplikovanější než předchozí adaptace k nové zemi.\n\nKaždý antropolog provádějící terénní výzkum v radikálně odlišné kultuře říká, že první dny nebo dokonce týdny terénního výzkumu jej přivedly do psychického stavu známého jako „kulturní šok“.\nPro terénního pracovníka pobývajícího u primitivního národa je však změna významového systému, tedy kultury, naprostá a radikální. Výzkumníci cestují do vzdálených oblastí, mezi různorodá etnika, jejichž jazykem nemusí hovořit a členové kmene nemusí rozumět výzkumníkovi. Nastávají situace, kdy antropolog má hlad nebo žízeň, a musí si ukazovat na ústa a předstírat, že pije nebo jí. Většina antropologů si s sebou do terénu přináší potraviny, jelikož se výzkum obvykle provádí daleko od vyspělé civilizace, tedy jakýchkoli obchodů. Ovšem všichni v různé míře závisejí na místních zdrojích čerstvého masa nebo ryb a zeleniny. Dalším problémem může být, že některé skupiny byly v minulosti zneužívány dominantními společnostmi, proto mohou odmítat jakékoliv cizince.\n\nPříchod do primitivní společnosti je jistě zdrojem úzkostí, ale příčina izolovanosti antropologa je mnohem složitější než pouhá neschopnost se domluvit. Nedostatek porozumění se netýká pouze slov, ale i činností a mimoslovních vyjádření, neboť člověk není schopen vyložit si společenské chování (např. mezi Indiány brazilského kmene Tapirapé na řece Araguaia jsou návštěvníci vítáni obřadním pláčem).\n\n"}
{"id": "1046330", "url": "https://cs.wikipedia.org/wiki?curid=1046330", "title": "Cizosprašnost", "text": "Cizosprašnost\n\nCizosprašnost (alogamie) je děj, při němž dochází k opylení pylem z jiné rostliny, jedná se tedy o rozmnožování pohlavní. Cizosprašnost je u rostlin mnohem častější než samosprašnost (autogamie). Cizosprašné rostliny mívají výraznější tvary, barvy a vůně květů. Cizosprašnost se vyvinula současně s evolucí opylovačů, zejména hmyzu, který opyluje asi 80 % květů. Mezi nejvýznamnější opylovače patří blanokřídlí. \n\nSamoopylení je u cizosprašných rostlin zabráněno různými mechanismy. Některé jsou fyziologické či genetické, jako je autoinkompatibilita (neschopnost spojení gamet pocházejících ze stejného jedince), jiné jsou morfologické (dichogamie, různočnělečnost).\n\nAutoinkompatibilita je geneticky podmíněná fyziologická reakce, zabraňující oplození pylem z geneticky shodné rostliny. Může se jednat o pyl z téže rostliny nebo o pyl z jiné rostliny se stejným genomem, získané některým způsobem vegetativního rozmnožování. U většiny rostlin je tento proces regulován jediným genem v jediném tzv. S lokusu. Varianty v tomto lokusu jsou známy jako haplotypy, variace v samotném genomu jsou označovány jako alely. Pouze u některých rostlin je lokusů více (např. u některých trav nebo pryskyřníku prudkého. \nPři sporofytickém typu se nesnášenlivost projevuje již na povrchu blizny, např vzájemnou interakcí enzymů z pylového zrna s bílkovinami blizny. Pokud je S alela pylu shodná s S alelou blizny, pylová láčka v takovém případě vůbec nevyklíčí. Tento typ se vyskytuje zejména u rostlin se suchými bliznami (např. hvězdnicovité) a s trojbuněčnými pylovými zrny. Při gametofytickém typu se nesnášenlivost projeví až při prorůstání pylové láčky čnělkou nebo až v zárodečném vaku, a projevuje se postupným zastavením růstu pylové láčky. Tento typ se vyskytuje u rostlin s vlhkými bliznami a dvoubuněčnými pylovými zrny (např. lilkovité).\n\nAutoinkompatibilita je vyvinuta u přibližně 50 % krytosemenných rostlin. \n\nSamoopylení je u některých rostlin zabráněno rozdílnou stavbou květů, označovanou jako heterostylie (různočnělečnost). Vyskytuje se např. u prvosenek. U některých jedinců jsou květy dlouhočnělečné (čnělka je dlouhá a prašníky jsou umístěny pod ní v korunní trubce), jiné krátkočnělečné (čnělka je krátká a prašníky jsou nad ní, na dlouhých nitkách). Mimo to se tyto květy liší i velikostí pylových zrn a stavbou bliznových papil. U některých rostlin, např. u kypreje, existují dokonce tři typy květů (tzv. tristylie).\n\nU některých rostlin blizny a prašníky nedozrávají v rámci jednoho květu ve stejný čas. Tento jev, nazývaný dichogamie, znesnadňuje samoopylení. Pokud jako první dozrávají prašníky, je to tzv. proterandrie (prvoprašnost). Vyskytuje se např. u hvězdnicovitých. Pokud jako první dozrává blizna a až po ní prašníky, jedná se o proterogynii (prvobliznost). Je zastoupena např. u plaménku či podražce.\n\nV ovocnářství je za cizosprašný považován jedinec (např. strom) nebo celý kultivar (odrůda), pokud k opylení potřebuje jiný kultivar, přičemž nezáleží na tom, zda jiný kultivar roste na druhém stromu, nebo je přiroubován na strom, o jehož opylení se jedná (např. hrušně, jabloně, třešně).\nZa samosprašný je považován jedinec (např. strom) nebo celý kultivar (odrůda), pokud se opylí pylem z libovolně umístěného květu stejného kultivaru (např. některé broskvoně, meruňky, višně).\n"}
{"id": "1046334", "url": "https://cs.wikipedia.org/wiki?curid=1046334", "title": "Kačjinové", "text": "Kačjinové\n\nKačjinové (též: Ťingpchové, barmsky: ကချင်လူမျိုး, čínsky: 景颇族, pchin-jin: Jǐngpō zú) jsou etnickou skupinou obývající Kačjinskou pahorkatinu v Kačjinském státě na severu Myanmaru a v sousední Indii a Číně.\n\nKačjinové jsou jednou z 56 národnostních menšin oficiálně uznávaných Čínskou lidovou republikou, kde jejich počet dosáhl 132 143 během sčítání v roce 2000. Další oblastí, kde Kačjinové žijí, je indický stát Arunáčalpradéš, který je předmětem územního sporu mezi Indií a Čínou. Zde bývají nazýváni \"Singpho\".\n\nPředkové Kačjinů přišli do oblasti v 15. století z Tibetské náhorní plošiny. Tradiční náboženství bylo založeno na kultu předka jménem Madai. Převládajícím vyznáním v 21. století je křesťanství, zvláště baptismus. Kačjinové se zabývají převážně zemědělstvím a uměleckými řemesly. Žijí ve vysokých oválných domech z bambusu. Typickým jídlem je rýže vařená v bambusovém stonku.\n\nKačjinové usilují o nezávislost na Myanmaru, v roce 1961 byla vytvořena Kačjinská osvobozenecká armáda. Násilnosti zesílily v roce 2011 v souvislosti s čínským plánem na výstavbu přehrad na horním toku řeky Iravádí.\n\n"}
{"id": "1046335", "url": "https://cs.wikipedia.org/wiki?curid=1046335", "title": "Lamont Dozier", "text": "Lamont Dozier\n\nLamont Herbert Dozier (* 16. června 1941 Detroit, Michigan) je americký skladatel a hudební producent.\n\nDozier je známý především jako člen Holland–Dozier–Holland, skladatelského a producentského týmu, který vytvořil většinu tzv. Motown soundu a mnoho hitů pro umělce jako Martha and the Vandellas, The Supremes, Four Tops nebo The Isley Brothers. Spolu s Brianem Hollandem v tomto týmu sloužil jako hudební aranžér a producent, zatímco Eddie Holland se soustředil především na texty a vokální tvorbu. V roce 1990 byli uvedeni do Rock and Roll Hall of Fame.\n\n"}
{"id": "1046339", "url": "https://cs.wikipedia.org/wiki?curid=1046339", "title": "Bourbon-Maine", "text": "Bourbon-Maine\n\nDynastie Bourbon-Maine je označení nelegitimní rodové linie francouzského královského rodu Bourbonů. Vznikla roku 1672, kdy Ludvík XIV. legitimizoval svého syna Ludvíka Augusta, vévodu z Maine.\n\nLudvík August byl synem krále Ludvíka XIV. a jeho oficiální milenky Madame de Montespan. Poté, co byl legitimizován králem, mu byl udělen titul vévoda z Maine (a následně další tituly). V roce 1692 se oženil s Louisou Bénedictou Bourbonskou. S ní měl sedm dětí, z nichž pouze tři se dožily dospělosti a všechny zemřely bez potomků.\n\nRod Bourbon-Maine vymřel v roce 1775 smrtí Ludvíka Karla, vévody z Eu, posledního žijícího potomka Ludvíka Augusta.\n\n\n\n"}
{"id": "1046341", "url": "https://cs.wikipedia.org/wiki?curid=1046341", "title": "Seznam dílů seriálu Dům loutek", "text": "Seznam dílů seriálu Dům loutek\n\nSeznam dílů seriálu \"Dům loutek\" uvádí přehled všech 26 epizod amerického televizního seriálu \"Dům loutek\", který byl poprvé vysílán v letech 2009–2010. Pořad se dočkal dvou řad, které měly premiéru na stanici Fox. Obě série byly v letech 2009 a 2010 také vydány na DVD a BD. V seznamu je také zahrnut nevysílaný původní pilotní díl, který se vydání dočkal pouze jako bonus na fyzických nosičích. V Česku byl celý seriál premiérově vysílán na stanici Prima Cool v letech 2009–2010.\n\n<onlyinclude></onlyinclude>\n\n"}
{"id": "1046350", "url": "https://cs.wikipedia.org/wiki?curid=1046350", "title": "Dore Gold", "text": "Dore Gold\n\nDore Gold (: , ‎* 1953, Hartford, USA) je izraelský diplomat a od května 2015 generální ředitel na izraelském ministerstvu zahraničních věcí. Od roku 2000 je rovněž prezidentem think tanku Jerusalem Center for Public Affairs. Účastnil se řady jednání v rámci izraelsko-palestinského mírového procesu a byl poradcem izraelských premiérů Benjamina Netanjahua a Ariela Šarona. V letech 1996 až 1999 působil jako izraelský velvyslanec při Organizaci spojených národů.\n\nNarodil se v Hartfordu ve státě Connecticut ve Spojených státech amerických a vyrůstal v konzervativní židovské rodině. Studoval na ortodoxní ješivě v Hartfordu, V 70. letech na Northfield Mount Hermon School a univerzitní studia absolvoval na Kolumbijské univerzitě, kde získal nejprve bakalářský a magisterský titul z politologie, a následně doktorát z politologie a blízkovýchodních studií. Během studií se věnoval arabštině a specializoval se na mezinárodní právo. V dizertační práci se věnoval Saúdské Arábii. Jeho bádání mu poskytlo podklad k jeho knize \"Hatred's Kingdom: How Saudi Arabia Supports the New Global Terrorism\", vydané v roce 2003, jež se stala bestsellerem. V roce 1980 přesídlil do Izraele, kde žije v Jeruzalémě s manželkou Ofrou a dvěma dětmi.\n\nPo příchodu do Izraele působil na Telavivské univerzitě a v letech 1987 až 1996 působil jako ředitel U.S. Foreign and Defense Policy Project na Jaffee Center for Strategic Studies. V roce 1991 byl poradcem izraelské delegace na Madridské mírové konferenci a poté i během následujících izraelsko-palestinských a arabsko-izraelských mírových jednání. Mezi červnem 1996 a červnem 1997 působil jako zahraničněpolitický poradce izraelského premiéra Benjamina Netanjahua, měl na starosti jednání s Palestinskou samosprávou, Egyptem, Jordánskem a dalšími zeměmi arabského světa, a osobně se podílel na jednáních, která vyústila k uzavření tzv. Hebronského protokolu. V letech 1996 až 1999 byl Dore Gold izraelským velvyslancem při Organizaci spojených národů. V této době se zároveň účastnil mírových jednání, jakožto člen izraelské delegace, které vyústily v memorandum od Wye River.\n\nOd roku 2000 je ředitelem jeruzalémského think tanku Jerusalem Center for Public Affairs. Zároveň v letech 2001 až 2003 působil jako poradce izraelského premiéra Ariela Šarona, a zúčastnil se tak mimo jiné mírového summitu v egyptské Akabě. Od roku 2013 je poradcem izraelského premiéra Benjamina Netanjahua v jeho druhém funkčním období. Tentokráte však pro vztahy Izraele se Spojenými státy, OSN a pro problematiku íránského jaderného programu. V květnu 2015 byl po ustavení nové izraelské vlády jmenován generálním ředitelem na ministerstvu zahraničních věcí.\n\nDore Gold je autorem četných publikací, věnující se problematice Blízkého východu. Mezi ně patří mimo jiné:\n\nV roce 2014 vyšla v češtině jeho kniha \"The Fight for Jerusalem: Radical Islam, the West, and the Future of the Holy City\":\n\n"}
{"id": "1046351", "url": "https://cs.wikipedia.org/wiki?curid=1046351", "title": "Sad but True", "text": "Sad but True\n\n\"Sad but True\" je skladba americké heavymetalové skupiny Metallica. Byla vydána v únoru 1993 jako pátý a poslední singl z jejich pátého studiového alba \"Metallica\".\n\n\n\n\n\n\n\n\n"}
{"id": "1046356", "url": "https://cs.wikipedia.org/wiki?curid=1046356", "title": "Hutná", "text": "Hutná\n\nHutná () je potok, původně levostranný přítok Ohře, v Ústeckém kraji. V důsledku povrchové těžby hnědého uhlí v Mostecké pánvi zanikla střední část toku a zůstal horní tok o délce sedm kilometrů a dolní tok (označovaný také jako Černovický potok) dlouhý 18,1 kilometru.\n\nHutná pramení asi jeden kilometr západně od obce Křimov v nadmořské výšce 725 metrů. Potok nejprve teče k jihovýchodu, jižně od samoty Nebovazy uhýbá k východu a od Strážek k Málkovu pokračuje převážně jižním směrem a z pravé strany obtéká vrchy Jedlina a Hradiště. V Málkově se od roku 1960 po sedmi kilometrech vlévá do Podkrušnohorského přivaděče v nadmořské výšce 388 metrů. Část původního koryta označovaná jako Lideňský potok II se dochovala jižně od obce a slouží k zásobování Tříselného rybníka u Zelené a Panského rybníka u Spořic vodou.\n\nÚzemí podél středního toku dlouhého asi deset kilometrů bylo zničeno lomem Nástup. Původní koryto vedlo přes zaniklé vesnice Zásada, Ahníkov a Kralupy, kde se stočilo k jihovýchodu a pokračovalo k Račicím, Naší a Branům a Brančíkům.\n\nOd Března Hutná teče původním korytem jako Černovický potok. Vlévá se do Ohře u Staňkovic nedaleko Žatce.\n"}
{"id": "1046357", "url": "https://cs.wikipedia.org/wiki?curid=1046357", "title": "Michael Young", "text": "Michael Young\n\nMichael Young, baron z Dartingtonu (9. srpna 1915 – 14. ledna 2002) byl britský sociolog a politik, který vytvořil pojem \"meritokracie\".\n\nMichael Young se narodil v Manchesteru jako syn australského violisty a hudebního kritika a irské malířky a herečky. Do svých osmi let vyrůstal v Melbourne a do Anglie se vrátil těsně před rozvodem svých rodičů. Studoval ekonomii na London School of Economics a stal se advokátem.\n\nNapsal satirické dílo The Rise of Meritocracy (1958), ve kterém zavedl pojem \"meritokracie\".\n\nV roce 1978 mu byl udělen titul baron z Dartingtonu.\n\n"}
{"id": "1046358", "url": "https://cs.wikipedia.org/wiki?curid=1046358", "title": "Chromon", "text": "Chromon\n\nChromon (1,4-benzopyron) je derivát benzopyranu s navázanou ketonovou skupinou na pyranovém jádru. Je to izomer kumarinu. Deriváty chromonu jsou označovány jako chromony. Většina z nich náleží mezi fenylpropanoidy. Některé mají využití v medicíně.\n\n"}
{"id": "1046360", "url": "https://cs.wikipedia.org/wiki?curid=1046360", "title": "Černovický potok (přítok Ohře)", "text": "Černovický potok (přítok Ohře)\n\nČernovický potok (též \"Hutná\") je potok v okresech Chomutov a Louny v Ústeckém kraji v České republice. Původně byl Černovický potok dolním tokem říčky Hutné, která však byla přerušena lomovou jámou lomu Nástup, a vlévá se do Podkrušnohorského přivaděče.\n\nPotok je dlouhý 18,1 kilometru. Pramení v Mostecké pánvi západně od obce Březno v nadmořské výšce 286 metrů. Protéká Březnem a jeho částmi Střezov a Holetice a dále pokračuje okresem Louny přes Hořetice, Žiželice ke Staňkovicím. Jižně od Staňkovic se v katastrálním území Žatec zleva vlévá do Ohře v nadmořské výšce 196 metrů. Nemá žádné významné přítoky.\n\nPlocha povodí Černovického potoka měří 52,89 km² a nachází se v ní 40 vodních ploch s celkovou rozlohou 6,3 ha. Hustota říční sítě povodí je 0,69 km/km². Správcem toku je státní podnik Povodí Ohře.\n"}
{"id": "1046362", "url": "https://cs.wikipedia.org/wiki?curid=1046362", "title": "Ferrari F2005", "text": "Ferrari F2005\n\nFerrari F2005 byl vůz formule 1 týmu Scuderia Ferrari Marlboro nasazený pro rok 2005. Poprvé byl nasazen do třetího závodu sezóny, Grand Prix Bahrajnu. Vozidlo pilotovali Němec Michael Schumacher a Brazilec Rubens Barrichello.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "1046366", "url": "https://cs.wikipedia.org/wiki?curid=1046366", "title": "Adigeni", "text": "Adigeni\n\nAdigeni ( ) je okresním městem v gruzínském kraji Samcche-Džavachetii. Leží v nadmořské výšce 1200 m v údolí řeky Kvabliani. Městem prochází silnice Achalciche - Batumi.\n\nV roce 2004 zde žilo 2600 obyvatel, z toho 83 % Gruzínů, 11 % Rusů, 3 % Turků, 3 % ostatních. Do roku 1944 tvořili většinu obyvatelstva Turci.\n\n"}
{"id": "1046367", "url": "https://cs.wikipedia.org/wiki?curid=1046367", "title": "Michael Vaňáček", "text": "Michael Vaňáček\n\nPhDr. Michael Vaňáček (7. září 1908 Mokrá u Brna – 29. srpna 1969 Brno) byl moravský historik, vlastivědný pracovník a středoškolský profesor. Roku 1949 mu byl na Masarykově univerzitě udělen titul PhDr. za úspěšně vykonanou státní rigorózní zkoušku v oborech Filozofie a České dějiny a Obecné dějiny. Michael Vaňáček byl například autorem libreta stálé výstavy Morava v době napoleonských válek, instalované na přelomu let 1964 a 1965 v sedmi místnostech přízemí severního křídla zámku ve Slavkově u Brna.\n\n27. března 1999 mu Československá napoleonská spolešnost udělila in memoriam Čestný odznak Československé napoleonské společnosti a čestný diplom jako ocenění za celoživotní dílo a publikační činnost v oboru vojenské historie.\n\n\n"}
{"id": "1046368", "url": "https://cs.wikipedia.org/wiki?curid=1046368", "title": "Holland–Dozier–Holland", "text": "Holland–Dozier–Holland\n\nHolland–Dozier–Holland je skladatelský a producentský tým, který tvoří Lamont Dozier a bratři Brian a Eddie Hollandovi. Tato trojice napsala, udělala aranžmá a produkovala mnoho skladeb, které utvářely Motown sound šedesátých let. Během jejich kariéry u Motown Records v letech 1962–1967 Dozier a Brian Holland skládali hudbu a produkovali, zatímci Eddie Holland psal texty a dělal aranže vokálů. Když opustili Motown, pokračovali dále jako producentský a skladatelský tým přibližně až do roku 1974. Kvůli právnímu sporu s Motownem nepsali v letech 1969–1972 pod vlastními jmény, ale používali pseudonym „Edythe Wayne“. V roce 1988 byli uvedeni do Songwriters Hall of Fame a roce 1990 do Rock and Roll Hall of Fame.\n"}
{"id": "1046376", "url": "https://cs.wikipedia.org/wiki?curid=1046376", "title": "Seznam potoků v Jihočeském kraji", "text": "Seznam potoků v Jihočeském kraji\n\nTato stránka obsahuje seznam potoků v Jihočeském kraji. Potoky, které přesahují do jiného kraje jsou také uvedeny.\n"}
{"id": "1046378", "url": "https://cs.wikipedia.org/wiki?curid=1046378", "title": "Vůz Bdtee276 ČD", "text": "Vůz Bdtee276 ČD\n\nVozy Bdtee, číslované v intervalu 50 54 20-46 jsou řadou osobních vozů z vozového parku Českých drah. Všechny tyto vozy (001–026) vznikly modernizací vozů Bdt v Krnovských opravnách a strojírnách v roce 2014.\n\nV roce 2013 vypsaly České dráhy výběrové řízení na modernizaci 26 vozů Bdt. V původních plánech bylo počítáno s kompletní modernizací interiéru včetně dosazení audiovizuálního informačního systému. Vnější nástupní dveře měly být vyměněny za předsuvné a nejvyšší povolená rychlost měla být zvýšena na 140 km/h. Celková cena modernizace měla být 182 milionů  Kč, čili 7 milionů za vůz. Zakázku vyhrála společnost KOS Krnov s celkovou cenou 219 milionů Kč (necelých 8,5 milionů  Kč za vůz). Navíc původní zakázka byla redukována o dosazení audiovizuálního informačního systému. Modernizace všech vozů měla být hotova do 15 měsíců od podepsání smlouvy. Testy vozu č. 001 probíhaly na konci dubna 2014 na železničním zkušebním okruhu u Cerhenic.\n\nJsou to neklimatizované vozy typu UIC-Y o délce 24 500 mm. jejich nejvyšší povolená rychlost je 140 km/h. Vozy jsou vybaveny podvozky \"GP 200\" s kotoučovými brzdami. Součástí brzdového systému je elektropneumatická brzda s přemostěním záchranné brzdy.\n\nVnější nástupní dveře těchto vozů jsou předsuvné, ovládané tlačítky. Vozy mají polospouštěcí okna.\n\nVe voze se nachází 2 velkoprostorové oddíly, každý s pěti fiktivními oddíly. Všech 80  sedaček s modrým látkovým potahem jsou v uspořádání proti sobě s příčným uspořádáním 2 + 2. Cestujícím jsou k dispozici elektrické zásuvky 230 V. Na jednom představku se nachází dvě buňky gravitačního WC. Na druhém představku jsou nainstalované háky pro přepravu až pěti jízdních kol, případně jiných objemných zavazadel.\n\nVozy jsou vybaveny teplovzdušným vytápěním. Pro napájení osvětlení, zásuvek 230 V apod. je ve vozech nainstalován centrální zdroj energie.\n\nPůvodní 13žilový UIC kabel byl během rekonstrukce vyměněn za 18žilový dle UIC 558. To umožňuje řazení těchto vozů do vratných souprav s řídicími vozy Bfhpvee.\n\nVšechny vozy byly dodány v modro-bílém nátěru Českých drah od studia Najbrt.\n\nVůz byl poprvé představen veřejnosti 29. srpna 2014 v Horních Heršpicích. První nasazení do provozu proběhlo 19. září 2014.\n\nVozy jsou v GVD 2017/2018 nasazovány především na:\n\nRychlíky vyšší kvality:\nRychlíky:\nSpěšné vlaky:\n"}
{"id": "1046379", "url": "https://cs.wikipedia.org/wiki?curid=1046379", "title": "Pentatonix", "text": "Pentatonix\n\nPentatonix je americká a capella pěti vokalistů. Jejich písničky jsou převážně z žánru pop, často přebrané od jiných autorů.\nSkupina byla zformována v roce 2011. Ve stejném roce vyhrála třetí sérii soutěže Sing-Off.\n\nDoposud vydala osm EP alb, několikrát koncertovala v Americe a Evropě, a zahrála si epizodní roli ve filmu Pitch Perfect 2. Část svých zisků dává na charitu (The Trevor Project).\n\nJe držitelem tří Grammy Awards: 2015 \"Daft Punk\", 2016 \"Dance of the Sugar Plum Fairy\", 2017 \"Jolene\" (ft. Dolly Parton).\n\n\n\n"}
{"id": "1046380", "url": "https://cs.wikipedia.org/wiki?curid=1046380", "title": "Damaroň", "text": "Damaroň\n\nDamaroň (\"Agathis\"), je poměrně malý rod nahosemenných dřevin z čeledi blahočetovitých (\"Araucariaceae\") čítající 21 druhů stálezelených stromů. Tato prastará čeleď jehličnanů byla v období jury všeobecně rozšířená, dnes je však právě až na taxon damaroň omezena na jižní polokouli a na jih severní polokoule (Filipíny, Indonésie, Malajsie).\n\nDospělé damaroně mají charakteristicky mohutné kmeny, které se pod korunou téměř nevětví. Naproti tomu mladé stromy jsou normálně kuželovité. Kulatější a nepravidelně tvarovanou korunu vytvářejí až v době dospívání.\n\nBorka je hladká, světle šedá až šedohnědá, obvykle se loupe v nepravidelných šupinách, jež jsou u starších stromů silnější. Uspořádání větví bývá obvykle vodorovné, v případě mohutnějších větví stoupající. Nejnižší větve po svém odpadnutí často zanechávají kruhové jizvy.\n\nListy mladých stromů jsou u všech druhů větší a odlišně tvarované než u starších, spíše špičaté, u jednotlivých druhů mají různý tvar od vejčitých po kopinaté. Listy starších jedinců jsou vstřícné, eliptické až čárkovité, velmi kožnaté a poměrně silné. Zpočátku mívají listy červenavý odstín, později bývají tmavě zelené, a když opadnou, zanechávají zřetelné jizvy.\n\nSamčí pylové šišky se obvykle objevují na větších stromech vzápětí po objevení samičích vaječných šišek. Ty většinou vyrůstají na kratších postranních větvích a dozrávají po dvou letech. Obvykle bývají vejčité či kulovité.\n\nSemena některých druhů napadají housenky primitivních motýlů rodu \"Agathiphaga\".\n\n\npřesunuto do rodu \"Nageia\"\n\n"}
{"id": "1046381", "url": "https://cs.wikipedia.org/wiki?curid=1046381", "title": "Lin Čching-feng", "text": "Lin Čching-feng\n\nLin Čching-feng (; * 26. ledna 1989, Čchang-le, Čína) je čínský vzpěrač. Na Letních olympijských hrách v Londýně získal zlatou medaili ve váhové kategorii do 69 kg celkovým výkonem 344 kg (157 kg v trhu a 187 kg v nadhozu).\n\n"}
{"id": "1046383", "url": "https://cs.wikipedia.org/wiki?curid=1046383", "title": "Francisco Varallo", "text": "Francisco Varallo\n\nFrancisco Antonio \"Pancho\" Varallo (5. února 1910, La Plata – 30. srpna 2010, La Plata) byl argentinský fotbalista. Nastupoval povětšinou na postu středního útočníka. Měl přezdívku \"El Cañoncito\" (\"Malý kanón\").\n\nS argentinskou fotbalovou reprezentací získal stříbrnou medaili na historicky prvním mistrovství světa roku 1930. Vyhrál též mistrovství Jižní Ameriky roku 1937. Za argentinský národní tým odehrál celkem 16 utkání a vstřelil 7 gólů.\n\nV sezóně 1933 se stal nejlepším střelcem argentinské ligy. Celkem v ní nastřílel 180 branek v 209 zápasech. Čtyřikrát se stal mistrem Argentiny (1929, 1931, 1934, 1935), jednou s Gimnasia de La Plata, třikrát s CA Boca Juniors.\n\nRoku 2010 získal jako „legenda fotbalu“ ocenění Golden Foot, čímž byl uveden do elitního klubu nejlepších fotbalistů historie.\n\nDožil se sta let, zemřel jako poslední z účastníků prvního mistrovství světa.\n\n"}
{"id": "1046384", "url": "https://cs.wikipedia.org/wiki?curid=1046384", "title": "Kostel svatého Vavřince (Chrastava)", "text": "Kostel svatého Vavřince (Chrastava)\n\nKostel svatého Vavřince v Chrastavě je římskokatolický farní kostel zasvěcený sv. Vavřinci. Byl vystavěn na konci 19. století v pseudogotickém slohu na místě staršího kostela. Díky svému umístění na kopci za řekou je zdaleka viditelný včetně jeho hrotitých tvarů a je tak nejvýraznější dominantou města Chrastavy v Libereckém kraji. Je chráněn jako kulturní památka České republiky.\n\nZ původního dřevěného kostela, který zde stál pravděpodobně již ve 14. století a byl několikrát přestavovaný, zbyla pouze věž renesančního původu pocházející z roku 1586. Současný kostel byl ve své podobě vystavěn v letech 1866-1868 podle plánů libereckého architekta F. Thicka. Ve věži se zachoval zvon Zuzana zdobený reliéfy, který váží 1,1 tuny a byl odlit roku 1601.\n\nTrojlodní kostel sv. Vavřince je vystavěn v pseudogotickém slohu. Stavba má protáhlý s pěti stranami osmiúhelníkem uzavřený presbytář. Hranolová západní věž má zbytky sgrafitové výzdoby a nový litinový prolamovaný pseudogotický jehlanec. Hrotitá okna jsou ve dvou řadách na sebou. Dolní okna jsou podvojná. Okna jsou opatřena malovanou vitráží Křížové cesty.\n\nInteriér kostela má křížové klenby, které dosedají na šest párů svazkových pilířů s hlavicemi. Presbytář je sklenut dvěma kříži a závěrem.\n\nZařízení je pseudogotické a pochází z období výstavby kostela. Hlavní oltář a i dva vedlejší oltáře umístěné v postranních lodích pocházejí z roku 1868 od turnovského řezbáře \"V. Šebora\". Na pravém oltáři je obraz \"Panny Marie v zeleni\", který je originálem a darem od J. Führicha z roku 1868 svému rodišti. Na severním oltáři je obraz sv. Aloise od V. Kandlera, který je rovněž chrastavským rodákem. V presbytáři jsou další dva oltáře. Vlevo je oltář sv. Karla Boromejského postavený roku 1902, s obrazem světce od \"A. Wörndla\" z roku 1885. Na pravém oltáři, postaveném v roce 1906 je starší obraz sv. Josefa od V. Kandlera, malovaný roku 1846 v Římě. V kostele je cínová křtitelnice se značkou \"I. O. Franch Liberec, 1868\". Pod kruchtou se nalézá obraz sv. Anny od \"G. Kratzmanna\" z roku 1882. V presbytáři je umístěn obraz sv. Václava od \"J. F. Schüfera\" z Liberce z roku 1782, který sem byl přenesen z kostela Panny Marie Sněžné v Andělské Hoře. V sakristii je umístěn obraz sv. Vavřince od pražského mistra z roku 1734, který sem byl přenesen ze starého kostela.\n\nVedle kostela stojí barokní fara z roku 1739. Okolo kostela je zeď bývalého hřbitova, který odděluje faru s kostelem. V této zdi je umístěn soubor 15 náhrobních desek, které patří významným rodákům a místním šlechticům. Většinou se jedná o figurální díla z období let 1586 až 1829. Náhrobek \"Fr. Kheila\" z roku 1829 je ozdobený sochou Krista od \"J. Maxe\". Umělecky hodnotně zvládnutý je zvláště dvojitý náhrobek manželů Mutzelových (č. 12) pocházející z roku 1652.\n\n\n\n"}
{"id": "1046389", "url": "https://cs.wikipedia.org/wiki?curid=1046389", "title": "Jaroslav Kovář", "text": "Jaroslav Kovář\n\nJméno a příjmení Jaroslav Kovář má více známých nositelů:\n\n"}
{"id": "1046390", "url": "https://cs.wikipedia.org/wiki?curid=1046390", "title": "Jedle posvátná", "text": "Jedle posvátná\n\nJedle posvátná (\"Abies religiosa\") je stálezelený jehličnatý strom z podčeledi jedlové, rod jedle, původem z Mexika a Guatemaly.\n\n\nStálezelený, jehličnatý, rychle rostoucí (více než 30 cm za rok, více než 4,5 m za 10 let) strom, dorůstající 60 m, s průměrem kmene 2 m. Kmen jednotlivý, rovný a okrouhlý. Koruna pyramidální či kuželovitá. Větve prvního řádu dlouhé, štíhlé, zpočátku stoupající, později vodorovné až klesající. Borka zpočátku hladká a šedobílá, později hluboce rozpraskaná do malých plátů a šedohnědá. Letorosty červenohnědopurpurové, nepravidelně rýhované, někdy mírně chlupaté. Pupeny krátce válcovité, pryskyřičnaté. Jehlice spirálovitě uspořádané, 1-3,5 cm dlouhé a 1,2-1,6 mm široké a 0,5 mm vysoké; seshora leskle tmavozelené, vespod světle zelené se dvěma průduchovými bílými proužky; se 2 okrajovými pryskyřičnými kanálky; na špičce ostré. Samčí šištice postranní, mírně visící, 10-15 mm dlouhé, s červenými mikrosporofyly. Šišky (samičí šištice nesoucí semena) podlouhle vejčité až válcovité, na krátké stopce, 8-16 cm dlouhé a 4-6 cm široké, zpočátku fialovomodré s žlutými podpůrnými šupinami, později dozráváním purpurovohnědé s hnědými, zužujícími se, 3 cm dlouhými a vyčnívajícími podpůrnými šupinami; s neopadavými, tmavohnědými vřeteny (\"Rhachis\" = hlavní stonek květenství) a klínovitými a hladkými, uprostřed šišky 3 cm dlouhými a 3 cm širokými, semennými šupinami. Semena 10 mm dlouhá, 5 mm široká, hnědá, s klínovitým, 10-15 mm dlouhým, hnědým křídlem. Semena dozrávají říjen-listopad.\n\nDomovem stromu je: Guatemala; Mexiko (státy Chiapas, Guanajuato, Guerrero, Hidalgo, Jalisco, México, Michoacán, Morelos, Nuevo León, Oaxaca, Puebla, Querétaro, San Luis Potosí, Sinaloa, Tabasco, Tlaxcala, Veracruz a město Mexiko).\n\nVysokohorský strom, roste v nadmořských výškách 1200-4100 m v dobře odvodňovaných, vlhkých horských půdách vulkanického původu, nejlépe se mu daří v půdě těžké a jílovité. Klima studené, blízko pobřeží vlhké oceánské, směrem do vnitrozemí studenější s větším množstvím sněhu a velkým množstvím srážek. Nenáročný na světlo. pH půdy kolem 5 (půda kyselá). Mrazuvzdorný do −12 °C. Nesnáší znečištění ovzduší (úhyn lesů, tvořených mimo jiné tímto stromem, ve znečištěném ovzduší u Mexico City). Strom dokáže růst i v horších světelných podmínkách. Jedle posvátná tvoří monokulturní lesy či roste dohromady ve smíšených lesích se stromy: borovicí Montezumovou \"Pinus montezumae\", douglaskou tisolistou sivou \"Pseudotsuga menziesii\" varieta \"glauca\", borovicí \"Pinus hartwegii\", olší \"Alnus acuminata\", střemchou pozdní \"Prunus serotina\" a dalšími, a keři: keře z rodů brusnice \"Vaccinium\", kyhanka \"Andromeda\", meruzalka \"Ribes\" a fuchsie \"Fuchsia\".\n\nJedle posvátná má v přírodě velmi neobyčejný ekologický význam, slouží k zimnímu spánku (hibernace) mnoha milionů jedinců motýla monarchy stěhovavého \"Danaus plexippus\".\n\nJehlicemi stromu se živí, a při přemnožení strom ohrožují, někteří motýli například \"Evita hyalinaria\"; z parazitických rostlin stromu škodí například \"Arceuthobium abietis-religiosae\"; z houbových chorob například kořenovník vrstevnatý (\"Heterobasidion annosum\") a jiné.\n\nV Guatemale a Mexiku slouží jako zdroj dřeva, používaného na lehké vnitřní konstrukce a v tesařství.\n\nStrom není ohrožen, nicméně jeho populace je klesající. Kácení mělo s velkou pravděpodobností vliv na populaci stromu v některých oblastech výskytu, stejně jako odlesňování v Guatemale a v jižním Mexiku.\nMasové kácení tohoto stromu je nepravděpodobné, protože tento strom má tradiční náboženský význam pro domorodé američany (Indiány). Při christianizaci a hispanizaci místních obyvatel byly tyto tradice zahrnuty do nových režimů uctívání a v době náboženských festivalů jsou kostely zdobeny větévkami tohoto stromu. Části populace stromu jsou chráněny v chráněných oblastech (například národní parky), většina populace jedle posvátné je nicméně mimo chráněná území. I v chráněných oblastech ovšem dochází k nezákonnému kácení, což představuje problém pro tento strom, i živočichy, na něm závislé.\n\n"}
{"id": "1046399", "url": "https://cs.wikipedia.org/wiki?curid=1046399", "title": "Ondřej Šafář", "text": "Ondřej Šafář\n\nOndřej Šafář (* 2. listopadu 1995, Sokolov) je český hokejový obránce hrající za tým HC Dukla Jihlava v 1. hokejové lize, v sezóně 2014/15 odehrál svůj premiérový zápas v ELH proti Třinci.\n\nOndřej Šafář se narodil v Sokolově nedaleko Karlových Varů, kde odstartoval svoji hokejovou kariéru. Ve všech věkových kategoriích byl členem týmu HC Energie Karlovy Vary, za jeho juniorku nastupoval pravidelně i v MHL.\n\nMezi úspěchy jeho mládežnické reprezentační kariéry se řadí účast na Memoriálu Ivana Hlinky v sezóně 2012/13.\n\nPo ukončení činnosti HC Energie Karlovy Vary v MHL odešel Ondřej Šafář na hostováné do týmu HC Litoměřice.\n\nPřed sezónou 2015/2016 se HC Energie domluvila s Duklou Jihlavou na hostování několika hráčů včetně Ondřeje Šafáře.\n"}
{"id": "1046404", "url": "https://cs.wikipedia.org/wiki?curid=1046404", "title": "Club Universitario de Deportes", "text": "Club Universitario de Deportes\n\nClub Universitario de Deportes je fotbalový klub z peruánského hlavního města Lima. Byl založen 7. srpna 1924 studenty Národní univerzity San Marcos jako \"Federación Universitaria\", současný název nese od roku 1932.\nKlubové barvy jsou bordó a bílá. Jednoduchý klubový emblém se skládá z kruhu, v němž je velké písmeno U.\n\nJe nejúspěšnějším peruánským klubem, k roku 2014 získal 26 mistrovských titulů, o něco horší bilanci má další limský klub Alianza Lima, který je největším rivalem Universitaria a jejich vzájemný zápas je ostře sledovaný jako El Clásico Peruano.\n\n\n\n"}
{"id": "1046414", "url": "https://cs.wikipedia.org/wiki?curid=1046414", "title": "Witiges", "text": "Witiges\n\nWitiges také Vitiges ( - 542) byl v letech 536-540 ostrogótský král. Původně byl pouze královským strážcem a vojákem, tudíž nepocházel z amalské dynastie, ale pro své vojenské zkušenosti byl po útěku krále Theodahada z Říma na podzim roku 536 zvolen ostrogótským králem. Po dosazení na trůn, aby posílil zákonitost svého postavení, se oženil s princeznou Mathesuenthou, dcerou královny Amalaswinthy a vnučkou Theodoricha Velikého.\n\nJeště než se stal králem vedl vojska v několika bitvách. V roce 530 v bitvě u Sirmia (nedaleko dnešní Sremské Mitrovice v Srbsku) porazil vojsko Gepidů.\nPo svržení a vraždě Theodahada se vrátil do Říma a vydal zde prohlášení, že nastupuje na trůn a vláda dynastie Amalů končí. Nadále měli být ostrogótští králové opět voleni svobodně, tak jako kdysi v Pannonii. Vyhlásil, že chce opustit Řím, stáhnout se do Ravenny, zde vybudovat silnou armádu, ukončit válku s Franky a vrhnout všechny své síly proti východořímské říši a jejímu císaři Justiniánovi I. V následujících letech vedl svůj lid v neúspěšném posledním pokusu v bojích proti východořímskému vojevůdci Flaviovi Belisariovi. Jeho obranná i útočná strategie byla zpočátku úspěšná, ale v době jeho nepřítomnosti se papež Silverius v Římě přiklonil na stranu Belaria a tak byl Witiges v nevýhodě a jeho strategie byla stále méně úspěšná.\n\nV březnu 537 se vrátil obléhat Řím. Jeho armáda poškozovala akvadukty, aby snižila bojeschopnost protivníka, ale při obléhání Říma a častém pobytu v močálech mnoho jeho lidí onemocnělo malárií, navíc v roce 538 z důvodů dlouhodobých válečných sporů propukl v Ostrogótské říši hladomor. Následně Justinián I. poslal Belisariovi posily a Witiges byl nucen souhlasit s tříměsíčním příměřím, během něhož Belisarius napadl Picenum (na východním pobřeží střední Itálie). V březnu 538 Ostrogótové upustili od obléhání Říma a stáhli se na sever.\n\nAni v roce 539 a 540 nebyla jeho obranná strategie úspěšná a aby zachránil situaci, souhlasil s odstoupením. Gótští vůdci nabídli trůn Belisariovi, který pod záminkou příjetí nabídky vstoupil do Ravenny, zajal Witigese, jeho ženu Matasunthu, ostrogótské předáky a spolu s Theodorikovým pokladem je odvezl do Konstantinopole. Další osud Witigese není znám. Podle Jordana zemřel v roce 542. Belisarius i přes opakovaný nátlak Ostrogótů na trůn nenastoupil a proto se vlády ujal Ildibad sídlící ve Veroně.\n"}
{"id": "1046424", "url": "https://cs.wikipedia.org/wiki?curid=1046424", "title": "Nejdřív já", "text": "Nejdřív já\n\nNejdřív já (1936) je dobrodružný román westernového typu od českého spisovatele Eduarda Fikera odehrávající se v drsném kanadském prostředí.\n\nRomán vypráví příběh mladého českého emigranta Jana Šimka, který se roku 1919 vystěhoval se svým ovdovělým otcem do Kanady. Po smrti svého otce se usadil v osadě Fort-Quarrelling v pohoří Laurentidy v jižním Québecu, kde pracuje jako požární strážce lesa.\n\nJan Šimek nechce přijmout všeobecně panující zákon silnějšího, který platí v divočině, kde muž s tvrdší pěstí má právo říci „Nejdřív já“. Janovu ochotu ustoupit ve sporu, aby nedošlo k jeho eskalaci, si však místní usedlíci vykládají jako slabost a zbabělost. Jan získá přezdívku\n„Greedy“ (nenasyta), když mu rváč Bill Beale, zvaný „Scarry“ (zjizvený), rozmaže v přihlouplém vtipu borůvkový koláč po obličeji. I v tomto, případě upustí Jan od odvety. Pravdu o tom, že Jan je ve skutečnosti velmi statečný a silný muž, tuší pouze místní strážce zákona Andy Shellshear (vystupuje i v knize Tříoký jezdec), který „Greedyho“ požádá o pomoct při pátrání po nebezpečné partě pašeráků, která tajně dopravuje lihoviny do indiánské rezervace Irokézů.\n\nKdyž se v osadě Fort-Quarrellingu objeví se svou matkou nová hezká učitelka místní obecné školy miss Helena Owenova, Jan se do ní zamiluje. Bill Beale však prohlašuje, že se mu Helena Owenová velmi líbí a že každému namlátí, komu by se rovněž líbila. Dojde proto k zápasu mezi Janem a Billem o Heleninu přízeň, ve kterém má ke všeobecnému překvapení Jan navrch. Před posledním kolem, ve kterém je Jan rozhodnut Billa dorazit, ho Andy požádá, aby zápas prohrál. Bill Beale je totiž předpokládaným vůdcem pašerácké bandy a pokud by ho Jan zmlátil do bezvědomí, nemohl by se zúčastnit akce, na které ho chce Andy přichytit při činu. Jan Andymu vyhoví, potupně prohraje a po prohře je ještě ve větším všeobecném opovržení.\n\nBrzy po zápase je v lese nalezen mrtvý zastřelený cizinec. Helenina matka potvrdí, že jde o jejího druhého manžela. Brzy se zjistí, že měla z něho strach a podezření z vraždy padne nejprve na Helenu a pak na její matku. Ve snaze uchránit ženy před zatčením bere Jan vinu za vraždu na sebe a utíká do lesů. Na vlastní pěst pátrá po úkrytu pašeráků, Když skrýš objeví, začne podivný hon. Pašeráci pronásledují Jana, který se je snaží za cenu vlastního života vtáhnout do léčky připravené Andym a jedním indiánským policistou. Brzy se vysvětlí i smrt nalezeného cizince. Ve skutečnosti jej zastřelil právě Helenin nevlastní otec za to, že jej okradl. Ten se pak domluvil se svou ženou, že jí dá navždy pokoj, pokud ho neprozradí.\n\nNakonec je za pomoci místních dřevorubců banda pašeráků zneškodněna. Jan je sice postřelen, ale za pomoci Heleny, o které zjistí, že jej miluje, se uzdraví.\n\n\n"}
{"id": "1046425", "url": "https://cs.wikipedia.org/wiki?curid=1046425", "title": "Rocas", "text": "Rocas\n\nAtol Rocas ( Atol das Rocas) je malý ostrov v Atlantském oceánu nedaleko břehů Brazílie, pod kterou patří. Je to jediný atol jižního Atlantiku a jeden z nejmenších atolů vůbec. Není obydlen a není tam zdroj pitné vody.\n\nNení s určitosti známo, kdo ostrov objevil. Předpokládá se, že to mohl být v roce 1503 Portugalec Manoel Luiz. Ostrov je vzdálen asi 250 km od brazilského pobřeží, jeho zeměpisné souřadnice jsou 33° 49' západní délky a 3° 52' jižní šířky. Je administrativní součásti brazilského spolkového státu Rio Grande do Norte.\n\nOstrov je popisován jako korálový atol, ale z převážné většiny je tvořen schránkami mořských plžů, dírkonošci a inkrustovanými ruduchami. Z korálů, kteří se zde vyskytují je to hlavně hvězdičkovník brazilský, útesovník dutý a některé druhy dírkovníku. Atol je „vybudován“ na propadlém vrcholu sopky potopeném asi 10 m pod hladinu. Je součástí podmořského hřbetu vulkanického původu, který se nachází v blízkosti mořského zlomu. Vystupuje z hloubky asi 4000 m a vede až k souostroví Fernando de Noronha. Doba vzniku vulkanických hornin je v této oblasti datována do období před 1,7 až 12,3 miliony let.\n\nOstrov má tvar eliptického prstence s délkou 3,7 km a šířkou 2,5 km. Uvnitř ostrova je asi 7,5 km² velká laguna nestejně hluboká 1 až 6 m a její hladina je následkem často vanoucího jihovýchodního větru téměř neustále zvlněná. Na západní straně laguny jsou dva ostrůvky Cemitério Island (0,14 km²) a Farol Island (0,22 km²) tvořené hrubým pískem a úlomky korálů. Nejvyšším bodem atolu je písčitá duna na ostrůvku Farol Island vysoká asi 6 m nad mořskou hladinou. Na západní straně je laguna propojena s mořem průlivem West channel, širokým asi 100 m a hlubokým 6 m, kterým mohou proplout malé lodě. Na severní straně je úzký a plytký North channel. Na návětrných stranách (východní a jihovýchodní) má ostrov svislé stěny, na závětrných jsou hrubozrnné písčité pláže.\n\nOstrov je pod vlivem teplého Jižního rovníkového proudu, tekoucího podél rovníku od pobřeží Afriky. Ten se v jeho blízkosti rozděluje na Antilský proud a Brazilský proud. Ostrov je tak chráněn před přímým pronikáním nečistot a živin z blízké jihoamerické pevniny. Průměrná teplota vody v okolí ostrova je 27 °C, nejnižší 25,5 °C a po dobu odlivu se za slunečných dnů může teplota v laguně zvýšit až na 39 °C. Salinita vody kolísá od 35 do 42 ‰, průměrná hodnota je 37 ‰. Maximální přílivová amplituda je 3,8 m, za přílivu vystupují z vody jen oba písečné ostrůvky. Dešťové srážky jsou nepravidelné, od 183 mm do 2663 mm za měsíc, průměr je 860 mm. Teplota vzduchu se pohybuje od 17,5 °C po 35,8 °C.\n\nProtože ostrov je až na dva písečné ostrůvky zaplavován přílivem, jeho suchozemská flora není příliš rozmanitá. Oba ostrůvky jsou pokryty trávou odolnou proti slanosti, extrémnímu slunečnímu záření a neustále se střídajícímu přílivu a odlivu. Na okrajích ostrůvků vyrůstá \"Blutaparon\" spp., nevysoké rostliny z čeledi laskavcovitých, které svými hustými, navzájem propletenými kořeny zpevňují písčitý substrát. Dál od okrajů roste šrucha, která se střídá s rostlinami z čeledí šáchorovitých a amarylkovitých. Také zde roztroušeně roste několik kokosovníků ořechoplodých, dovezených pravděpodobně na rybářských lodích.\n\nNa ostrově jsou největší brazilské hnízdní kolonie tereje maskovaného, nodyho obecného a rybáka černohřbetého. Je zde také druhá největší reprodukční kolonie karety obrovské a v okolních vodách žijí i mladé karety pravé, které zde nacházejí dostatek potravy. Na ostrově nejsou žádní savci, ve vodách omývajících ostrov se vyskytuje hodně delfínů a žije tam mnoho hlavonožců, měkkýšů, korýšů a ryb skýtajících příležitost pro komerční rybolov.\n\nOstrov byl v roce 1979 vyhlášen prvou mořskou biologickou rezervací Brazílie a v současnosti je přístupný pouze pro vědecký výzkum. Pro svou odlehlost je dosud stranou zájmů a jeho zkoumání se teprve rozbíhá. Okolí ostrova je oblíbenou destinací potápěčů a majitelů jachet. Atol Rocas byl společně s blízkým souostrovím Fernando de Noronha zařazen organizaci UNESCO do seznamu Světového přírodního dědictví.\n\nNa ostrůvku Farol byl postaven v roce 1960 nový maják (náhradou za starý z roku 1933) vysoký 14 m, ke kterému připlouvá údržba jednou za 4 týdny.\n"}
{"id": "1046430", "url": "https://cs.wikipedia.org/wiki?curid=1046430", "title": "Filip Barankiewicz", "text": "Filip Barankiewicz\n\nFilip Barankiewicz (* 15. září 1976 Varšava, Polsko) je polský tanečník a baletní pedagog. Od sezony 2017/18 je uměleckým šéfem Baletu Národního divadla.\n\nVystudoval Státní baletní školu ve Varšavě (1995) a začal vystupovat v Lodži a Varšavě. Několik úspěchů na soutěžích a ocenění (medaile Vaslava Nižinského 1991, vítězství na polské národní baletní soutěži 1995 a finále ve Velké ceně Eurovize 1995) mu zajistilo stipendium na Akademii klasického tance v Monte Carlu, kde ho připravovala Marika Besobrasovová, a o rok později angažmá ve Stuttgartském baletu.\n\nPostupně se stal jednou z nejdůležitějších postav celého stuttgartského souboru. Sólistou se stal už v roce 2001 a o pouhý rok později prvním sólistou. Ve Stuttgartu nastudoval několik desítek rolí, včetně klíčových postav baletního repertoáru od romantismu (Albrecht v \"Giselle\", James v \"Sylfidě\"), přes klasiku a novoklasiku (princ v \"Šípkové Růžence\", Colas i mamá Simone v \"Marné opatrnosti \"Fredericka Ashtona, \"Serenáda\", \"Čtyři temperamenty \"a \"Téma s variacemi \"George Balanchina ad.) až po choreografie 20. století (Hans van Mannen, John Neumeier, Mauro Bigonzetti, William Forsythe, \"Dances at a Gathering \"Jeroma Robbinse, \"Forgotten Land\", \"Návrat do neznámé země \"nebo \"No More Play \"Jiřího Kyliána ad.). Mnoho příležitostí dostal v novoklasických baletech Johna Cranka, počínaje jeho první rolí ve Stuttgartu vůbec, což byl Benvolio v \"Romeovi a Julii\", přičemž ale záhy zaskočil i jako Romeo. Později nastudoval mnohé další Crankovy postavy, jako byli právě Romeo, Oněgin a Lenskij v \"Oněginu\", princ Siegfried v \"Labutím jezeru\", Petruchio a Hortensio ve \"Zkrocení zlé ženy\". Petruchia označuje za svou nejoblíbenější postavu, na které mohl pracovat v Riu přímo s Crankovými tanečníky Marcií Haydéeovou a Richardem Cragunem. Přímo pro něj stavěli své role choreografové jako Wayne McGregor, Jorma Elo nebo Corinna Spiethová.\n\nTančil např. se Sue Jin Kang, Terezou Podařilovou, Marií Eichwaldovou, Nikolou Márovou, Polinou Semionovovou, Mijako Jošidovou, Alessandrou Ferriovou nebo Alinou Cojocaruovou.\n\nV létě 2014 se rozhodl ze Stuttgartu po dlouhých 18 letech odejít, dál se věnovat tanci bez stálého angažmá a zahájit novou dráhu pedagoga a choreografa.\n\nV roce 2003 dokončil studia baletní pedagogiky a začal se věnovat výuce baletu, mj. ve Varšavě, Praze, Stockholmu nebo Helsinkách. Dohlížel také na nová nastudování některých Crankových baletů. V roce 2013 ale odmítl nabídku zaměstnání v Crankově baletní škole ve Stuttgartu.\n\nOd roku 2003 je stálým hostem baletu Národního divadla v Praze, kde vystupoval mj. jako Siegfried, Petrucchio a Oněgin. Na konci roku 2014 se přihlásil do výběrového řízení na nového uměleckého šéfa baletu Národního divadla. Dalšími kandidáty byli Jiří Bubeníček a Daria Klimentová. Výběrová komise doporučila Barankiewicze a Bubeníčka a generální ředitel divadla Jan Burian potvrdil Barankiewicze do funkce 20. prosince 2014. Nový šéf převezme Balet Národního divadla po Petru Zuskovi od sezony 2017/18. Jeho předchůdce Barankiewiczovu volbu schválil i kvůli znalosti prostředí, do kterého přijde. Stává se tak třetím cizincem, který tuto funkci v Baletu Národního divadla za dobu jeho historie zastává. \n\nOd 1. září 2016 je baletním mistrem Baletu Národního divadla. \n\nDíky svému původu, vzdělání i angažmá se Barankiewicz vypracoval v předního tanečníka klasické a novoklasické školy. Nejednou byly vyzdvihovány kritikou jeho skvělé skoky, které vždy dokázaly nadchnout i publikum.\n\nJan Burian ho při příležitosti potvrzení do funkce šéfa Baletu Národního divadla označil za uznávanou autoritu v oboru klasického tance. Recenzentka deníku \"The Australian \"ho po jeho australském vystoupení ve \"Zkrocení zlé ženy\" srovnávala s Rudolfem Nurejevem.\n"}
{"id": "1046437", "url": "https://cs.wikipedia.org/wiki?curid=1046437", "title": "Jedle himálajská", "text": "Jedle himálajská\n\nJedle himálajská (\"Abies spectabilis\", syn. \"Abies webbiana\") je jehličnatý strom z čeledi borovicovitých, původem z Asie.\n\nStále zelený, pomalu rostoucí strom dorůstající výšky až 60 m a průměru kmene až 3 m.\nKoruna jehlancovitá nebo deštníkovitá.\nBorka je šedá, později tmavě šedá. Letorosty šedé, pupeny červenohnědé. Hřebenitě uspořádané jehlice rostou po 3–4 řadách na každé straně větve. Jehlice jsou ploché 2,5-6 cm dlouhé 2,5–3,5 mm široké, na vrchní straně tmavě zelené, vespod se dvěma bílými pruhy. Šišky jsou vejcovité 10–18 cm dlouhé a 4–7 cm široké. Zbarvují se z modré barvy až k hnědočervené. Doba květu je duben–květen. Šišky dozrávají září-listopad.\nNepál (pohoří Himálaj), Afghánistán (pohoří Hindukuš), Bhútán, Tibet, Čína.\nRoste v nadmořských výškách 2700-4000 m. Strom toleruje stín. Nesnáší znečištění ovzduší.\n"}
{"id": "1046438", "url": "https://cs.wikipedia.org/wiki?curid=1046438", "title": "Seznam kulturních památek v Opavě-Městě", "text": "Seznam kulturních památek v Opavě-Městě\n\n"}
{"id": "1046439", "url": "https://cs.wikipedia.org/wiki?curid=1046439", "title": "Seznam kulturních památek v Opavě-Předměstí", "text": "Seznam kulturních památek v Opavě-Předměstí\n\n"}
{"id": "1046440", "url": "https://cs.wikipedia.org/wiki?curid=1046440", "title": "Kaňon Ohře", "text": "Kaňon Ohře\n\nKaňon Ohře je Evropsky významná lokalita vyhlášená v roce 2004. Lokalita je zahrnuta do soustavy Natura 2000. Předmětem ochrany jsou smíšené lužní lesy, nížinné až horské vodní toky s vegetací a chasmofytická vegetace silikátových skalnatých svahů.\n\nLokalita se nachází na území CHKO Slavkovský les v kaňonovitém údolí neregulovaného toku Ohře mezi Loktem a okrajovými částmi Karlových Varů, Tašovicemi a Doubím.\n\nZ geomorfologického hlediska náleží území do geomorfologického celku Slavkovský les. Území je modelováno erozní činností řeky Ohře, která zde vytváří dva výrazné meandry. Horninové podloží tvoří granity, při východním okraji granodiority krušnohorského plutonu.\n\nŽula vystupuje na více místech na povrch v podobě výrazných skalních útvarů a suťových polí. Nejmohutnější skalní útvary se nacházejí přibližně v polovině protáhlého území a jsou chráněny jako Národní přírodní památka Svatošské skály.\nKromě nich se v území nachází řada izolovaných skalních věží a skal různých tvarů a velikosti. Mrazové pochody vytvořily rozsáhlá kamenná moře. Svahy jsou na mnoha místech rozbrázděny prudce klesajícími roklemi potoků. Celé území je vertikálně výrazně členité, převýšení od nivy Ohře k nejvyšším okolním vrcholům je až 270 m.\n\nVětšina lokality je pokryta přirozenými, těžce přístupnými lesními porosty. Okolní svahy nad Ohří jsou pokryty zčásti suťovými lesy a květnatými bučinami, v nižších polohách dubohabřinami, břehové partie pokrývají jasanovo-olšové luhy. Převládá javor klen (\"Acer pseudoplatanus\"), jasan ztepilý (\"Fraxinus excelsior\"), buk lesní (\"Fagus sylvatica\"), dub letní (\"Quercus robur\"), místy jilm horský (\"Ulmus glabra\"), lípa malolistá (\"Tilia cordata\") a jedle bělokorá (\"Abies alba\"). V keřovém patře roste líska obecná (\"Corylus avellana\"), zimolez černý (\"Lonicera nigra\"), růže převislá (\"Rosa pendulina\") a rybíz alpínský (\"Ribes alpinum\"). Na mělké půdě žulových výchozů převažuje borovice lesní (\"Pinus sylvestris\").\nBylinné patro reprezentují svízel vonný (\"Galium odoratum\"), bažanka vytrvalá (\"Mercurialis perennis\"), violka lesní (\"Viola reichenbachiana\"), hrachor jarní (\"Lathyrus vernus\"), samorostlík klasnatý (\"Actaea spicata\"), svízel lesní (\"Galium sylvaticum\"), vraní oko čtyřlisté (\"Paris quadrifolia\"), udatna lesní (\"Aruncus vulgaris\"), kakost smrdutý (\"Geranium robertianum\"), bažanka vytrvalá (\"Mercurialis perennis\"), hluchavka skvrnitá (\"Lamium maculatum\"), pitulník žlutý (\"Galeobdolon luteum\") a bršlice kozí noha (\"Aegopodium podagraria\"). Vzácnější jsou kyčelnice cibulkonosná (\"Dentaria bulbifera\"), kyčelnice devítilistá (\"Dentaria enneaphyllos\"), jaterník podléška (\"Hepatica nobilis\"), lilie zlatohlavá (\"Lilium martagon\"), kokořík přeslenitý (\"Polygonatum verticillatum\"), vřesovec pleťový (\"Erica carnea\") a zimostrázek alpský (\"Polygala chamaebuxus\").\nVegetaci skalních štěrbin reprezentují například osladič obecný (\"Polypodium vulgare\"), udatna lesní (\"Aruncus vulgaris\"), kapraď rozložená (\"Dryopteris dilatata\"), puchýřník křehký (\"Cystopteris fragilis\"), violka trojbarevná (\"Viola tricolor\") a papratka samičí (\"Athyrium filix-femina\").\nV toku řeky Ohře je obsazen vegetací vodních toků s laktušníkem štětičkovým (\"Batrachium penicillatum\") a lakušníkem vzplývavým (\"Batrachium fluitans\").\n\nZ živočichů se v území vyskytují zmije obecná (\"Vipera berus\"), skorec vodní (\"Cinclus cinclus\"), výr velký (\"Bubo bubo\"), ledňáček říční (\"Alcedo atthis\"), strakapoud velký (\"Dendrocopos major\"), sokol stěhovavý (\"Falco peregrinus\"), jestřáb lesní (\"Accipiter gentilis\"), čáp černý (\"Ciconia nigra\"). Na Ohři často zimuje morčák velký (\"Mergus merganser\"), vzácněji hohol severní (\"Bucephala clangula\").\n\nV letech 2007–2008 proběhl v rámci celkem 29 jednodenních exkurzí na území EVL Kaňon Ohře průzkum brouků. Pro vzácné a ohrožené druhy představuje území významná útočiště k přežívání. Celkem bylo zjištěno 637 druhů, z toho 29 vedených v Červeném seznamu bezobratlých České republiky. Jedná se tak o cenné území vymykající se svoji rozmanitostí a zachovalostí z industriální krajiny západního Podkrušnohoří.\n\nÚzemím pochází po levém břehu Ohře intenzivně využívaná modře značená turistická stezka, spolu s cyklostezkou Ohře z Lokte do Doubí. Část lokality je přístupná po Naučné stezce Doubí–Svatošské skály, která končí v obci Hory. V území se nachází řada důkazů činnosti Benátčanů, kteří zde hledali rudy kovů a drahé kameny. Počátky jejich činnosti v kraji jsou nejasné, lze je položit již do 13. století. Jedna ze štol, tzv. štola Vildenava se nachází v těsné blízkosti turistické stezky, další zvaná štola Benátčanů, pak v prudkém svahu nad řekou nedaleko Tašovic.\nPři turistické stezce se nachází pramen Hořčička, 231,2 metrů hluboký průzkumný hydrogeologický vrt KH-12, vrtaný za účelem ověření hydrologického charakteru oherského zlomového pásma v jeho jihozápadním křídle.\n\n"}
{"id": "1046457", "url": "https://cs.wikipedia.org/wiki?curid=1046457", "title": "Agustín Calleri", "text": "Agustín Calleri\n\nAgustín Calleri (narozen 14. září 1976, Río Cuarto, Córdoba, Argentina) je bývalý argentinský profesionální tenista. Ve své dosavadní kariéře na okruhu ATP Tour vyhrál dva turnaje ve dvouhře a tři ve čtyřhře. Vyhovoval mu antukový povrch kurtů.\n\nNa žebříčku ATP byl nejvýše ve dvouhře klasifikován v červenci 2003 na 16. místě.\n\n"}
{"id": "1046458", "url": "https://cs.wikipedia.org/wiki?curid=1046458", "title": "La abadía del crimen", "text": "La abadía del crimen\n\nLa abadía del crimen je hra pro počítače Sinclair ZX Spectrum, Amstrad CPC, MSX a PC (MS-DOS). Autory hry jsou Paco Menéndez a Juan Delcán, hra byla vydána společností Opera Soft v roce 1987. Později byly vydány remaky pro počítače PC s MS Windows a pro platformu Java. Téma hry vychází z románu Jméno růže.\n\nVarianta po MS-DOS využívá druhou paletu grafických karet CGA, kvůli čemuž je méně atraktivnější než varianta pro Amstrad CPC, přestože obě varianty používají stejný počet barev.\n\n"}
{"id": "1046464", "url": "https://cs.wikipedia.org/wiki?curid=1046464", "title": "Enrique Granados", "text": "Enrique Granados\n\nEnrique Granados Campiña (27. července 1867, Lleida – 24. března 1916, volné moře) byl španělský hudební skladatel a jeden z největších klavíristů přelomu 19. a 20. století. Tvořil především klavírní skladby. Jeho styl bývá označován za specificky španělský a Granados tak bývá považován za představitele „hudebního nacionalismu“. K jeho nejslavnějším skladbám patří klavírní suita \"Goyescas\", kterou složil inspirován obrazy Francisca Goyi (později ji rozvinul ve stejnojmennou operu), \"12 danzas españolas\" či opera \"María del Carmen\".\n\nZemřel za tragických okolností během první světové války, když německé torpédo zasáhlo loď \"Sussex\", na níž se plavil i s rodinou z Británie do Francie. Granados skočil do moře a utopil se. Sussex se rozlomila a jedna část lodi se potopila. Paradoxně se podařilo zachránit tu část lodi, kde měl svou kabinu i Granados.\n\n"}
{"id": "1046466", "url": "https://cs.wikipedia.org/wiki?curid=1046466", "title": "Dichen Lachman", "text": "Dichen Lachman\n\nDichen Lachman (* 22. února 1982 Káthmándú) je nepálsko-australská herečka.\n\nJejí matka je Nepálka tibetského původu, otec Australan s německými předky. Narodila se v nepálském Káthmándú, kde také do svých šesti let žila. Poté se její rodina přestěhovala do Adelaide, kde později také studovala na University of Adelaide. V letech 2005–2007 hrála v australské mýdlové opeře \"Neighbours\", objevila se také ve filmech \"Aquamarine\" (2006) a \"\" (2008). Po přestěhování do Los Angeles ztvárnila postavu Sierry v seriálu \"Dům loutek\" (2009–2010). V dalších letech hrála epizodní role v seriálech \"Námořní vyšetřovací služba L. A.\", \"Hawaii 5-0\", \"Torchwood\", \"Slunečno, místy vraždy\", \"Kriminálka Las Vegas\", \"Shameless\" či \"Agenti S.H.I.E.L.D.\" Působila také v seriálech \"The 100\" a \"King a Maxwellová\", v hlavních rolích účinkovala v seriálech \"Cena za lidskost\" (2012), \"Poslední základna\" (2012–2013) a \"Altered Carbon\" (od 2018). Objevila se i ve webovém seriálu \"Husbands\".\n\n"}
{"id": "1046467", "url": "https://cs.wikipedia.org/wiki?curid=1046467", "title": "Giacomo Tritto", "text": "Giacomo Tritto\n\nGiacomo Tritto (* 2. dubna 1733 Altamura – 16. září 1824 Neapol) byl italský hudební skladatel a pedagog.\n\nNarodil se 2. dubna 1733 v Altamuře v Neapolském království. Od dětství projevoval mimořádné hudební nadání. V 11 letech byl přijat na \"Conservatorio della Piety dei Turchini\" v Neapoli, kde byli jeho učiteli Nicola Fago, Lorenzo Fago a Pasquale Cafaro.\n\nJako operní skladatel úspěšně debutoval v roce 1754 v divadle Teatro dei Fiorentini v Neapoli operou \"Le nozze contrastate\". V průběhu let 1764–1810 zkomponoval více než 50 oper.\n\nV říjnu 1785 získal místo třetího maestra na \"Conservatorio della Piety dei Turchini\" a v roce 1793 postoupil na místo druhého maestra, kde vystřídal skladatele Nicolu Salu. Konečně v roce 1799 se stal maestrem prvním. V prosinci roku 1806 byly všechny čtyři neapolské konzervatoře sloučeny v jedinou nazvanou \"Real Collegio di Musica\" v jejímž čele stál spolu s Giovannim Paisiellem a Fedele Fenarolim. Toto místo si udržel až do roku 1813, kdy se Niccolò Antonio Zingarelli stal jediným ředitelem. Tritto však na škole zůstal jako vedoucí katedry kompozice a kontrapunktu. Jeho žáky byli mimo jiné Vincenzo Bellini, Saverio Mercadante, Giacomo Meyerbeer a Gaspare Spontini.\n\nV roce 1787 byl jmenován ředitelem divadla San Carlo a maestrem královského dvora. V roce 1810 přestal komponovat pro divadlo a zabýval se pouze chrámovou hudbou.\n\nZemřel v Neapoli 16. září 1824. Měl 18 dětí. Jeho syn, Domenico Tritto (1776–1851), učil rovněž na konzervatoři a prodal jí rukopisy otcových prací.\n\nZkomponoval více než 50 oper a mnoho chrámových skladeb včetně \"Mše pro dvojsbor a dva orchestry\" a sedm dalších mší, dvoje Pašije, Requiem, kantáty a řadu drobnějších prací. Protože pracoval pro několik neapolských kostelů je řada skladeb ztracena. Vydal dvě didaktické práce: učebnici generálního basu \"Partimenti e regole generali per conoscere qual numerica dar si deve ai vari movimenti del basso\" (Milán, 1816) a školu kontrapunktu a hudební teorie \"Scuola di contrappunto, ossia Teorica musicale\" (Milan, 1816), pojednanou v tradiční formě rozhovoru učitele a žáka.\n\n\n\n"}
{"id": "1046472", "url": "https://cs.wikipedia.org/wiki?curid=1046472", "title": "Alachadzy", "text": "Alachadzy\n\nAlachadzy (abcházsky: \"Алаҳаӡы\", rusky: \"Алахадзы\", gruzínsky: \"ალახაძი\") je vesnice v západní Abcházii v okresu Gagra na pobřeží Černého moře, sevřená mezi Gagrou a Picundou. Vesnicí protéká řeka Bzyb. Podle sčítání lidu v roce 2011 zde žilo 2 876 obyvatel, z nichž jen 31,1 % byli Abcházci. Většinu s 45,5 % tvoří Arméni, dále je 13 % obyvatel ruské národnosti a 6,1 % gruzínské.\n\nV antice byla oblast v Alachadzy významným náboženským centrem. Zachovalo se tu díky tomu několik byzantských památek. Nejvýznamnější je zřícenina velké baziliky z 6. století.\n"}
{"id": "1046475", "url": "https://cs.wikipedia.org/wiki?curid=1046475", "title": "Borotín (hrad)", "text": "Borotín (hrad)\n\nBorotín je zřícenina hradu asi jeden kilometr jihovýchodně od stejnojmenné obce v okrese Tábor. \n\nStojí na ostrožně nad Starozámeckým rybníkem v nadmořské výšce 500 metrů. Od roku 1963 je chráněn jako kulturní památka. \n\nPrvním známým majitelem hradu byl Mikuláš z Borotína, který je zde zmiňován roku 1356. Rod pánů z Borotína po něm hrad vlastnil téměř sto let. Během husitských válek na hradě sídlil Mikuláš, který byl od roku 1426 husitským hejtmanem, ale později přešel na stranu císaře Zikmunda. Husitské vojsko proto Borotín v roce 1434 neúspěšně obléhalo.\n\nOd roku 1446 hrad patřil Janu Malovci z Pacova a dalším příslušníkům jeho rodu. Roku 1613 ho získal Kryštof Vojkovský z Milhostic, ale jeho synové se účastnili stavovského povstání a hrad byl na počátku třicetileté války dobyt a pravděpodobně také vypálen císařským vojskem. Roku 1623 ho jako konfiskát koupila od královské komory Polyxena z Lobkovic a ve stejném roce je hrad popisován jako pustý. Později opuštěný hrad sloužil jako zdroj snadno dostupného kamene. Současnou podobu zřícenina získala po památkových úpravách na začátku 80. let 20. století.\n\nHrad prošel složitým stavebním vývojem. Na místě předhradí stojí hospodářský dvůr. Příkop, který chránil jádro, byl poškozen vybudováním cesty při památkových úpravách.\nHradní jádro mělo polygonální půdorys, ze kterého předstupoval mohutný bergfrit v čele hradu. Jádro obepínal parkán, do kterého se z předhradí vstupovalo zaniklou věžovou branou. Bránu do vlastního jádra chránila menší okrouhlá věž. Palác, který stál na jižní straně jádra, je dochován jen zlomkovitě.\n\nBěhem pozdní gotiky bylo celé jádro obehnáno novým příkopem. Na východě byla postavena nová budova brány s řadou střílen a v jádře vznikly nové obytné budovy. Na počátku 16. století byl prostor parkánu za novou branou vyplněn dalším palácem, ze kterého se dochoval také otisk roubené komory. Tyto části spolu se zbytkem bergfritu představují nejlépe dochované části hradu.\n\n\n"}
{"id": "1046482", "url": "https://cs.wikipedia.org/wiki?curid=1046482", "title": "Magdalena Forsbergová", "text": "Magdalena Forsbergová\n\nMagdalena Forsbergová, nepřechýleně Magdalena Forsberg (* 25. července 1967 Örnsköldsvik) je bývalá švédská reprezentantka v biatlonu a běhu na lyžích, dvojnásobná bronzová medailistka ze zimních olympijských her a šestinásobná mistryně světa.\n\nV letech 1994–2002 vyhrála celkem šestkrát světový pohár v biatlonu a v něm 42 jednotlivých závodů, což je nejvíce mezi ženami v historii. Získala i 17 malých glóbusů za vítězství v jednotlivých disciplínách světového poháru.\n\nV počátku sportovní kariéry se věnovala běhu na lyžích. V biatlonu začala závodit až v roce 1993, kdy jí bylo 26 let. I přesto se stala nejúspěšnější biatlonistkou historie co do počtu vítězství ve světovém poháru.\n\n"}
{"id": "1046487", "url": "https://cs.wikipedia.org/wiki?curid=1046487", "title": "Barda", "text": "Barda\n\nBarda může být:\n\n\n"}
{"id": "1046499", "url": "https://cs.wikipedia.org/wiki?curid=1046499", "title": "Šamachi", "text": "Šamachi\n\nŠamachi může znamenat:\n\n"}
{"id": "1046510", "url": "https://cs.wikipedia.org/wiki?curid=1046510", "title": "Čechovna", "text": "Čechovna\n\nČechovna je vžité původně neoficiální označení pro dům čp. 150 v Litni v okrese Beroun. Dům měli k dispozici jako služební byt správci a ředitelé panství a velkostatku v Litni, jehož centrem byl liteňský zámek. Čechovna je spolu se zámkem zapsána v Ústředním seznamu kulturních památek ČR pod rejstříkovým číslem 19638/2-34 s účinností od 3. 5. 1958. \n\nPřízemní budova z poloviny 18. století se sedlovou střechou je situována východně naproti budově zámku a uzavírá západní křídlo zámeckého hospodářského dvora, ve kterém navazuje na budovu bývalé sýpky. Z jihu dům uzavírá východní část zámeckého parku. Čechovna pochází z poloviny 18. století. Je postavena ve stylu vrcholného baroka. Pozoruhodné je zejména trojosé západní průčelí se zdobným volutovým štítem. Po celkové precizní rekonstrukci vyniká výtvarná štuková výzdoba fasády, především šambrány a suprafenestry oken.\n\nV tomto domě část svého dětství prožil básník a spisovatel Svatopluk Čech (21. únor 1846 – 23. únor 1908). Jeho otec František Jaroslav Čech (1817 Peruc - 1877 Slupka, Bukovina), panský hospodářský správce a český vlastenec byl od 1. 5. 1852 do 31. 3. 1856 správcem liteňského panství u Josefa Františka Doubka. Podle toho je také dům tradičně nazýván Čechovna. Básník svou velmi populární a čtenou báseň Ve stínu lípy situoval do Litně jako vzpomínku na mládí. Z Litně a okolí se Čech inspiroval i v eposu Lešetínský kovář z roku 1885 a básni Václav Živsa z roku 1901. Ve svých Dávných vzpomínkách v Rozličné próze z roku 1895 vzpomíná na dětství v Litni, na pobyt v Čechovně, na otcovu knihovnu a tehdejšího liteňského faráře Františka Josefa Řezáče. Liteň již od konce 19. století vnímala a prezentovala Svatopluka Čecha jako významnou osobnost své historie. Liteňský farář P. Josef Kreisinger ve své práci Liteň a přifařené obce k ním vydané v roce 1896 uvádí v seznamu správců a direktorů liteňského panství Roku 1852 - 1855 Frant. Čech, otec našeho předního básníka. V roce 1896 bylo Čechovi uděleno čestné občanství Litně. Čechův pobyt v Litni byl na Berounsku připomínán až do roku 1938, po roce 1948 i po roce 1989. V roce 2013 byla v Litni instalována Naučná stezka Liteň. Její čtyři zastavení na svých panelech připomínají Čechův pobyt v Litni a jeho dílo. \n\nBásníkova dětská léta prožitá v domě připomíná jeho pamětní deska s reliéfem jeho hlavy a nápisem ZDE ŽIL SVATOPLUK ČECH. OD 1853 - 1856. Její odhalení 29. 6. 1925 se stalo velkou národní manifestací. Slavnostní projev zakončený výzvou Čechu, více Čecha !, pronesl Čechův životopisec Ferdinand Strejček. Slavnosti se zúčastnila básníkova sestra Zdeňka (narozená v Litni) a bratr Václav, spisovatel Ignát Herman, básník Viktor Dyk a nakladatel Čechových spisů František Topič. Shromáždění se účastnilo velké množství obyvatel Litně, ale také Berouna a Řevnic. Organizaci zajišťoval slavnostní výbor. Jeho předseda MUDr. Josef Honzík z Litně, který shromáždění zahajoval, byl v dalších letech též předsedou Sdružení pro úpravu Sadů Svatopluka Čecha usilujícího o instalaci Pomníku Svatopluka Čecha v Litni . \n\nV meziválečném období Čechovnu užíval k bydlení majitel panství Jiří Daubek a jeho manželka pěvkyně Jarmila Novotná. Po vyvlastnění zámku rodině Daubků bylo v Čechovně v letech 1964 - 2001 umístěno Muzeum Svatopluka Čecha umístěné v roce 2004 v bývalé faře a rozšířené o expozici Jarmily Novotné. Dům po restituci a následném prodeji současnému vlastníku není veřejnosti přístupný. V rámci Festivalu Jarmily Novotné a při dalších kulturních programech se však zde konají koncerty, přednášky a diskuse pořádané občanským sdružením Zámek Liteň, které v zámeckém areálu sídlí a působí. \n\n\n\n"}
{"id": "1046511", "url": "https://cs.wikipedia.org/wiki?curid=1046511", "title": "Lady in Black", "text": "Lady in Black\n\n„Lady in Black“ je čtvrtá skladba alba \"Salisbury\", které v roce 1971 vydala britská rocková skupina Uriah Heep.\n\nAutorem písně je Ken Hensley. V krátkém komentáři na obalu původního vinylového vydání, Hensley komentoval skutečnost, že \"jeho inspirací se stal skutečný případ, překvapení pak jak ho navštívila dcera venkovského faráře právě v okamžiku, kdy byl ve velmi depresivním stavu\". Výsledkem tohoto setkání byla píseň o \"Lady in Black\" - jejím filozofickém podobenství, které říká, že \"zlo nemůže porazit síly zla\".\n\nI píseň vypovídá příběh pocitově vyprahlého muže, vojáka, \"jednou v neděli ráno putujícího temným bojištěm, který potká osobu podobnou bohyni, dámu, jíž ve studeném větru vlají vlasy\" a která se ho snaží utěšit. Dáma je analogií božské touhy po vítězství zdravého rozumu a touhy po míru. Říká, že \"lidé, kteří se uchylují k válce nejsou o nic lepší než zvířata ...\"\n\nSkladba je často chválena fanoušky, ale i kritikou jako dosud Hensleyho poeticky nejpovedenější dílo. Kompozice \"Lady in Black\" má formu rockových balad a nemá tradiční skladbu střídání verzí a refrénů. Píseň je složená v A moll, a skládá se pouze ze dvou akordů: A moll a G dur. Její úvod je hrán akustickými kytarami, které spolu s bicími udržují základní rytmus.\n\nOd druhé sloky je použita ve skladbě elektrická kytara spolu s basovou kytarou, které spolu vytvářejí výrazný, a přesto monotónně opakující se základní riff. Hensley zpívá text bez přestávky. Slova jsou rozděleny do pěti slok. Mezi každou z nich je postupně spojován vokál nahrazující refrén. Skládá z táhle zpívaného \"ahh\". Po posledním verši se tento vokál opakuje dokud píseň nezanikne do ticha.\n\nPíseň \"Lady in Black\" je jedním z nejpopulárnějších hudebních čísel, které na svých koncertech prezentuje kapela Uriah Heep. Song dosáhl obrovský úspěch v Německu a Rusku. V Spojeném království a Spojených státech singl této skladby nikdy oficiálně nevyšel, ale v roce 1977, kdy se dostal na německý hudební trh, vystoupil na vrchol jejich hudebního žebříčku, kde se udržel třináct týdnů. V té době ho nedokázal překonat ani hit \"Mull of Kintyre\", který nahrál tehdy velmi populární \"exbeatle\" Paul McCartney. Za své úspěchy na německém trhu singl \"Lady in Black\" dostal ocenění \"Golden Lion\", které je v této zemi ekvivalentem americké ceny Grammy a britské Brit Awards.\n\nBěhem vydávání skladby jako singlu se často měnily jeho \"béčkové\" strany. Nejznámější skladbu na druhé straně takového hudebního nosiče byla píseň \"Simon the Bullet Freak\", ale byla jí i \"Bird of Prey\". V roce 1981 v Německu a v Nizozemsku vydali tento singl, na kterém byla stranou \"B\" \"Easy Livin’\"\n\n\nSkladba měla od svého vzniku množství coververzí. Některé se koncem 70. a počátkem 80. let 20. století spolu s Krylovými písněmi hojně zpívaly u táboráků bývalého Československa. Kromě nich vznikaly i oficiální upravené verze písně, jako například:\n"}
{"id": "1046515", "url": "https://cs.wikipedia.org/wiki?curid=1046515", "title": "Derby Makinka", "text": "Derby Makinka\n\nDerby Makinka (5. září 1965, Harare, Republika Rhodesie – 27. dubna 1993, Gabon) byl zambijský fotbalový záložník a reprezentant. V roce 1989 se stal zambijským Fotbalistou roku. Účastník LOH 1988 v Jižní Koreji.\n\nMěl dcery Dianu a Debbie a syna Debbyho.\n\nS polským Lechem Poznań vyhrál v sezóně 1991/92 titul v Ekstraklase.\n\nTragicky zahynul v roce 1993 při letecké havárii zambijské reprezentace u pobřeží Gabonu.\n\n"}
{"id": "1046521", "url": "https://cs.wikipedia.org/wiki?curid=1046521", "title": "Gillian Flynn", "text": "Gillian Flynn\n\nGillian Schieber Flynn (* 24. února 1971, Kansas City, Missouri, Spojené státy americké) je americká spisovatelka, scenáristka a bývalá televizní kritička pro Entertainment Weekly. Vydala romány Ostré předměty, Temné kouty, Zmizelá a v antologii Darebáci povídku \"A čím se živíte?\"\n\nPo absolvování na Northwesternu pracovala na volné noze pro U.S. News & World Report, než v roce 1998 byla najata jako novinářka do Entertainment Weekly. Byla povýšena na televizní kritičku a psala filmové recenze, ale v prosinci 2008 byla propuštěna.\n\nBěhem práce v Entertainment Weekly také ve svém volném čase začala psát knihy. Napsala tři novely.\n\n\n\n\nSvůj úspěch v řemesle připisuje patnáctileté novinářské práci. Řekla: „Nemohla bych napsat knihu, kdybych předtím nebyla novinářka. Naučilo mě, že to není múza, kdo sestupuje a přináší vám náladu na psaní. Prostě to musíte udělat. Rozhodně nejsem drahocenná.“\n\nNěkteří kritici ji obvinili z misogynie (nenávisti k ženám) díky častému nelichotivému zobrazení ženských postav v jejích knihách. Flynn sama sebe vidí jako feministku. Cítí, že feminismus dovoluje ženám být špatnými postavami v literatuře. Prohlásila: „jediná věc, která mě opravdu frustruje, je představa, že ženy jsou od přírody dobré a přirozeně pečující.“\n\nJako dítě byla vášnivou čtenářkou komiksů. Spolupracovala s ilustrátorem Davem Gibbonsem a napsala komiksovou knihu s názvem \"Masks\".\n\nV únoru 2014 bylo oznámeno, že Flynn napíše scénáře pro připravovaný dramatický seriál \"Utopia\" z produkce HBO, který bude režírovat a produkovat David Fincher.\n\nV roce 2007 si vzala advokáta Bretta Nolana a mají spolu dvě děti. Seznámili se již na střední škole, ale začali spolu chodit, až když se Flynn ve svých třiceti letech přestěhovala z New Yorku zpět do Chicaga. Žijí společně v Chicagu.\n\n"}
{"id": "1046522", "url": "https://cs.wikipedia.org/wiki?curid=1046522", "title": "Tour de France 2015", "text": "Tour de France 2015\n\nTour de France 2015 byl 102. ročníkem nejslavnějšího cyklistického závodu světa – Tour de France, který se jel od 4. do 26. července 2015. Takzvaný Grand Départ začal 4. července v Utrechtu a po prvních etapách v Nizozemsku a Belgii Tour ve čtvrté etapě překračovala francouzskou hranici a dále se jelo již jen na francouzském území. Vydal se postupně do Bretaně, Pyrenejí a pak skrze Centrální masiv do Alp. Tradiční dojezd do Paříže tentokrát začal v Sèvres. Trasa byla význačná svou různorodostí a malým důrazem na časovkářské schopnosti. Vítězem ročníku se stal britský cyklista Chris Froome, pro něhož to byl druhý triumf z této akce, když poprvé triumfoval v roce 2013.\n\nCelkem bylo naplánováno 21 etap dlouhých celkem 3 360,3 kilometrů. Na závodníky čekalo 9 rovinatých etap, 7 horských etap, 3 kopcovité etapy, individuální a týmová časovka.\n\nZávodu se zúčastnilo 22 týmů, z toho 17 týmů UCI World Tour a 5 kontinentálních týmů pozvaných od pořadatele Tour společnosti Amaury Sport Organization na divokou kartu. Na start se postavilo 9 závodníků z každého týmu, startovní pole mělo tedy na začátku 198 jezdců.\n\n\n\n\n"}
{"id": "1046526", "url": "https://cs.wikipedia.org/wiki?curid=1046526", "title": "Ploskolebec plantážní", "text": "Ploskolebec plantážní\n\nPloskolebec plantážní (\"Calloselasma rhodostoma\") je jedovatý chřestýšovitý had z jihovýchodní Asie. Vyskytuje se hlavně ve státech Thajsko, Malajsie a také na severu ostrova Jáva. Jedná se o monotypický taxon, ploskolebec plantážní je tedy jediným druhem rodu s vědeckým názvem \"Calloselasma\".\n\nPrůměrná délka ploskolebce plantážního je 76 centimetrů, nicméně největší dosud nalezený jedinec měřil dokonce 91 centimetrů. Jako jediný z chřestýšovitých hadů vyskytujících se v Asii má tento druh hladké dorzální šupiny, stejně jako velké šupiny ve tvaru koruny. Nejčastěji se vyskytuje v lesích blízko pobřeží a v bambusových houštinách. Jak ale napovídá jeho český název, je ploskolebec plantážní hojně k nalezení i v plantážích a na obdělávané půdě, kde vyhledává svou oblíbenou potravu – myši a krysy. Jedná se o vejcoživorodý druh hada.\n\n"}
{"id": "1046527", "url": "https://cs.wikipedia.org/wiki?curid=1046527", "title": "Josef Kreisinger", "text": "Josef Kreisinger\n\nJosef Kreisinger (9. prosince 1857 Číčov – 21. října 1934 Liteň) byl farář, vikář a čestný kanovník. Působil na farnosti v městysu Liteň na Berounsku na faře u Kostela svatého Petra a Pavla (Liteň).\n\nZabýval se historií Litně a obcí v liteňské farnosti. V roce 1896 vlastním nákladem vydal knihu Liteň a přifařené k ní obce a čistý výtěžek věnoval spolku pro vystavění věže při chrámu páně v Litni. Realizoval záměr, který měl jeho předchůdce liteňský farář František Josef Řezáč zpracovat historii Litně. Kreisingerova kniha obsahuje podrobné citace farních kronik a listin liteňské vrchnosti k dějinám městyse, liteňského panství, farnosti a školy. Popisuje stavební vývoj kostela sv. Petra a Pavla, fary, zámku, školy, hřbitova, židovského hřbitova a přilehlých vesnic. Uvádí přehled majitelů panství, jeho správců, farářů, starostů a dalších činitelů městyse. Práce obsahuje i přepis nápisů v kostele a na kostelních zvonech. Josef Kreisinger je pohřben na liteňském hřbitově.\n\n\n \n"}
