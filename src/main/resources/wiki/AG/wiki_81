{"id": "1135949", "url": "https://cs.wikipedia.org/wiki?curid=1135949", "title": "Kochova zahrada", "text": "Kochova zahrada\n\nKochova zahrada byl až do roku 2011 Chráněný areál na Partizánské ulici v Bratislavě. Byla založena v třicátých letech 20. století jako součást sanatoria MUDr. Karla Kocha. Zajímavá je exotickou skladbou, rozmnožovacího plánem a celkovou architekturou. Zahrada má vybudovaný bazén sloužící původně pacientům, prvky drobné zahradní architektury - lavičky, schodiště, vyvýšená místa, odpočívadla, sochy (jsou předmětem snahy lidí o jejich záchranu a nahrazení replikami); množství chodníčků, zákoutí a elegantních teras činí toto místem okouzlujícím. Pro klid panující v tomto areálu je vyhledávaným místem různých ptáků, hnízdících v korunách stromů.\n\nDr. Koch se rozhodl zpříjemnit pacientkám pobyt i zřízením exotické zahrady, která je nedílnou součástí sanatoria. Za objektem založil slovenský botanik a zahradník Arboreta Mlyňany Jozef Mišák dendrologicky pestrou zahradu. Rostliny byly vysázeny podle zásady zeleň po celý rok. Původně zde bylo vysazeno 120 druhů, z toho 30 jehličnatých a 26 listnatých, stálezelených cizokrajných dřevin.\n\nZahrada byla zasazena do svažitého terénu, proto byla upravena na několik teras spojených stezkami. Nacházely se zde lavičky, fontána upravená pro kaskádovité padání vody a mnohé intimní zákoutí.\n\nModerní sochy jako Matka s dítětem nebo Milenci umocňovaly pocit galerie pod širým nebem.\nSvou funkcí jako zahrada pro pacienty je ojedinělá na Slovensku.\nJejí řešení bylo úzce spjato s rekreačními složkami a rehabilitačními prvky jako bazén a plocha - plató na sezení, sloužící jako tzv. sluneční lázeň.\n\nV současnosti se pracuje na záchraně jednotlivých soch a architektonických prvků zahrady.\n\nPůvodně měla zahrada celkem tři možná místa vstupu - jedno z Bartoňové a dvě ze dvora příslušejícího objektu nemocnice. Východní vstup, tvořený klikatým schodištěm a romantickým chodníkem dnes již neexistuje; na jeho místě stojí necitlivá přístavba ambulancí k nemocnici z osmdesátých let. Jediný, dnes používaný vstup je při západní straně budovy nemocnice a tvoří ho dlouhé schodiště s bočními výstupy na jednotlivé terasy a chodníky. Trávníky, které byly v šedesátých až osmdesátých letech relativně dobře udržované, dnes pustnou a jsou zarostlé náletovými dřevinami, nepůvodními keři, břečťanem a psím vínem (Partenocissus).\nNefunkční bazén přes třicet let \"slouží\" jako past pro zatoulané ježky, kteří nemohou vylézt zpět.\n\nV roce 2006 byla snaha magistrátu o vynětí zahrady zpod ochrany, ale zatím platí nezměněný status quo z předešlých let.\n\n15. 12. 2011 nabyla účinnost vyhláška Krajského úradu životného prostredia v Bratislave č. 12/2011 z 16. 12. 2011, kterou sa zrušila ochrana chráněného areálu Kochova záhrada.\n\nKochova zahrada spolu s budovou Kochova sanatoria je však stále (od 11.12.1985) chráněná jako Národní kulturní památka SR.\n\n\n"}
{"id": "1135954", "url": "https://cs.wikipedia.org/wiki?curid=1135954", "title": "Kochovo sanatorium", "text": "Kochovo sanatorium\n\nKochovo sanatorium se nachází ve vilové čtvrti v Bratislavě, severozápadně od centra města na Partizánské ulici. Bylo založeno MUDr. Karlem Kochem.\n\nJe výsledkem spolupráce tradičně orientovaného architekta Dušana Jurkoviče a funkcionalisticky orientovaných architektů Jindřicha Mergance a Otmara Klimeše. Objekt původně sloužil jako malé ženské sanatorium založené profesorem Karlem Kochem, který výrazně přispěl k jeho formování svými lékařskými zkušenostmi. V době svého vzniku bylo považováno za nejmodernější sanatorium v ​​Československu.\n\nDílo je zapsáno jako Národní kulturní památka do Ústředního seznamu památkového fondu Slovenské republiky a je zařazeno do seznamu mezinárodní organizace na ochranu moderní architektury DOCOMOMO. Zároveň je považováno za dílo velmi vysoké architektonické kvality.\n\n\nMírným zalomením hmoty ve tvaru V se objekt zdánlivě zmenšuje a tím lépe zapadá do okolní nižší vilové zástavby. Svým třídílným členěním harmonizuje s okolím, což vyplývá z faktu, že architekti neusilovali překročit limity lokality. Budova je symetrická a vyniká kultivovaným funkcionalistickým tvaroslovím. Fasády jsou řešeny jednoduše s velkými okny, dominuje zde horizontální členění podpořeny horizontálním spárováním obkladu. Díky tomuto obkladu připomíná holandskou architekturu dvacátých let. Uprostřed průčelí jsou pásová okna. I v interiérech se spojuje jednoduchost funkcionalismu s tradiční kompozicí prostoru a honosným materiálovým provedením. Barevný soulad decentních materiálů, vzdušný architektonický projev a přehlednost řešení dodávají budově velkou dávku lidskosti. Hlavními determinanty řešení byly hygiena, světlo, slunce a zdraví.\n\nSymetrická forma umožnila vytvořit čistou a jednoduchou dispozici. V půdorysu má tvar roztaženého V se zkoseným rohem. Objekt je zasazen do svahu. Severní stranou je obrácen do Partizánské ulice a jižní do zahrady. Budova je řešena jako dispoziční trojtrakt a má 4 patra. Sloužila jako porodnice a na léčení ženských chorob. Původně měla kapacitu 36 lůžek. Pokoje pro pacientky, řešené jako jedno- a dvoulůžkové se nacházely v bočních křídlech na prvním a druhém patře. Pokoje orientované na jih směrem do zahrady byly větší a měly balkon. Každý pokoj byla realizována v jiném barevném tónu ve snaze eliminovat nemocniční vzhled střediska. Na svou dobu byly pokoje komfortně a technicky vybavené, byly zde signální zvonky a světla, telefon a rádio. V stěnových výklencích byly vestavěné skříně. Ve střední části dispozice sanatoria je schodiště, v přízemí jsou vstupní prostory. V prvním patře se nacházela kaple orientována do ulice. Důraz se kladl na ordinaci a operační sál a jiné úpravy pro bezchybný chod sanatoria, realizovaly se podle zkušeností doktora Karla Kocha. Charakteristické pro operační síň jsou pásová okna, které dovolovaly optimální prosvětlení místnosti. Cele dispoziční řešení vychází ze snahy vytvořit co největší komfort pro pacientky a vytvořit sanatorium na vysoké úrovni. Tomu odpovídají i přepychové vstupní prostory, vnitřní komunikace, jakož i jednotlivé pokoje. Původně se zamýšlelo s postavením domu pro doktora Kocha v zahradě sanatoria, ale tato myšlenka nebyla zrealizována.\n\nNosný systém budovy je řešen jako železobetonový skelet s cihlovou výplní. Konstrukčně je to dvojtrakt s rozponem 4,95 m x 6,50 m.\nObvodové zdi mají tloušťku 35 cm a příčky 15 cm. Celá budova je obložena z exteriéru červenohnědými keramickými obkladačkami z Jurkovičovy trnavské cihelny. Zdůrazněna je horizontální spára. Okna jsou jednoduché s ocelovými rámy. Vstupní prostory honosně obloženy travertinem a mramorem. Kaple je zasklená se šikmým zastřešením. Zvolené materiály působí decentně a přitom velmi lidským dojmem.\n\nBěhem druhé světové války se díky své poloze a vybavení stalo sanatorium německou ženskou klinikou. Po válce bylo znárodněno, doktor Koch umřel v emigraci. Nadále se používalo jako porodnice a léčebna pro ženy, je tomu tak i v současnosti.\n\nV budově stále sídlí Kochovo sanatorium.\n\nDr. Koch se rozhodl zpříjemnit pacientkám pobyt i zřízením exotické zahrady, která je nedílnou součástí sanatoria. Za objektem založil slovenský botanik a zahradník Arboreta Mlyňany Jozef Mišák dendrologicky pestrou zahradu. Rostliny byly vysázeny podle zásady zeleně po celý rok. Původně zde bylo vysazeno 120 druhů, z toho 30 jehličnatých a 26 listnatých, stálezelených cizokrajných dřevin. Zahrada byla zasazena do svažitého terénu, proto byla upravena na několik teras spojených stezkami. Nacházely se zde lavičky, fontána upravená pro kaskádovité padání vody, mnohé intimní zákoutí. Moderní sochy jako Matka s dítětem nebo Milenci umocňovali pocit galerie pod širým nebem. Svou funkcí jako zahrada pro pacienty je na Slovensku ojedinělá. Její řešení bylo úzce spjaty s rekreačními složkami a rehabilitačními prvky jako bazén a plocha, plató na sezení sloužící jako tzv. sluneční lázeň.\n\nV současnosti se pracuje na záchraně jednotlivých soch a architektonických prvcích zahrady.\n\n"}
{"id": "1135963", "url": "https://cs.wikipedia.org/wiki?curid=1135963", "title": "Mosambické námořnictvo", "text": "Mosambické námořnictvo\n\nMosambické námořnictvo (portugalsky: \"Marinha Moçambique\") je součástí mosambických ozbrojených sil. Patří mezi malá námořnictva. Hlavním úkolem námořnictva jsou hlídkování a ochrana výhradní námořní ekonomické zóny s rybolovnými oblastmi a ložisky nerostů.\n\nMosambické námořnictvo vzniklo v roce 1975 po vyhlášení nezávislosti země na Portugalsku. S výcvikem personálu pomáhaly Tanzanie a Sovětský svaz, který se také stal hlavním dodavatelem výzbroje (dalším zdrojem se stalo Portugalsko). Mosambické námořnictvo bylo nasazeno v občanské válce probíhající v letech 1966–1992.\n\nV roce 1977 byl dodán hlídkový člun třídy \"Poluchat\" (vyřazen 1982, celkem jich bylo dodáno šest), v letech 1979–1982 bylo dodáno sedm hlídkových člunů sovětského projektu 1400ME (v kódu NATO třída \"Zhuk\") a v roce 1985 ještě dva starší hlídkové čluny třídy \"SO 1\". Roku 1986 země získala tři pobřežní minolovky projekt 1258E (v kódu NATO třída \"Yevgenya\"). Nadto námořnictvo provozovalo dva portugalské čluny třídy \"Ballatrix\" a tři čluny typu \"Jupiter\". V 90. letech byly ze služby vyřazena všechna plavidla vyjma tří člunů typu \"Zhuk\".\n\nDne 5. září 2013 Mosambik zadal francouzské loděnici Constructions Mécaniques de Normandie velký kontrakt v hodnotě 200 milionů eur na zásadní modernizaci námořnictva. Dle tohoto kontraktu mají být dodány tři lehké oceánské hlídkové trimarany Ocean Eagle 43, tři hlídkové interceptory HSI 32 (v roce 2015 objednány další tři) a 18 rybářských trawlerů.\n"}
{"id": "1135966", "url": "https://cs.wikipedia.org/wiki?curid=1135966", "title": "Astoria Palace", "text": "Astoria Palace\n\nAstoria Palace je polyfunkční administrativní budova v centru Bratislavy, v městské části Staré Město na Hodžově náměstí.\n\nVýstavba začala v říjnu 2004, odkdy bylo v dané lokalitě zavedeno dopravní omezení, při kterém byl zabrán jeden jízdní pruh. Toto dopravní omezení bylo odstraněno koncem srpna 2007, a celá stavba byla dokončena počátkem roku 2008 s výjimkou podchodu na Hodžově náměstí.\n\nProjekt komplexu se plánoval již od roku 1993 a dokončení komplexu bylo několikrát odloženo. S výstavbou Astoria Palace souvisí i rekonstrukce a zkulturnění podchodu na Hodžově náměstí. Samotná budova obsahuje sedm nadzemních podlaží, v parteru je výstup z podchodu a pěší komunikace, která propojuje ulice Palisády a Panenskou na Staroměstskou a je tu zastávka městské hromadné dopravy.\n\n"}
{"id": "1135967", "url": "https://cs.wikipedia.org/wiki?curid=1135967", "title": "Severomoravské vodovody a kanalizace Ostrava", "text": "Severomoravské vodovody a kanalizace Ostrava\n\nSeveromoravské vodovody a kanalizace Ostrava a.s. (SmVaK) jsou největším dodavatelem pitné vody v Moravskoslezském kraji. Hlavní výrobní činností je výroba a dodávky pitné vody a odvádění a čistění odpadních vod. V roce 2017 společnost vyrobila 60 406 tisíc m³ pitné vody. Délka vodovodní sítě je 5061 kilometrů, délka kanalizační sítě je 1844 kilometrů.\n\nRozhodujícím vlastníkem SmVaK je Aqualia Czech S.L. s 98,68 % akcií. Jediným vlastníkem majoritního akcionáře je FCC Aqualia, S.A.\n\nHlavní výrobní činností je výroba a dodávka pitné vody spolu s odváděním a čištěním odpadních vod. Touto činností se společnost zabývá v okresech Frýdek-Místek, Karviná, Nový Jičín a Opava. Dodávky vody zajišťuje také městům Ostrava, Studénka, Hlučín a dalším obcím. Pitnou vodou je zásobována část Přerovska (Hranice na Moravě, Lipník nad Bečvou, Přerov) a příhraniční část Polska (Jastrzębie-Zdrój). Provozuje také kanalizace a čistírnu odpadních vod města Bruntál, obcí Světlá Hora, Mosty u Jablunkova, Dolní Domaslavice, Velké Losiny nebo Leskovec nad Moravicí a rozvody vody Sdružení obcí Syrákov ve Zlínském kraji.\n\n95 % pitné vody je vyrobeno z centrálních zdrojů ve správě Povodí Odry ve třech hlavních úpravnách vody Ostravského oblastního vodovodu. Zdrojem jsou údolní nádrže Kružberk v podhůří Jeseníků a Šance a Morávka v Beskydech. Ostravský oblastní vodovod je základní výrobní a distribuční systém zajišťující dodávku pitné vody v Moravskoslezském kraji. Do provozu byl uveden v roce 1958. Jedná se o páteřní vodárenský systém s délkou vodovodní sítě 504 kilometrů, kapacitou úpraven vod 5470 litrů za sekundu, 113 vodojemy s kapacitou 303 000 m³.\n\nSpolečnost zajišťuje dodávky také v obcích s místními zdroji vody (například některé obce na Opavsku, Frýdecko-Místecku nebo Třinecku). Voda je dodávána také pro město Ostrava (v roce 2017 v objemu 10 659 tisíc m³), kterou na území města distribuuje společnost Ostravské vodárny a kanalizace. Společnost provozuje 46 úpraven vod, 219 čerpacích a přečerpávacích stanic.\n\nDodávky pitné vody pro více než 725 000 obyvatel, 133 tisíc vodovodních přípojek s celkovou délkou 771 kilometrů.\n\nSpolečnost SmVaK provozuje 368 vodojemů s objemem více než 390 tisíc metrů krychlových.\n\nKanalizační síť v 80 obcích s celkovou délkou 1844 kilometrů. Na síť prostřednictví kanalizačních přípojek je napojeno 515 tisíc obyvatel.\n\nSpolečnost provozuje 157 kanalizačních čerpacích stanic, 68 čistíren odpadních vod (65 mechanicko-biologických, 3 mechanické) s celkovou kapacitou 271 246 m za den.\n\nPožadavky na kvalitu pitné vody se řídí legislativou, která zahrnuje také požadavky směrnic EU. Stanovení hygienických požadavků na pitnou a teplou vodu i četnost a rozsah kontroly pitné vody. Kontinuální monitoring, rozbory kvality pitné vody dodávané do sítě a laboratorní kontrola.\n\nRozbory surové vody (před úpravou), v průběhu úpravárenského procesu i vody upravené. Analýzy pitné vody u zákazníka (odběry z kohoutku). Zveřejňování výsledků rozborů kvality každý týden na www.smvak.cz dle jednotlivých parametrů. Kvalita vody se v posledních letech prokazatelně zlepšila díky lepšímu stavu životního prostředí (vyšší kvalita surové vody) a díky zavádění moderních postupů při úpravě vody.\n\nVýnosy 2,42 miliardy korun v roce 2017, zisk před zdaněním 372,78 milionu korun. 129 108 odběratelů k 31. 12. 2017, z toho 117 131 fyzických osob, 11 977 právnických osob. \n\nSpolečnost každoročně investuje více než půl miliardy korun do rekonstrukcí, obnovy a výstavby vodovodních a kanalizačních zařízení. \n\nBezpečnost práce – Řízení bezpečnosti práce dle normy ČSN OHSAS 18001, v roce 2018 prošla společnost dozorovým auditem. Pravidelné vyhodnocování a vyhledávání rizik, stanovení opatření k jejich eliminaci na zdraví a bezpečnost zaměstnanců. Používání moderních osobních ochranných pomůcek.\n\n860 zaměstnanců v roce 2017.\n\nInvestice do odkanalizování a čistění odpadních vod, obnova nevyhovujících kanalizačních sítí, rekonstrukce a modernizace kanalizačních čerpacích stanic a čistíren odpadních vod. Investice do kanalizací v Karviné, Havířově, Českém Těšíně, Vratimově, Brušperku, Novém Jičíně, Vítkově a Opavě v roce 2017. Investice do hygienizace kalů v oblasti kalového hospodářství v roce 2017 (Nový Jičín, Albrechtice). Investice do zvýšení efektivity čistění odpadních vod – rekonstrukce a doplnění technologií ČOV. Držitel normy ČSN EN ISO 14001:2005.\n\nSpolupráce s VŠB-TU Ostrava\n\nKohoutkový inspektor – podpora pití kohoutkové vody v restauracích\n\nDen vody – zapojení do akcí souvisejících s celosvětově stanoveným Světovým dnem vody\n"}
{"id": "1135973", "url": "https://cs.wikipedia.org/wiki?curid=1135973", "title": "Mads Rasmussen", "text": "Mads Rasmussen\n\nMads Reinholdt Rasmussen (* 24. listopadu 1981, Idestrup, Dánsko) je dánský veslař lehké váhy. Na olympijských hrách 2012 v Londýně získal zlatou medaili na dvojskifu lehkých vah. O čtyři roky dříve na olympiádě v Pekingu získal bronz. Je též dvojnásobným mistrem světa. Při zisku všech medailí na dvojskifu byl jeho partnerem na lodi Rasmus Quist Hansen.\n\n"}
{"id": "1135974", "url": "https://cs.wikipedia.org/wiki?curid=1135974", "title": "Tomáš Kratochvíl (politik)", "text": "Tomáš Kratochvíl (politik)\n\nTomáš Kratochvíl (* 1. května 1968) je český politik a právník, od roku 2014 starosta městské části Brno-Bystrc, člen ČSSD.\n\nOd roku 2007 je členem ČSSD, od roku 2012 předseda místní organizace strany. Osobními politickými tématy Tomáše Kratochvíla jsou podpora sportu, prosazování zásady subsidiarity (zvyšování pravomocí místních samospráv) a imigrační politika země. Aktivně se vyslovil proti obcházení pravidel pro přidělování městských bytů ve prospěch cizinců. Je signatářem memoranda Spravedlivé město, platformy prosazující změnu v dělbě kompetencí mezi městskými částmi Brna a vedením města. Zasazuje se o rovnoprávné rozdělování peněz z rozpočtu Brna na kulturní i jiné účely.\n\nDo zastupitelstva Městské části Brno-Bystrc kandidoval jako člen ČSSD už v komunálních volbách v roce 2010, ale neuspěl. Zvolen byl až ve volbách v roce 2014 z pozice lídra kandidátky ČSSD. Dne 6. listopadu 2014 se stal starostou městské části, ve funkci vystřídal Vladimíra Vetchého.\n\nVe volbách v roce 2018 opět obhájil post zastupitele městské části Brno-Bystrc, také tentokrát byl lídrem kandidátky. V polovině listopadu 2018 byl opět zvolen starostou městské části Brno-Bystrc.\n\nŽije v Brně-Bystrci. Jeho koníčky jsou historie, turistika, cyklistika a další sporty. Je nadšeným motorkářem.\n\nV roce 2015 byl pravomocně odsouzen za úmyslné ublížení na zdraví a výtržnost. V roce 2018 přiznal porušení zákona tím, že úmyslně odevzdal chybné majetkové přiznání. V majetkovém přiznání neuvedl, že během volebního období koupil v městské části dům v hodnotě osmi milionů korun a zatajil také další příjmy. \n\n"}
{"id": "1135979", "url": "https://cs.wikipedia.org/wiki?curid=1135979", "title": "Starý u Soběslavi", "text": "Starý u Soběslavi\n\nStarý u Soběslavi je rybník, který se nachází 2 km jihovýchodně od města Soběslav v okrese Tábor v Jihočeském kraji.\n\nRybník je napájen Doňovským potokem, který přitéká od východu a plyne dále západním směrem kde se po 2 km vlévá do řeky Lužnice.\nOkolní nivy Doňovského potoka jsou dle územního plánu města Soběslav vyhlášený lokálním biokoridorem. Starý u Soběslavi je největší ze soustavy čtyř rybníků - v sousedství se dále nacházejí rybníky Velký, Lickov a Poloboží.\n"}
{"id": "1135981", "url": "https://cs.wikipedia.org/wiki?curid=1135981", "title": "Zákon převrácených čtverců", "text": "Zákon převrácených čtverců\n\nZákon převrácených čtverců () je fyzikální zákon, který říká, že intenzita klesá s druhou mocninou vzdálenosti od zdroje. Platí pro intenzitu fyzikálního pole (elektrického, magnetického či gravitačního) i pro intenzitu záření (světla či zvuku).\n\nMatematicky lze vyjádřit takto:\n\nA rovněž takto:\n"}
{"id": "1135982", "url": "https://cs.wikipedia.org/wiki?curid=1135982", "title": "Smart mince", "text": "Smart mince\n\nSmart mince jsou mince s vysokou investiční a sběratelskou hodnotou. Od roku 2011 je vydává Česká mincovna v Jablonci nad Nisou. Smart mince jsou plnohodnotnými platidly, které Česká mincovna razí v licenci novozélandské mincovny.\n\nNominální hodnota těchto mincí se pohybuje v rozmezí od 50 do 10 tisíc novozélandských dolarů..\n\nSmart mince jsou osvobozené od DPH. Pro svoji vysokou uměleckou a sběratelskou hodnotu jsou velmi atraktivní investicí. Jejich autory jsou renomovaní čeští umělci a většinou jejich zpracování připomíná významná výročí událostí nebo osobností.\n\nV emisním plánu pro rok 2017 přejmenovala Česká mincovna smart mince na \"pamětní mince České mincovny\" a \"investiční medaile České mincovny\". Na averzní straně se objevují dolary Nového Zélandu a nové také mince států Fidži a Tuvalu.\n\n"}
{"id": "1135984", "url": "https://cs.wikipedia.org/wiki?curid=1135984", "title": "Nakladatelství Pasparta", "text": "Nakladatelství Pasparta\n\nNakladatelství PASPARTA, o. p. s. bylo založeno roku 2013 Národním ústavem pro autismus, z.ú. Bylo založeno jako sociální podnik. Za cíl si klade zlepšení informovanosti veřejnosti o problematice autismu. Zároveň jako sociální podnik poskytuje pracovní uplatnění lidem s PAS (zkratka pro poruchy autistického spektra).\n\nVydává knihy nejen pro odbornou veřejnost (knihy z oblasti psychologie, pedagogiky, speciální pedagogiky a dalších příbuzných oborů), ale i knihy pro děti. Tyto knihy mají dětem pomoci naučit se zvládat běžné činnosti (např. absolvovat návštěvu lékaře, nachystat si pití a podobně).\n\nKromě vydávání knih se zabývá i pořádáním vzdělávacích seminářů a kurzů.\n\n"}
{"id": "1135986", "url": "https://cs.wikipedia.org/wiki?curid=1135986", "title": "Jiří Pála", "text": "Jiří Pála\n\nJiří Pála (* 21. června 1956) je bývalý český fotbalista, obránce.\n\nV československé lize hrál za Baník Ostrava. Nastoupil v 5 ligových utkáních. Gól v lize nedal. Ve druhé nejvyšší soutěži hrál za VOKD Poruba.\n\n"}
{"id": "1135987", "url": "https://cs.wikipedia.org/wiki?curid=1135987", "title": "Geraltovští z Geraltovic", "text": "Geraltovští z Geraltovic\n\nGeraltovští z Geraltovic byl starý slezsko-polský rod připomínaný v 17. století na Krnovsku a Hlučínsku. Byl větví Saszowské dynastie. Erbem rodu byla polská erbovní figura zvaná .\n"}
{"id": "1135988", "url": "https://cs.wikipedia.org/wiki?curid=1135988", "title": "HAL HF-24 Marut", "text": "HAL HF-24 Marut\n\nHindustan HF-24 Marut (Démon větru) byl indický dvoumotorový proudový stíhací/bombardovací letoun ze 60. let 20. století.\n\nHF-24 (Hindustan Fighter) vznikl podle požadavku štábu letectva (ASR-Air Staff Requirement), vydaného v polovině 50. let 20. století na víceúčelový stroj dosahující rychlosti M=2, dostupu přes 18 000 m a 800 km bojového poloměru. Za hlavního konstruktéra byl vybrán dr. Kurt Waldemar Tank, bývalý šéfkonstruktér brémské firmy Focke-Wulf.\n\nV srpnu 1956 dorazil dr. Tank s asistentem ing. Mittelhübnerem do Bangalore, s úkolem vytvořit konstrukční tým, který by realizoval zadání ASR. Výsledkem práce týmu dr. Tanka v továrně HAL byl v dubnu 1959 vzlet ve vleku makety-kluzáku projektovaného letounu v měřítku 1:1. Celkem bylo provedeno 78 úspěšných letů.\n\nPůvodně určený motor Bristol Orpheus B.Or.12 o tahu 36,3 kN pro HF-24, vyvíjený původně pro nadzvukovou verzi letounu Folland Gnat, však nebyl dokončen. Společnost HAL proto jednala s výrobci pohonných jednotek v Evropě a Americe o možném motoru požadovaného tahu. Ze SSSR následně došlo šest motorů Tumanskij RD-9B, které poháněly MiG-19S, rozměry i tahem zhruba odpovídající B.Or.12. Potíže s pumpáží a nedostatečná životnost vedlo IAF k ukončení dalšího jednání o dodávkách a licenční výrobě, včetně dalšího uvažovaného sovětského motoru Klimov VK-7.\n\nSamotná stavba prototypu označeného HF-001 byla zahájena v dubnu 1960 a souběžně s ní probíhaly i testy modelů v aerodynamických tunelech Indického vědeckého ústavu v Bangalore. Problémy s motory byly vyřešeny zástavbou dvojice slabších pohonných jednotek Bristol Orpheus 703 bez přídavného spalování o tahu po 21,6 kN.\n\nTříměsíční pozemní zkoušky na dráze mateřského závodu započaly 11. března 1961, první let pak provedl pilot Surendžán Dás 17. června 1961. 24. června byl první vyrobený Marut (sériové číslo BR462) předveden oficiálním hostům.\nKrátce po prvním prototypu byl dokončen i drak pro statické zkoušky, druhý prototyp (BR463) se k letovým testům připojil 4. října 1962.\n\nIndická vláda nejprve objednala 18 předsériových letounů a zanedlouho i první sérii 62 kusů HF-24. Dodávky se protáhly až do roku 1978.\n\nV roce 1963 se jako další alternativa pohonné jednotky objevil motor E-300, který na zakázku egyptské vlády vyvíjel rakouský inženýr Ferdinand Brandner v leteckých závodech v Helwánu u Káhiry. V listopadu 1964 byla podepsána smlouva o společném vývoji tohoto motoru s devítistupňovým osovým kompresorem, dvoustupňovou turbínou a přídavným spalováním, označeného pro HF-24 EI-300. V březnu 1967 byl v Helwánu zalétán HF-24 Marut Mk.IBX s jedním Orpheem 703 a jedním EI-300. Výkony egyptského motoru zcela zklamaly, proto byl v roce 1969 celý společný vývoj EI-300 zastaven.\n\nBěhem zkoušek předsériových Marutů probíhaly pokusy s vývojem vlastního přídavného spalování k jednoproudovým lopatkovým motorům Orpheus 703. Vznikl tak jeden exemplář Marut HF-24 Mk.IA a dva Mk.IR. Celý vývoj skončil neúspěšně, protože 27% přírůstek tahu stěží vyrovnal aerodynamický odpor rozšířeného trupu. Navíc při katastrofě jednoho HF-24 Marut Mk.IR v lednu 1970 zahynul pilot S. Dás.\n\nVzhledem k nízkému tahu britských motorů Bristol zůstaly výkony Marutů daleko za očekáváním a jejich uživatel IAF nakonec změnil ve spolupráci s výrobcem prvotní určení HF-24 z přepadového stíhání na přímou podporu pozemních sil a bitevní útoky v taktické hloubce. Stíhací úkoly nakonec převzaly importované, posléze z dovezených dílů montované a konečně v Indii licenčně vyráběné stroje MiG-21, vycházející z linek koncernu HAL v Nasiku.\n\nV lednu 1970 vzlétl prototyp dvoumístné cvičné varianty HF-24 Marut Mk.IT, který již vznikl pod vedením indického šéfkonstruktéra po ukončení spolupráce s dr. Tankem. Cvičné letouny postrádaly oproti Mk.I výsuvnou trupovou raketnici Matra 103 pro 50 raket SNEB ráže 68 mm.\n\nVýroba jednomístných Mk.I byla ukončena 132. kusem včetně prototypů v roce 1974, v roce 1978 uzavřel linku HF-24 18. a poslední cvičný Mk.IT.\n\nPrvní předsériový HF-24 Marut Mk.I (BD828), zalétaný v dubnu 1963, byl v květnu slavnostně předán IAF. Sériové stroje opustily výrobní linku až koncem roku 1967.\n\nV indickém letectvu byly Maruty zařazeny ke třem jednotkám. Nejdříve je obdržela 10. letka, která převzala předsériové letouny HF-24 v dubnu 1967, následovaná 220. letkou v Púně, jenž přezbrojila na sériové letouny v dubnu 1969 a nakonec byly dodány letce č. 31. Později 10. a 220. letka přezbrojila na dovezené bitevníky MiG-23BN.\n\nBojově byly HF-24 Marut poprvé nasazeny 4. prosince 1971 během indicko-pákistánské války. Vzlétaly ze základen v rádžasthánské poušti Thár a pomocí raket T-10 popř. pum ničily pákistánské letecké základny a nástupní prostory v Sindu až do 300 km za linií fronty. Útočily rovněž na pevná opevnění i kolony vozidel palbou čtveřice kanónů Aden Mk.II ráže 30 mm. Žádný HF-24 nebyl zničen pákistánským stíhacím letectvem, naopak 7. prosince 1971 sestřelil Marut pákistánský F-86 Sabre. Vzhledem k silné protivzdušné obraně bylo ovšem sestřeleno několik HF-24 při útocích na pozemní cíle.\n\nÚdaje platí pro verzi Mk.I\n\n"}
{"id": "1135992", "url": "https://cs.wikipedia.org/wiki?curid=1135992", "title": "Ladislav Hahn (1953)", "text": "Ladislav Hahn (1953)\n\nLadislav Hahn (* 1953) je bývalý český fotbalista, útočník.\n\nV československé lize hrál za Baník Ostrava. Gól v lize nedal. Ve druhé nejvyšší soutěži hrál za VOKD Poruba.\n\n"}
{"id": "1135997", "url": "https://cs.wikipedia.org/wiki?curid=1135997", "title": "Antoni Leszczewicz", "text": "Antoni Leszczewicz\n\nAntoni Leszczewicz, MIC (30. září 1890, Abramowszczyźna – 17. února 1943, Rosica u Vitebsku) byl polský římskokatolický duchovní, člen kongregace Mariánů, oběť nacistického pronásledování katolické církve. V katolické církvi je uctíván jako blahoslavený.\n\nByl synem Jana Leszczewicze a jeho manželky Karoliny, rozené Sadowské. V roce 1909 vstoupil do kněžského semináře v Petrohradě a 13. dubna 1914 byl vysvěcen na kněze. Následně působil jako kaplan a středoškolský pedagog. Poté byl farářem v Irkutsku a na dalších dvou místech. V roce 1934 byl vyznamenán stříbrným záslužným křížem. Na konci roku 1937 odešel na několik měsíců do Japonska a v roce 1938 odešel do Říma. Zde v roce 1939 vstoupil do Kongregace kněží Mariánů. Během noviciátu oslavil 25. výročí svého kněžského svěcení. Dne 13. června 1939 složil první řeholní sliby. Začal pastoračně působit ve farnosti Drui. Již za nacistické okupace se účastnil se svým spolubratrem Jerzym Kaszyrou lidových misií v Daugavě. Stal se představeným misijní skupiny v Běloruské sovětské socialistické republice.\n\nPo vypuknutí druhé světové války prožil sovětskou okupaci a v roce 1941 se octl v oblasti kontrolované nacisty. Byl varován, že je v nebezpečí, ale rozhodl se neopustit sobě svěřené lidi. Nacisté jej zatkli a 17. února 1943 zaživa upálili ve stodole spolu se skupinou věřících.\n\nBeatifikován byl 13. června 1999 papežem Janem Pavlem II. ve skupině 108 polských mučedníků z druhé světové války. Jeho liturgická památka je slavena 17. února a zároveň 12. června ve skupině mučedníků, s nimiž byl beatifikován.\n\n"}
{"id": "1136000", "url": "https://cs.wikipedia.org/wiki?curid=1136000", "title": "Radim Straka (1953)", "text": "Radim Straka (1953)\n\nRadim Straka (* 25. února 1953) je bývalý český fotbalový brankář. Po skončení aktivní kariéry působil jako trenér brankářů. Jeho syn Radim Straka odchytal jedno utkání v nejvyšší soutěži.\n\nV československé lize hrál za LIAZ Jablonec, nastoupil ve dvou utkáních. Gól v lize nedal. Ve druhé nejvyšší soutěži hrál za Auto Škoda Mladá Boleslav.\n\n\n\n"}
{"id": "1136001", "url": "https://cs.wikipedia.org/wiki?curid=1136001", "title": "Gyllene Tider", "text": "Gyllene Tider\n\nGyllene Tider je švédská poprocková skupina. Skupina vznikla v roce 1977 pod názvem Grape Rock. Aktivní je dodnes. Jejími členy jsou Per Gessle, Mats „MP“ Persson, Micke „Syd“ Andersson, Anders Herrlin a Göran Fritzon.\n\n\n"}
{"id": "1136003", "url": "https://cs.wikipedia.org/wiki?curid=1136003", "title": "Joint Light Tactical Vehicle", "text": "Joint Light Tactical Vehicle\n\nJoint Light Tactical Vehicle (JLTV) (česky \"společné lehké taktické vozidlo\") je víceúčelové lehké terénní obrněné vozidlo vyvíjené pro americkou armádu výrobcem nákladních a obrněných automobilů Oshkosh Corporation jako náhrada vozidel HMMWV. Americká armáda plánuje odebrání 49 100 vozidel JLTV a americká námořní pěchota dalších 5500 vozidel.\n\nDo užšího výběru se dostala vozidla společností Oshkosh (L-ATV), AM General a Lockheed Martin. V srpnu 2015 byl vítězem programu JLTV zvoleno vozidlo Oshkosh. Zároveň bylo pro americkou armádu a námořní pěchotu objednáno prvních 16 901 vozidel počáteční výrobní produkce a plné výrobní produkce (od roku 2018), které mají být dodány do osmi let (zakázka má hodnotu 6,7 miliard dolarů). První armádní jednotka vozidla převezme roku 2018, námořní pěchota dostane první vozidla roku 2022. Dodávky pro námořní pěchotu mají pokračovat do roku 2022 a pro armádu až do roku 2040.\n"}
{"id": "1136004", "url": "https://cs.wikipedia.org/wiki?curid=1136004", "title": "Petr Špelina", "text": "Petr Špelina\n\nPetr Špelina (2. července 1830 Osek – 16. prosince 1897 České Budějovice) byl rakouský římskokatolický duchovní a politik z Čech, ve druhé polovině 19. století poslanec Říšské rady a děkan katedrální kapituly v Českých Budějovicích.\n\n3. srpna 1856 byl vysvěcen na kněze. Získal titul doktora bohosloví. Působil jako děkan katedrální kapituly v Českých Budějovicích a sídelní kanovník.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii venkovských obcí v Čechách, obvod Budějovice, Třeboň atd. Ve volebním období 1885–1891 se uvádí jako Dr. Petr Špelina, kanovník, bytem České Budějovice.\n\nNa Říšské radě se přidal k Českému klubu, který od konce 70. let sdružoval staročechy, mladočechy, českou konzervativní šlechtu a moravské národní poslance. Sám byl členem staročeské strany.\n\nZemřel v prosinci 1897 po dlouhé nemoci. Krátce před smrtí se odebral na léčení do Karlových Varů, ale terapie nebyla úspěšná a jeho stav se dále zhoršil. Musel být převezen zpět do Českých Budějovic.\n"}
{"id": "1136007", "url": "https://cs.wikipedia.org/wiki?curid=1136007", "title": "Nicol Davidová", "text": "Nicol Davidová\n\nNicol Davidová (* 26. srpna 1983 Penang) je malajsijská hráčka squashe. V letech 2006 až 2015 byla po dobu 112 měsíců ženskou světovou jedničkou v tomto sportu, což je rekord od zavedení žebříčku v roce 1983. V letech 1999 a 2001 byla juniorskou mistryní světa, dvouhru na seniorském mistrovství světa ve squashi vyhrála v letech 2005, 2006, 2008, 2009, 2010, 2011, 2012 a 2014. Vyhrála Hry Commonwealthu ve dvouhře 2010 a 2014, ve smíšené čtyřhře byla s Ong Beng Heem druhá v roce 2002 a třetí v roce 2010. Na Asijských hrách vybojovala zlaté medaile ve dvouhře v letech 1998, 2006, 2010 a 2014, v letech 2010 a 2014 přidala také titul s družstvem Malajsie. Vyhrála Světové hry v letech 2005, 2009 a 2013 a je pětinásobnou vítězkou British Open Squash Championships (2005, 2006, 2008, 2012 a 2014. Na mistrovství světa družstev ve squashi byla s týmem Malajsie druhá v roce 2014 a třetí v letech 2006, 2008, 2010 a 2012. V dosavadní kariéře vyhrála 79 turnajů a v dalších dvaceti prohrála ve finále. Women's Squash Association ji vyhlásila nejlepší hráčkou roku v letech 2006 až 2010 a v roce 2012, v roce 2007 obdržela cenu pro nejlepší sportovkyni asijského kontinentu. Za své sportovní úspěchy obdržela jako nejmladší osoba v dějinách státu Penang šlechtický titul Datuk.\n\n"}
{"id": "1136009", "url": "https://cs.wikipedia.org/wiki?curid=1136009", "title": "František Viktor Veselý", "text": "František Viktor Veselý\n\nFrantišek Viktor Veselý též František Vítězslav Veselý nebo jen Viktor Veselý či Vítězslav Veselý (22. ledna 1853 Nová Paka – 27. listopadu 1907 Praha), byl rakouský statkář a politik z Čech, v 2. polovině 19. století poslanec Říšské rady.\n\nV roce 1880 se stal starostou Čertous v roce 1880. V letech 1890–1907 byl kronikářem obcí Čertousy a Horní Počernice a sepsal dějiny těchto vesnic. Patřil mu statek v Čertousích. Byl též členem správní rady Spolkového rolnického cukrovaru ve Vinoři.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii venkovských obcí v Čechách, obvod Karlín. Mandát obhájil ve volbách roku 1891, nyní za obvod Příbram, Hořovice atd. Rezignoval 21. dubna 1894. Ve volebním období 1885–1891 se uvádí jako Franz Victor Veselý, kanovník, bytem České Budějovice.\n\nNa Říšské radě se přidal k Českému klubu, který od konce 70. let sdružoval staročechy, mladočechy, českou konzervativní šlechtu a moravské národní poslance. V rámci Českého klubu se v roce 1888 uvádí jako staročech. V roce 1890 ovšem přestoupil do samostatného mladočeského poslaneckého klubu.\n\nZemřel v listopadu 1907 v Praze. Pohřben byl v Chvalech.\n"}
{"id": "1136015", "url": "https://cs.wikipedia.org/wiki?curid=1136015", "title": "Manfred Rulffs", "text": "Manfred Rulffs\n\nManfred Rulffs (6. března 1935, Kiel – 15. ledna 2007, Ratzeburg) byl německý veslař. Na Letních olympijských hrách 1960 v Římě získal zlatou medaili v závodě osmiveslic. Reprezentoval zde tým sjednoceného Německa.\n\n"}
{"id": "1136017", "url": "https://cs.wikipedia.org/wiki?curid=1136017", "title": "Proseč (Ralsko)", "text": "Proseč (Ralsko)\n\nProseč () je zaniklá obec v okrese Česká Lípa ve východním okraji bývalého vojenského prostoru Ralsko, kvůli jehož založení zanikla. Ležela asi 7,5 km severovýchodně od Kuřívod. Původní zabrané katastrální území bylo \"Olšina\", současné je \"Jabloneček\" v novodobém městě Ralsko.\nVe správním obvodu Proseče byla osada (vesnice) Kostřice, ležící zhruba 0,5 km severovýchodně.\n"}
{"id": "1136018", "url": "https://cs.wikipedia.org/wiki?curid=1136018", "title": "Josef Vraný (poslanec Říšské rady)", "text": "Josef Vraný (poslanec Říšské rady)\n\nJosef Vraný (28. prosince 1842 Sušno – 13. října 1901 Mladá Boleslav) byl rakouský politik z Čech, v 2. polovině 19. století poslanec Říšské rady a starosta Mladé Boleslavi.\n\nProdělal polytechnická studia a věnoval se hospodářské činnosti. Byl statkářem. Od roku 1869 žil se slečnou Urbanovou s Chorušic. Manželé měli dvě děti (dcera Božena a syn Bohuslav Vraný, místodržitelský koncipista v Žamberku). Působil jako člen kuratoria hospodářské školy v Mladé Boleslavi. V Boleslavi mu patřil největší zemědělský dvorec (dříve Haslerův).\n\nByl aktivní i politicky. Působil jako starosta rodného Sušna. Zastával i funkci okresního starosty v Benátkách nad Jizerou, později náměstka okresního starosty v Mladé Boleslavi. Po jistou dobu působil i jako starosta města Mladá Boleslav. Na post starosty Mladé Boleslavi byl zvolen roku 1894.\n\nV 80. letech 19. století se zapojil do zemské politiky. Ve volbách v roce 1883 byl zvolen v kurii venkovských obcí, volební obvod Nymburk, Benátky do Českého zemského sněmu.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1886 za kurii venkovských obcí v Čechách, obvod Mladá Boleslav, Nymburk atd. Nastoupil 29. září 1886 místo Josef Klíma (poslanec Říšské rady)Josefa Klímy. Rezignaci oznámil na schůzi 24. října 1888. V parlamentu ho pak nahradil Václav Janda. Ve volebním období 1885–1891 se uvádí jako Joseph Vrany, statkář a okresní starosta, bytem Mladá Boleslav.\n\nNa Říšské radě se přidal k Českému klubu, který od konce 70. let sdružoval staročechy, mladočechy, českou konzervativní šlechtu a moravské národní poslance.\n\nZemřel po krátké nemoci v říjnu 1901.\n"}
{"id": "1136029", "url": "https://cs.wikipedia.org/wiki?curid=1136029", "title": "Kaple Nanebevzetí Panny Marie (Soběhrdy)", "text": "Kaple Nanebevzetí Panny Marie (Soběhrdy)\n\nKaple Nanebevzetí Panny Marie v Soběhrdech je novorománská stavba z roku 1907.\n\nV roce 1903 dal poříčský faráře Josef Beneš podnět k sestavení komise, která sestávala z faráře, starosty obce a řídícího učitele, s cílem postavit v Soběhrdech mariánskou kapli. Myšlence byly nakloněny církevní i státní úřady a ve věci se angažovala dokonce nejvyšší místa. Ke vzniku svatostánku značně přispěl samotný císař František Josef I., dále následník trůnu, arcivévoda František Ferdinand d'Este, kardinál Lev Skrbenský z Hříště, profesor Josef Šprongl a mnoho dalších z řad obyvatelstva, církve i aristokracie. Původní plán na shromáždění prostředků k výstavbě malé kaple byl mnohonásobně překročen, a tak mohl být postavěn poměrně veliký kostel, který pojme 250 osob.\n\nPseudorománský kostel byl dokončen v roce 1907. Na svátek Nanebevzetí Panny Marie 15. srpna téhož roku 1907 byl kostel vysvěcen. \n\nKostel je spravován z farního úřadu Poříčí nad Sázavou a hřbitov v Žíňanech, který patří ke kostelu je ve správě obce. Bohoslužby se konají každou každou sobotu, v zimě 15.30, respektive v 18.30 v letním období.\n\n"}
{"id": "1136030", "url": "https://cs.wikipedia.org/wiki?curid=1136030", "title": "Valentin Borejko", "text": "Valentin Borejko\n\nValentin Vasiljevič Borejko ( Валентин Васильевич Борейко; 27. října 1933, Leningrad – 27. prosince 2012, Petrohrad) byl sovětský veslař. Na olympijských hrách 1960 v Římě získal zlatou medaili na dvojce bez kormidelníka. Jeho partnerem na lodi byl Oleg Golovanov. Spolu získali i titul mistrů světa v roce 1962.\n\n"}
{"id": "1136038", "url": "https://cs.wikipedia.org/wiki?curid=1136038", "title": "Sivooký démon", "text": "Sivooký démon\n\nSivooký démon je romaneto Jakuba Arbese, vytvořené v roce 1873, kdy si autor odpykával třináctiměsíční trest ve věznici v České Lípě za svou činnost v Národních listech. Jedno z rozsáhlejších děl tohoto druhu. Jedná se o detektivní dílo s romanticko-hororovými prvky. Ústřední východisko spočívá ve smrti malého dítěte a záhadném zmizení jeho těla. Zdánlivě nevysvětlitelná záhada je vypravěčem luštěna postupně za tajůplných okolností s pomocí náznaků ve vyprávění dvou hlavních postav, jakož i vlastních zjištění.\n\n\nDílo autor rozčlenil do dvou částí, časem, rozsahem i způsobem vyprávění rozdílných.\n\nV první, výrazně kratší části, se odehrává jakýsi příběh „noir“. Tajemný mladý muž si klestí cestu noční Malou Stranou s blíže nespecifikovaným předmětem tak, aby jej nikdo neviděl. Jeho cílem se stane jeden z malostranských domů, kde na něj již čeká mladá žena – matka malého děvčátka, které podlehlo blíže nespecifikované nemoci. Zde se čtenář dozvídá, že záhadným předmětem, jenž muž do domu donesl, je dřevěná rakvička s voskovou figurínou děvčátka, podobnou zemřelému dítěti. Muž odchází neznámo kam. Druhý den se koná pohřeb dítěte, načež i jeho matka z města zmizí beze stopy. Teprve posléze hrobník náhodou zjistí záměnu dítěte za voskovou panenku. Svá zjištění svěří policii. Pátrání po matce i důvodech záměny skončí bezvýsledně.\n\nDo druhé, zpočátku zdánlivě nesouvisející, části již vstupuje vypravěč, coby jedna z hlavních postav příběhu. Vypravěčem je mladý student žijící v podnájmu společně s dalším mužem – státním zástupcem, odpůrcem režimu. Ten však musel z důvodu svého politickém prohlášení z bytu odejít a skrývá se na neznámém místě. Student jednoho dne obdrží dva dopisy. V jednom nalezne pozvání od svého strýce Roberta, kterého si pamatuje pouze z dětských let a v druhém naopak obdrží anonymní varování před touto cestou. Student se rozhodne strýce navštívit v jeho sídle na Šumavě. Již cestou se jeho osudy protnou se strýcovým nesympatickým kočím povozu – zrzounem. Ve chvíli setkání student netuší, že toto setkání nebylo náhodné, stejně jako nebylo náhodné, že zrzoun místo na Šumavu dovezl studenta do Plzně, tedy zpátky. Za dramatických okolností, kdy si student vynutí svou vůli se střelnou zbraní v ruce, nakonec na Šumavu dojedou. Zde však dojde k dalšímu střetu studenta s kočím, na nějž student nakonec vystřelí a nabude dojmu, že jej usmrtil. Vzápětí je napaden smečkou psů. Po šílené jízdě padá a ztrácí vědomí.\n\nStudent se probouzí již na strýcově šumavské usedlosti. Dozvídá se, že smečka psů patřila strýcovi a slouží ke střežení jeho osamoceného statku. Kočí přežil, jelikož zbraň záměrně nebyla nabitá. Z vyprávění podivínského, ale celkem přátelského strýce Roberta se dozvídá o jeho vojenské kariéře, na niž však zcela zjevně není hrdý. Poprvé se také dozvídá o strýcově krásné mladé ženě Regině. Té byl původně samozvaným otčímem. Ujal se jí jako malé holčičky po smrti jejího otce. Tu paradoxně sám jako velící voják zavinil. Jak postupně student poznává, vše na statku se točí právě kolem této nebývale půvabné ženy. Kromě ní, strýce a zrzouna na statku dlí ještě ohyzdná a chromá stařena, coby služka a další pomocný personál sestávající se z mrzáků všeho druhu a postižení, což jen podtrhuje stísněnou a tajemnou atmosféru tohoto obydlí.\n\nPo plánovaném odjezdu strýce zůstává student v přítomnosti Reginy sám. Poznává, že tato žena kromě krásy oplývá i inteligencí a důvtipem. Překvapivě také disponuje řadou informací o něm samém a životě v Praze. Student se do Reginy neodvratně zamiluje a je překvapen, když pozoruje projevy náklonnosti i z její strany.\n\nV průběhu milostné části příběhu, který však jen ve snu decentně překračuje platonický rámec, Regina studentovi postupně poodhaluje její osud. Ten nabral tragický směr v revolučním roce 1848, kdy jí právě zrzoun zastřelil otce. Ona se stala sirotkem, následně vychovávaným právě strýcem Robertem, tehdy velitelem útvaru, jehož příslušníkem byl i zrzoun.\n\nRegina původně zjevně nemá v úmyslu své tajemství rozkrýt zcela, avšak studentův děsivý nález na dně jednoho ze šumavských jezer ji přiměje jemu, tudíž i čtenáři, odhalit celou tajenku jejího života. Svěří se mu s osudovou láskou, již prožila při svém dvouletém pobytu v Praze a která nezůstala bez následku v podobě oběma rodiči následně milované dcerky. Děj v závěrečné fázi Reginina vyprávění navazuje na úvodní příběh, respektive nahlíží na něj z pozice hlavní aktérky. Anonymní postava mladé ženy nabývá ztotožnění. Právě Regina je totiž onou záhadnou matkou zemřelého dítěte, s jehož mrtvolkou beze stopy mizí. Azyl našla opět u Roberta na Šumavě. Ten však pro ni, oproti všeobecnému a ústřední dvojicí záměrně udržovanému povědomí okolí, navždy zůstal jen otčímem, ač on projevil snahu proměnit jejich vztah v partnerský. Jezerním nálezem, v kontextu s vyprávěním hlavní ženské postavy, je odhalena největší záhada, tedy celý osud tělesné schránky dítěte a způsob jejího uchovávání. V následující „akční scéně“, kdy policie nahání vlastizrádce a kdy je smrtelně raněna i sama Regina, autor odpovídá i na otázku poslední a odhaluje totožnost otce mrtvého dítěte.\n\nV epilogu se vypravěč vrací po 10 letech „na místo činu“, kde nalézá strýce již ve značném stupni demence. Dozvídá se o dobrovolné smrti otce dítěte a zároveň zjišťuje, že o tělo milované Reginy bylo postaráno stejným způsobem, jako o tělíčko její malé dcerky. Příběh symbolicky uzavírá nehoda, jež vede ke zkáze Reginina těla. Příběh osudové lásky s tragickým koncem tak zůstává nadále pouze v mysli vypravěče. \n\nDílo je typickým příkladem středně rozměrné prózy, zvané podle nápadu Jana Nerudy „romaneto“. Tudíž i tradičním formátem autora. Jedná se v pořadí o jeho čtvrté romaneto, avšak teprve druhé (po známějším titulu \"Svatý Xaverius\"), které již jako romaneto vědomě psal. S novelou má dílo společný směr k překvapivé pointě, avšak rozsahem (nakladatelství J. Otty, 1. souborné vydání svazek I. cca 150 stran), nectěním jednoty času a místa děje, střídáním žánru, jakož i závažností nosného tématu, zcela tuto prozaickou formu překračuje. V uvedeném smyslu má dílo blíže k „podměrečnému“ románu. Čtivost spočívá právě v hutnosti informací, které jsou čtenáři předkládány. Tedy právě jen v rozsahu nezbytně nutném pro pochopení motivů všech hlavních aktéru a nalezení logiky jejich jednání. Východisko dalších událostí spočívá ve smrti dítěte a následném zoufalství rodičů nad touto tragickou životní událostí, ústící v morbidní řešení. Sám Arbes měl se smrtí vlastních dětí neblahé zkušenosti, zoufalství rodičů rozuměl. Není jistě náhodou, že toto dílo psal v blízké časové souvislosti po smrti svého synka Edgara († 21. 5. 1872). Ten ve svých 4 měsících podlehl zánětu plic. Ač autor, s výjimkou úvodní scény, vypráví děj v tzv. ich-formě a sám je jako vypravěč jedním z hlavních hrdinů, není z výše uvedeného důvodu od věci úvaha, že se vnitřně ztotožnil spíše s rodiči. Tedy Reginou a tajemným otcem, s nimiž jej spojovaly stejné zkušenosti. Na rozdíl od románových rodičů bylo Arbesovi mimo dítek zemřelých, dopřáno vychovat dvě dcery k dospělosti. Jedné z nich, Růženě Polyxeně (* 1877), romaneto \"Sivooký démon\" posléze věnoval.\n\nAkční a hororové prvky se v průběhu děje střídají s pasážemi rozehrávající milostný příběh ústřední hrdinky, klasické „femme fatale“, božsky půvabné, záhadné a důvtipné Reginy s vypravěčem. Současně je dílo vystavěno jako detektivního příběh a z valné části zasazeno do tajemného prostředí tu noční Malé Strany, tu šumavských hvozdů. Na úvod je čtenáři načrtnuta zdánlivě nevysvětlitelná záhada, kterou následně vypravěč, coby průvodce dějem, odtajňuje. Příběh postupně spěje k sice málo uvěřitelnému, přesto však logickému vyústění.\n\nDěj příběhu se odehrává v „nedávné milosti“, tedy někdy na počátku 60. let 19. století. Vodítko pro identifikaci času autor sám čtenáři nabízí. Revoluční rok 1848 zastihuje v jejích vlastních vzpomínkách Reginu ještě nedospělou dívku, zatímco závěr příběhu se odehrává v blízké časové návaznosti po bitvě u Hradce Králové roku 1866. Děj se však několikrát ve vyprávění hlavních postav - Reginy a strýce Roberta (jediné postavy, které mají alespoň křestní jméno), předsouvá právě do roku 1848. Právě z těchto vzpomínek, sdělovaných vypravěči, vyvěrají stěžejní motivy následného jednání hlavních hrdinů. Rok 1848 je ostatně častým Arbesovým tématem a bolavým obdobím. Není tedy překvapením, že právě do tohoto roku zasadil události negativní, tedy nepochopitelně kruté jednání vojáků, zapříčiňující smrt Reginina otce, jakož i její zranění spojené s trvalými následky.\n\n\n\n"}
{"id": "1136039", "url": "https://cs.wikipedia.org/wiki?curid=1136039", "title": "Julius Gregor", "text": "Julius Gregor\n\nJulius Gregor (6. dubna 1864 Zastávka u Brna – 16. února 1937 Dolní Kounice) byl český vojenský kartograf.\n\nJulius Gregor se narodil 6. dubna 1864 v Rosicích u Brna.\n\nOženil se 28. 12. 1916 v chrámu sv. Jakuba v Brně. Jeho manželkou se stala Marie Prchalová z Kounic (rozená Přikrylová, vdova po kounickém továrníkovi).\n\nArmádní kariéru započal jako důstojník dělostřelectva, později byl převeden do Vojenského geografického institutu ve Vídni (Militärgeographisches Institut in Wien).\n\n\nJméno Julia Gregora se pravidelně objevuje v německy psaném tisku v souvislosti se zprávami o činnosti Vojenského geografického institutu\n\nPo rozpadu Rakousko-Uherska v roce 1918 nedisponovalo Československo kartografickou institucí, která by zajistila potřebné mapy a měřické produkty pro armádu a civilní sektor. Československý vojenský zeměpisný ústav vznikl postupnou transformací původního \"Oddělení pro vojenské zeměpisné záležitosti\" Ministerstva obrany, které vzniklo již 27. 11 1918. Julius Gregor řídil v tomto ústavu astronomicko-geodetický odbor v letech 1919–1921.\n\nVe výroční zprávě Československého vojenského zeměpisného ústavu za období 28. 10. 1918 - 31. 12. 1920 byl uveden jako přednosta astronomicko-geodetického odboru, v hodnosti podplukovníka. Ve zprávě se uvádí, že odbor astronomicko-geodetický, pod vedením pplk. ing. Julia Gregora, provedl v roce 1920 spolu s odborem topografickým přesnou nivelaci území Velké Prahy a okolí jako podklad pro zhotovení vrstevnicového plánu v měřítku 1:5000.\n\nVojenskou kariéru ukončil v hodnosti plukovníka.\n\nZemřel 16. února 1937 v Dolních Kounicích.\n\nNakladatelství A. Píša Brno vydalo následující mapy, jejichž autorem byl Julius Gregor:\n\n\nÚstřední nakladatelství a knihkupectví učitelstva čsl. vydalo v r. 1922 \"Nástěnnou mapu Slovenska\" 1:300 000\n\nVídeňská bydliště Julia Gregora lze dohledat v online vídeňských adresářích. Zpočátku bydlel v kasárnách Rossauer (Rossauer-Kaserne), později v bytě na Münzwardeingasse.\n\n"}
{"id": "1136043", "url": "https://cs.wikipedia.org/wiki?curid=1136043", "title": "Alberto Winkler", "text": "Alberto Winkler\n\nAlberto Winkler (13. února 1932, Castelbello-Ciardes – 14. června 1981, Mandello del Lario) byl italský veslař. Na olympijských hrách 1956 v Melbourne získal zlatou medaili na čtyřce s kormidelníkem.\n\n"}
{"id": "1136064", "url": "https://cs.wikipedia.org/wiki?curid=1136064", "title": "Shin Meiwa US-1", "text": "Shin Meiwa US-1\n\nShin Meiwa US-1 je japonský čtyřmotorový celokovový obojživelný létající člun určený k hlídkování a protiponorkovému boji.\n\nV roce 1966 objednalo japonské letectvo velký létací člun, schopný operovat na moři za nepříznivých povětrnostních podmínek. Letoun nejprve označený PX-S měl mít rovněž charakteristiky STOL. Společnost Shin Meiwa odpověděla hydroplánem SS-2, jehož vojenské označení je PS-1.\n\nPrvní vyrobený PS-1 vzlétl 5. října 1967 z přístavu v Kóbe. Požadovaných vlastností bylo dosaženo mírným ohybem vrtulového proudu od čtveřice turbovrtulových motorů a ofukováním vztlakových klapek, křidélek a ocasních ploch. Později byl první prototyp přestavěn na vodní bombardér, vybavený nádrží na 8100 l vody k hašení lesních požárů. Po druhém prototypu bylo do března 1980 vyrobeno dalších 23 sériových strojů.\n\nPS-1 měl pod trupem jednoduchý zatahovací podvozek, na němž mohl vyjet z vody na břeh po nakloněné rampě, či naopak. Nemohl však na něm provést vzlet ani přistání. Tento nedostatek byl vyřešen u verze SS-2A (US-1), vybavené zatahovacím hydraulickým podvozkem. První US-1 (MSDF 9071) opustil výrobní halu v Konanu 1. října 1974 a 16. října byl zalétán šéfpilotem firmy Micuru Koganem. Pohon zajišťovaly čtyři turbovrtulové motory General Electric T64-IHI-10E o výkonu po 2282 kW, vyráběné v licenci u japonské společnosti Išikawadžima-Harima. První vzlet z pevné země následoval 3. prosince 1974. Z celkového počtu 14 objednaných letounů bylo do roku 1983 dodáno 7 kusů. Od sedmého vyrobeného stroje následovaly letouny US-1A s motory T64-IHI-10J o výkonu 2602 kW. Vrtule Sumitomo 63E60-19, vyráběné v licenci Hamilton Standard, jsou čtyřlisté o průměru 4,42 m.\n\nV centroplánu na hřbetě trupu je umístěn turbohřídelový motor IHI-GE T58-IHI-10M1, který pohání kompresor C-2 o výkonu 14 kg/s. Ten dodává stlačený vzduch do štěrbin na křídle a na ocasních plochách pro řízení mezní vrstvy.\n\nSpeciální výstroj pro detekci a ničení cílů pod hladinou moře tvoří radiolokátor General Electric AN/APS-80N, uložený v přídi pod laminátovým krytem, ponořovací zvuková bóje, svrhované akustické bóje, protiponorkové hlubinné nálože a miny, samonaváděcí torpéda a detektor magnetických anomálií. Proti lodním cílům může US-1 nasadit neřízené rakety ráže 127 mm.\n\nZáchrannou výstroj může tvořit naviják a záchranný člun s přívěsným motorem.\n\nDne 18. prosince 2003 byl zalétán první modernizovaný US-1A Kai (evidenční číslo 9901), nově poháněný čtyřmi turbovrtulovými motory Rolls-Royce AE 2100J o výkonu 3356 kW. K další modernizaci přispělo řízení fly-by-wire firmy Kawasaki, přetlaková paluba, kompozitová konstrukce křídla a nová avionika, zahrnující radiolokátor Thales Ocean Master.\n\nÚdaje platí pro US-1\n\n\n\n"}
{"id": "1136067", "url": "https://cs.wikipedia.org/wiki?curid=1136067", "title": "Caitriona Balfe", "text": "Caitriona Balfe\n\nCaitriona Balfe (* 4. října 1979 Dublin) je irská herečka a modelka, známá především rolí Claire Beauchampové v televizním seriálu Cizinka.\n\nV roce 1999 během svého studia na DIT konzervatoři hudby a dramatu dostala nabídku pracovat jako modelka v Paříži. Byla tváří řetězce H&M a během následujících deseti let pracovala pro Dolce & Gabbanu, Chanel, Moschino, Narciso Rodrigueze a Marca Jacobse, než se vrátila zpátky k hraní.\n\nJeště před Cizinkou se objevila ve filmech jako \"Super 8\", \"Podfukáři\" nebo \"Escape plan\". Hlavní roli získala ve filmech \"The Beauty Inside\", \"Crush a H+\": \"The Digital Series\".\n\nBalfe začala s modelingem, když si jí všiml agent, zatímco vybírala peníze pro charitu v místním nákupním středisku. V devatenácti, poté, co jako modelka pracovala několik měsíců v Dublinu, získala pozornost Ford Models, pro něž získala práci v Paříži. Její kariéra se skládá ze show pro značky jako Chanel, Moschino, Givenchy a Louis Vuitton. Prošla módními přehlídkami známých značek: dvanáct přehlídek pro Dolce & Gabbanu, osm pro Chanel, sedm pro Marc Jacobs, Narciso Rodriguez a Moschino, šest pro Etro, pět pro Armani, Roberto Cavalli, Max Mara, Ann Demeulemeester a Louise Vuittona, čtyři pro Givenchy, Oscara de la Renta, Missoni, Bottega Veneta, Burberry, Alberta Ferretti, Alexandra MxQueena a Emanuela Ungaro a po třech pro Rochas, Christiana Lacroix, Lauru Biagiotti, Cacharel, BCBG Max Azria, Sonia Rykiel, Alessandra Dell'Acqua a Kenzo. Reklamní kampaně dělala pro: Calvina Kleina, Levi's, Max Mara, Oscar de la Renta, Bally, Dolce & Gabbana, Moschino, Costume National, Escada, Bottega Veneta, Hush Puppies, Neiman Marcus, BCBG Max Azria, Blumarine, Dries Van Noten, Wellu, Roberto Cavalliho, Victoria's Secret a H&M. Objevila se také na obálce magazínů jako Vogue, Harper's Bazaar a ELLE. V roce 2002 prošla sedmdesáti třemi módními přehlídkami, devadesáti šesti v roce 2003 a osmdesáti třemi v roce 2004. Na vrcholu své kariéry patřila mezi dvacet nejžádanějších modelek na světě.\n\nMezi další značky, pro které pracovala, patří: Anna Molinari, Anna Sui, Balenciaga, Céline, Chado Ralph Rucci, Chloé, Christian Dior, Diesel, DKNY, Dries Van Noten, Emilio Pucci, Fendi, Gianfranco Ferré, Hugo Boss, Hussein Chalayan, Iceberg, Issey Miyake, Jil Sander, Julien Macdonald, La Perla, Lacoste, Lanvin, Loewe, Michael Kors, Miu Miu, Nicole Miller, Paco Rabanne, Perry Ellis, Roland Mouret, Salvatore Ferragamo, Stella McCartney, Valentino, Viktor & Rolf, a Yohji Yamamoto.\n\nZa svou práci v Miláně si v sezonách 2002 a 2003 vydělala téměř 300 000 dolarů, ale po bankrotu italské agentury Paolo Tomei o všechny svoje výdělky přišla, stejně jako ostatní modelky. Protože modelky jsou dle italského práva považovány za pracující na volné noze, byla svým právníkem zrazena z úmyslu podat na agenturu žalobu. V roce 2009 pak čelila podobné situaci, když pracovala pro firmu BCBG. Firma se napřed začala opožďovat s platbami, nakonec odmítla modelkám platit úplně, přestože je stále držela v zaměstnání. Balfe se rozhodla přestat pro ně pracovat, než dostane svoje peníze. Firma jí nakonec vyhověla.\n\nSvoji kariéru modelky Caitriona Balfe okomentovala: \"Modeling nebyl moje vášeň, brzy se mi znechutil. Byla jsem velice frustrovaná.\" Prohlásila, že k modelingu na plný úvazek se už nevrátí. Přesto občasně pracovala s lidmi, se kterými pracovala i dříve, například s fotografem Jamesem Houstonem, který ji v roce 2013 obsadil do seriálu Natural Beuty, kde byla focena v Antilopím kaňonu.\n\nBěhem svého pobytu v New Yorku Balfe v roce 2006 hrála ve filmu Ďábel nosí Pradu. V roce 2009 se po deseti letech v modelingu vrátila ke své původní profesi a přestěhovala se do Los Angeles. První rok a půl navštěvovala herecké lekce. Poté se objevila ve filmech Super 8 jako matka hlavního protagonisty, Podfukáři a Escape Plan, kde si zahrála právničku, která najme postavu Sylvestera Stallona.\n\nV roce 2012 ztvárnila Alexe číslo 34 v The Beauty Inside, sociálním filmu rozděleném do šesti epizod, který vypráví příběh muže Alexe (Topher Grace), který se každý den probudí v jiném těle. V roce 2013 hrála v hudebním videích britského muzikanta Bonobo a francouzské skupině Phoenix.\n\nBalfe byla také v letech 2012 a 2013 součástí hlavního castingu webové série Warner Bros. H+:The Digital Series, kde hrála Breannu Sheehan, jednu z ředitelek biotechnologické společnosti vynalézající implantovaný počítač, který umožní lidem být online 24 hodin denně.\n\nV září 2013 byla obsazena do hlavní role televizní série Cizinka, založené na sérii románů od Diany Gabaldon, jako Claire Beaucham Randall Fraser. Seriál měl premiéru v srpnu 2014. Balfe hraje zdravotní sestru, která z poloviny 20. století přecestuje v čase do 18. století na skotské vysočině. Seriál i její herecký výkon byl nadšeně přijat kritiky. Richard Lawson z Vanity Fair řekl: \"Balfe je nesmírně púvabnou herečkou a díky ní je Claire temperamentní, rázná a skutečně heroická hrdinka.\" Tim Goodman z Hollywood Reporter napsal, že Balfe je \"důvodem, proč se na seriál dívat. Je sebevědomou herečkou, která své postavě vdechuje mnoho vrstev.\" Jeff Jensen z Entertainment Weekly nazval její výkon \"skutečně hvězdným\".\n\nV prosinci 2014 zařadil Entertainment Weekly Balfe do 12 nově objevených hvězd roku 2014.\n\nSpolečně s Georgem Clooneym a Julií Roberts učinkovala ve filmu \"Money Monster\" (2016) režírovaném Jodie Fosterovou. Balfe hrála ředitelku PR společnosti, která jde ke dnu, způsobí, že ztratí všechny svoje úspory a vezme rukojmí během televizní show. V dubnu byla novinována na cenu Irského filmu a časopis People ji zařadil mezi 50 nejkrásnějších lidí světa. 25. června 2015 vyhrála cenu Saturn jako nejlepší televizní herečka.\n\nCaitriona Balfe se narodila v Dublinu v Irsku a vyrostla ve vesnici Tydavnet, poblíž Monaghanu v sedmičlenné rodině. Její otec je vysloužilý policejní seržant. Momentálně žije v Los Angeles, dříve během své práce modelky žila ve Francii, Anglii, Itálii, Německu a Japonsku. Kromě angličtiny mluví francouzsky a irskou galštinou.\n\n"}
{"id": "1136071", "url": "https://cs.wikipedia.org/wiki?curid=1136071", "title": "Roland Baar", "text": "Roland Baar\n\nRoland Baar (12. dubna 1965, Osterholz-Scharmbeck, Německo – 23. června 2018, Velpke) byl německý veslař.\n\nByl pětinásobným mistrem světa na osmě. Na osmě též získal stříbrnou a bronzovou olympijskou medaili.\n\nZemřel při autonehodě.\n\n"}
{"id": "1136072", "url": "https://cs.wikipedia.org/wiki?curid=1136072", "title": "Zastupitelstvo Jihomoravského kraje 2004–2008", "text": "Zastupitelstvo Jihomoravského kraje 2004–2008\n\nZastupitelstvo Jihomoravského kraje 2004-2008 vzešlo z voleb do zastupitelstev krajů, které se uskutečnily proběhly 5. a 6. listopadu 2004.\n\nVýsledky voleb byly následující:\nPo krátkém povolebním vyjednávání vznikla tak jako v předcházejícícm volebním období koalice KDU-ČSL a ODS. Na ustavujícím zasedání krajského zastupitelstva v prosinci byl hejtmanem opět zvolen Stanislav Juránek. Zastupitelstvo také v souvislosti s větrnou smrští, která postihla Slovensko, schválilo poskytnutí daru Trnavskému samosprávnému kraji - lanový systém k vyklízení dříví v nepřístupném terénu. \n\nOd ledna bylo 25 obcí z kraje Vysočina začleněno do Jihomoravského kraje. Byly ihned začleněny do IDS JMK. Během roku 2005 byla nově zaintegrována téměř stovka obcí. Zároveň byly zprovozněny prvé přestupní uzly, zejména u železničních stanic. 13. ledna byla podepsána smlouva o spolupráci mezi Jihomoravským krajem a Lodžským vojvodstvím. Šlo o vyústění vzájemných jednání o spolupráci v oblasti hospodářství, regionální politiky, cestovního ruchu či zdravotnictví. V březnu se podařilo zahájit provoz na pravidelné letecké lince Brno – Londýn. Krajské zastupitelstvo rozhodlo o víceletém financování nestátních subjektů působících v sociální oblasti. Jako jediný mimopražský region se kraj zúčastnil výstavy EXPO 2005 v japonském Aiči. Podepsána byla smlouva o úvěru s Evropskou investiční bankou. Evropská investiční banka poskytla Jihomoravskému kraji úvěr ve výši 1,2 miliardy korun, kraj již před podpisem zpracoval přehled projektů na rekonstrukci silnic druhé a třetí třídy a zlepšení zdravotnické a průmyslové infrastruktury.\nVelkým úspěchem bylo uspořádání 2. Letní olympiády dětí a mládeže na konci června v Brně. Zde jihomoravští reprezentanti zvítězili v soutěži krajů. \nSoučástí vzpomínkových akcí ke 200. výročí bitvy u Slavkova bylo setkání u kulatého stolu ve slavkovském zámku, kterého se zúčastnili politici, zástupci církve i diplomatických kruhů. Účastníci tohoto fóra podepsali Slavkovskou výzvu, která vyzývá k mírovému soužití národů. \n14. prosince 2005 byla slavnostně podepsána zakládací smlouva Agentury cestovního ruchu jižní Moravy, zájmového sdružení právnických osob. Zakládajícími členy tohoto sdružení byly Jihomoravský kraj, Statutární město Brno a Svaz obchodu a cestovního ruchu České republiky. Účelem sdružení (později přejmenovaného na Centrálu cestovního ruchu – Jižní Morava) je zajistit rozvoj a koordinaci cestovního ruchu v Jihomoravském kraji.\nV roce 2005 byla v areálu Benediktinského opatství v Rajhradě vybudována nová pobočka příspěvkové organizace Muzea Brněnska Památník písemnictví na Moravě se stálou expozicí. Ve stejném roce byla také dokončena tříletá rekonstrukce a přístavba hlavního traktu nemocnice Vyškov s celkovým nákladem 85 milionů korun. Souběžně s výstavbou kanalizace v obci Ráječko byla dokončena první stavba přeložky silnice II/374 Rájec – Blansko. S obcemi přešla do kraje z Vysočiny i další stovka kilometrů silnic II. a III. tříd.\n\nV květnu byl zahájen projekt slevových karet pro rodiny s dětmi do 18 let Rodinné pasy. Dvakrát – na přelomu března a dubna a poté i na konci června – ohrozila jižní Moravu povodeň. Díky nasazení členů IZS se podařilo zvládnout všechny problémy. Pokračovala spolupráce s dalšími regiony – byla podepsána dohoda o partnerství s Trnavským samosprávným krajem, navázány byly kontakty se Zadarskou župou. \nNa veletrhu Urbis Invest se 28. dubna 2006 uskutečnilo historicky první setkání hejtmanů krajů České republiky s předsedy slovenských samosprávných krajů. Mezi diskutovanými tématy nechyběly pracovní zkušenosti při správě regionů, příprava čerpání finančních prostředků ze strukturálních fondů Evropské unie nebo další možnosti přeshraniční spolupráce. \n\nV polovině roku 2006 byla u hlavního vchodu do budovy Krajského úřadu Jihomoravského kraje instalována „schránka důvěry“, která je určena pro dotazy, podněty, náměty na zlepšení a připomínky zaměstnanců krajského úřadu i občanů a dalších zainteresovaných stran. Vítanou pomocí zejména pro motorizované návštěvníky krajského úřadu se staly směrovky, které navádí motoristy ke krajskému úřadu ze všech hlavních směrů.\nPoslední den prvního pololetí – 30. června - se uskutečnilo předání objektů a movitého majetku bývalé Bakešovy nemocnice na Žlutém kopci v Brně Masarykovu onkologickému ústavu.\nV září začal provoz nového terminálu brněnského letiště. Díky investici ve výši 249 milionů korun se zvýšila kapacita odbavovacích prostor a bylo umožněno odbavení cestujících podle pravidel daných Schengenskými smlouvami.\nK dalším dokončeným investicím kraje s podporou fondů EU v tomto roce patřila mj. rekonstrukce silnice II/415 k hraničnímu přechodu Hevlín v délce 27,3 km včetně 10 mostů s celkovými náklady 183 milionů korun či rekonstrukce silničního tahu od silnice I/43 do Boskovic a Velkých Opatovic v délce 21,8 km o celkových nákladech cca 102 milionů korun. Do IDS JMK bylo začleněno dalších 45 obcí z okolí Brna.\nDne 4. října byla v Utrechtu podepsána Dohoda o spolupráci mezi nizozemskou provincií Utrecht a Jihomoravským krajem. Prioritními oblastmi spolupráce jsou životní prostředí (zejména ochrana před povodněmi) a kultura (především péče o kulturní památky a vzájemné kulturní výměny). \n\nNa prvním únorovém zasedání schválilo zastupitelstvo kraje Strategii rozvoje Jihomoravského kraje 2007 - 2016. Od března se rozšířil integrovaný dopravní systém na Boskovicko. Premiéru měly porady starostů s představiteli kraje i krajského úřadu ve všech jihomoravských okresech. Poprvé se rovněž konala literární soutěž Skrytá paměť Moravy. V premiérovém ročníku se sešlo více než sto prozaických příspěvků, tradicí se stalo slavnostní vyhlášení vítězů v areálu Slovanského hradiště v Mikulčicích. V červenci zahájila provoz linka z Brna do Moskvy, od října se začalo létat z Brna do Barcelony.\nDokončena byla rozsáhlá rekonstrukce Střední školy F. D. Roosevelta pro tělesně postižené v Brně i Technologický inkubátor II v areálu pod Palackého vrchem v Brně. Jihomoravským mladým sportovcům se podařilo zvítězit v soutěži krajů na III. Hrách olympiády dětí a mládeže v Ústí nad Labem. I v roce 2007 pokračoval rozvoj spolupráce s dalšími evropskými regiony. V dubnu byla podepsána dohoda o partnerství se Zadarskou župou, v září došlo k podpisu dohody o spolupráci s francouzským departmentem Gers. V říjnu bylo otevřeno zastoupení kraje v Bruselu. Od roku 2007 Jihomoravský kraj uděluje Cenu Františka Alexandra Zacha (olomouckého rodáka a generála srbské armády, pohřbeného v Brně) za rozvoj česko-srbské vzájemnosti osobnostem, které výrazným způsobem vynikly na poli česko-srbských vztahů.\nV Brně se v květnu uskutečnilo setkání evropských prezidentů, v listopadu strávil tři dny na jižní Moravě prezident Václav Klaus. \nV samotném závěru roku byl schválen Regionální operační program Jihovýchod a otevřela se tak možnost uspět v řadě dotačních programů Evropské unie. \n\nV lednu byla podepsána dohoda o spolupráci s Chanty-mansijským autonomním okruhem – Jugrou v Ruské federaci. Premiéru měla v tomto roce soutěž o nejlépe opravenou památku Jihomoravského kraje. \nNa zasedání zastupitelstva Jihomoravského kraje 28. února rezignoval na svou funkci náměstek hejtmana Jihomoravského kraje Igor Poledňák. Novou náměstkyní hejtmana Jihomoravského kraje se stala Anna Procházková, novým radním Vít Blaha (oba ODS).\n\nDo historických prostor v sídle Jihomoravského kraje se v roce 2008 přestěhoval archiv Masarykovy univerzity. Místnosti uvolnil Moravský zemský archiv, který po 100 letech působení v tomto objektu získal novou budovu v brněnské městské části Bohunice. Do uvolněných prostor s památkově chráněnými regály umístila Masarykova univerzita téměř dva kilometry archiválií. \nDvakrát během roku, v červnu a poté v prosinci, došlo k rozšíření integrovaného dopravního systému. Nejprve na Vyškovsko a Kyjovsko, posléze i na Hodonínsko a Břeclavsko. Dokončen byl Biotechnologický inkubátor INBIT v Brně-Bohunicích. Díky umístění v univerzitním kampusu Masarykovy univerzity zde mohou firmy využívat spolupráci se špičkovými laboratořemi komplexu a také například spolupracovat s Fakultní nemocnicí Brno.\nHned dvě významné akce se uskutečnily 23. září – v ulici Cejl 73 v Brně byl otevřen moderní areál s veškerým zázemím pro vzdělávací a školicí aktivity a rovněž administrativu části krajského úřadu. Centrum vzniklo rekonstrukcí dvou původních budov a přístavbou nového objektu nákladem 236 milionů korun. Ve stejný den se v lokalitě Boří les v Břeclavi-Poštorné konalo taktické cvičení s mezinárodní účastí s tématem Likvidace rozsáhlého požáru lesa v příhraničním pásmu Rakouska. Cílem cvičení bylo procvičit činnost požárních jednotek při hašení požáru v zalesněných lokalitách, koordinaci zásahu a spolupráce s jednotkami hasičů z Dolního Rakouska a zvládnutí jazykové bariéry mezi zasahujícími hasiči a policií. \n\n"}
{"id": "1136077", "url": "https://cs.wikipedia.org/wiki?curid=1136077", "title": "Norbert Hrachovský", "text": "Norbert Hrachovský\n\nD. ThDr. Norbert František Hrachovský, O.Praem. (11. září 1879 Kněždub – 18. ledna 1943, Auschwitz) byl český (resp. moravský) římskokatolický duchovní, novoříšský premonstrát, který se stal obětí nacistického pronásledování církve. Od roku 2013 probíhá jeho beatifikační proces ve skupině novoříšských premonstrátů, umučených za druhé světové války.\n\nV mládí vstoupil do arcidiecézního kněžského semináře v Olomouci, odkud však byl v roce 1904 spolu s několika dalšími bohoslovci vyloučen, protože se účastnil aktivit Katolické moderny, byť šlo pouze o aktivity literární a nikoliv aktivity požadující změny církevní praxe. Byl mu posléze umožněn vstup do premonstrátského řádu v klášteře v Nové Říši, kde přijal řeholní jméno Norbert, vykonal řeholní formaci a po dokončení studia teologie byl vysvěcen na kněze. Do časopisu Katolické moderny, který nesl název Meditace (vydavatelem časopisu byl literární historik Vilém Bitnar), pravidelně přispíval esejemi a referencemi o slovanském unionistickém hnutí.\n\nDne 29. května 1942 byl novoříšský klášter přepaden gestapem, řeholníci byli odvlečeni do Kounicových kolejí a následně 16. ledna 1943 transportováni do Osvětimi. Norbert Hrachovský, kterému již bylo přes 60 let, trpěl svalovou atrofií a ani nebyl schopen vystoupit z transportního vagonu. Byl do tábora dovlečen. O dva dny později byl na ošetřovně zabit injekcí s fenolem.\n\n\n\n"}
{"id": "1136080", "url": "https://cs.wikipedia.org/wiki?curid=1136080", "title": "Mistrovství světa ve veslování 1991", "text": "Mistrovství světa ve veslování 1991\n\nMistrovství světa ve veslování 1991 byl v pořadí 20. šampionát konaný konaný mezi mezi 21. a 25. srpnem 1991 na Novém Dunaji, umělé vytvořeném rameni Dunaje v rakouské Vídni.\n\nKaždoroční veslařská regata trvající jeden týden je organizována Mezinárodní veslařskou federací (International Rowing Federation; FISA) obvykle na konci léta severní polokoule. V neolympijských letech představuje mistrovství světa vyvrcholení mezinárodního veslařského kalendáře a v roce, jenž předchází olympijským hrám, představuje jejich hlavní kvalifikační událost. V olympijských letech pak program mistrovství zahrnuje pouze neolympijské disciplíny.\n\n"}
{"id": "1136087", "url": "https://cs.wikipedia.org/wiki?curid=1136087", "title": "Juan Vert", "text": "Juan Vert\n\nJuan Vert, katalánsky Joan Vert, celým jménem Juan Bautista Vert Carbonell, (22. dubna 1890 Carcaixent, provincie Valencia, Španělsko – 16. února 1931 Madrid) byl španělský hudební skladatel. Je znám svými zarzuelami, které komponoval společně s Reverianem Soutullem.\n\nNarodil se 2. dubna 1890 v Carcaixentu ve španělské provincii Valencia. Základní hudební vzdělání získal u varhaníka a dirigenta místního orchestru Enrique Casanovy a učitele z koleje La Conceptión Manuela Ferranda. Vstoupil na konzervatoř ve Valencii, kde byl jeho profesorem harmonie a skladby Emilio Vega.\n\nOd roku 1911 pokračoval ve studiu na konzervatoři v Madridu. Finančně ho podporoval výrobce hudebních nástrojů Andrés Marín Terz, jehož sestřenici Maríi Ortegovou si v roce 1916 vzal za manželku. V témže roce rovněž absolvoval konzervatoř. Získal první cenu za harmonii i za skladbu.\n\nJeho dvě první samostatné kompozice, zarzuely \"Las vírgenes paganas\" (1917) a \"El Versalles madrileño\" (1918) získaly jisté uznání. V roce 1919 uzavřel hudební partnerství se skladatelem Reverianem Soutullem (1880–1932), se kterým pak komponoval všechna další jevištní díla až do konce svého života. Hned jejich první společná práce \"El capricho de una reina\" (1919) měla slušný ohlas, ale velkého úspěchu dosáhli o rok později zarzuelou \"Guitarras y bandurrias\". \n\nZemřel v Madridu 16. února 1931, ve věku nedožitých 41 let.\n\n\n"}
{"id": "1136089", "url": "https://cs.wikipedia.org/wiki?curid=1136089", "title": "Stari Banovci", "text": "Stari Banovci\n\nStari Banovci je vesnice v opštině Stara Pazova, na jihu srbské Vojvodiny. V roce 2011 zde žilo 5 954 obyvatel.\n\nNa území vesnice se ve starověku nacházela římská pevnost Burgene. První zmínka o vesnici Banovci pochází z 16. století. Je však možné, že existovala již dříve. Na tomto území se nacházeli další dvě vesnice, Darinovci a Tusa. Obě byli však později přesídleny.\n\nPodle osmanského censu z let 1566/7, byli obyvatelé převážně Srbové. V roce 1734, se ve vesnici nacházelo 53 domů. O 22 let později již 211 domů.\n\nBěhem nacistické okupace během 2. světové války, bylo 158 vesničanů zavražděno, 52 lidí bylo posláno do koncentračního tábora Sajmiště, ze 104 obyvatel se stali váleční zajatci a 38 lidí bylo posláno k nuceným pracím.\n\n"}
{"id": "1136091", "url": "https://cs.wikipedia.org/wiki?curid=1136091", "title": "Wolfgang Maria Czernin", "text": "Wolfgang Maria Czernin\n\nHrabě Wolfgang Maria Czernin z Chudenic (2. února 1766 – 21. prosince 1813) pocházel z významného českého šlechtického rodu Černínů z Chudenic.\n\nNarodil se jako syn Prokopa Vojtěcha Františka Czernina a jeho druhé manželky Marie Terezy Rajské z Dubnic. Byl také vnukem nejvyššího dvorského sudího Františka Josefa Černína z Chudenic.\n\nOženil se 7. října 1795 s hraběnkou Marií Antonii ze Salm-Neuburgu (16. 4. 1766 – 31. 3. 1840). Narodily se jim 3 děti:\n\nV roce 1797 zakládá vinořskou větev získáním smlouvy o odstoupení vinořského panství od hraběte Jana Rudolfa Czernina z Chudenic. Vyznamenal se ve válkách proti turkům a během napoleonských válek.\n\n"}
{"id": "1136093", "url": "https://cs.wikipedia.org/wiki?curid=1136093", "title": "Kirsten Barnesová", "text": "Kirsten Barnesová\n\nKirsten Barnesová, nepřechýleně Kirsten Barnes (* 26. března 1968, Londýn, Spojené království) je bývalá kanadská veslařka. Na olympijských hrách 1992 v Barceloně získala dvě zlaté medaile. Byla členkou vítězných posádek osmy a čtyřky bez kormidelnice. Podobného úspěchu dosáhla na MS 1991, kde též získala zlaté medaile na osmě a na čtyřce bez kormidelnice.\n\n"}
{"id": "1136099", "url": "https://cs.wikipedia.org/wiki?curid=1136099", "title": "1. česká futsalová liga 2001/02", "text": "1. česká futsalová liga 2001/02\n\nV soubojích 10. ročníku 1. české futsalové ligy 2001/02 se utkalo v základní části 14 týmů dvoukolovým systémem podzim - jaro. Do vyřazovací části postoupilo prvních osm týmů v tabulce. Nováčky soutěže se staly týmy Adamíček Český Krumlov (vítěz 2. ligy - sk. Západ) a VSK VŠB TU Ostrava (vítěz 2. ligy - sk. Východ). Vítězem základní části soutěže se stal tým Megas Frenštát pod Radhoštěm. Sestupujícími se staly z důvodu snižování počtu účastníků čtyři týmy FC Pramen Havlíčkův Brod, VSK VŠB TU Ostrava, Slávia Havířov a odstoupivší Adamíček Český Krumlov. Vítězem soutěže se stal tým SK Cigi Caga Jistebník (trenér Petr Huděc), který ve finále porazil tým 1. FC Nejzbach Vysoké Mýto 2:1 na zápasy.\n\n\nZdroj: \n\nZdroj: \nZdroj: \nZdroj: \n"}
{"id": "1136107", "url": "https://cs.wikipedia.org/wiki?curid=1136107", "title": "Labskaus", "text": "Labskaus\n\nLabskaus je tradiční pokrm námořníků ze severní Evropy, podávaný jako lokální specialita v Hamburku a dalších německých přístavech. Připravuje se z nasoleného hovězího masa (používá se však také syrové hovězí, někdy i vepřové nebo rybí maso), které se uvaří doměkka a umele spolu s cibulí v mlýnku na maso, vzniklá načervenalá kaše se rozmělní s vařenými bramborami a kořením na stejnorodou hmotu, která se konzumuje přímo nebo se zapéká v troubě s vejci a sádlem. Obvykle se podává s oblohou, kterou tvoří volské oko, zavináče, nakládané okurky a červená řepa, popř. jiná zelenina. \n\nPůvod názvu je odvozován z lotyšského výrazu \"labs kausis\", který znamená zhruba „chutné jídlo z kotlíku“. Pokrm se rozšířil v oblasti Hanzy díky praktickým výhodám, jako bylo využití surovin, které se daly na lodích snadno skladovat, a také řídká konzistence, protože námořníci často trpěli kurdějemi, takže měli nekvalitní chrup. Dostal se i do Liverpoolu, kde se podává pod názvem \"scouse\", který je také ironickým označením pro obyvatele města a jejich svérázný dialekt.\n\n"}
{"id": "1136108", "url": "https://cs.wikipedia.org/wiki?curid=1136108", "title": "Zoe Sugg", "text": "Zoe Sugg\n\nZoe Elizabeth Sugg (* 28. března 1990) je britská vloggerka, youtuberka a spisovatelka. Známější je pod svou přezdívkou Zoella. Její první kniha Girl Online vyšla v listopadu roku 2014 a překonala rekord nejprodávanější knihy za první týden. Její druhá kniha vyšla v říjnu roku 2015.\n\nZoe má mladšího bratra Josepha, který je také vlogger a na YouTube je známý jako ThatcherJoe. Vyrůstala ve městě Lacock, kde navštěvovala The Corsham School. Nyní žije v Brightonu s jejím přítelem Alfiem Deyesem. Ten rovněž přidává videa na YouTube pod přezdívkou PointlessBlog.\n"}
{"id": "1136110", "url": "https://cs.wikipedia.org/wiki?curid=1136110", "title": "Saský dům", "text": "Saský dům\n\nSaský dům, či dům U Šteiniců, původně též \"Vlašský dvorec\", je původně gotický objekt ze 14. století, později renesančně a klasicistně upravovaný, v Mostecké ulici č. 3/55, na Malé Straně, Praha 1, v těsném sousedství Malostranské mostecké věže a Karlova mostu.\n\nSaský dům spojuje prvky gotické, renesanční a klasicistní architektury a je jedním z nejstarších domů palácového typu v Praze. V místě, kde dnes stojí Saský dům stával celý komplex několika domů, zvaný Saský dvůr. Název pochází ještě z doby gotického vzhledu domu, od saských vévodů, konkrétně Rudolfa I., jemuž jako dědičný majetek domy věnoval císař Karel IV. Sasové dům vlastnili do roku 1409.\n\nZ původně gotického areálu se zachovány pouze sklepy a části zdí. V létě roku 1503 dům zachvátil požár, který zničil dalších šest desítek okolních domů. Obnova v renesančním slohu byla zahájena až za vlastnictví Trčků z Lípy v roce 1592, jejím autorem je snad J. C. de Bossi. Při této přestavbě přibyla další patra a taktéž renesanční portál, který jako jediná připomínka tohoto období zůstal dodnes, po přestavbě objektu v letech 1826-28, kdy dům získal svou dnešní klasicistní podobu.\n\nV průběhu 19. století v domě sídlil hostinec a kavárna majitele Steinitze, kde se scházely osobnosti českého národního života. Podle majitele V. Steinitze nese budova svůj druhý název „U Steinitzů“ (či \"U Štejniců\" apod.). V letech 1898–1932 zde pak provozoval knihkupectví a papírnictví první český filmový herec a kabaretiér, Josef Šváb-Malostranský.\n\nV současné době v domě sídlí maloobchody a živnosti (cestovní kancelář, potraviny, optik).\n\n"}
{"id": "1136111", "url": "https://cs.wikipedia.org/wiki?curid=1136111", "title": "Gustave Trouvé", "text": "Gustave Trouvé\n\nGustave Pierre Trouvé (2. ledna 1839 La Haye-Descartes, Indre-et-Loire – 27. července 1902 Paříž) byl francouzský elektrotechnik a vynálezce.\n\nGustave Trouvé se narodil do skromných poměrů, jeho otec, Jacques Trouvé, byl prodavačem dobytka. V roce 1850 vystudoval zámečnickou školu na vysoké škole v Chinonu. Studium kvůli chatrnému zdraví nedokončil a odjel do Paříže, kde začal pracovat u hodináře.\n\nVynalezl uhlíko-zinkovou baterii kapesní velikosti, která poháněla jeho miniaturní elektrické automaty, které se brzy staly velice populárními. Podobnou baterii vynalezl také Georges Leclanché, ta se však dostala do širšího povědomí veřejnosti.\n\nGustave Trouvé se podílel na zlepšení komunikačních systémů. V roce 1872 vynalezl přenosný vojenský telegraf, který umožnil rychlou komunikaci až na vzdálenost jeden kilometr. 1874 vynalezl zařízení pro nalezení a vytáhnutí kovových objektů, například kulek, z těla pacientů. Tím vznikl prototyp dnešního detektoru kovů. V roce 1878 zvýšil hlasitost zvuku Bellova telefonního systému začleněním dvojité membrány. V tomto roce vynalezl velmi citlivý přenosný mikrofon. Trouvé se brzy stal známým a respektovaným vynálezcem díky talentu věci miniaturizovat. V témže roce inovoval polyscop, prototyp dnešního endoskopu.\nV roce 1880 Trouvé zlepšil efektivitu malého elektrického motoru vyvinutého firmou Siemens a s využitím nedávno vyvinutého akumulátoru jej zabudoval do tříkolky Jamese Starleye; tak vzniklo první elektrické vozidlo na světě. Ačkoli tento vynález byl úspěšně testován 19. dubna 1881 na Rue Valois v centru Paříže, nedokázal jej patentovat.\nTrouvé pohotově přizpůsobil svou baterií napájený motor k pohonu lodí; aby jej mohl snadno přenášet ze své dílny k nedaleké Seině, zkonstruoval jej jako přenosný a vyjímatelný z lodi. Tím zároveň vymyslel i přívěsný motor. Dne 26. května 1881 prototyp dosáhl rychlosti 1 m/s (3,6 km/h) proti proudu a 2,5 m/s (9 km/h) po proudu. Trouvé vystavoval svou loď (ne však svou tříkolku) a své elektro-lékařské nástroje na Mezinárodní elektrotechnické výstavě v Paříži a brzy poté mu byl udělen Řád Čestné legie. \n\nZmenšil své elektrické motory, aby mohly pohánět model vzducholodi, zubní vrtačku, šicí stroj a holicí stroj.\n\nGustave Trouvé poté vynalezl „Photophore“, baterií napájený čelový světlomet, který vyvinul pro Dr. Paula Hélota, jenž byl specialisto v oboru ušní-nosní-krční lékařství v Rouen. Soubor korespondence mezi těmito dvěma muži umožňuje datovat tento vynález do roku 1883. Trouvé brzy upravil svou čelovou lampu, a to jak pro horníky, záchranáře, a později speleology, ale také jako efektní zdroj různobarevného světla pro divadla v Paříži a Evropě. Lampa se stala známou jako „světelné elektrické klenoty“ a lze ji považovat za předchůdce dnešní nositelné elektroniky. V roce 1884 Trouvé opatřil elektrický člun elektrickým klaksonem a předním světlometem, což bylo vůbec poprvé, kdy takové elektrické příslušenství bylo aplikováno na dopravní prostředek. Vyvinul také přenosnou elektrickou bezpečnostní lampu. V roce 1887 Trouvé, který používal značku „Eureka“ (řecky εὕρηκα = \"našel jsem\", přeloženo do francouzštiny \"J'ai trouvé\"), vyvinul „auxanoscope“, elektrický diaprojektor pro cestující učitele.\nZhruba ve stejném období Trouvé, starý mládenec, jenž se nezajímal o komercializaci, obrátil svou mysl k nebi. Přesvědčen o tom, že budoucnost patří strojům těžším vzduchu, úspěšně vyzkoušel upoutaný elektrický model vrtulníku. Postavil i mechanického ptáka, který dokázal uletět v té době neuvěřitelných 80 metrů. V roce 1889 vynalezl pušku na elektřinu, která měla přední světlo umožňující noční lov. Vyvinul také elektrický detekční systém pro noční rybolov.\n\nV roce 1891 vyvinul Trouvé elektrické mnohabarevné fontány pro domácí i venkovní použití. Viděl omezení elektrického napájení bez spolehlivé sítě a v roce 1895 se chopil nedávného objevu acetylenového světla a záhy jej využil pro domácí osvětlení. Mezi jeho 75 vynálezy byl také elektrický masážní stroj, elektrický klávesový nástroj založený na Savartově kole, baterií napájená nositelná záchranná vesta, pohon lodi vodním paprskem a proudnicové jízdní kolo, stejně jako několik dětských hraček.\n\nV roce 1902 Trouvé vyvíjel nový malé přenosné zařízení, které používalo ultrafialové světlo k léčbě kožních onemocnění, prototyp PUVA terapie, když si náhodou způsobil zranění na ruce. Ránu zanedbal, vznikla tak sepse a po amputacích 63letý vynálezce zemřel dne 27. července 1902 v nemocnici Saint-Louis.\n\nKdyž vypršel nájem hrobu na hřbitově jeho rodného města La Haye-Descartes, byly Trouvého ostatky uloženy do společného hrobu. Jeho archivy byly zničeny v únoru 1980 při náhodném požáru v radnici. V roce 2012, poté, co vyšla francouzská biografie anglického historika dopravy Kevina Desmonda, byla v místě jeho rodiště odhalena pamětní deska. O tři roky později, v roce 2015, poté, co vyšla rozšířená verze biografie v angličtině, byla druhá deska odhalena na zdi u jeho bývalé dílny (14 rue Vivienne, Paris 2ème).\n\n"}
{"id": "1136114", "url": "https://cs.wikipedia.org/wiki?curid=1136114", "title": "1. česká futsalová liga 2000/01", "text": "1. česká futsalová liga 2000/01\n\nV soubojích 9. ročníku 1. české futsalové ligy 2000/01 se utkalo v základní části 14 týmů dvoukolovým systémem podzim – jaro. Do vyřazovací části postoupilo prvních osm týmů v tabulce. Nováčky soutěže se staly týmy Megas Frenštát pod Radhoštěm (vítěz 2. ligy – sk. Východ) a FC Torf Pardubice (2. místo ve 2. lize – sk. Východ). Vítězem základní části soutěže se stal tým FC Pramen Havlíčkův Brod. Jediným sestupujícím se stal tým FC Gillotina Choceň, předposlední Slovan Havířov zachránil v lize zánik Baníku Ostrava. Po sezóně převedl tým Bohemians/Damned Praha prvoligovou licenci pražskému Benagu. Vítězem soutěže se stal tým FC Pramen Havlíčkův Brod, který ve finále porazil tým FC Total Slavík Bakov nad Jizerou 2:0 na zápasy.\n\n\nZdroj: \n\nZdroj: \nZdroj: \nZdroj: \n"}
{"id": "1136116", "url": "https://cs.wikipedia.org/wiki?curid=1136116", "title": "Katedrála Nanebevzetí Panny Marie", "text": "Katedrála Nanebevzetí Panny Marie\n\nKatedrála Nanebevzetí Panny Marie může být:\n\n\n"}
{"id": "1136117", "url": "https://cs.wikipedia.org/wiki?curid=1136117", "title": "Naultinus manukanus", "text": "Naultinus manukanus\n\nNaultinus manukanus (též Heteropholis manukanus) je denní gekon.\n\nLesy a křoviny Nového Zélandu (Marlborough Sound, Stephens Island)\n\nVelikost je 12,5–16,5 cm. Jeho domovem je převážně strom druhu \"Leptospermum scoparium\", zvaný manuka. Na něm slídí za potravou, kterou tvoří hmyz a jiní drobní bezobratlí. Zbarvuje se do jasně zelené se žlutavými nádechy. Samci mají modrozelené břicho, samice žlutozelené. Chodidla obou pohlaví jsou žlutá. Mohutnou hlavu zakončuje tupý a vypouklý čenich.\n\nTento gekon je na rozdíl od většiny ostatních aktivní ve dne.\n\nZatímco většina gekonů klade vejce, příslušníci rodu \"Naultinus\" přivádějí na svět 2, méně často 1 živé mládě, jehož vzhled se neliší od dospělých. Počty těchto gekonů se nyní snížily, protože velké plochy lesů a buše musely ustoupit polím.\n"}
{"id": "1136120", "url": "https://cs.wikipedia.org/wiki?curid=1136120", "title": "Eva Hrnčířová", "text": "Eva Hrnčířová\n\nEva Hrnčířová (* 1976 Litoměřice) je česká novinářka, reportérka a moderátorka, v letech 2007 až 2012 zahraniční zpravodajka ČT v Bruselu.\n\nVystudovala žurnalistiku a poté západoevropská studia na Fakultě sociálních věd Univerzity Karlovy v Praze.\n\nJeště při studiích začala pracovat v zahraniční redakci České televize, kde se specializovala na Evropskou unii. Natáčela reportáže v mnoha evropských zemích, moderovala cestovatelský magazín \"Objektiv\" a pořad \"U nás v Evropě\", který přibližoval běžný život v unijních zemích. V červenci 2007 se stala zahraniční zpravodajkou ČT v Bruselu. Na tomto postu působila do června 2012, kdy se vrátila zpět do Prahy a v Bruselu ji vystřídal Bohumil Vostal.\n\nEva Hrnčířová je vdaná, manžel pracuje jako novinář na volné noze. Mají spolu syna Tobiáše. Mluví anglicky, francouzsky, částečně i německy a vlámsky. Volný čas tráví ráda s rodinou, cestuje a sportuje.\n"}
{"id": "1136121", "url": "https://cs.wikipedia.org/wiki?curid=1136121", "title": "Katedrála svatého Petra", "text": "Katedrála svatého Petra\n\nKatedrála svatého Petra může být:\n\n\n"}
{"id": "1136125", "url": "https://cs.wikipedia.org/wiki?curid=1136125", "title": "Carice van Houten", "text": "Carice van Houten\n\nCarice van Houten Anouk (* 5. září 1976, Leiderdorp) je nizozemská herečka a zpěvačka. Nejvíce se proslavila rolí v seriálu od HBO \"Hra o trůny\" (\"Game of Thrones\"). Zde ztvární postavu Rudé kněžky Melisandry z Ašaje. Mimo tento seriál ale hrála i ve filmech \"Valkýra\" nebo \"Černá kniha\".\n\nJako zpěvačka se věnuje pop-rockové hudbě a v roce 2012 nazpívala album s názvem \"See You on the Ice\". Herečka Jelka van Houten je její mladší sestra.\n\nVan Houten se narodila 5. září 1976 v Leiderdorp v Jižním Holandsku. Její matka je Margje Stasse a otec je Theodore van Houten, spisovatel a hlasatel. Má mladší sestru, Jelku van Houten, která je také herečka. Její babička z otcovy strany byla ze Skotska. Van Houten studovala na St. Bonifatius college v Utrechtu. Krátce studovala na Akademii dramatických umění, zde ale byla jen jeden rok a pak přešla na akademii umění v Amsterdamu.\n\nJe blízkou přítelkyní populární nizozemské herečky Haliny Reijn. Znají se spolu již od roku 1994 a od té doby se spolu ukazují na veřejnosti. Spolu hrály i v několika filmech, konkrétně v snímcích \"Valkýra\" a \"Černá kniha\". V roce 2013 společně vydaly knihu \"Anti Glamour\". Ačkoliv se již několikrát políbily před kamerou, van Houten prohlásila, že se nejedná o skutečný vztah.\n\nOd roku 2005 chodila se Sebastianem Kochem, tento vztah ale v březnu roku 2010 ukončila. O tři roky později chodila s Keesem van Nieuwkerkem, jejich vztah ale skončil v roce 2015. Od roku 2015 je jejím partnerem herec Guy Pearce. V srpnu 2016 se páru narodil syn Monte Pearce.\n\nJiž několikrát dostala nabídku na bydlení v Hollywoodu, tu ale odmítla s tvrzením, že je šťastná tam, kde je, a nehodlá se stěhovat.\nJejí první zkušenost s filmem přišla v roce 1998 a jednalo se o nizozemský TV film \"Ivoren wachters\", jednalo se ale pouze o krátkou scénku. Větší zkušenost získala v následujícím roce ve filmu \"Suzzy Q.\", za který získala ocenění Golden Calf. Další ocenění Golden Calf získala v roce 2006 za hlavní roli ve filmu \"Černá kniha\". Sám režisér filmu, Paul Verhoeven tvrdí, že ještě nikdy nepracoval s tak talentovanou osobou. Novinář Dick Schumer uvedl ve své recenzi filmu, že Carice van Houten je „nejen krásnější, ale také lepší herečka než Scarlett Johansson“. V té době již van Houtenová hrála i v divadle.\n\nV prosinci 2006 si van Houten vzala od natáčení i hraní pauzu a podle divadelního mluvčího to bylo z důvodu pracovního vytížení. První anglicky mluvený film, ve kterém van Houten hrála, byl snímek francouzského režiséra Agnèse Merleta s názvem \"Dorothy\". V lednu 2008 byla Carice jmenována ženou roku v New York Magazine. Objevila se i v časopise Vanity Fair v březnu 2008.\n\nV červenci 2011 byla obsazena jako kněžka Melisandra z Ašaje ve druhé sérii seriálu HBO \"Hra o trůny\", který je natáčen na motivy série knih od spisovatele George R. R. Martina.\n\nV květnu 2015 dabovala v angličtině postavu Anniky Van Houten v seriálu \"Simpsonovi\".\n\n"}
{"id": "1136140", "url": "https://cs.wikipedia.org/wiki?curid=1136140", "title": "Dirk Balster", "text": "Dirk Balster\n\nDirk Peter Balster (* 19. července 1965, Gütersloh, Německo) je bývalý německý veslař. Je trojnásobným mistrem světa na osmě. Zúčastnil se Letních olympijských her 1992 v Barceloně, kde byl členem posádky čtyřky bez kormidelníka, která obsadila 4. místo.\n\n"}
{"id": "1136141", "url": "https://cs.wikipedia.org/wiki?curid=1136141", "title": "Huanansaurus", "text": "Huanansaurus\n\nHuanansaurus (\"ještěr z Huananu\") byl rodem vývojově vyspělého teropodního dinosaura z čeledi Oviraptoridae. Žil v období svrchní křídy na území dnešní jižní Číny (provincie Ťiang-si).\n\nZkameněliny tohoto teropoda byly objeveny náhodou při stavbě železniční stanice a dinosaurus byl formálně popsán mezinárodním týmem paleontologů (včetně Slováka Martina Kundráta) roku 2015. Fosilie byly objeveny v souvrství Nanxiong, jde o neúplnou kostru s katalogovým označením HGM41HIII-0443 (holotyp). Dinosaurus byl zřejmě opeřený, dokázal relativně rychle běhat a obýval současnou jižní Čínu v době před asi 72 miliony let. Při délce kolem 2,5 metru dosahoval tento teropod hmotnosti asi 75 kilogramů.\n\nMezi jeho nejbližší příbuzné patřil podle fylogenetické analýzy mongolský rod \"Citipati\" a zejména pak rod \"Corythoraptor\", popsaný roku 2017.\n\n"}
{"id": "1136149", "url": "https://cs.wikipedia.org/wiki?curid=1136149", "title": "Frank Schepke", "text": "Frank Schepke\n\nFrank Schepke (5. dubna 1935, Königsberg – 4. dubna 2017, Kiel) byl německý veslař. Na Letních olympijských hrách 1960 v Římě získal zlatou medaili v závodě osmiveslic. Členem posádky vítězné osmiveslice byl i jeho starší bratr Kraft Schepke. Reprezentoval zde tým sjednoceného Německa.\n\n"}
{"id": "1136150", "url": "https://cs.wikipedia.org/wiki?curid=1136150", "title": "Schepke", "text": "Schepke\n\nSchepke je příjmení více osob:\n\n"}
{"id": "1136152", "url": "https://cs.wikipedia.org/wiki?curid=1136152", "title": "Mohammad Asghar", "text": "Mohammad Asghar\n\nMohammad Asghar (* 30. září 1945 Péšávar) je velšský politik. Narodil se ve městě Péšávar v Britské Indii (v dnešním Pákistánu). Po dokončení studií na zdejší univerzitě odjel do Walesu a usadil se v Newportu. Zde se stal členem Konzervativní strany, později se stal členem Welsh Labour a následně Plaid Cymru. Od roku 2007 zasedal ve Velšském národním shromáždění za východní část jižního Walesu. Na postu nahradil Laura Anne Jones, která byla členkou shromáždění od roku 2003.\n\n"}
{"id": "1136153", "url": "https://cs.wikipedia.org/wiki?curid=1136153", "title": "Hustořadec", "text": "Hustořadec\n\nHustořadec (\"Athrotaxis\") je malý rod jednodomých, stálezelených stromů náležející do čeledi cypřišovitých. Je to endemický rod z Tasmánie tvořený pouze třemi druhy. Rostou v deštných lesích ve vyšších nadmořských výškách, v prostředí s vysokou vzdušnou vlhkostí, mírnou zimou a chladným létem.\n\nJsou to vzhledově atraktivní dřeviny, mimo Tasmánii jsou však vzhledem na specifické klimatické podmínky pěstovány jen řídce v botanických zahradách nebo arboretech. Kontinentální evropské klíma je pro ně zcela nevhodné.\n\nStředně vysoké neopadavé dřeviny dorůstající do výše 10 až 30 m. Jejich kmeny, s kůrou odlupující se v tenkých dlouhých pruzích, mívají výčetní tloušťku 1 až 1,5 m. Mladší jedinci mají pravidelnou korunu, starším rostou větve již nepravidelně.\nVětévky jsou rozkladité, koncové jsou opadavé. Poměrně tlusté listy jsou šupinovité a přitisklé nebo kopinaté a volně uspořádané. Vyrůstají spirálovitě, mají světlé průduchy a zůstávají po skácení stromu zelené nejméně rok.\n\nJehnědovité samčí šištice rostou jednotlivě na koncích krátkých větviček, tyčinky s prašníky mají uspořádané ve šroubovici. Na stejném stromě vyrůstající dřevnaté samičí šištice jsou kulovité nebo vejčité, s 12 až 25 vejčitými, plochými, střechovitě uspořádanými plodními šupinami nesoucí po dvou až šesti vajíčkách. V době zralosti spodní část šupiny odstává od osy šišky. Podlouhlá, tenká, malá semena se dvěma úzkými křídly dozrávají prvým rokem, obvykle tři až šest semen na šupinu.\n\nHustořadec se může množit semeny, řízkováním nebo roubováním na kryptomerie. Dřevo čerstvě pokáceného stromu je načervenalé barvy a postupně bledne, v současnosti se však pro jeho vzácnost ekonomicky nevyužívá.\n\nRod se vyskytuje ve třech druzích, \"Athrotaxis selaginoides\", \"Athrotaxis cupressoides\" a \"Athrotaxis laxifolia\". Prvé dva druhy \"A selaginoides\" a \"A. cupressoides\" se od sebe výrazněji odlišují a vyrůstají na rozdílných lokalitách. Třetí druh \"A. laxifolia\" je z nich nejvzácnější a má listy i šišky rozměrově mezi nimi, také se obvykle vyskytuje v malých populacích v blízkosti u jednoho nebo obou druhů. To vede k dosud nepotvrzenému názoru, že \"A. laxifolia\" je jejích hybrid.\n\nDva druhy, \"A selaginoides\" a \"A. cupressoides\" jsou podle Červeného seznamu IUCN považované za zranitelné druhy a \"A. laxifolia\" dokonce za ohrožený druh. Většina populací vyrůstá v chráněných oblastech a bezprostřední nebezpečí jejich vyhynutí nehrozí.\n"}
{"id": "1136156", "url": "https://cs.wikipedia.org/wiki?curid=1136156", "title": "Kraft Schepke", "text": "Kraft Schepke\n\nKraft Schepke (3. března 1934, Königsberg) je bývalý německý veslař. Na Letních olympijských hrách 1960 v Římě získal zlatou medaili v závodě osmiveslic. Členem posádky vítězné osmiveslice byl i jeho mladší bratr Frank Schepke. Reprezentoval zde tým sjednoceného Německa.\n\n"}
{"id": "1136157", "url": "https://cs.wikipedia.org/wiki?curid=1136157", "title": "Zikmund Záběhlický", "text": "Zikmund Záběhlický\n\nD. Zikmund Jindřich Záběhlický, O.Praem. (15. července 1869, Útěchovice pod Strážištěm – 20. ledna 1943, Auschwitz) byl český římskokatolický duchovní, novoříšský premonstrát, který se stal obětí nacistického pronásledování církve. Od roku 2013 probíhá jeho beatifikační proces ve skupině novoříšských premonstrátů, umučených za druhé světové války.\n\nPocházel z vysočinské obce Útěchovice pod Strážištěm. Vstoupil do premonstrátského řádu v klášteře v Nové Říši na Moravě, kde přijal řeholní jméno Zikmund. Byl vysvěcen na kněze a působil jako katecheta na škole v Dolní Vilímči a později jako novoříšský farář. Na jaře roku 1942 jej ranila mrtvice a pobýval v domácím ošetřování v novoříšském klášteře. Stále ještě ve stavu nemocných zažil přepadení kláštera gestapem v podvečer 29. května 1942. Vzdor špatnému zdravotnímu stavu přežil veškeré týrání během věznění v Kounicových kolejích. Se svými spolubratry byl transportován do Auschwitzu, kam jejich transport dorazil 16. ledna 1943. Zikmund Záběhlický byl v tak špatném stavu, že ani nebyl schopen dojít do tábora a byl tedy do něj dovlečen. Po čtyřech dnech v Auschwitzu zemřel.\n\n\n\n"}
{"id": "1136159", "url": "https://cs.wikipedia.org/wiki?curid=1136159", "title": "Sokolovo", "text": "Sokolovo\n\nSokolovo ( Соколове, do 23. srpna 1971 Соколів, Соколово) je vesnice na Ukrajině, v Charkovské oblasti. První písemná zmínka pochází z roku 1660. 8. března 1943 se u obce odehrála bitva u Sokolova, ve které zahynul pozdější Hrdina Sovětského svazu, Otakar Jaroš.\n\nVesnice se nachází na levém břehu řeky Mžy, nad soutokem s Bolšajou Vilovkou.\nMeandrující koryto vytváří mnoho ramen a bažinatá jezera, např. Koloda, Chvorostanoje a Komarova Jama. Proti proudu ve vzdálenosti 5 km je obec Kolesniki, po proudu ve vzdálenosti 5 km leží obec Vodjachovka, na protějším břehu obec Mirgorody.\n"}
{"id": "1136162", "url": "https://cs.wikipedia.org/wiki?curid=1136162", "title": "Konzervativní strana (Wales)", "text": "Konzervativní strana (Wales)\n\nKonzervativní strana ( \"\") je politická strana, součást britské konzervativní strany, která působí ve Walesu. Vznikla v roce 1921 sloučením tří provinčních sdružení. V roce 2011 měla strana čtrnáct křesel ve Velšském národním shromáždění, zatímco v Parlamentu Spojeného království jedenáct. V Evropském parlamentu jí zastupuje jedna osoba.\n\n"}
{"id": "1136167", "url": "https://cs.wikipedia.org/wiki?curid=1136167", "title": "Takaši Ono", "text": "Takaši Ono\n\nTakaši Ono je jméno a příjmení více osob:\n\n"}
{"id": "1136172", "url": "https://cs.wikipedia.org/wiki?curid=1136172", "title": "Louisville Panthers", "text": "Louisville Panthers\n\nLouisville Panthers byl profesionální americký klub ledního hokeje, který sídlil v Louisville ve státě Kentucky. Své domácí zápasy hráli v tamní aréně Freedom Hall. Klub hrál v soutěži od roku 1999 do roku 2001.\n\nKlub byl založen v roce 1999 jako farma týmu Florida Panthers z National Hockey League. Po sezoně 2000/01 byl klub neaktivní, pokračovatelem se stal v roce 2005 klub Iowa Stars, farma Dallas Stars. V první sezóně 1999/2000 se týmu podařilo postoupit do playoff , byl vyřazen v prvním kole, ve kterém jednou zvítězily nad Kentucky Thoroughblades. Následující sezóna Panthers nedosáhli na playoff.\n\nZdroj: \n\nZdroj: \n\n"}
{"id": "1136179", "url": "https://cs.wikipedia.org/wiki?curid=1136179", "title": "Mistrovství světa v zápasu řecko-římském 2014", "text": "Mistrovství světa v zápasu řecko-římském 2014\n\nMistrovství světa v zápasu řecko-římském proběhlo v Taškentu, Uzbekistán v roce 2014.\n"}
{"id": "1136180", "url": "https://cs.wikipedia.org/wiki?curid=1136180", "title": "Joachim Schepke", "text": "Joachim Schepke\n\nJoachim Schepke ( Flensburg – jihovýchodně od Islandu) byl německý ponorkový velitel ve druhé světové válce.\n\n"}
{"id": "1136181", "url": "https://cs.wikipedia.org/wiki?curid=1136181", "title": "Mistrovství světa v zápasu řecko-římském 2013", "text": "Mistrovství světa v zápasu řecko-římském 2013\n\nMistrovství světa v zápasu řecko-římském proběhlo v Budapešti, Maďarsko v roce 2013.\n"}
{"id": "1136182", "url": "https://cs.wikipedia.org/wiki?curid=1136182", "title": "Mistrovství světa v zápasu řecko-římském 2011", "text": "Mistrovství světa v zápasu řecko-římském 2011\n\nMistrovství světa v zápasu řecko-římském proběhlo v Istanbulu, Turecko v roce 2011.\n"}
{"id": "1136183", "url": "https://cs.wikipedia.org/wiki?curid=1136183", "title": "Mistrovství světa v zápasu řecko-římském 2010", "text": "Mistrovství světa v zápasu řecko-římském 2010\n\nMistrovství světa v zápasu řecko-římském proběhlo v Moskvě, Rusko v roce 2010.\n"}
{"id": "1136186", "url": "https://cs.wikipedia.org/wiki?curid=1136186", "title": "Mistrovství světa v zápasu řecko-římském 2009", "text": "Mistrovství světa v zápasu řecko-římském 2009\n\nMistrovství světa v zápasu řecko-římském proběhlo v Herningu, Dánsko v roce 2009.\n"}
{"id": "1136187", "url": "https://cs.wikipedia.org/wiki?curid=1136187", "title": "Mistrovství světa v zápasu řecko-římském 2007", "text": "Mistrovství světa v zápasu řecko-římském 2007\n\nMistrovství světa v zápasu řecko-římském proběhlo v Baku, Ázerbájdžán v roce 2007.\n"}
{"id": "1136188", "url": "https://cs.wikipedia.org/wiki?curid=1136188", "title": "Dan Černý", "text": "Dan Černý\n\nDan Černý (* 27. května 1982 Litoměřice) je český komiksový kreslíř, ilustrátor, animátor a amatérský filmař a hudebník.\n\nVystudoval animátorství na Vyšší odborné škole filmové ve Zlíně. S Danielem Binkem založil komiksový fanzin \"Sorrel\", lidskou sešlost Levá Noha Arnošta Kunce (L.N.A.K.) a kapelu The Tačud Band.Dan Černý pravidelně přispívá do Čtyřlístku a Pevnosti, kde vydává strip Pevnost a steampunkový seriál Magion. V roce 2018 mu Crew vydá omnibus Fanouše.\n\n\n\n\n\n"}
{"id": "1136189", "url": "https://cs.wikipedia.org/wiki?curid=1136189", "title": "Mistrovství světa v zápasu řecko-římském 2006", "text": "Mistrovství světa v zápasu řecko-římském 2006\n\nMistrovství světa v zápasu řecko-římském proběhlo v Kantonu, Čína v roce 2006.\n"}
{"id": "1136190", "url": "https://cs.wikipedia.org/wiki?curid=1136190", "title": "Mistrovství světa v zápasu řecko-římském 2005", "text": "Mistrovství světa v zápasu řecko-římském 2005\n\nMistrovství světa v zápasu řecko-římském proběhlo v Budapešti, Maďarsko v roce 2005.\n"}
{"id": "1136193", "url": "https://cs.wikipedia.org/wiki?curid=1136193", "title": "Mistrovství světa v zápasu řecko-římském 2003", "text": "Mistrovství světa v zápasu řecko-římském 2003\n\nMistrovství světa v zápasu řecko-římském proběhlo v Créteil, Francie v roce 2003.\n"}
{"id": "1136194", "url": "https://cs.wikipedia.org/wiki?curid=1136194", "title": "Mistrovství světa v zápasu řecko-římském 2002", "text": "Mistrovství světa v zápasu řecko-římském 2002\n\nMistrovství světa v zápasu řecko-římském proběhlo v Moskvě, Rusko v roce 2002.\n"}
{"id": "1136195", "url": "https://cs.wikipedia.org/wiki?curid=1136195", "title": "Kostel Seslání svatého Ducha (Višňová)", "text": "Kostel Seslání svatého Ducha (Višňová)\n\nKostel Seslání svatého Ducha je sakrální stavba postavená ve Višňové, obci ve Frýdlantském výběžku na severu České republiky. V těsném sousedství stavby prochází česko-polská státní hranice. Objekt byl postaven v raně gotickém stylu. Mezi jeho nejstarší části patří presbytář z konce 13. století. V pozdějších letech prošel kostel barokní přestavbou a dalšími úpravami. Objekt je kulturní památkou České republiky.\n\nObjekt kostela je jednolodní s obdélníkovým půdorysem. Stejného tvaru je též presbytář, na jehož severní straně stojí hranolová věž s opěráky. Na věži se nachází osmiboká nástavba a na vrchu je zakončena cibulovou bání. Nad presbytářem jsou dvě pole křížové žebrové klenby. Triumfální oblouk, jenž se v kostele nachází, je hrotitý. Vlastní loď má strop plochý a prostor pod věží je zakončen valenou klenbou. V presbytáři se na pilířích nachází postranní kruchta ze dřeva. V lodi je kruchta trojramenná s dvoupatrovými postranními rameny. Uvnitř kostela se nenachází žádné historicky významné vybavení.\n\nV interiéru stavby jsou umístěny figurální náhrobníky z přelomu 17. a 18. století, dále ze druhého desetiletí téhož století a též z období okolo roku 1730. Další náhrobníky se nacházejí na jižní vnější stěně kostelní věže. Ty jsou barokní a pocházejí ze druhé poloviny 17. století a období kolem roku 1700.\n\nV době, kdy Višňovou spravoval ex currendo z Frýdlantu P. Ladislav Kubíček (v l. 1987-1993) byl zástěnou oddělen presbytář od lodi, která již byla v havarijním stavu. Presbytář byl následně upraven na kapli, aby bylo možno sloužit bohoslužby v důstojném prostředí.\n\nKolem kostela se rozkládá hřbitov, na kterém je možné najít barokní epitaf ve formě oltáře s vysokým figurálním reliéfem. Dále obsahuje stuhu a akantové ornamenty. Vše pochází z počátku 18. století. Na hřbitově se nachází také klasicistní náhrobek vytvořený v době kolem roku 1800.\n\n\n"}
{"id": "1136196", "url": "https://cs.wikipedia.org/wiki?curid=1136196", "title": "Mistrovství světa v zápasu řecko-římském 2001", "text": "Mistrovství světa v zápasu řecko-římském 2001\n\nMistrovství světa v zápasu řecko-římském proběhlo v Patrasu, Řecko v roce 2001.\n"}
{"id": "1136201", "url": "https://cs.wikipedia.org/wiki?curid=1136201", "title": "Mistrovství světa v zápasu řecko-římském 1999", "text": "Mistrovství světa v zápasu řecko-římském 1999\n\nMistrovství světa v zápasu řecko-římském proběhlo v Athénách, Řecko v roce 1999.\n"}
{"id": "1136202", "url": "https://cs.wikipedia.org/wiki?curid=1136202", "title": "Mistrovství světa v zápasu řecko-římském 1998", "text": "Mistrovství světa v zápasu řecko-římském 1998\n\nMistrovství světa v zápasu řecko-římském proběhlo v Gävle, Švédsko v roce 1998.\n"}
{"id": "1136203", "url": "https://cs.wikipedia.org/wiki?curid=1136203", "title": "Mistrovství světa v zápasu řecko-římském 1997", "text": "Mistrovství světa v zápasu řecko-římském 1997\n\nMistrovství světa v zápasu řecko-římském proběhlo v Vratislavy, Polsko v roce 1997.\n"}
{"id": "1136204", "url": "https://cs.wikipedia.org/wiki?curid=1136204", "title": "FK Jeseník", "text": "FK Jeseník\n\nFotbalový klub Jeseník je slezský fotbalový klub z Jeseníka, který byl založen v roce 1934 pod názvem SK Slavia Frývaldov. V roce 2016 postoupil do Divize E. Od sezony 2018/19 hraje Olomoucký krajský přebor.\n\nZdroj: \n\n\nZdroj: \n\n"}
{"id": "1136205", "url": "https://cs.wikipedia.org/wiki?curid=1136205", "title": "Mistrovství světa v zápasu řecko-římském 1995", "text": "Mistrovství světa v zápasu řecko-římském 1995\n\nMistrovství světa v zápasu řecko-římském proběhlo v Praze (Česko) v roce 1995.\n"}
{"id": "1136206", "url": "https://cs.wikipedia.org/wiki?curid=1136206", "title": "Mistrovství světa v zápasu řecko-římském 1994", "text": "Mistrovství světa v zápasu řecko-římském 1994\n\nMistrovství světa v zápasu řecko-římském proběhlo v Tampere, Finsko v roce 1994.\n"}
{"id": "1136209", "url": "https://cs.wikipedia.org/wiki?curid=1136209", "title": "Malcolm Turnbull", "text": "Malcolm Turnbull\n\nMalcolm Bligh Turnbull (* 24. října 1954 Sydney) je australský politik, právník a bankéř, od září 2015 do srpna 2018 premiér země. Ve funkci nahradil Tonyho Abbotta, kterého vystřídal i v roli předsedy Liberální strany Austrálie. V jejím čele stál Turnbull už v letech 2008–2009.\n\nMatkou Malcolma Turnbulla byla umělkyně Coral Magnolia Lansburyová. Manželství jeho rodičů se však rozpadlo, matka opustila Austrálii, a tak syna od devíti let vychovával jen otec. \n\nV roce 1986 spoluzaložil advokátní kancelář \"Turnbull McWilliam\". Stal se úspěšným obhájcem a investičním bankéřem. \n\nOd roku 2004 je členem parlamentu. V roce 2007 byl ministrem životního prostředí ve vládě Johna Howarda, od roku 2013 až do září 2015 pak ministrem komunikací v kabinetu Tonyho Abbotta.\n"}
{"id": "1136213", "url": "https://cs.wikipedia.org/wiki?curid=1136213", "title": "Mistrovství světa v zápasu řecko-římském 1993", "text": "Mistrovství světa v zápasu řecko-římském 1993\n\nMistrovství světa v zápasu řecko-římském proběhlo v Stockholmu, Švédsko v roce 1993.\n"}
{"id": "1136214", "url": "https://cs.wikipedia.org/wiki?curid=1136214", "title": "Mistrovství světa v zápasu řecko-římském 1991", "text": "Mistrovství světa v zápasu řecko-římském 1991\n\nMistrovství světa v zápasu řecko-římském proběhlo v roce 1991 ve Varně, Bulharsko.\n"}
{"id": "1136217", "url": "https://cs.wikipedia.org/wiki?curid=1136217", "title": "Mistrovství světa v zápasu řecko-římském 1990", "text": "Mistrovství světa v zápasu řecko-římském 1990\n\nMistrovství světa v zápasu řecko-římském proběhlo v Římě, Itálie v roce 1990.\n"}
{"id": "1136218", "url": "https://cs.wikipedia.org/wiki?curid=1136218", "title": "Dušan Stuchlík", "text": "Dušan Stuchlík\n\nDušan Stuchlík (* březen 1972 Brno) je český novinář, publicista a politický aktivista. Je také nejmladším držitelem osvědčení účastníka odboje a odporu proti komunismu dle zák. 262/2011 Sb.. Dlouhodobě se věnuje bezpečnostní problematice a problematice ochrany přírody a zvířat.\n\nVyučil se chovatelem cizokrajných zvířat v ZOO Praha. Již během studií se politicky angažoval v občanských iniciativách, které měly za cíl odpor proti komunismu a to zejména v Demokratické iniciativě (později Československé demokratické iniciativě), Hnutí za občanskou svobodu a byl spoluzakladatelem brněnského studentského sdružení Moravská mládež. V roce 1989 byl, coby nezletilý, souzen za distribuci petice Několik vět.\nV médiích se začal angažovat v první polovině devadesátých let, kdy pracoval v obchodním oddělení týdeníku Respekt. Jako novinář začal spolupracovat s deníkem Českým deník. Poté pracoval jako redaktor brněnské redakce Mladé fronty Dnes. Koncem devadesátých let pracoval jako redaktor a dramaturg publicisticky v pořadu „Souvislosti“ v brněnském studiu České televize. Odtud odešel pro nesouhlas s praktikami vedení studia. Později v Praze s Českou televizí spolupracoval a to v publicistických pořadech „Fakta“, později „Reportéři ČT“ a v pořadu „Černé ovce.“ Na přelomu milénia pracoval jako reportér pro jižní Moravu a zpravodaj z Ústavního soudu pro Lidové noviny.\nV roce 2008, v době ekonomické krize, která se negativně odrazila také recesí v české ekonomice i v médiích, založil v rámci Vydavatelství pro volný čas kynologický magazín Psí kusy, jehož je šéfredaktorem dodnes.\nSpolupracuje s neziskovou organizací ANIMAL EYE, jejímž účelem je důslednější prosazování práv a zájmů zvířat a která se aktuálně podílí na přípravě nové legislativy v oblasti zájmových chovů psů. Během své novinářské kariéry spolupracoval také například s magazíny Mladý svět, Nový prostor, konzervativními magazínem Konzervativní listy a v rámci zaměření na problematiku záchranářství s portálem Požáry.cz či oborově orientovaným Rescue report, kde se zaměřuje zejména na kynologické záchranářství a krizový management.\nKromě své orientace na média a na problematiku ochrany přírody a práv zvířat se od konce osmdesátých let minulého století zaobírá bezpečnostní problematikou, zejména praxí policie a zpravodajských služeb a také politickým radikalismem a extremismem. V roce 2007 (do roku 2012) stál jako zakládající šéfredaktor u vzniku nezávislého serveru o policejní práci Policista.cz, který se stal na dlouhé roky jedinou diskusní platformou pro pracovníky policie, který by byl nezávislý na Ministerstvu vnitra. V roce 2012 post šéfredaktora předal policistovi Lukáši Heinzovi.\nJe mimo jiné kritikem ideologického konceptu politické korektnosti a jeho reportáže a komentáře se střídavě stávají terčem kritiky jak ze strany extremistické levice (např. Antifa.cz), tak ze strany rasistických skupin (např. Johny Kentus Gang).\nZa své politické aktivity byl doposud dvakrát soudně stíhán:\nPoprvé byl (jako nezletilý) souzen v létě roku 1989, kdy se podílel na rozšiřování petice Několik vět. Při distribuci na byl zatčen složkami SNB a stíhán pro trestný čin podněcování, později byla tato kvalifikace zrušena a překvalifikováno na přečin proti veřejnému pořádku. Souzen byl u Městského soudu v Brně. Projednávání jeho trestní věci bylo několikrát odročeno a přerušeno až událostmi listopadu 1989. Věc byla skončena milostí prezidenta republiky z ledna 1990.\nPodruhé byl souzen a pravomocně odsouzen v roce 2000 a to k 100 hodinám veřejně prospěšných prací a to za trestný čin poškozování cizí věci (§ 257, zákona č. 140/1961 Sb.). Předmětem odsouzení byly protesty proti násilí na civilistech páchaném ruskou armádou během II čečenské války (1999-), které svolával a organizoval, a konkrétní trestný čin byl shledán v popsáním zdi konzulátu protiválečnými nápisy a politím vstupních prostor rudou barvou. Odsouzen byl spolu s dalšími třemi protestujícími.\n17. srpna 2015 obdržel za svoje politické aktivity před listopadem 1989 osvědčení účastníka odboje a odporu proti komunismu dle zák. 262/2011 Sb.\n\n\n"}
{"id": "1136220", "url": "https://cs.wikipedia.org/wiki?curid=1136220", "title": "Košovy (Rychnov u Jablonce nad Nisou)", "text": "Košovy (Rychnov u Jablonce nad Nisou)\n\nKošovy jsou malá osada, část města Rychnov u Jablonce nad Nisou v Libereckém kraji v okrese Jablonec nad Nisou. Leží nad údolím bezejmenného potoka na severním svahu vrchu Kopanina (657 m) v jižní části katastrálního území Rychnov u Jablonce nad Nisou, při silnici z Rychnova přes osadu Anděl Strážce do Frýdštejna.\n"}
{"id": "1136221", "url": "https://cs.wikipedia.org/wiki?curid=1136221", "title": "Mistrovství světa v zápasu řecko-římském 1989", "text": "Mistrovství světa v zápasu řecko-římském 1989\n\nMistrovství světa v zápasu řecko-římském proběhlo v Martigny, Švýcarsko v roce 1989.\n"}
{"id": "1136227", "url": "https://cs.wikipedia.org/wiki?curid=1136227", "title": "Jan Vozáry", "text": "Jan Vozáry\n\nJan Vozáry (* 5. června 1963 Vimperk) je český hudebník. Mezi roky 1985 a 1993 hrál na bicí ve skupině Oceán.\n\nAč se narodil ve Vimperku, celý svůj život tráví v Českých Budějovicích. Je absolventem střední průmyslové školy stavební, na níž vystudoval obor Dopravní stavby. Působil jako projektant v bytovém podniku. Po sametové revoluci se živil coby hudební producent. Je též zakladatelem první internetové kavárny v Českých Budějovicích pojmenované „X-Files“.\n\nNa hudební nástroje hraje od svých čtrnácti let (1977). Hrál v kapele Oceán a po jejím rozpadu (1992) pak v uskupení Fiction. Obě kapely se mu povedlo obnovit. Namísto zemřelého Petra Muka vystupuje ve skupině Oceán zpěvačka Jitka Charvátová. Společně s Milanem Hlavsou, členem skupiny Fiction, vydal v září 1997 album \"Magická noc\". To obsahuje třináct coververzí od skupiny The Plastic People of the Universe. Vozáry se věnuje též výrobě elektronických bicích nástrojů a včelařství.\n\n\n"}
{"id": "1136230", "url": "https://cs.wikipedia.org/wiki?curid=1136230", "title": "Rydvaltice", "text": "Rydvaltice\n\nRydvaltice (německy \"\") jsou malá osada, která coby součást vsi Pelíkovice náleží k městu Rychnov u Jablonce nad Nisou v Libereckém kraji v okrese Jablonec nad Nisou. Leží v nevýrazném sedle na jihovýchodním svahu Bienerthova vrchu (614 m) v jihozápadní části katastrálního území Rychnov u Jablonce nad Nisou, při silnici z Rychnova přes Pelíkovice do Radoňovic a Hodkovic nad Mohelkou, asi 0,7 km vzdušnou čarou severovýchodně od Radoňovic a 0,6 km západně od Pelíkovic. V lese na západ od Rydvaltic pramení bezejmenný potok, který protéká Radoňovicemi a u osady Luhy se vlévá do Bezděčínského potoka, východně od osady, v mokřadu zvaném Pelíkovické mokřiny pod silnicí z Pelíkovic do Radoňovic, pak pramení druhý bezejmenný potok, který následně protéká dolní částí Pelíkovic a jihovýchodně od osady Luhy se stéká s Bezděčínským potokem.\n\nAsi 300 m na jih od osady se západně od silničky do Radoňovic stojí kamenná boží muka \"U Čtrnácti svatých pomocníků\". Tato drobná památka pochází z konce 18. nebo počátku 19. století. Až do roku 1962 zde stála nepoškozena, poté byla povalena a poničena. K jejich opětovné opravě došlo až roku 2008 na základě dokumentace J. V. Scheybala, který zdejší památky v 60. letech 20. století mapoval společně se svou ženou Janou. Vede k nim odbočka modře značené Naučné stezky Jany a Josefa V. Scheybalových. V severní části osady, u odbočky ze silnice Pelíkovice-Radoňovice do vlastních Rydvaltic, se v nadmořské výšce 555 m nachází bezejmenná \"studánka\", o níž pečují místní lidé.\n"}
{"id": "1136231", "url": "https://cs.wikipedia.org/wiki?curid=1136231", "title": "Taftan", "text": "Taftan\n\nTaftan (persky \"Taftán\", tj. horké místo) je 3941 m n. m. vysoká sopka v jihovýchodním Íránu, která se nachází asi 120 km jižně od města Zahedan. S prominencí 2901 metrů patří mezi ultraprominentní hory.\n\nV současnosti neaktivní stratovulkán je součástí vulkanického masivu, který se táhne až do Pákistánu. Taftan má dvě vulkanické centra, severní kráter vypadá více zvětrale, jižní kráter je vyšší a mladší a také se v něm nacházejí aktivní fumaroly sirných plynů (SO, HS​​).\n\nV roce 1993 byl nahlášen výron lávy, ale zřejmě šlo o mylné pozorování výronu roztavené síry.\n"}
{"id": "1136232", "url": "https://cs.wikipedia.org/wiki?curid=1136232", "title": "Nikita Denise", "text": "Nikita Denise\n\nNikita Denise vlastním jménem Denisa Balážová (* 25. července 1976) je slovenská pornohvězda a režisérka pornofilmů.\n\nDenise opustila Slovensko v roce 1998 a přestěhovala se do Toronta a začala pracovat pro kanadský řetězec striptérských klubů. Při setkání s Jill Kelly dostala kontakt na Jima Southe. V debutovém filmu \"North Pole 13\" byl v roce 2000 jejím partnerem Dillon Day.\n\n"}
{"id": "1136234", "url": "https://cs.wikipedia.org/wiki?curid=1136234", "title": "Max Riemelt", "text": "Max Riemelt\n\nMax Riemelt (* 7. ledna 1984 východní Berlín, Německo) je německý filmový herec. V současnosti stále žije v Berlíně a je otcem dcery.\nLukas Riemelt (*1995) je jeho mladší bratr, který se rovněž pokouší o herectví.\n\nPrvní herecké zkušenosti získal v divadelním kroužku na základní škole. Studium na střední škole přerušil, nezískal tak maturitu. V herectví je samouk. Nevystudoval ani žádnou hereckou školu a přesto patří k první lize současných německých herců. Mnohé filmové národní a mezinárodní ceny potvrzují, že patří k těm nejzajímavějším představitelům charakterních rolí. Do roku 2015 vytvořil přes 60 televizních a filmových rolí.\n\nTelevizní debut měl Max Riemelt v roce 1997 ve vedlejší roli dvoudílného televizního filmu \"\"Eine Familie zum Küssen\"\" \"(\"Rodina k zulíbání\")\".\n\nŠirokou veřejnost si však získal v roce 1998 hlavní rolí třináctidílného seriálu německé televize ZDF a režiséra Matthiase Steurerse \"\"Zwei Allein\"\". Teprve šestnáctiletý Max Riemelt byl v roce 2000 obsazen dnes už zesnulou režisérkou českého původu Danou Vávrovou do filmu \"\"Hurá na medvěda\"\" \"(Der Bär Ist Lost)\". Role televizních produkcí vystřídaly v dalších letech první velké filmové role, například ve filmech \"\"Holky to chtěj taky «1»\"\" (2001) a \"\"Holky to chtěj taky «2»\"\" (2004) režiséra Dennise Gansela. Následovaly četné hlavní role v epizodách populárních německých seriálů jako \"\"Kobra 11\"\" (2002) nebo \"\"Wolfův revír\"\" (2003).\n\nAvšak definitivním průlomem v jeho filmové kariéře byla v roce 2004 role Friedricha Weimera ve filmu režiséra Dennise Gansela \"\"Napola – Hitlerova elita\"\". Jeho herecký výkon ve filmu \"\"Napola\"\" byl oceněn na 39. ročníku Mezinárodního filmového festivalu v Karlových Varech cenou publika. European Film Promotion udělil Maxi Riemeltovi v roce 2005 na Berlinale německou cenu \"Shooting Star\" a v témže roce obdržel na filmovém festivalu v Hamptonu ve Spojených státech amerických cenu \"Rising Star Award\".\n\nV průběhu další Riemeltovy kariéry pak byli před kamerou jeho partnery již proslulí němečtí herci jako například Moritz Bleibtreu, Uwe Ochsenknecht nebo Jürgen Vogel. Mnoho předních režisérů pak tohoto Berlíňana podporovalo v jeho uměleckém vývoji. S režisérem Dominikem Grafem natočil hlavní roli v milostném dramatu \"\"Rudý kakadu\"\" (2006) - za tuto roli obdržel Bavorskou filmovou cenu \"\"nejlepší dorostenecký talent\"\".\n\nV roce 2008 natočil režisér Dennis Gansel film \"\"Die Welle\" (Náš vůdce)\", na který přišlo celkem 2,6 milionů diváků, snímek se tak stal druhým nejúspěšnějším německým filmem roku - Max Riemelt hrál hlavní roli Marka.\n\nK dalším jeho úspěšným produkcím se řadí filmy \"\"13. semestr\"\" nebo kriminální drama \"\"Tváří v tvář zločinu\"\" \"(Im Angesicht des Verbrechens)\", za který byl oceněn televizní cenou. V poslední době oslnil v milostném dramatu režiséra Stephana Lacanta \"\"Freier Fall\" (Volný pád)\", který je filmovou kritikou i diváky často srovnáván s podobně silným příběhem americké \"\"Zkrocené hory\"\".\n\nV roce 2015 vytvořil hlavní roli v dramatu \"\"Amnesia\"\", kde stál po boku Marty Kellerové a jednu z hlavních osmi rolí v seriálu americké produkce Netflix \"\"Sense8\"\". V prosinci 2016 byl odvysílán vánoční dvouhodinový speciál \"\"Sense8\"\", v květnu 2017 seriál pokračoval druhou desetidílnou řadou a zakončen byl dvouhodinovým speciálem v červnu 2018. Na prestižním filmovém festivalu Sundance Film Festival v americkém Utahu byla v lednu 2017 premiéra nejnovějšího celovečerního filmu \"\"Berlin Syndrome\"\" s Teresou Palmerovou a Maxem Riemeltem v hlavních rolích.\n\nV červnu 2018 Riemelt dokončil natáčení německo-kubánského filmu \"Ernesto's Island\" (Matthias), premiéra se očekává v roce 2020. V Berlíně bylo na konci května 2019 zahájeno natáčení TV filmu podle kriminálního románu Elisabeth Herrmannové \"Der Schneegänger\" s Riemeltem v hlavní roli kriminalisty Lutze Gehringa. Postprodukční práce stále probíhají na sci-fi thrilleru německé produkce \"Golem\", rovněž s Riemeltem v hlavní roli.\n\n\nBéatrice Ottersbach, Thomas Schadt, Nina Haun (2007)\n\n"}
{"id": "1136238", "url": "https://cs.wikipedia.org/wiki?curid=1136238", "title": "Dorotea Dánská", "text": "Dorotea Dánská\n\nNositelky jména Dorotea Dánská:\n\n"}
{"id": "1136247", "url": "https://cs.wikipedia.org/wiki?curid=1136247", "title": "Palu (Turecko)", "text": "Palu (Turecko)\n\nPalu je okresní město v tureckém regionu Východní Anatolie, provincii Elâzığ. Dříve se nazývalo též Palahovid (z arménštiny \"pala-hovid\" - „Údolí Palu“).\n\nHistorie Palu sahá až do Novoasyrské říše. Král Salmanassar III. nazval oblast Palu jako \"země Išua\", když v polovině 9. století před naším letopočtem táhl přes Palu proti severním kmenům a říším, jako Urartu. O něco později dorazil na místo urartský král Menua (810 - 785 př. n. l.), po němž se dochovaly pozůstatky v \"Eski Palu\" (v překladu staré Palu).\n\nPozději místo ovládli jiné národy a říše, k nimž patří Antičtí Makedonci, Parthská říše, Sásánovská říše, Arméni, Soféna, Starověký Řím, Byzantská říše, Arabové, Kurdové, Dulkadirové, Akkojunluská říše a Osmanská říše. Po vítězství Osmanů nad Safíovci v 16. století byly ve Východní Anatolii založena některá autonomní kurdská hrabství, přičemž Palu bylo jedním z nich. Po prohře Osmanské říše v 1. světové válce připadlo Palu roku 1923 nové republice Turecko.\n\nŘeka Murat (řeka), zdrojnice Eufratu, přitéká od severovýchodu a na jihozápadě Palu ústí do Kebanské přehradní nádrže.\n\nPozoruhodnosti města jsou seskupeny kolem 2 kilometry východně situovaném hradu na kopci \"Eski Palu\" (starém Palu). Kolem kopce vytváří řeka Murat smyčku.\n\n"}
{"id": "1136255", "url": "https://cs.wikipedia.org/wiki?curid=1136255", "title": "Jedničkový doplněk", "text": "Jedničkový doplněk\n\nJedničkový doplněk ( ) (též inverzní kód) binárního čísla je způsob reprezentace čísel se znaménkem, u něhož se záporná hodnota získá znegováním všech bitů v binární reprezentaci čísla (nahrazením nul jedničkami a naopak). Jedničkový doplněk čísla se v některých aritmetických operacích chová jako opačná hodnota původního čísla.\n\nVýhodou používání jedničkového doplňku pro zobrazení záporných čísel je snadné získání opačného čísla a symetrie zobrazeného číselného intervalu kolem nuly. Nevýhodami je existence dvojí nuly a komplikovanější provádění sčítání a odčítání (resp. to, že sčítání a odčítání se provádí jinak než u čísel bez znaménka).\n\n\n"}
{"id": "1136260", "url": "https://cs.wikipedia.org/wiki?curid=1136260", "title": "Svatopluk Schäfer (1951)", "text": "Svatopluk Schäfer (1951)\n\nSvatopluk Schäfer (* 29. ledna 1951) je bývalý český fotbalový brankář. Jeho otcem byl fotbalový reprezentant Svatopluk Schäfer (1921–1996).\n\nV československé lize hrál za Baník Ostrava. Ve druhé nejvyšší soutěži hrál za VP Frýdek-Místek. Po skončení aktivní kariéry působil jako trenér.\n\n"}
{"id": "1136264", "url": "https://cs.wikipedia.org/wiki?curid=1136264", "title": "Geoffrey Forrest Hughes", "text": "Geoffrey Forrest Hughes\n\nGeoffrey Forrest Hughes (* 12. července 1895 – 13. září 1951) byl Australan, který se zasloužil o rozvoj letectví ve své zemi. Díky 11 potvrzeným vzdušným vítězstvím se řadí mezi letecká esa první světové války.\n\nGeoffrey byl druhým synem Thomase Hughese, budoucího primátora Sydney. Jeho otec i matka Louisa byli irského původu. Od mládí se silně zajímal o letectví. Během studia se proto v roce 1915 přihlásil do Royal Australian Air Force, nebyl však přijat. Studium přerušil a v březnu 2016 odjel do Spojeného království, kde vstoupil do britských vzdušných sil. Na západní frontě pilotoval letouny Armstrong Whitworth F.K.8. V řadách První australské imperiální armády zde sloužil i jeho starší bratr Roger, který zde 11. prosince 1916 zahynul.\n\nOd roku 1918 létal na strojích Bristol F.2 Fighter. Jeho pozorovatelem/střelcem byl Brit Hugh Claye, s nímž dosáhl vítězství v 11 vzdušných soubojích. Dne 13. března 1918 společně s britským letcem Augustem Orlebarem zničili Fokker Dr.I německého pilota Lothara von Richthofena.\n\nPo válce se vrátil ke studiu a v roce 1923 začal pracovat jako právník v rodinné firmě \"Hughes & Hughes\". Jeho velkou zálibou však zůstalo létání, jehož rozvoj v Austrálii podporoval. V letech 1925-34 byl prezidentem Aero Clubu Nového Jižního Walesu. \n\nGeoffrey Hughes zemřel na rakovinu plic ve věku 56 let.\n"}
{"id": "1136272", "url": "https://cs.wikipedia.org/wiki?curid=1136272", "title": "Kaple svatého Jana Nepomuckého (Lipnice)", "text": "Kaple svatého Jana Nepomuckého (Lipnice)\n\nKaple svatého Jana Nepomuckého (někdy uváděná jako kostel svatého Jana Nepomuckého) je římskokatolická kaple v Lipnici, části města Dvůr Králové nad Labem. Patří do farnosti Dvůr Králové nad Labem. Vlastníkem kaple je Město Dvůr Králové nad Labem.\n\nPravidelné bohoslužby se v kapli nekonají.\n\n"}
{"id": "1136277", "url": "https://cs.wikipedia.org/wiki?curid=1136277", "title": "Vavřinec Novotný", "text": "Vavřinec Novotný\n\nD. Vavřinec Novotný, O.Praem. (16. června 1873 Milíkov, Černá – 27. ledna 1943 Rajsko u Osvětimi) byl český (resp. moravský) římskokatolický duchovní, premonstrát a převor v Nové Říši, který se stal obětí nacistického pronásledování církve. Od roku 2013 probíhá jeho beatifikační proces ve skupině novoříšských premonstrátů, umučených za druhé světové války.\n\nPři vstupu do noviciátu v kanonii premonstrátů v Nové Říši přijal řeholní jméno Vavřinec. Po teologických studiích přijal kněžské svěcení a později jej opat Pavel Jan Souček ustanovil převorem novoříšského kláštera. Novotný předtím zasáhl do opatské volby, ve které se rozhodovalo mezi Pavlem Janem Součkem a Josefem Kunkou. Obrátil se na premonstrátského generálního opata dopisem, ve kterém sdělil o Kunkovi, že tento nepřijal řeholní reformy, které musel kandidát na opata přijmout, aby byl pro vedení řádu akceptovatelný. V Nové Říši tehdy plně reformu přijal pouze Souček s Novotným (ostatní ji pouze \"vzali na vědomí\"), proto je pochopitelné, že právě oni dva do budoucna klášter vedli.\n\nDne 29. května 1942 byl klášter přepaden gestapem a jeho osazenstvo včetně opata a převora bylo odvezeno do brněnských Kounicových kolejí. Odtud byli převezeni 16. ledna 1943 do Auschwitzu. Jako starý a práce neschopný byl Vavřinec Novotný určen k likvidaci a byl převezen do osvětimské pobočky v Rajsku. Spolu s ním jel jeho spolubratr Siard Nevrkla, který se o něj chtěl starat. Převor Novotný v Rajsku zemřel 27. ledna 1943. Necelý měsíc po něm tamtéž i jeho spolubratr Siard.\n\n\n\n"}
{"id": "1136294", "url": "https://cs.wikipedia.org/wiki?curid=1136294", "title": "Autoevaluace školy", "text": "Autoevaluace školy\n\nAutoevaluace (z francouzského \"évaluer\" – vyhodnotit a řeckého \"άυτο\" - auto) je vlastní hodnocení školy, může být také označována jako vnitřní nebo interní evaluace školy. V české odborné literatuře neexistuje jednoznačná terminologie, používány jsou v tomto kontextu například také pojmy jako sebeevaluace, sebe-evaluace, sebeoceňování, sebeposuzování nebo sebehodnocení.\nObsahem autoevaluace je systematické hodnocení dosažených cílů dle předem stanovených kritérií, prováděné pracovníky školy. Toto hodnocení má poskytovat zpětnou vazbu o kvalitě a úrovni dosažených cílů vzhledem k cílům projektovaným. Jednou z možností, jak autoevaluaci realizovat, je pověřit hlavními činnostmi určitou skupinu. Může jít o iniciativní skupinu složenou z lidí zastávajících ve škole různé role (učitelé, žáci, rodiče apod.) anebo o homogenní skupinky zaměřené na některé aspekty autoevaluace. \n\nVe vyhlášce č.15/2005 Sb. je autoevaluace školy charakterizována několika body:\n\nSebehodnocení školy by mělo probíhat následovně:\n\n\nO podobě autoevaluace rozhoduje vedení školy, zásadním je význam místního kontextu – neexistuje jeden určený vzor pro sebehodnocení. V rámci prováděného sebehodnocení je důležitá především dovednost společné práce a souslednost, návaznost a cykličnost autoevaluace. Autoevaluace by měla zahrnovat hodnocení rolí a aktivit jednotlivců, výuky a práce školy, hodnocení vedení školy a školy jako celku a následné podání zpráv o těchto aktivitách a reflexe výsledků získaných v praxi. \n\nPříklad autoevaluace jako řízení prostřednictvím ustavení seberegulující skupiny: \n\nAutoevaluaci lze provádět mnoha způsoby, mezi které mj. patří:\n\n\n\nStránka Pedagogická evaluace\n"}
{"id": "1136299", "url": "https://cs.wikipedia.org/wiki?curid=1136299", "title": "Michael Durant", "text": "Michael Durant\n\nMichael J. \"Mike\" Durant (narozen 23. července 1961) je americký pilot a autor, který byl v roce 1993 držen po 11 dní jako vězeň po náletu v Mogadišu. Byl členem 160. pluku pro speciální letecké operace (Special Operations Aviation Regiment, SOAR) v hodnosti Chief Warrant Officer 3. Do armádního důchodu odešel s hodností Chief Warranty Officer 4 Master Aviator helikoptéry Blackhawk ve 160. SOAR. Účastnil se operací Prime Chance, Just Cause, Desert Storm a Gothic Serpent. Ocenění, která získal, zahrnují Distinguished Service Medal, Distinguished Flying Cross s Oak Leaf Cluster, Bronze Star s Valor Device, Purple Heart, Meritorious Service Medal, tři Air Medals, POW Medal a mnoho dalších.\n\nDurant, původem z Berlína, je synem Leona a Louise Durantových. Do armády USA vstoupil v srpnu 1979. Po základním výcviku navštěvoval Jazykový institut obrany (Defense Language Institute) a byl zařazen do 470. vojenské rozvědky ve Fort Clayton v Panamě. Poté absolvoval výcvik pilota helikoptéry ve Fort Rucker v Alabamě. V letecké škole létal na trenažéru TH-55 a s helikoptérami UH-1.\n\nPo jmenování do hodnosti Warrant Officer 1 v listopadu 1983 absolvoval Letecký kvalifikační kurz (Aviators Qualification Course) pro UH-60 Blackhawk a byl zařazen do 377. Lékařské evakuační roty (Medical Evacuation Company) v Soulu v Jižní Koreji. Když mu bylo 24 let, měl nalétáno již přes 50 záchranných misí v UH-1 a UH-60. Po 18 měsících byl převelen ke 101. Leteckému batalionu (Aviation Battalion) ve Fort Campbell v Kentucky. V hodnosti Chief Warrant Officer 2 se zúčastnil instruktorského pilotního kurzu a podnikal nálety v UH-60. Durant se připojil ke 160. pluku pro speciální letecké operace 1. srpna 1988. Po přiřazení k Rotě D vykonával povinnosti jako velitel letky a pilot - instruktor. Coby pilot helikoptéry útočící raketami SCUD se účastnil bojových operací Prime Chance, Just Cause a Desert Storm (pouštní bouře).\n\nV průběhu operace Gothic Serpent byl Durant pilotem Super Six Four, druhé helikoptéry MH-60L Blackhawk, která byla sestřelena 3. října 1993 při bitvě v Mogadišu. Helikoptéra byla zasažena do zadní části střelou z RPG, což mělo za následek její zřícení zhruba míli jihozápadně od cíle operace.\n\nDurant a další tři členové posádky, Bill Cleveland, Ray Frank, and Tommy Field, i přes těžká zranění pád přežili. Durant utrpěl zlomeninu nohy a těžké poranění zad. Dva odstřelovači z Delta Force, Gary Gordon a Randy Shughart, je ze vzduchu kryli palbou na nepřátelské Somálce, kteří se na místo začali sbíhat. Oba byli dobrovolně vysazeni a podařilo se jim odrazit postupující Somálce, přičemž jich asi 25 zabili. Poté jim došla munice a byli obklíčeni a zabiti spolu s Clevelandem, Frankem a Fieldem. Gordon i Shughart byli za tento čin posmrtně vyznamenáni Medailí cti (Medal of Honor).\n\nSomálci Duranta zajali a drželi jej jako zajatce. Durant byl jediným členem posádky, který přežil. Během věznění se o něj staral Abdullahi \"Firimbi\" Hassan, ministr propagandy somálského generála Mohameda Farraha Aidida. Po jedenácti dnech v zajetí byl Durant spolu s dalším vojenským zajatcem z Nigérie Aididem propuštěn do vazby Mezinárodní Rady Červeného kříže.\n\nPo osvobození se Durant zotavil a pokračoval v letech s 160. SOAR. Durant odešel do důchodu v roce 2001 s více než 3.700 nalétanými hodinami, z čehož více než 1.400 hodin zahrnovalo lety s užitím brýlí pro noční vidění. Nyní nabízí semináře pro vojenský personál o manévrování s helikoptérou a operace CSAR (Combat Search and Rescue).\n\nDurant nabízí besedy o náletech v Somálsku a zkušenostech, které získal v zajetí. Vedl také rozsáhlé debaty s hercem Ronem Eldardem, který jej ztvárnil ve filmu Black Hawk Down, jenž mapuje události náletu.\n\nV roce 2003 publikoval Durant knihu In the Company of Heroes (Ve společnosti hrdinů), ve které popisuje svou vojenskou kariéru a zajetí.\n\nDurant byl členem týmu veteránů Bush-Cheney '04 a McCain '08. Z této pozice kritizoval předpokládaného demokratického kandidáta pro prezidentské volby Baracka Obamu za zrušení plánované návštěvy amerických obětí válek v Afghánistánu a Iráku v Landstuhl Regional Medical Center (LRMC) poblíž letecké základny Ramstein v Německu. Durant řekl, že to považuje za nevhodné pro potenciálního vrchního velitele ozbrojených sil, zejména, když se sám Durant v LRMC zotavoval ze svých zranění.\n\nDurant je držitelem bakalářského titulu z profesionální aeronautiky a titulu MBA z leteckého managementu z Embry-Riddle Aeronautical University. Je vlastníkem, prezidentem a CEO Pinnacle Solutions, společnosti poskytující strojírenské služby v Huntsville v Alabamě.\n\nDurant má spolu se svou ženou Lisou 6 dětí.\n"}
{"id": "1136309", "url": "https://cs.wikipedia.org/wiki?curid=1136309", "title": "Mistrovství Jižní Ameriky ve fotbale 1957 (soupisky)", "text": "Mistrovství Jižní Ameriky ve fotbale 1957 (soupisky)\n\nSoupisky na Mistrovství Jižní Ameriky ve fotbale 1957, které se hrálo v Peru:\n\nTýmy a se vzdaly účasti.\n\n Antonio Roma, Rogelio Domínguez, Néstor Rossi, Pedro Dellacha, Juan Giménez, Federico Vairo, Ángel Schandlein, Jorge Benegas, Juan Guidi, Osvaldo Cruz, Héctor De Bourgoing, David Iñigo, Oscar Mantegari, Fedrico Pizarro, Humberto Maschio, José Sanfilippo, Roberto Brookes, Juan Castro, Omar Corbatta, Miguel Juárez, Omar Sívori, Antonio Angelillo Trenér: Guillermo Stábile\nOscar Vilariño Trenér: Juan López Fontana\n\n"}
{"id": "1136316", "url": "https://cs.wikipedia.org/wiki?curid=1136316", "title": "Bohuslav Murárik", "text": "Bohuslav Murárik\n\nBohuslav Murárik (* 23. dubna 1954) je bývalý slovenský fotbalový brankář.\n\nV československé lize hrál za ZVL Žilina. Nastoupil v 76 ligových utkáních. Ve druhé nejvyšší soutěži hrál i za Spartak ZŤS Dubnica.\n\n\n"}
{"id": "1136325", "url": "https://cs.wikipedia.org/wiki?curid=1136325", "title": "Wilhelm Wolkenstein-Trostburg", "text": "Wilhelm Wolkenstein-Trostburg\n\nWilhelm Wolkenstein-Trostburg (1. listopadu 1836 Prunéřov – 12. února 1915 Trento) byl rakouský šlechtic z rodu Wolkensteinů-Trostburgů a politik z Čech (později žil v Tyrolsku), v 2. polovině 19. století poslanec Říšské rady.\n\nPůsobil jako statkář v Praze a Chlumci. Vlastnil panství v Trentu. Patřil mu statek Vildštejn u Aše.\n\nV zemských volbách 1870 byl zvolen na Český zemský sněm za kurii velkostatkářskou, nesvěřenecké velkostatky. V letech 1870–1871 byl členem zemského výboru. Na sněm se vrátil ve volbách roku 1883. Na zemský mandát rezignoval koncem roku 1886 s tím, že přesunul své bydliště do Tyrolska a nemůže mandát na sněmu vykonávat.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1887 za kurii velkostatkářskou v Čechách. Složil slib 14. října 1887. Mandát obhájil ve volbách roku 1891. Složil slib 13. dubna 1891. Opětovně byl zvolen i ve volbách roku 1897 a volbách roku 1901. Ve volebním období 1885–1891 se uvádí jako hrabě Wilhelm Wolkenstein-Trostburg, statkář, bytem Trento.\n\nNa Říšské radě se přidal k Českému klubu, který od konce 70. let sdružoval staročechy, mladočechy, českou konzervativní šlechtu a moravské národní poslance. Sám patřil ke konzervativní šlechtě (Strana konzervativního velkostatku).\n\nPozději se stáhl z politického života a přestěhoval se z Trenta do Brixenu. Letní měsíce trávil na zámku Trostburg.\n\nZemřel 12. února 1915 v nemocnici Santa Chiara v Trentu. 11. února se vydal z Brixenu na obhlídku svých statků v Trentu. Na místním nádraží upadl a musel být převezen do nemocnice, kde se u něj rozvinuly příznaky zápalu plic, kterému podlehl.\n"}
{"id": "1136326", "url": "https://cs.wikipedia.org/wiki?curid=1136326", "title": "Obyvatelstvo Islandu", "text": "Obyvatelstvo Islandu\n\nPočet obyvatel Islandu v polovině roku 2015 činil odhadem 330 610 lidí.\n\n93 % obyvatel Islandu jsou Islanďané. Většina Islanďanů jsou potomci norských osadníků a keltů z Irska a Skotska, které sem byli dovezeni jako otroci v době osídlení. Moderní analýzy DNA naznačují, že asi 66 procent mužské populace v době osídlování měla nordický původ, zatímco ženská populace byla z šedesáti procent keltská. Dnešní islandská populace je pozoruhodně homogenní. Podle statistik islandské vlády žije 99 % populace v městských oblastech (místa, která mají více než 200 obyvatel) a 60 % žije v oblasti hlavního města. Ze severogermánských jazyků má islandština nejblíže ke staré severštině a zůstala relativně nezměněná od dvanáctého století. \n\nVšichni žijící Islanďané, stejně jako všichni cizinci s trvalým pobytem, mají osobní identifikační číslo (kennitala), které je identifikuje v národním registru. Kompletnost tohoto registru eliminuje potřebu sčítání.\n\nV hlavním městě Reykjavíku a jeho okolí žije více než polovina Islanďanů. Island je nejřidčeji osídlená evropská země. Některé venkovské školy navštěvuje ve všech třídách méně než sto žáků.\n\n\"0–14 let:\"\n19,8 % <br>\n\"15–24 let:\"\n14,6 % <br>\n\"25-54 let:\"\n40,9 % <br>\n\"55-64 let:\"\n11,4 % <br>\n\"65 let a víc:\"\n13,2 % (2013, odhad)\n\n\"celkem:\"\n81,11 let<br>\n\"muži:\"\n78,89 let<br>\n\"ženy:\"\n83,42 let\n\nV roce 2002: luteráni 87,1 %, protestanti 4,1 %, římští katolíci 1,7 % a ostatní 7,1%\n"}
{"id": "1136330", "url": "https://cs.wikipedia.org/wiki?curid=1136330", "title": "Connie Britton", "text": "Connie Britton\n\nConstance Elaine \"Connie\" Britton (rozená \"Womack\") (* 6. března 1967, Boston, USA) je americká herečka, zpěvačka a producentka.\n\nPoprvé se před kamerou objevila v roce 1995 v nezávislém komediálním drama \"Brothers McMullen\". Následující rok byla obsazena jako \"Nikki Faber\" v sitcomu American Broadcasting Company \"Spin City\" (1996-2000). Později hrála v televizním seriálu \"The Fighting Fitzgeralds\" (2001). Nejvíce se proslavila ve filmech \"Světla páteční noci\" (2004) a \"The Last Winter\" (2006). Za ztvárnění role Tami Taylorové na NBC / DirecTV seriálu \"Světla páteční noci\" získala pozitivní ohlasy. Za tuto roli byla nominována na cenu Emmy Awards v kategorii významné vedoucí herečky v činoherním seriálu. V roce 2011 ztvárnila roli \"Vivien Harmon\" v první řadě seriálového hororového dramatu \"American Horror Story\", za kterou byla nominována na Emmy Award za vynikající herecký výkon.\n"}
{"id": "1136331", "url": "https://cs.wikipedia.org/wiki?curid=1136331", "title": "Evžen Vratislav z Mitrovic (politik)", "text": "Evžen Vratislav z Mitrovic (politik)\n\nEvžen Vratislav z Mitrovic, též Eugen Vratislav z Mitrovic a Schönfeldu, německy Eugen Wratislaw von Mitrovic (11. října 1842 Koloděje nad Lužnicí – 21. dubna 1895 Koloděje nad Lužnicí), byl český šlechtic z rodu Vratislavů z Mitrovic a politik z Čech, v 2. polovině 19. století poslanec Říšské rady.\n\nV doplňovacích zemských volbách v listopadu 1885 byl zvolen na Český zemský sněm za kurii velkostatkářskou, nesvěřenecké velkostatky. Mandát obhájil ve volbách roku 1889. Zastupoval Stranu konzervativního velkostatku.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii velkostatkářskou v Čechách. Mandát obhájil ve volbách roku 1891 a poslancem byl až do své smrti roku 1895. Pak ho nahradil Gottfried Clam-Martinic. Ve volebním období 1885–1891 se uvádí jako hrabě Eugen Wratislaw von Mitrovic, statkář, bytem Koloděje nad Lužnicí.\n\nNa Říšské radě se přidal k Českému klubu, který od konce 70. let sdružoval staročechy, mladočechy, českou konzervativní šlechtu a moravské národní poslance.\n\nZemřel v dubnu 1895 \"na ochrnutí mozku\" na svém zámku v Kolodějích.\n"}
{"id": "1136336", "url": "https://cs.wikipedia.org/wiki?curid=1136336", "title": "Budova Slovenského rozhlasu", "text": "Budova Slovenského rozhlasu\n\nBudova Slovenského rozhlasu je architektonicky zajímavá stavba v Bratislavě na Mýtné ulici.\n\nJe postavena z ocelové konstrukce ve tvaru obrácené pyramidy. Autory projektu jsou Štefan Svetko, Štefan Ďurkovič a Barnabáš Kissling. Projekt vznikl v roce 1967. Stavba byla dokončena až v roce 1983. Obsahuje velkorysé vnitřní prostory, vynikající koncertní síň a dobře vybavená nahrávací studia. Jsou zde umístěny i jedny z největších varhan na Slovensku. Celková výška budovy po vrchol antény je 80 metrů. Je nositelem titulu Stavba století na Slovensku v kategorii Společenské stavby.\n\nSe zkušebním vysíláním z této budovy se začalo v roce 1984. Pravidelné vysílání probíhá od 27. března 1985.\n\nBudova Slovenské rozhlasu, jedna z architektonických dominant Bratislavy, byla postavena v době, kdy umění ovládal socialistický realismus. Domácí i zahraniční architektonické kruhy jí však přiznávají i pozitivní hodnoty. V rámci města jde o výjimečnou budovu, koncept svědectví doby, ve které vznikala. Tato doba byla příznivě nakloněna velkorysým řešením. Právě proto mohli jeho tvůrci experimentovat, použít progresivní technologie a konstrukční principy.\n\nBudova byla navržena v době politického uvolnění. O autorech budovy rozhlasu rozhodla soutěž v roce 1963. Vítězem se stal architekt Miloš Chorvat, investor se však po zvážení všech pro a proti rozhodl realizovat druhý nejvyšší oceněný návrh architektonického kolektivu Štefan Svetko, Štefan Ďurkovič a Barnabáš Kissling, jehož formu tvořila obrácená pyramida z ocelové konstrukce budovy, která je o váze 350 tun a byla vyrobena v roce 1976 v provoze MOSTÁRNA, v tehdejším státním podniku Vítkovické železárny Klementa Gottwalda v Ostravě. Společná představa se formovala delší dobu, ale skupina se shodovala v jednom, vyhnout se oblíbené zavedené koncepci \"plackovežáku\". Většina institucí se totiž v období socialistického realismu stavěla tak, že vstupní a společenské prostory byly sdružené v nízké ploché části, ke které přilepili věžák s administrativou. V návrhu šlo o to, jaká bude čitelnost obsahu budovy z její formy. Budova se neměla projevit navenek jako obyčejná administrativa. Urbanistické začlenění vycházelo z konceptu tzv. příčné osy - městského bulváru širokého 90 m, který měl procházet z Hlavního nádraží pod Medickou zahradu a Ondrejským hřbitovem a ústit do prostoru kulturně-společenského centra.\n\nRozložité prostory, které rozhlas na svůj provoz nezbytně potřebuje, museli architekti soustředit na malém půdorysu. Jelikož radikálně odmítali verzi třiceti pater nad sebou, zpočátku uvažovali o rovném domě s ustoupení na koncích. Postupně však dospěli k symetrické kompozici ocelového koše, která měla výhodu, že dokázala udržet samu sebe - podobně jako koš z proutí. Tak vznikl tvar obrácené pyramidy, který okamžitě vyvolal mezi obyvatelstvem vznik fám a teorií. Od tvrzení, že jde o zmenšeninu Cheopsovy pyramidy, po úvahy nad negativními energiemi, které taková stavba do svého okolí vyzařuje. Konečná forma budovy vyplynula totiž z její funkce a potřeb a byla úzce provázána s použitým materiálem - ocelí. \n\nNa Slovensku byl rozhlas prakticky první ocelovou budovou. Toto prvenství však s sebou přineslo několik nevýhod. Jelikož stavitelé nebyli na práci s ocelovou konstrukcí zvyklí a kontakty se světovým vývojem byly více než chabé, učili se na vlastních chybách. Spojovací systémy použité na stavbě rozhlasu vymýšleli architekti takříkajíc na koleně ve spolupráci s dělníky. Stalo se také, že na sluneční straně začala ocelová konstrukce v létě praskat. Selhávaly často základní věci, dělníci nebyli zvyklí pracovat profesionálně, precizně, takže samotní architekti trávili víkendy čištěním obkladů, ušpiněných od malty. Podle Svetka jsou některé místnosti rozhlasu i dnes \"upravené hůř než stáje\", což je pro autora takového projektu víc než ponižující.\n\nBudova rozhlasu má mohutnou podnož s hlavními nahrávacími zařízeními, které jsou důkladně odizolovány od jakéhokoli hluku. Její ploché střechy s více rovinami tvoří rozsáhlé terasy, v nichž se ozývá vize moderního rozvolnění města, rozvinutá o pozdní moderní mimoúrovňové terasy. Z nich měly vycházet mosty spojující tento komplex přes okolní komunikace s přilehlými objekty a tvořící součást okolních pěších tras. Nad podnožím stojí na devíti mohutných křížových stojkách redakční a vysílací část. Pracoviště redakcí se nacházejí za sítí diagonálních ocelových vazníků, které zároveň tvoří vzhledovou strukturu fasády. Střed pyramidy tvoří železobetonové komunikační jádro a mezi ním a obalem se směrem nahoru rozšiřuje vnitřní hala. Přechází na výšku pěti podlaží. Největší přínos znamenala interiérová úprava budovy rozhlasu. Trojice autorů zamýšlela vytvořit jakousi kancelářskou krajinu, plnou světla, zeleně, vzduchu. Prostory šesti podlaží měly být otevřené a vzájemně provázané. Tuto myšlenku se však nepodařilo realizovat do detailů, zůstala jen torzem. \n\nV interiérech rozhlasu se najdou rarity, jakou je například \"Velké koncertní studio\". Sál visí v prostoru na ocelové konstrukci s pružinami shora. Dříve se kovové pružiny umisťovaly ve spodních částech akusticky náročných prostor, opotřebovaly se a časem ztrácely smysl. V koncertním sále rozhlasu nesou mnohem menší zátěž, je k nim volný přístup a lze je vyměňovat.\n\nNe všechny původní záměry Svetka, Ďurkoviče a Kisslinga se dočkaly uskutečnění. Architekti plánovali využití teras a bezprostředního okolí budovy rozhlasu ve prospěch kulturního života, zamýšleli také další stavby. Navržený komplex rozhlasového centra se neměl uzavírat do sebe. Vytváří bohaté společenské prostředí, výtvarně i účelově velmi působivé, organizující široké zájmové území. Mezi uvažovanými okolními budovami měl být rozhlas, jak dnes vidíme sám o sobě dost vysoký, pouze drobnou stavbou. Vize velké modernizace této části města stála na starší myšlence, podle které se měla tudy táhnout chybějící okružní městská komunikace. V době, kdy Slovenský rozhlas vznikal, byla Mýtná ulice téměř periferní částí Bratislavy. Rozhlas měl být jednou z prvních budov, které později vytvoří příčnou osu městské zástavby, tedy jakýsi přechod mezi Starým a Novým Městem. Příčná osa byla nápadem architekta Hrušky. Její začátek plánoval v predstaničním prostoru, pokračovala by vedle v areálech vysokých škol. Měla obsahovat ubytovací, kulturní, společenské a sportovní zařízení a také koncepčně soustředit vládní budovy. Projekt zůstal nezrealizovaný. Stavba byla dokončena až v roce 1985. Po roce 1989, když se monopol velkého a jediného státního rozhlasu rozplynul, se ukázalo, že provoz může fungovat i ve skromnějších prostorách. Budova se také začala zpochybňovat z hlediska provozní náročnosti. \n\n\n"}
{"id": "1136337", "url": "https://cs.wikipedia.org/wiki?curid=1136337", "title": "Pohřebiště ruských panovníků", "text": "Pohřebiště ruských panovníků\n\nTento seznam pohřebišť ruských panovníků zahrnuje panovníky Ruského carství (existovalo v letech 1328 až 1721), a imperátory („císaře“) Ruského impéria (v letech 1721 až 1917). Seznam začíná dynastií Romanovců v roce 1613. Carové byli pohřbíváni nejprve v Moskvě, později v Petropavlovské katedrále v Petrohradě.\n\n"}
{"id": "1136340", "url": "https://cs.wikipedia.org/wiki?curid=1136340", "title": "Pavol Pizúr", "text": "Pavol Pizúr\n\nPavol Pizúr (* 28. září 1957) je bývalý slovenský fotbalista, útočník.\n\nV československé lize hrál za Lokomotíva Košice. Nastoupil ve 27 ligových utkáních a dal 2 ligové góly. Ve nižších soutěžích hrál za Tatran Prešov, VTJ Tábor a Vagónku Poprad. V Poháru vítězů pohárů nastoupil ve 2 utkáních.\n\n\n"}
{"id": "1136341", "url": "https://cs.wikipedia.org/wiki?curid=1136341", "title": "Lékárna U Salvátora", "text": "Lékárna U Salvátora\n\nLékárna u Salvátora je novorenesanční budova a bývalá lékárna v Starém Městě v Bratislavě na Panské ulici 35. \n\nV roce 1904 ji dal postavit lékárník Rudolf Adler. nacházející se na Panské 35. Lékárnu původně založil arcibiskup Georg Lippai v 17. století a ta měnila majitele a sídla několikrát, než se nakonec usadila zde. Fungovala 102 let a byla zavřena v roce 1996. Budova byla vybavena barokoovým lékárenským nábytkem z roku 1727, který se dnes nachází v soukromých rukách.\n\nNa fasádě budovy se nachází kamenná socha Krista Spasitele od sochaře Aloise Rize. Přízemí je opuštěné a ve vyšších podlažích se je deset bytů, které jsou částečně obsazeny zaměstnanci Slovenského národního divadla. Od roku 1963 patří budova mezi chráněné památky a je jedním z výrazných příkladů novorenesanční architektury v Bratislavě.\n"}
{"id": "1136342", "url": "https://cs.wikipedia.org/wiki?curid=1136342", "title": "Kostel Matky Boží ustavičné pomoci v Lodži (ul. Żeromského)", "text": "Kostel Matky Boží ustavičné pomoci v Lodži (ul. Żeromského)\n\nKostel Matky Boží ustavičné pomoci (\"Kościół Matki Bożej Nieustającej Pomocy\") v Lodži, zvaný též Nová modlitebna moravských bratří, je novobarokní sakrální stavba.\n\nByl vystavěn jako modlitebna Moravských bratří v letech 1911–1913 podle návrhu vratislavského architekta Teodora Grünewalda. Má pro obnovenou Jednotu bratrskou typickou podobu velkého sálu přikrytého mansardovou střechou s malou věžičkou.\n\nKostel byl v průběhu 20. století užíván vícero církvemi, v době, kdy byl užíván Polskokatolickou církví, byl zasvěcen Matce Boží ustavičné pomoci.\n\nOd začátku 21. století je v soukromých rukou a neslouží náboženským účelům. Je chráněnou kulturní památkou.\n"}
{"id": "1136344", "url": "https://cs.wikipedia.org/wiki?curid=1136344", "title": "Jégého alej", "text": "Jégého alej\n\nJégého alej je obytný komplex v Bratislavě v městské části Ružinov na Jégého ulici, který staví od roku 2007 developerská společnost FINEP.\n\nNachází se v něm 506 bytových jednotek, skládá se ze tří objektů s výškami 10, 15 a 21 pater. \n\nKomplex sestává i z dalších obytných objektů ve výstavbě do roku 2015.\n\n\n"}
{"id": "1136347", "url": "https://cs.wikipedia.org/wiki?curid=1136347", "title": "Alois Zucker", "text": "Alois Zucker\n\nAlois Zucker (4. července 1842 Čkyně – 1. října 1906 Zlíchov) byl rakouský právník, vysokoškolský profesor a politik z Čech, ve 2. polovině 19. století poslanec Říšské rady.\n\nPocházel z židovské rodiny ze Čkyně. Hlásil se k české národnosti.\n\nRoku 1867 vystudoval práva na Karlo-Ferdinandově univerzitě v Praze, kde se roku 1870 habilitoval. Předtím působil jako advokát a rychle si získal renomé jako právní zástupce v trestních věcech. V roce 1874 byl jmenován mimořádným a roku 1881 řádným profesorem trestního práva na této škole. V roce 1885 a 1897 byl děkanem Právnické fakulty Univerzity Karlovy, v roce 1883, 1884, 1886 a 1898 proděkanem. Patřil mezi odborníky na kriminologii. Publikoval ve světovém odborném tisku. Napsal řadu odborných studií. Odmítal trest smrti. Byl také členem Královské české společnosti nauk a České akademie.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii městskou v Čechách, obvod Litomyšl, Polička atd. Ve volebním období 1885–1891 se uvádí jako Dr. Alois Zucker, c. k. univerzitní profesor, bytem Praha.\n\nNa Říšské radě se přidal k Českému klubu, který od konce 70. let sdružoval staročechy, mladočechy, českou konzervativní šlechtu a moravské národní poslance. Sám patřil mezi staročechy. Neúspěšně navrhl nový trestní zákoník.\n\nZemřel náhle v říjnu 1906 na Zlíchově u Prahy, kam si vyjel na výlet lodí. Když se blížil ke konci své procházky, stihla ho u přístaviště parníků nevolnost. Pověřil ještě kolemjdoucího, ať vyřídí manželce, aby pro něj poslala rodinného lékaře. Brzy ovšem zemřel. V posledních letech trpěl plicní nemocí, která ale byla lékaři stabilizována. Příčinou úmrtí byl astmatický záchvat.\n\n"}
{"id": "1136349", "url": "https://cs.wikipedia.org/wiki?curid=1136349", "title": "TatraCity", "text": "TatraCity\n\nTatraCity je polyfunkční objekt v Bratislavě v městské části Petržalka, který je ve výstavbě od roku 2007 a staví ho investor Tatra Residence (Tatra banka Group ).\n\nObsahuje 96 bytů v nízkopodlažní části a kancelářské prostory v 19-podlažní administrativní budově s výškou 72 m. Projekt se nachází na Černyševského ulici v blízkosti komunikace Einsteinova.\n\n"}
{"id": "1136352", "url": "https://cs.wikipedia.org/wiki?curid=1136352", "title": "Chrám Povýšení svatého Kříže (Teplice)", "text": "Chrám Povýšení svatého Kříže (Teplice)\n\nPůvodní zámecká kaple Povýšení svatého Kříže, dnes pravoslavný chrám Povýšení svatého Kříže, stojí na adrese Zámecké náměstí 517/14 v Teplicích. Objekt je v rámci areálu teplického zámku chráněn jako kulturní památka.\n\nByla postavena původně jako katolický kostel pro potřeby rodiny majitelů zámku a hostů lázní Teplic (avšak zůstal jí status kaple) v letech 1549-1586 majitelem teplického panství \"Volfem z Vřesovic\" v pozdně gotickém nebo raně renesančním slohu. Při stavbě věže bylo užito kvádrů z románské baziliky kláštera sv. Jana Křtitele. Pod objektem se nachází hrobka pánů z Vřesovic. V polovině 17. století byla přistavěna čtvercová kaple sv. Antonína. V rámci přestavby celého zámku byl objekt v letech 1798-1806 upraven v romantické gotice a byla zvýšena věž. Díky přestavbě se kaple (kostel) zařadila mezi první projevy romantického slohu na území Čech. Již od konce 19. století sloužily její prostory sporadicky pro pravoslavné bohoslužby lázeňským hostům. Od roku 1950 slouží trvale potřebám pravoslavných obřadů. Z téhož roku pochází také ikonostas před hlavním oltářem. Pravidelné bohoslužby se zde konají v o nedělích a svátcích od 10 hodin.\nV roce 2016 zde byly v boční kapli sv. Clariho nově pietně vystaveny ostatky sv. Klára.\n\nJedná se o jednolodní sakrální stavbu s polygonálním závěrem. Má odstupněné opěráky a motivem fiál na nárožích stavby a čtvercovou kaplí a věží po severní straně. Okna jsou hrotitá s kružbami. Hrotité jsou i portály, které se nacházejí ve štítové stěně s vimperkem a fiálami. Objekt má hrotitý obloučkový vlys a stupňovitý štít. Věž je v dolní části čtvercová a přechází ve vysoký oktogon, který je zakončený vysokou atikou s fiálami na nárožích. Věž je zastřešena jehlancovou střechou. Ve zdivu věze je druhotně použito několika kamenů z románské stavby s motivem obloučkového vlysu.\n\nKlenba stavby je žebrová s příporami. V kapli se nachází kupole. Třípatrová kruchta je nesena v přízemí arkádou.\n\nV boční kapli stavby se nachází renesanční oltář, který je použitý jako náhrobek. Jedná se o italskou práci z období kolem roku 1420. Je kamenný, se zbytky původní polychromie. Mramorový nástavec oltáře je rozčleněný pilastry s ornamentálním reliéfem a profilovanými římsami, s proláklými křídly ve vrcholu. V hlavním poli se nachází \"Madona s dítětem\", v bočních polích jsou pak výjevy ze života světců. V druhém horizontálním pásu ve středu se nacházejí okřídlené hlavy andělů, v bocích jsou opět výjevy ze života světců. Ve třetím pásu mezi proláklými křídly je reliéf \"Krista Trpitele\". Nad římsou je drobná volná plastika Boha Otce. Mramorová deska s reliéfy pochází z roku 1440, střed neznámého oltáře se svatostánkem. Jedná se o dílo italské renesance v jejímž dolním pásu jsou tři niky. Ty obsahují v bočních nikách postavy světců, ve střední se nachází dvířka svatostánku. Nad nimi je polopostava Krista. Nad nikami akantový ornament, v horním pásu je Bůh Otec, po stranách postavy světců. Obraz \"Madony s Ježíškem\" pochází z počátku 16. století. Je kruhový, malovaný na dřevě a nachází se čtvercovém pozdějším rámu. Je zavěšen při vstupu do kaple.\n\n"}
{"id": "1136353", "url": "https://cs.wikipedia.org/wiki?curid=1136353", "title": "Vesnická aféra", "text": "Vesnická aféra\n\nVesnická aféra (v britském originále: A Village Affair) je britský dramatický film z roku 1995. Režisérkou filmu je Moira Armstrong. Hlavní role ve filmu ztvárnili Sophie Ward, Kerry Fox, Nathaniel Parker, Jeremy Northam a Michael Gough.\n\n\n\n"}
{"id": "1136359", "url": "https://cs.wikipedia.org/wiki?curid=1136359", "title": "1. česká futsalová liga 1999/00", "text": "1. česká futsalová liga 1999/00\n\nV soubojích 8. ročníku 1. české futsalové ligy 1999/00 se utkalo v základní části poprvé v historii soutěže 14 týmů dvoukolovým systémem podzim - jaro (v minulém ročníku bylo v soutěži 16 týmů). Do vyřazovací části postoupilo prvních osm týmů v tabulce. Nováčky soutěže se staly týmy SK Alfa Liberec (vítěz 2. ligy - sk. Západ) a FC Gillotina Choceň (vítěz 2. ligy - sk. Východ). Vítězem základní části soutěže se stal tým SK Cigi Caga Jistebník. Sestupujícími se staly týmy Dino Brno a odstoupivší TK Rumpál Prachatice. Vítězem soutěže se stal tým FC Total Slavík Bakov nad Jizerou, který ve finále porazil tým 1. FC Nejzbach Vysoké Mýto 2:1 na zápasy.\n\n\nZdroj: \n\nZdroj: \nZdroj: \nZdroj: \n"}
{"id": "1136360", "url": "https://cs.wikipedia.org/wiki?curid=1136360", "title": "Mistrovství světa ve veslování 1990", "text": "Mistrovství světa ve veslování 1990\n\nMistrovství světa ve veslování 1990 byl v pořadí 19. šampionát konaný konaný mezi mezi 31. říjnem a 4. listopadem 1990 na umělém jezeře Lake Barrington v australské Tasmánii.\n\nKaždoroční veslařská regata trvající jeden týden je organizována Mezinárodní veslařskou federací (International Rowing Federation; FISA) obvykle na konci léta severní polokoule. Vzhledem k místu konání byl však termín mistrovství tentokrát posunut na přelom října a listopadu, což je na jižní polokouli prostředek jara.\n\nV neolympijských letech představuje mistrovství světa vyvrcholení mezinárodního veslařského kalendáře a v roce, jenž předchází olympijským hrám, představuje jejich hlavní kvalifikační událost. V olympijských letech pak program mistrovství zahrnuje pouze neolympijské disciplíny.\n\n"}
{"id": "1136361", "url": "https://cs.wikipedia.org/wiki?curid=1136361", "title": "Nevinné lži (film)", "text": "Nevinné lži (film)\n\nNevinné lži (v britském originále: Innocent Lies) je britsko-francouzský filmový thriller z roku 1995. Režisérem filmu je Patrick Dewolf. Hlavní role ve filmu ztvárnili Stephen Dorff, Gabrielle Anwar, Adrian Dunbar, Sophie Aubry a Joanna Lumley.\n\n\n\n"}
{"id": "1136366", "url": "https://cs.wikipedia.org/wiki?curid=1136366", "title": "Návrat domů (minisérie)", "text": "Návrat domů (minisérie)\n\nNávrat domů (v britském originále: Coming Home) je britská dvoudílná dramatická minisérie z roku 1998. Režisérem minisérie je Giles Foster. Hlavní role v minisérii ztvárnili Emily Mortimerová, Peter O’Toole, Joanna Lumley, Katie Ryder Richardson a Penelope Keith.\n\n\n\n"}
{"id": "1136369", "url": "https://cs.wikipedia.org/wiki?curid=1136369", "title": "Lenzing AG", "text": "Lenzing AG\n\nFirma Lenzing AG je významný výrobce viskózových vláken.\n\nPodnik vznikl v roce 1892 v rakouském Ternitz jako továrna na buničinu a papír. Akciová společnost byla založena v roce 1938 pod jménem \"Zellwolle Lenzing AG\" a jako Lenzing AG existuje od roku 1984. Hlavní akcionář je rakouský \"B&C Industrieholding GmbH\" (podíl 67 %). \n\nSídlo firmy je v \"Lenzingu\", k podniku patří v Rakousku také závod v Heiligenkreuzu a další výrobní zařízení v Německu, Anglii, USA, Indonésii, Indii, Číně a v moravském Paskově.\nV roce 2014 vyráběla firma 960 000 tun viskózových vláken, na kterých se podílely:\n\n"}
{"id": "1136370", "url": "https://cs.wikipedia.org/wiki?curid=1136370", "title": "Princezna zlodějů", "text": "Princezna zlodějů\n\nPrincezna zlodějů (v americkém originále: Princess of Thieves) je americko-britský dobrodružný film z roku 2001. Režisérem filmu je Peter Hewitt. Hlavní role ve filmu ztvárnili Keira Knightley, Stephen Moyer, Stuart Wilson, Del Synnott a Malcolm McDowell.\n\n\n\n"}
{"id": "1136374", "url": "https://cs.wikipedia.org/wiki?curid=1136374", "title": "Díra (film, 2001)", "text": "Díra (film, 2001)\n\nDíra (v britském originále: The Hole) je britský filmový thriller z roku 2001. Režisérem filmu je Nick Hamm. Hlavní role ve filmu ztvárnili Thora Birch, Keira Knightley, Desmond Harrington, Laurence Fox a Daniel Brocklebank.\n\n\n\n"}
{"id": "1136375", "url": "https://cs.wikipedia.org/wiki?curid=1136375", "title": "Díra", "text": "Díra\n\nDíra je prohloubenina, otvor, jáma\n\n\n\n"}
{"id": "1136378", "url": "https://cs.wikipedia.org/wiki?curid=1136378", "title": "Zastupitelstvo Jihomoravského kraje 2008–2012", "text": "Zastupitelstvo Jihomoravského kraje 2008–2012\n\nZastupitelstvo Jihomoravského kraje 2008–2012 vzešlo z voleb do zastupitelstev krajů, které se uskutečnily proběhly 17. a 18. října 2008.\n\nVýsledky voleb byly následující:\n\nPo volbách se do vedení krajské samosprávy dostala koalice ČSSD a ODS, novým hejtmanem byl zvolen Michal Hašek (ČSSD). Na sklonku roku byla během cvičení ZÓNA 2008 prověřena činnost složek integrovaného záchranného systému a dalších subjektů při řešení simulované radiační havárie v Jaderné elektrárně Dukovany. \n\nNový dotační program SoMoPro (South Moravia Programme for Distinguished Researches) byl slavnostně zahájen 13. května. Klade si za cíl přilákat do regionu špičkové vědce ze zahraničí. Jedná se o zcela unikátní program, který svým zaměřením a rozsahem nemá v České republice obdoby.\nJihomoravský kraj hostil v rámci předsednictví ČR v EU od 31. května do 2. června ministry zemědělství a rybářství Evropské unie v čele s evropskou komisařkou pro zemědělství a rozvoj venkova Mariann Fischerovou Boelovou. Na setkání se řešila například problematika změn systému rozdělování zemědělských dotací nebo otázka společné zemědělské politiky. Neformálního zasedání ministrů zemědělství a rybářství zemí EU se na jižní Moravě zúčastnilo celkem 20 ministrů.\nVe dnech 8. – 10. června navštívil Jihomoravský kraj prezident republiky Václav Klaus. Prezident republiky se v doprovodu hejtmana Michala Haška setkal s představiteli vrcholných justičních orgánů, s rektory vysokých škol, pozdravil se s desítkami zastupitelů a radních v obcích i v sídle kraje. Kromě toho program akcentoval i rozvoj podnikání v regionu. \nJihomoravský kraj vyjednal s Evropskou investiční bankou půjčku do výše dvou miliard korun na spolufinancování rozvojových projektů majících šanci získat dotace Evropské unie. \nVe středu 10. června bylo při slavnostním galavečeru 1. ročníku přehlídky České ručičky v Divadle Reduta slavnostně oceněno zlatou plaketou 21 vítězů soutěží odborných dovedností žáků středních škol z celé ČR. V oborech cukrář a tesař se stali laureáty žáci z jihomoravských středních škol.\nPři jednání s vládou o financování ztráty z provozu regionálních železničních tratí a jednáních s Českými drahami se podařilo zajistit dopravní obslužnost celého regionu, ale i 900 milionů korun do obnovy vozového parku. Na Blanensku byly otevřeny dva úseky nových silnic II/374 Ráječko – Spešov a III/36616 Uhřice – Úsobrno.\nRok 2009 byl také rokem významných zahraničních návštěv – na jižní Moravu zavítal lichtenštejnský kníže Hans Adam II. a v závěru září nejvýznamnější zahraniční host – papež Benedikt XVI. Šlo o výjimečnou historickou událost, protože Benedikt XVI. byl prvním papežem, který navštívil brněnskou diecézi. Bohoslužby na letišti v Tuřanech se zúčastnilo více než 120 tisíc poutníků nejen z kraje, ale z celé střední Evropy.\n\nProhlídka nového kampusu Masarykovy univerzity v Brně-Bohunicích byla hlavním bodem návštěvy následníka britského trůnu prince Charlese v jihomoravské metropoli, která se uskutečnila 22. března.\nMotocyklový jezdec Karel Abraham a házenkářky z Veselí nad Moravou byli vyhlášeni nejlepšími sportovci Jihomoravského kraje za rok 2009. Premiérové vyhlášení v celkem deseti kategoriích se uskutečnilo 30. března v Městském divadle v Brně.\nZačleněním 167 obcí Znojemska a Vysočiny bylo v červenci dokončeno zavedení integrovaného dopravního systému. Jihomoravský kraj jako prvý v republice pokryl jednotným systémem celé území kraje. Kromě všech jihomoravských obcí obsluhuje další šedesátku se stovkou tisíc obyvatel v sousedních krajích, Dolním Rakousku a Slovensku. Do seznamu pravidelných spojů z brněnského letiště přibyly linky z Brna do Zadaru a Bergama, rozšířen byl počet týdenních spojů s Moskvou. \nVýrazně do života kraje zasáhly povodně. Jejich rozsah sice nebyl tak velký, ani neměly tak tragické následky jako v minulých letech, musel však být vyhlášen stav nebezpečí. První povodňová vlna zasáhla Jihomoravský kraj v druhé polovině května, další pak počátkem června. \nPo červnovém odchodu ODS z dosavadní krajské koalice se podařilo na dosavadní práci plynule navázat v nové koaliční sestavě ČSSD – KDU-ČSL. Jihomoravský kraj zahájil 13. července Týden regionů ČR na Světové výstavě EXPO 2010 v Šanghaji.\nZahájen byl projekt Senior pasů. První senior pasy slavnostně převzali 24. listopadu jejich držitelé v brněnském Besedním domě.\nByly uvedeny do provozu dvě nejnákladnější již dokončené modernizace krajských silnic spolufinancované z fondů EU: II/425 Rajhrad – Židlochovice a II/377 Rájec – Bořitov.\n\nHejtman Michal Hašek 15. února uvedl do funkce ředitelku Krajského úřadu Jihomoravského kraje Věru Vojáčkovou.\nNejlepším sportovcem Jihomoravského kraje za rok 2010 byl 29. března v prostorách Městského divadla v Brně vyhlášen motocyklový závodník Karel Abraham – obhájil tak zisk této prestižní trofeje z loňského premiérového ročníku ankety. V soutěži družstev zvítězily basketbalistky BK Frisco Brno.\nJihomoravský kraj se v květnu představil v Římě. Program 17. května patřil především prezentaci kraje a jednáním na české ambasádě v Římě. Následující den se hejtman Michal Hašek za účasti dalších zástupců JMK zúčastnil na svatopetrském náměstí ve Vatikánu generální audience u papeže Benedikta XVI. \nV prostorách Fakulty sportovních studií v Brně-Bohunicích se 17. září uskutečnil premiérový Dětský den Krajského úřadu Jihomoravského kraje. \nV roce 2011 učinilo krajské zastupitelstvo klíčová rozhodnutí v optimalizaci středních škol zřizovaných krajem. Výsledkem bylo sloučení 30 středních škol do 15 subjektů. Proces optimalizace přitom probíhá již od vzniku kraje. V průběhu roku 2001 převzal kraj 278 školských příspěvkových organizací, k 1. září 2011 jich zřizoval 209. Počet středních škol se z původních 115 v roce 2001 snížil na stávajících 87; přesto je v průměru čtvrtina kapacit středních škol neobsazená.\nJihomoravští zastupitelé ve stejný den schválili Zásady územního rozvoje Jihomoravského kraje stanovující priority a zásady (pravidla) pro rozvoj a ochranu území kraje, vymezující plochy a koridory záměrů, které svým významem, rozsahem nebo využitím ovlivní území více obcí (tj. záměry nadmístního významu). V polovině roku 2012 tyto zásady zrušil Nejvyšší správní soud.\nDo druhé etapy vstoupil program SOMOPRO zaměřený na příchod špičkových vědců do našeho regionu. Program je realizován Jihomoravským krajem prostřednictvím Jihomoravského centra pro mezinárodní mobilitu, z.s.p.o. a na financování tohoto programu se podílí Jihomoravský kraj a Evropská komise prostřednictvím 7. Rámcového programu pro vědu a výzkum Akce Marie Curie.\nK dosavadním letům z Brna přibyly linky do Říma a Eindhovenu. Realizována byla první etapa koncepce sítě lůžkových zdravotnických zařízení v jihomoravských nemocnicích. V říjnu byl v Brně otevřen první Senior Point, informační centrum pro seniory. \nVe stejném měsíci byla ve Vranově nad Dyjí slavnostně otevřena zrekonstruovaná silnice II/398 směrem na Onšov. Vyvrcholila tak rekonstrukce silnic v této části Znojemska, na které Jihomoravský kraj od roku 2005 vynaložil 82 milionů korun. Průtah Vranovem nad Dyjí v délce 1,5 km patří mezi devatenáct staveb, které Jihomoravský kraj v roce 2011 zahájil.\n\nZastupitelstvo Jihomoravského kraje na svém zasedání 23. února schválilo realizaci projektu SoMoPro II., který navazuje na již dříve zahájený projekt realizovaný díky finanční pomoci Evropské unie. Jde o cílenou a plánovanou podporu příchodu zahraničních vědců na jižní Moravu.\nDíky petiční akci vyhlášené krajem společně se Svazem vinařů, Agrární komorou ČR a představitelů vinařů se podařilo dosáhnout toho, že nebyla zavedena daň na tzv. tiché víno. Zahájeno bylo několik významných staveb – Zámecká jízdárna v Lednici – multifunkční centrum, rozšíření Centra služeb pro seniory v Kyjově či Kompetenční centrum v Kuřimi, které byly dokončeny v následujícím roce. Jihomoravskému kraji bylo poprvé za dobu jeho existence přiděleno ratingové hodnocení – od společnosti Moody´s Investors Service Limited získal národní rating Aa1.cz. Jedná se o druhý stupeň z celkem jednadvacetibodové škály hodnocení, který představuje velmi vysokou schopnost dostát svým splatným závazkům (ve srovnání s ostatními domácími subjekty), nejvyšší, kterého může dosáhnout kraj.\nJihomoravský kraj poprvé udělil titul Mistr tradiční rukodělné výroby, který je od té doby udělován každoročně. \nUskutečnila se druhá etapa koncepce sítě lůžkových zdravotnických zařízení v jihomoravských nemocnicích. Uspořené prostředky zdravotní pojišťovny poskytly ke zkvalitnění péče. Dne 28. srpna byla v budově krajského úřadu v Brně na Žerotínově náměstí otevřena firemní mateřská škola. Obyvatelé jižní Moravy mohli během října 2012 poprvé připomínkovat návrh krajského rozpočtu na následující rok v rámci projektu „Váš kraj, Váš rozpočet“. \n"}
{"id": "1136381", "url": "https://cs.wikipedia.org/wiki?curid=1136381", "title": "Brazilský teriér", "text": "Brazilský teriér\n\nBrazilský teriér (anglicky: \"Brazilian Terrier\") je středně velké brazilské psí plemeno, využívané jako společenské nebo lovecké. V Evropě se příliš nevyskytuje, přesto jej Mezinárodní kynologická federace (FCI) uznává a řadí jej do skupiny teriéři, do sekce velcí a střední teriéři. Číslo oficiálního standardu je 341 a oficiální používaná zkratka je BRA.\n\nHistorie brazilského teriéra není příliš bohatá, už proto, že plemeno vzniklo na začátku 20. století a ještě není příliš rozšířené ve světě. Jeho předci jsou místní brazilští psi a jedinci importovaní z Evropy. Tito importovaní psi pocházeli především z Anglie a Francie a do Brazílie se dostali na začátku 20. století. Pravděpodobně se jednalo o psy plemen hladkosrstý foxteriér a Jack Russell teriér. Toto křížení bylo přirozené, lidé do něj nijak nezasahovali. Výslední kříženci se přirozenou cestou, tedy se svými majiteli, dostávali do Evropy. Přesto se největší populace těchto psů vyskytovala ve městě Sao Paulo a v jeho blízkém okolí.\n\nStandard byl sepsán roku 1920 a první pokusy o uznání FCI přišly v roce 1950, tedy až o 30 let později. To ale přišlo až v roce 1964. A přestože se očekávalo, že uznání plemene chovu pomůže, bylo tomu právě naopak a proto byl chov brazilského teriéra oficiálně v roce 1973 ukončen. Dále sice pokračoval \"tajný\" chov, kdy si chovatelé vedli vlastní záznamy, ale plemeno i nadále upadalo. V roce 1981 vznikl klub pro chovatele a příznivce brazilských teriérů \"Clube de Fox Paulistinha\". Opět přišly první žádosti o uznání plemene a oficiální znovuotevření plemenné knihy. K obnovení spolupráce s Kennel Clubem a zároveň k registraci rodokmenů došlo až v roce 1985. O deset let později byl brazilský teriér prozatímně uznán, úplně uznání přišlo v roce 2006.\n\nV současné době je toto psí plemeno velmi populární ve své rodné zemi, ale v Evropě se vyskytuje jen poskrovnu, například na Slovensku neexistuje žádná chovatelská stanice. V Česku je jedna (v září 2015). Využívá se jako pes společenský i jako mrštný krysař. Poměrně kvalitní chov ale má Rakousko, kde žije jedna z největších propagátorek plemene; Angelika Purkhauserová.\nPovahově je brazilský teriér skutečným teriérem; je sebevědomý, laskavý, ostražitý a loajální vůči majiteli nebo jeho rodině. Je tvrdohlavý, schopný sám pracovat a ke svým majitelům si postupem času vytváří hluboký vztah, změny nebo odloučení snáší těžce. Je bystrý, mrštný a inteligentní, proto se lehce cvičí, i když se kvůli tvrdohlavosti musí občas \"podplácet\" pamlsky. Jsou to psi energičtí, kteří potřebují dostatek pohybu i zaměstnání po celý den, Má vyvinutý lovecký pud, obzvláště co se týče malých hlodavců. Jinak si ale nenechá ujít ani pronásledování větších lesních zvířat. Je vhodným rodinným psem, protože dobře vychází s dětmi a při soužití od mladého věku se dobře snáší i s jinými psy. Naopak vůči cizím psům se může chovat dominantně. Hodí se pro majitele, který mu umí dát dostatečně najevo, kde je jeho pozice. Rád hrabe a přestože brazilský teriér neimponuje velikostí, je to dobrý hlídač, který na každého kolemjdoucího dostatečně hlasitě upozorní, a pokud rozpozná nebezpečí, je schopný svoji rodinu bránit až do krve.\n\nNehodí se pro celoroční pobyt venku, protože jejich srst příliš dobře neizoluje. Můžou žít i v malém městském bytě. Potřebuje hodně pohybu, aby si vybil přebytek energie. Pokud nemá dostatek zaměstnání, může dělat neplechu, třeba jeho oblíbenou činnost — hrabání.\n\nSrst není náročná na péči. Má podsadu, to znamená, že srst se obměňuje 2x ročně (na jaře a na podzim) a v tomto období je nutné věnovat jí zvýšenou péči v podobě vyčesávání každý den. Mimo toto období stačí srst vyčesat jednou za tři dny. Brazilský teriér není vhodný pro alergiky, protože líná velmi extrémně.\n\nOcas se běžně kupíruje, ale není to podmínka. Uši se nekupírují, už kvůli tomu, že je to v Česku zákonem zakázané.\n"}
{"id": "1136382", "url": "https://cs.wikipedia.org/wiki?curid=1136382", "title": "Mistrovství světa ve florbale 2016", "text": "Mistrovství světa ve florbale 2016\n\nMistrovství světa ve florbale mužů 2016 bylo 11. ročníkem mistrovství světa mužů pořádaným Mezinárodní florbalovou federací (IFF). Turnaj se konal v období od 3. do 11. prosince 2016 v Lotyšsku, konkrétně pak v jeho hlavním městě Rize v halách Arena Riga a Olympic Sports Centre.\n\nLotyšsko získalo právo organizovat šampionát na zasedání ústřední rady IFF ve švýcarském Berně v březnu 2013. Druhým kandidátem na uspořádání MS bylo Česko. Zúčastněná družstva na MS zaplatila 5 000 CHF, družstva v kvalifikaci pak 2 000 CHF.\n\nToto mistrovství zároveň sloužilo jako kvalifikace týmů na florbalový turnaj na Světových hrách 2017, v polské Vratislavi. Na ně se kvalifikovala 3 nejlepší družstva, nejvýše umístěné družstvo některého ze sousedů Polska a nejvýše umístěný mimoevropský výběr, který ale musel skončit do 12. místa.\n\nDvojnásobným obhájcem titulu byl výběr Švédska, který ve finálovém utkání podlehl Finsku po samostatných nájezdech výsledkem 3:4. Česko skončilo na čtvrtém místě.\n\nZávěrečného turnaje se zúčastnilo 16 národních týmů. O 15 míst se bojovalo v kvalifikaci a pouze Lotyšsko mělo účast jako pořádající země zajištěnou předem. Kvalifikace se konala od 2. do 14. února 2016.\n\nNasazení týmů (čísla v závorkách) vzniklo podle žebříčku IFF, který byl založen na výsledcích z posledních dvou mistrovství světa.\n\nMezinárodní florbalová federace (IFF) nominovala na mistrovství světa v Lotyšsku celkem sedm rozhodčích párů ze čtyř různých členských asociací IFF, přičemž Finsko, Lotyšsko a Švédsko měly shodně zastoupení ve dvou rozhodcovských párech.\n\n\n\"Všechny časy zápasů jsou uvedeny ve středoevropském čase (UTC +1).\"\n\n\"Všechny časy zápasů jsou uvedeny ve středoevropském čase (UTC +1).\"\n\n\"Všechny časy zápasů jsou uvedeny ve středoevropském čase (UTC +1).\"\n\n"}
{"id": "1136390", "url": "https://cs.wikipedia.org/wiki?curid=1136390", "title": "Beechcraft Super King Air", "text": "Beechcraft Super King Air\n\nBeechcraft Super King Air je americký dvoumotorový turbovrtulový letoun.\n\nZáměnou dvojice pístových motorů Lycoming u letounu Beechcraft 88 Queen Air za turbovrtulové Pratt & Whitney Canada PT6A-6, vznikl první Beechcraft 90 King Air. Prototyp vzlétl 20. ledna 1964. Trup pojal dva členy osádky a 4 až 6 cestujících.\n\nV roce 1966 byl na trh uveden Beechcraft A90 King Air s výkonnějšími motory PT6A-20 po 405 kW.\n\nV roce 1968 byl nahrazen zdokonaleným modelem B90 King Air, jehož nosná plocha byla zvětšena z 25,9 m² na 27,31 m² ve snaze zdokonalit vzletové a přistávací vlastnosti a zvětšit dostup při zvýšené vzletové hmotnosti. Nový model měl zdokonalen i systém přetlakování a klimatizace kabiny.\n\nOd září 1970 byl prodáván typ C90 King Air, jehož přetlakový systém byl upraven tak, že tlak vzduchu na úrovni hladiny moře byl udržován do výšky 3200 m, zatímco při letu v hladině 7530 m odpovídal tlak v kabině nadmořské výšce 3050 m. Ke změnám došlo i ve vytápění kabiny a odmrazování čelního štítku.\n\nV květnu 1972 přibyl do řady King Air další člen, model E90. Pro zvýšení spolehlivosti provozu a prodloužení životnosti pohonných jednotek dostal výkonnější motory Pratt & Whitney of Canada PT6A-28, jejichž jmenovitý výkon 500 kW byl snížen na 404 kW. Rezerva výkonnosti byla využívána v případě přetížení letounu, nebo v kritických letových situacích při vzletu a stoupání. Dostup se podařilo zvýšit na 9420 m, dolet pak na 2742 km.\n\nOd srpna 1969 byl zahájen prodej prodloužené verze Beechcraft 97 King Air A100 pro 13 pasažérů v přetlakové kabině, jehož dvojice motorů PT6A-28 již pracovala s plnou výkonností 507 kW. Křídlo bylo naopak poněkud zmenšeno.\n\nPro zákazníky preferující americké motory Garrett AiResearch přizpůsobil Beechcraft svůj výrobní program verzí King Air B100 s motory TPE 331-6-252B po 533 kW. Výkonnostně zlepšený letoun byl dodáván od léta 1975. V roce 1978 vznikla varianta King Air C100 opět s kanadskými motory PT6A-135 po 559 kW.\n\nVývojem ze starších typů Model 90 a 100 vznikl Beechcraft 200 Super King Air, jehož prototyp byl zalétán 27. října 1972 a 15. prosince téhož roku druhý. Od svých předchůdců se odlišoval zejména novou zadní částí trupu s ocasními plochami ve tvaru písmene T. Díky novému uspořádání ocasních ploch se zvětšila celková délka stroje pro 6 až 8 cestujících a dva piloty. Zvýšená vzletová hmotnost byla kompenzována výkonnějšími pohonnými jednotkami PT6A-41 o výkonu 634 kW, které roztáčejí třílisté vrtule Hartzell o průměru 2,50 m. Samotné motory byly instalovány dále od přetlakové kabiny, což přispělo ke snížení vnitřní hladiny hluku. Zvětšené rozpětí se nejvíce projevilo v centroplánu, který obdržel obdélníkový půdorys bez skosení náběžné hrany do mírného šípu u trupu. V roce 1973 získal Super King Air osvědčení dohlédacího úřadu FAA o letové způsobilosti a zároveň byly zahájeny dodávky odběratelům. Na přání zákazníka lze na Super King Air umístit dvě kapkovité nádrže na oba konce křídla.\n\nPři využití Super King Airu jako létající kanceláře je interiér opatřen šesti sedadly se stolky mezi nimi, malým konferenčním prostorem a pohovkou. Dopravní verze má deset sedadel s uličkou uprostřed.\n\nSuper King Air může mít nákladová vrata o rozměrech 1,23 x 1,32 m vyklopná nahoru. První stroje s těmito vraty odebrala v sanitní verzi Libye a Austrálie, mají je také některé vojenské letouny.\n\nVojenské Super King Airy jsou používány jako transportní, pro vedení elektronického boje a pro námořní a elektronický průzkum. Americká armáda převzala první vojenské varianty RU-21J a C-12A Huron během roku 1974. Následovalo námořní provedení UC-12B, vybavené stejně jako C-12C motory PT6A-41. Verze C-12D má větší rozpětí 16,92 m vzhledem k montáži přídavných nádrží. Elektronickému průzkumu slouží RC-12D s anténami na křídle. Vojenské verze UC-12B a B200T pro námořní průzkum mají podvozek se zvláštními koly, umožňujícími letounu setrvat delší dobu na hladině po nouzovém přistání. Vojenské stroje byly dodány také Armée de l'Air, Irsku, RAAF, Španělsku, Řecku a Tchaj-wanu.\n\nOd března 1981 se dodává vylepšené provedení Super King Air B200 s motory PT6A-42, které mají oproti stejně výkonné verzi 41 výhodnější průběh výkonu v závislosti na výšce letu a s přetlakovým systémem, který pracuje s vyšším tlakovým rozdílem.\n\nVerze B200C má nákladová vrata, B200T přídavné nádrže a B200CT obě tato zlepšení dodávaná za příplatek.\n\nZájem zákazníků o Super King Air 200 podnítil společnost Beechcraft Aircraft Corporation k vývoji kapacitně většího a výkonnějšího stroje Super King Air 300, jehož prototyp absolvoval zálet 3. září 1983. Americký úřad FAA udělil tomuto typu certifikaci v lednu 1984. Vylepšené provedení Super King Air 350 bylo představené na zasedání National Business Aviation Association v roce 1989. Další modernizací vznikla verze King Air 350i certifikovaná FAA i jeho evropským protějškem EASA (European Aviation Safety Agency) během prosince 2009. Za pohon až jedenáctimístného letounu byly vybrány dva motory PT-6A-60A o výkonu po 782 kW.\n\nV rámci projektu Liberty, který USAF vytvořilo pro posílení vzdušné složky Inteligence, Surveillance and Reconnaissance (ISR) na území Iráku a Afghánistánu, vznikla další vojenská varianta pro sledování a průzkum MC-12W Liberty. Pro tento program byly jako základ vybrány letouny King Air 350 a 350ER (Extendet Range). MC-12W se od civilních variant odlišuje instalací kulové integrované senzorové věže MX-15 s optoelektronickými a infračervenými čidly pod centroplánem. K další elektronické výbavě patří SAR (Synthetic Aperture Radar), zařízení APS-34 Sea Vue a APS-143 Ocean Eye. Posádku tvoří dvojice pilotů a dva operátoři senzorů. Letoun pohání dva turbovrtulové motory Pratt & Whitney of Canada PT6A-60A se čtyřlistými vrtulemi Hartzel. První Liberty byl zařazen do stavu USAF v březnu 2009, od dubna začal operovat ze základny Key Field v Meridianu jako cvičný letoun. První operační let provedla čtyřčlenná posádka z 362nd Expeditionary Reconnaissance Squadron a 332nd Air Expedition Wing 10. června 2009 ze základny Balad. Exportní provedení King Air 350ER ISR převzala 87. peruť iráckého letectva, tři stroje pod označením Shadow R.1 RAF a dva letectvo Pákistánu.\n\nÚdaje dle platí pro verzi B-200\n\n\n\n"}
{"id": "1136391", "url": "https://cs.wikipedia.org/wiki?curid=1136391", "title": "Contra proferentem", "text": "Contra proferentem\n\nContra proferentem (lat.) je výkladové pravidlo právního jednání, podle něhož se určitý výraz, který připouští různý výklad, vykládá k tíži toho, kdo jej při jednání použil jako první (\"proferent\"). V českém právu je obsaženo v ustanovení § 557 občanského zákoníku.\n\nSmyslem tohoto interpretačního pravidla je zabránit nejistotě v právních vztazích vyplývající z nezodpovědně či naopak záměrně použitých víceznačných výrazů. Strana, která právně jedná, by měla být ve svém projevu vůle transparentní a použije-li takový nejednoznačný pojem, je spravedlivé, aby za následky případného nedorozumění nesla odpovědnost. V určitých případech se dokonce vychází přímo z předpokladu, že proferentem je silnější strana, a proto je předem stanoveno, že se použije výklad nejpříznivější pro spotřebitele (§ 1812 odst. 1 OZ), resp. zaměstnance (§ 18 ZPr). K výkladu \"contra proferentem\" nicméně dojde jen tehdy, pokud vzniknou objektivní výkladové pochybnosti, které nejsou řešitelné obecnými metodami založenými na prvotním zjištění úmyslu jednajícího (§ 556 OZ) a poté, co bude upřednostněna obecně preferovaná varianta platnosti právního jednání (§ 574 OZ). \n"}
{"id": "1136396", "url": "https://cs.wikipedia.org/wiki?curid=1136396", "title": "Mariánská lípa", "text": "Mariánská lípa\n\nMariánská lípa je památný strom lípa malolistá (\"Tilia cordata\"). Roste na západním okraji Mariánské v travnaté ploše u čističky odpadních vod. Lípa připomíná poutní kostel Panny Marie a kapucínský klášter, které zde stávaly. Klášter byl zrušen v roce 1948 a jeho poslední zbytky byly odstraněny v roce 1965. Z klášterní zahrady zde zůstala jen vysoká památná lípa.\n\nHustá koruna stromu sahá do výšky 27 m, obvod kmene měří 516 cm (měření 2014). Strom je chráněn od roku 2004 jako esteticky zajímavý strom, významný stářím a vzrůstem a jako historicky důležitý strom.\n\n"}
{"id": "1136398", "url": "https://cs.wikipedia.org/wiki?curid=1136398", "title": "Mistrovství světa ve veslování 1989", "text": "Mistrovství světa ve veslování 1989\n\nMistrovství světa ve veslování 1989 byl v pořadí 18. šampionát konaný konaný mezi mezi 2. a 10. zářím 1989 na Bledském jezeře ve slovinském Bledu.\n\nKaždoroční veslařská regata trvající jeden týden je organizována Mezinárodní veslařskou federací (International Rowing Federation; FISA) obvykle na konci léta severní polokoule. V neolympijských letech představuje mistrovství světa vyvrcholení mezinárodního veslařského kalendáře a v roce, jenž předchází olympijským hrám, představuje jejich hlavní kvalifikační událost. V olympijských letech pak program mistrovství zahrnuje pouze neolympijské disciplíny.\n\n"}
{"id": "1136401", "url": "https://cs.wikipedia.org/wiki?curid=1136401", "title": "Tanja", "text": "Tanja\n\nTanja může znamenat ženské rodné nebo umělecké jméno:\n\n\n\n"}
{"id": "1136412", "url": "https://cs.wikipedia.org/wiki?curid=1136412", "title": "Bennie Maupin", "text": "Bennie Maupin\n\nBennie Maupin (* 29. srpna 1940) je americký jazzový saxofonista a flétnista. V šedesátých a sedmdesátých letech spolupracoval s trumpetistou Milesem Davisem (hrál například na jeho albu \"Bitches Brew\"). Rovněž doprovázel Herbieho Hancocka v jeho kapele The Headhunters. Své první sólové album \"The Jewel in the Lotus\" vydal v roce 1974. Během své kariéry spolupracoval s mnoha hudebníky, mezi které patří například Billy Hart, Lee Morgan, Lenny White a Horace Silver.\n\n"}
{"id": "1136413", "url": "https://cs.wikipedia.org/wiki?curid=1136413", "title": "Tomaž Razingar", "text": "Tomaž Razingar\n\nTomaž Razingar (* 25. dubna 1979, Jesenice, SFR Jugoslávie) je bývalý slovinský lední hokejista a reprezentant, který hrál na pozici levého křídla.\n\nVe své kariéře hrál ve Slovinsku (HK Jesenice), ČR (HC Vsetín, HC Pardubice, HC Oceláři Třinec, HC Hradec Králové), Rakousku (Villacher SV, HC TWK Innsbruck), Itálii (Val Pusteria), Německu (Ravensburg Towerstars), Švédsku (IF Troja-Ljungby), Slovensku (HC Dukla Trenčín) a v zámořských ligách ECHL, OJHL a AHL.\n\nKariéru ukončil v září 2015.\n\nNastupoval za slovinské mládežnické výběry do 18 a 20 let.\nJako člen slovinské reprezentace se zúčastnil několika mistrovství světa v ledním hokeji.\n\nByl vlajkonošem slovinské výpravy na ZOH 2014 v ruském Soči, kde slovinská reprezentace v ledním hokeji obsadila konečnou 7. příčku.\n\n"}
{"id": "1136416", "url": "https://cs.wikipedia.org/wiki?curid=1136416", "title": "1. česká futsalová liga 1998/99", "text": "1. česká futsalová liga 1998/99\n\nV soubojích 7. ročníku 1. české futsalové ligy 1998/99 se utkalo v základní části 16 týmů dvoukolovým systémem podzim - jaro. Vůbec poprvé byl ve futsalové lize použit model vyřazovací části, do kterého postoupily první čtyři týmy v tabulce. Nováčky soutěže se staly týmy Letňany PřF Praha (vítěz 2. ligy - sk. Západ) a Helas Brno (vítěz 2. ligy - sk. Východ). Vítězem základní části soutěže se stal tým FK Viktoria Žižkov. Sestupujícími se staly z důvodu snížení počtu účastníků čtyři týmy Letňany PřF Praha, Combix Ústí nad Labem, Lazio Brno a Bohemia České Budějovice. Vítězem soutěže se stal tým FK Viktoria Žižkov, který ve finále porazil tým 1. FC Nejzbach Vysoké Mýto 1:0 na zápasy.\n\n\nZdroj: \n\nZdroj: \nZdroj: \n"}
{"id": "1136423", "url": "https://cs.wikipedia.org/wiki?curid=1136423", "title": "Lípy u kapličky", "text": "Lípy u kapličky\n\nLípy u kapličky jsou tři památné stromy lípy malolisté (\"Tilia cordata\"), které rostou u staré kapličky v Mariánské, vpravo od silnice směrem k Merklínu. Trojice vysokých stromů, nejvyšších památných lip v karlovarském kraji, představuje výraznou krajinotvornou dominantu. Úzké a husté koruny spolu splývají a vytvářejí společnou korunu.\n\nKoruny stromů sahají do výšky 37 m, 35 m a 36 m, obvody kmenů měří 435 cm, 439 cm, a 519 cm (měření 2014). Stromy jsou chráněny od roku 2004 jako esteticky zajímavé stromy, významné stářím a vzrůstem, historicky důležité stromy a jsou součástí historické památky.\n\n"}
{"id": "1136425", "url": "https://cs.wikipedia.org/wiki?curid=1136425", "title": "Live-Evil", "text": "Live-Evil\n\nLive-Evil je album amerického jazzového hudebníka Milese Davise, vydané v listopadu 1971 společností Columbia Records. Část alba obsahuje záznam z koncertů ve washingtonském klubu The Cellar Door (19. prosince 1970), část pochází ze studia, kde byla nahrána ve dnech 6. února a 3.  až 4. června 1970. Vedle Davisových autorských skladeb obsahuje také interpretace několika skladeb brazilského hudebníka Hermeta Pascoala.\n\n"}
{"id": "1136435", "url": "https://cs.wikipedia.org/wiki?curid=1136435", "title": "Some Shapes to Come", "text": "Some Shapes to Come\n\nSome Shapes to Come je první sólové studiové album amerického jazzového saxofonisty Steva Grossmana z roku 1974. Producentem nahrávky byl Gene Perla, který zde rovněž hraje na basové nástroje. Ten byl také majitelem vydavatelství PM Records, které nahrávku publikovalo. Dále se na albu podíleli perkusionista Don Alias a hráč na klávesové nástroje Jan Hammer.\n\n"}
{"id": "1136436", "url": "https://cs.wikipedia.org/wiki?curid=1136436", "title": "1. česká futsalová liga 1997/98", "text": "1. česká futsalová liga 1997/98\n\nV soubojích 6. ročníku 1. české futsalové ligy 1997/98 se utkalo 16 týmů dvoukolovým systémem podzim - jaro. Nováčky soutěže se staly týmy FC Total Slavík Bakov nad Jizerou (vítěz 2. ligy), Lazio Brno (2. místo ve 2. lize), Bohemia České Budějovice (3. místo ve 2. lize) a Dino Brno (5. místo ve 2. lize). Sestupujícími se staly týmy Ajax Novesta Zlín a odstoupivší Plumbum Hradec Králové. Vítězem soutěže se stal tým FC Mikeska Ostrava.\n\n\nZdroj: \n\n"}
{"id": "1136443", "url": "https://cs.wikipedia.org/wiki?curid=1136443", "title": "Alfie Deyes", "text": "Alfie Deyes\n\nAlfie Deyes (* 17. září 1993) je britský spisovatel a youtuber, který na YouTube vystupuje pod přezdívkami \"PointlessBlog\", \"PointlessBlogVlogs\" či \"PointlessBlogGames\". Od roku 2014 mu byly vydány tři knihy. Poslední kniha vyšla v roce 2016.\n\nSvůj kanál na YouTube pod uživatelským jménem \"PointlessBlog\" zaregistroval v roce 2009. K březnu 2017 měl přes 5.5 milionů odběratelů a více než 460 milionů zobrazených videí. Jeho druhý tzaregistrovaný kanál \"PointlessBlogVlogs\" měl přes 3.8 miliony odběratelů a přes 709 milionů zobrazených videí. Má také 4 miliony sledujících na Twitteru a přes 4.8 milionu sledujících na Instagramu. V lednu 2014 byl se dostal na obálku časopisu „\"Company\"\".\n\nSpolupracoval s několika vloggerů. V jeho videích se objevila Tanya Burr, Louis Cole, Louise Pentland, Grace Helbig, Tyler Oakley, Troye Sivan, Miranda Sings, Joe Sugg a Zoe Sugg. Také natočil pár videí s Arianou Grande.\n\nByl zmíněný v \"Debrett's 500 - žebříček 500 nejvlivnějších britů.\"\n\nV roce 2014 uzavřel smlouvu s vydavatelstvím Blink Publishing.První kniha vyšla v září stejného roku. Druhá kniha byla vydána 26. března 2015 a stala se druhou nejprodávanější knihou podle skutečného příběhu v týdnu jejího vydání. Třetí pokračování bylo plánováno na konec roku 2015.\n\nObjevil se v písni z roku 2014 Do They Know It's Christmas?, kde byl součástí charitativní skupiny Band Aid 30, která se snažila získat peníze na léčbu Eboly v západní Africe. Také byl částí chlapecké skupiny, která se snažila vydělat peníze na Comic Relief, kromě toho byl zmíněný v novinách \"The Guardian\".\n\nV listopadu roku 2014 vystoupil v ranní show \"The Radio 1 Breakfast Show\" s Nickem Grimshawem a s kamarádem (taktéž vloggerem) Marcusem Butlerem.\n\nJe ve vztahu se Zoe Sugg, která je na YouTube známá jako Zoella. Bydlí společně v Brightonu.\n"}
{"id": "1136455", "url": "https://cs.wikipedia.org/wiki?curid=1136455", "title": "The Inner Mounting Flame", "text": "The Inner Mounting Flame\n\nThe Inner Mounting Flame je první studiové album americké hudební skupiny Mahavishnu Orchestra. Vydala jej v srpnu roku 1971 společnost Columbia Records. Autorem všech skladeb na albu je kytarista John McLaughlin a producenty desky byli členové skupiny Mahavishnu Orchestra. Album se umístilo ve dvou žebříčcích časopisu \"Billboard\". V hitparádě jazzových alb na jedenácté a mezi popovými na devětaosmdesáté příčce.\n\nAutorem všech skladeb je John McLaughlin.\n"}
{"id": "1136457", "url": "https://cs.wikipedia.org/wiki?curid=1136457", "title": "1. česká futsalová liga 1996/97", "text": "1. česká futsalová liga 1996/97\n\nV soubojích 5. ročníku 1. české futsalové ligy 1996/97 se utkalo 16 týmů dvoukolovým systémem podzim - jaro. Nováčky soutěže se staly týmy AC Čepo Poruba (vítěz 2. ligy), Ajax Sebald Cheb (2. místo ve 2. lize) a Ebárna boys Kladno (3. místo ve 2. lize). Sestupujícími se staly týmy Ajax Sebald Cheb, SKMF Dekora Hlinsko, AC Čepo Poruba a Ebárna boys Kladno. Vítězem soutěže se stal tým FC Mikeska Ostrava.\n\n\nZdroj: \n\n"}
{"id": "1136458", "url": "https://cs.wikipedia.org/wiki?curid=1136458", "title": "Louise Pentland", "text": "Louise Pentland\n\nLouise Alexandra Pentland (* 28. dubna 1985) je britská YouTuberka, vloggerka a internetová osobnost. Její příspěvky se zabývají módou, kosmetikou a životním stylem. Známější je pod svou přezdívkou SprinkleofGlitter.\n\nLouise Alexandra Pentland vyrostla v Northamptonu a její matka zemřela, když se učila na zdravotní sestru. Její otec se později znovu oženil a Louise byla mentálně a psychicky utlačována. Její nevlastní matka jí také dala sestru Tiyanu Francescu Pentland. \n\nPracovala v kanceláři, když si založila a začala přispívat na diy blog pojmenovaný „Sprinkle of Glitter. V březnu 2015 dosáhl její blog přes 159 000 sledujících.\n\nNa svůj YouTube kanál, také pojmenovaný „Sprinkle of Glitter“, začala natáčet v lednu 2010, videa zaměřená hlavně na nakupování, kosmetiku a její těhotenství. Na kanál přispívala také motivačními a videi, ve kterých radila ostatním. V srpnu 2012 založila také druhý kanál pojmenovaný „Sprinkle of Chatter\", kam nahrává videa o jejím životě. Spolupracovala také s velkým množstvím dalších YouTuberů, jako jsou například: Zoe Sugg (Zoella), Joe Sugg, Alfie Deyes, Louis Cole, Tanya Burr, Tyler Oakley, Troye Sivan, Grace Helbig, Phil Lester, Dan Howell, Jack Howard, Caspar Lee a další.\n\nV červenci 2015 měl její hlavní kanál na YouTube přes 2,2 milionu sledujících a přes 109 milionů zobrazení videí. Její vedlejší kanál „Sprinkle of Chatter\" má přes milion sledujících a přes 53 milionů zobrazení videí. Má také přes milion sledujících na Twitteru a Instagramu.\n\nV srpnu 2015 vyšel deník \"Sprinkle of Glitter Diary 2016: How to Have the Best Year of Your Life\".\n\nVdala se 4. září 2010 s Mattem Watsonem. <div>Ale jejich dcera Darcy Jane Watson se narodila už roku 2011.\n"}
{"id": "1136461", "url": "https://cs.wikipedia.org/wiki?curid=1136461", "title": "David Benoit", "text": "David Benoit\n\nDavid Benoit (* 18. srpna 1953) je americký jazzový klavírista. Narodil se v kalifornském Bakersfieldu, ale vyrůstal v Los Angeles. Studoval hudební teorii a kompozici na El Camino College a později se věnoval také studiu filmové hudby. Své první sólové album nazvané \"Heavier Than Yesterday\" vydal v roce 1977 a v následujících letech následovalo velké množství dalších. Během své kariéry spolupracoval s mnoha hudebníky, mezi které patří například Patti Austin, Sam Riney nebo skupina The Rippingtons.\n\n"}
{"id": "1136463", "url": "https://cs.wikipedia.org/wiki?curid=1136463", "title": "Mistrovství světa v zápasu řecko-římském 1987", "text": "Mistrovství světa v zápasu řecko-římském 1987\n\nMistrovství světa v zápasu řecko-římském proběhlo v Clermont-Ferrand, Francie v roce 1987.\n"}
{"id": "1136464", "url": "https://cs.wikipedia.org/wiki?curid=1136464", "title": "Hermeto Pascoal", "text": "Hermeto Pascoal\n\nHermeto Pascoal (* 22. června 1936) je brazilský hudebník (multiinstrumentalista) a skladatel. Narodil se v obci Lagoa da Canoa na východě Brazílie. Po vzoru svého otce začal hrát na akordeon. V roce 1970 spolupracoval s americkým trumpetistou Milesem Davisem. Jejich společné nahrávky vyšly následujícího roku na albu \"Live-Evil\". Pascoal vydal řadu alb pod svým jménem a spolupracoval s mnoha dalšími hudebníky, mezi které patří například Donald Byrd, Duke Pearson a Airto Moreira.\n\n"}
{"id": "1136465", "url": "https://cs.wikipedia.org/wiki?curid=1136465", "title": "Mistrovství světa v zápasu řecko-římském 1986", "text": "Mistrovství světa v zápasu řecko-římském 1986\n\nMistrovství světa v zápasu řecko-římském proběhlo v Budapešti, Maďarsko v roce 1986.\n"}
{"id": "1136468", "url": "https://cs.wikipedia.org/wiki?curid=1136468", "title": "Radiator (album)", "text": "Radiator (album)\n\nRadiator je druhé studiové album velšské hudební skupiny Super Furry Animals. Vydalo jej dne 25. srpna 1997 hudební vydavatelství Creation Records a spolu se členy kapely jej produkoval Gorwel Owen. V britském albovém žebříčku se deska umístila na osmé příčce. V roce 2005 vyšlo album v reedici doplněné o pět bonusových písní.\n\nAutory všech skladeb jsou členové skupiny Super Furry Animals.\n"}
{"id": "1136469", "url": "https://cs.wikipedia.org/wiki?curid=1136469", "title": "Mistrovství světa v zápasu řecko-římském 1985", "text": "Mistrovství světa v zápasu řecko-římském 1985\n\nMistrovství světa v zápasu řecko-římském proběhlo v Kolbotnu, Norsko v roce 1985.\n"}
{"id": "1136471", "url": "https://cs.wikipedia.org/wiki?curid=1136471", "title": "Štefan Polák", "text": "Štefan Polák\n\nŠtefan Polák (1939/1940 Plavecký Peter – 7./8. října 1987 Borovce) byl slovenský římskokatolický kněz. Byl členem prokomunistického sdružení Pacem in terris a spolupracoval se Státní bezpečností. Po setkání s papežem Janem Pavlem II. chtěl spolupráce zanechat a členství v Pacem in terris se vzdal. \n\nV říjnu 1987 byl brutálně zavražděn. Skutečný pachatel vraždy nebyl nikdy odhalen. Podle některých zdrojů stála za jeho smrtí Státní bezpečnost.\n\nŠtefan Polák byl vysvěcen na kněze v roce 1974, kdy mu bylo 34 let. Od roku 1981 působil jako administrátor farnosti v Borovcích u Piešťan. \n\nStal se členem sdružení \"Pacem in terris\" a navázal spolupráci se Státní bezpečností. Když se však v Římě setkal s papežem Janem Pavlem II., chtěl spolupráci ukončit. Vzdal se také členství v \"Pacem in terris\". Podle historika Ústavu paměti národa Pavla Jakubčina Polákovi kvůli jeho aktivnímu pastoračnímu působení a kontaktům se Svatým stolcem několik let ztrpčovali život příslušníci StB. \n\nV noci na 8. října 1987 byl na faře v Borovcích zavražděn. Několik dní předtím byla fara pod stálým dohledem policie nebo StB, knězi někdo v anonymních telefonátech vyhrožoval, že bude zabit. Tisk poté referoval o „loupežné vraždě“, pachatelé však nic neodcizili. \n\nŠtefan Polák byl pohřben ve své rodné obci Plavecký Peter v Trnavském kraji.\n\nPřípad vyšetřovala kriminální policie i Státní bezpečnost. Za pachatele byl označen bezdomovec Ladislav Mácháč, který byl v únoru 1989 odsouzen ke 13 letům vězení. V říjnu téhož roku byl však obžaloby zproštěn.\n\nPo roce 1989 byl případ třikrát znovu otevřen. Pachatel nebyl usvědčen, původně obviněný Ladislav Mácháč byl v roce 1993 nalezen mrtev u železniční trati poté, co údajně vypadl z vlaku. \n"}
{"id": "1136473", "url": "https://cs.wikipedia.org/wiki?curid=1136473", "title": "Srpen 2015", "text": "Srpen 2015\n\n\n\n\n\n"}
{"id": "1136475", "url": "https://cs.wikipedia.org/wiki?curid=1136475", "title": "Winklerův jasan", "text": "Winklerův jasan\n\nWinklerův jasan je památný strom jasan ztepilý (\"Fraxinus excelsior\"), který roste u chaty „U Jasanu“ vpravo od silnice z Lípy do Mariánské. Jako rodový strom jej vysadil okolo roku 1915 u svého domu č. 13 pan Winkler, což dosvědčuje historická fotografie. Po odsunu rodiny Winklerů po 2. světové válce byl rodinný dům zbourán a na jeho místě byla postavena nová chata.\n\nKoruna stromu s paprsky dlouhých větví sahá do výšky 22 m, obvod kmene měří 364 cm (měření 2013). Jasan je chráněn od roku 2013 jako esteticky zajímavý a historicky důležitý strom.\n\n"}
{"id": "1136477", "url": "https://cs.wikipedia.org/wiki?curid=1136477", "title": "Anne Tyler", "text": "Anne Tyler\n\nAnne Tyler (* 25. října 1941 Minneapolis, Minnesota) je americká spisovatelka, autorka 20 románů. V Česku i přes svůj vysoký kredit je málo překládaná, známé je zfilmování knihy \"Náhodný turista\" (1988). V roce 1989 získala za román \"Breathing Lessons\" Pulitzerovu cenu a v roce 2015 se s novinkou \"A Spool of Blue Thread\" ocitla v užší nominaci na Booker Prize.\n\nNarodila se v Minnesotě (Minneapolis), ale vyrůstala v Severní Karolíně. Tam i absolvovala Dukeovu univerzitu v oboru Ruská literatura a ještě rok pokračovala ve slovanských studiích na Kolumbijské univerzitě (New York). Poté se vrátila na Dukeovu univerzitu, kde potkala i svého budoucího manžela, íránského emigranta a dětského psychiatra Taghi Modarressi (též autora románů). Mají spolu dvě dcery. \n\nAnne Tyler si chrání soukromí a velmi zřídka poskytuje rozhovory. Nechává tak za sebe promlouvat svoje knihy, které jsou jistě pozoruhodné. Zabývá se převážně rodinnými vztahy, což je velmi obecná charakteristika – zaujme však především u ženských autorek neobvyklou ironií.\n\n\n"}
{"id": "1136482", "url": "https://cs.wikipedia.org/wiki?curid=1136482", "title": "Bitva u Fleurus (1794)", "text": "Bitva u Fleurus (1794)\n\nBitva u Fleurus byla jedním z nejdůležitějších střetnutí francouzských revolučních válek. Francouzská armáda pod velením generála Jourdana v ní 26. června roku 1794 porazila rakousko-nizozemské síly, kterým velel princ Josiáš Koburský.\n\nV průběhu bojů byl na francouzské straně poprvé v bitvě použit balón, a to za účelem sledování pohybu nepřítele.\n\nK bitvě došlo u dnes belgického města Fleurus. Celý týden před ní se Jourdanova armáda snažila dobýt nedaleké Charleroi. Velitel rakousko-nizozemské armády rozestavil své vojsko do půlkruhu o délce zhruba jedné míle. Jeho protivník generál Jourdan měl mírnou přesilu a zvolil kratší bojovou linii. Boj začal mezi třetí a čtvrtou hodinou ranní. Zpočátku měla navrch revoluční armáda, která se úspěšně bránila útoku Koburkova pravého křídla, na jehož velení se podílel princ Oranžský. Francouzský úder generálů Championneta a Morleaua na střed spojenecké armády se ale nezdařil a pravé křídlo revoluční armády pod velením Marceaua se dokonce dalo na ústup. Francouzi ale ještě měli dost sil na další ofenzívu, při níž generál Jourdan osobně převzal velení jezdeckých záloh. Rakušané se poté dali na celkový ústup, ale vyčerpaná francouzská armáda už neměla sílu je pronásledovat.\n\nNa velení francouzské armády se podílel zástupce Konventu, poslanec Saint-Just.\n\nVítězové obsadili Charleroi a následně ovládli celé Rakouské Nizozemí. Následoval útok na Holandsko, dobytí Antverp a Lutychu.\n\nFrancouzi očekávali, že úspěch jejich vojsk u Fleurus přispěje k vnitropolitické stabilizaci a ukončení jakobínského teroru. K tomu ale došlo až po thermidorském převratu.\n"}
{"id": "1136483", "url": "https://cs.wikipedia.org/wiki?curid=1136483", "title": "Mistrovství světa v zápasu řecko-římském 1983", "text": "Mistrovství světa v zápasu řecko-římském 1983\n\nMistrovství světa v zápasu řecko-římském proběhlo v Kyjevě, Ukrajina v roce 1983.\n"}
{"id": "1136485", "url": "https://cs.wikipedia.org/wiki?curid=1136485", "title": "Mistrovství světa v zápasu řecko-římském 1982", "text": "Mistrovství světa v zápasu řecko-římském 1982\n\nMistrovství světa v zápasu řecko-římském proběhlo v Katovici, Polsko v roce 1982.\n"}
{"id": "1136486", "url": "https://cs.wikipedia.org/wiki?curid=1136486", "title": "Mistrovství světa v zápasu řecko-římském 1981", "text": "Mistrovství světa v zápasu řecko-římském 1981\n\nMistrovství světa v zápasu řecko-římském proběhlo v Oslu, Norsko v roce 1981.\n"}
{"id": "1136492", "url": "https://cs.wikipedia.org/wiki?curid=1136492", "title": "Kejř", "text": "Kejř\n\nPříjmení Kejř má více nositelů: \n\n"}
{"id": "1136493", "url": "https://cs.wikipedia.org/wiki?curid=1136493", "title": "PAE Véroia", "text": "PAE Véroia\n\nGAS Véroia PAE (řecky ΓΥΜΝΑΣΤΙΚΟΣ ΑΘΛΗΤΙΚΟΣ ΣΥΛΛΟΓΟΣ (Γ.Α.Σ.) Βέροια Ποδοσφαιρική Ανώνυμη Εταιρεία) je řecký fotbalový klub z města Véroia, který byl založen v roce 1960. Domácím hřištěm je stadion Véroia (Στάδιο Βέροιας) s kapacitou cca 5 900 míst.\nKlubové barvy jsou červená a modrá.\n\n"}
{"id": "1136496", "url": "https://cs.wikipedia.org/wiki?curid=1136496", "title": "ROCS Pan Shi (AOE-532)", "text": "ROCS Pan Shi (AOE-532)\n\nROCS Pan Shi (AOE-532) je rychlá bojová zásobovací loď námořnictva Čínské republiky. Jedná se o logistické plavidlo poskytující válečným lodím palivo, munici a náhradní díly. \"Pan Shi\" je největší válečná loď tohoto námořnictva.\n\nPlavidlo bylo navrženo a postaveno v domácích loděnicích. Kýl byl založen v prosinci 2012 v loděnici National Taiwann Shipbuiling Corporation (CSBC) ve městě Kao-siung. Trup byl na vodu spuštěn v listopadu 2013 a do služby byla loď přijata dne 23. ledna 2015.\n\nPlavidlo může poskytovat zásoby dvěma lodím najednou. Je vybaveno palubní nemocnicí, včetně speciálních prostor pro pacienty nakažené infekčními nemocemi. Plavidlo nese velmi silnou výzbroj – dva obranné 30mm kanónové systémy Phalanx Block 1B, dva 35mm kanóny ve zbraňových stanicích Rheinmetall Millenium, dva 30mm kanóny a několik 12,7mm kulometů. Protivzdušnou obranu doplňuje již značně zastaralý systém RIM-72C Sea Chaparral na přídi (na jeho místě měl být původně 76mm kanón). Na zádi je přistávací paluba a hangár pro tři střední vrtulníky.\n"}
{"id": "1136497", "url": "https://cs.wikipedia.org/wiki?curid=1136497", "title": "Seznam dílů pořadu Slavné značky", "text": "Seznam dílů pořadu Slavné značky\n\nSeznam dílů pořadu Slavné značky uvádí přehled jednotlivých částí tohoto pořadu vysílaného internetovou televizí Stream.cz.\n\n"}
{"id": "1136499", "url": "https://cs.wikipedia.org/wiki?curid=1136499", "title": "Mistrovství světa ve veslování 1987", "text": "Mistrovství světa ve veslování 1987\n\nMistrovství světa ve veslování 1987 byl v pořadí 16. šampionát konaný na jezeře Bagsværd v sousedství dánské Kodaně. Finálové jízdy se jely ve dnech 29. a 30. srpna 1987.\n\nKaždoroční veslařská regata trvající jeden týden je organizována Mezinárodní veslařskou federací (International Rowing Federation; FISA) obvykle na konci léta severní polokoule. V neolympijských letech představuje mistrovství světa vyvrcholení mezinárodního veslařského kalendáře a v roce, jenž předchází olympijským hrám, představuje jejich hlavní kvalifikační událost. V olympijských letech pak program mistrovství zahrnuje pouze neolympijské disciplíny.\n\n"}
{"id": "1136504", "url": "https://cs.wikipedia.org/wiki?curid=1136504", "title": "Cášský mír (1668)", "text": "Cášský mír (1668)\n\nCášský mír anebo první cášský mír byla mírová smlouva mezi Francií a Španělskem, uzavřená 2. května 1668 v Cáchách (něm. \"Aachen\", franc. \"Aix-la-Chapelle\"), kterou skončila tzv. devoluční válka mezi oběma zeměmi. Mír zprostředkovala Trojitá aliance Anglie, Nizozemských provincií a Švédska. Ludvík XIV. se musel vzdát Franche-Comté a Španělského Nizozemí, získal však právo nad dobytými městy ve Flandrech a Henegavsku (Lille, Charleroi, Tournai a Oudenaarde).\n\n\n"}
{"id": "1136507", "url": "https://cs.wikipedia.org/wiki?curid=1136507", "title": "Aak (loď)", "text": "Aak (loď)\n\nAak je říční člun podobný pramici, určený pro přepravu zboží, například vína nebo ryb. Tento typ lodi pochází z Nizozemska. Je to jednostěžňová loď s plochým dnem. V minulosti se takové lodě využívaly mj. na řece Rýn. První zmínka o nich je z roku 1530. Byly hojně používány do začátku 20. století.\n\n"}
{"id": "1136510", "url": "https://cs.wikipedia.org/wiki?curid=1136510", "title": "Aalter", "text": "Aalter\n\nAalter je belgická obec ve Vlámském regionu v provincii Východní Flandry. Obec má přibližně 19 500 obyvatel (2010).\n\nOd 1. ledna 1977 obec Aalter sestává z těchto částí (bývalých obcí):\n\n"}
{"id": "1136513", "url": "https://cs.wikipedia.org/wiki?curid=1136513", "title": "Mistrovství světa v zápasu řecko-římském 1979", "text": "Mistrovství světa v zápasu řecko-římském 1979\n\nMistrovství světa v zápasu řecko-římském proběhlo v San Diegu, Spojené státy americké v roce 1979.\n"}
{"id": "1136517", "url": "https://cs.wikipedia.org/wiki?curid=1136517", "title": "Mistrovství světa v zápasu řecko-římském 1978", "text": "Mistrovství světa v zápasu řecko-římském 1978\n\nMistrovství světa v zápasu řecko-římském proběhlo v Ciudad de México, Mexiko v roce 1978.\n"}
{"id": "1136519", "url": "https://cs.wikipedia.org/wiki?curid=1136519", "title": "Mistrovství světa v zápasu řecko-římském 1977", "text": "Mistrovství světa v zápasu řecko-římském 1977\n\nMistrovství světa v zápasu řecko-římském proběhlo v Göteborgu, Švédsko v roce 1977.\n"}
{"id": "1136523", "url": "https://cs.wikipedia.org/wiki?curid=1136523", "title": "Kašťa bělavá", "text": "Kašťa bělavá\n\nKašťa bělavá (\"Sassafras albidum\") je středně vysoký strom nebo jen rozložitý keř, který je původem ze Severní Ameriky a je jedním ze tří druhů rodu kašťa. Druh pochází ze Spojených států, kde roste od Atlantského pobřeží po východ Texasu, druhé dva druhy se vyskytují ve východní Asii. Počátkem 16. století byl kvůli léčivým vlastnostem i efektnímu vzhledu dovezen do Evropy.\n\nTato dvoudomá, opadavá dřevina se vyskytuje ve formě stromu nebo keře s množstvím zahušťujících kořenových výběžků vyrůstajících z plytkých, široce rozložených kořenů. Jako strom s rozbrázděnou, oranžově hnědou kůrou dorůstá do výšky 10 až 20 m a mívá poměrně úzkou korunu, ta bývá pyramidální, oválná nebo zcela nepravidelná. Letorosty jsou leskle zelené až žlutozelené a střídavě porůstají řapíkatými listy vejčitého tvaru. Listy s klínovitou bázi bývají variabilní, na jednom stromu se současně vyskytují celokrajné, dvoulaločné (nesymetrické) i trojlaločné (symetrické). Jsou dlouhé 10 až 15 a široké 5 až 10 cm a mají vždy zaoblené konce. Mají barvu svěže zelenou a na podzim se zbarvují žlutě, oranžově nebo červeně. V reakci na poškození kořene nebo kmene vyrůstá u paty stromu velké množství kořenových odnoží, které jsou vhodné pro množení stromů. Rozemnuté listy stejně jako poraněná kůra vydávají zvláštní, ne všem příjemné kořeněné aroma.\n\nZelenožluté samčí nebo samičí květy rostou na oddělených stromech v malokvětých koncových převislých hroznech, které jsou s počátku zkrácené a květy směstnané do svazečků. Vonné květy, mívající v průměru asi 7 mm, rozkvétají v březnu a dubnu, obvykle ještě před vyrašením listů. Jednopohlavnost květů je dána zakrněním tyčinek nebo pestíků. Jejich okvětí, rostoucí ve dvou kruzích, má šest okvětních plátků. Samčí květ obsahuje šest nebo devět tyčinek přirostlých u ústí květní trubky, jejich prašníky se otvírají chlopněmi. Samičí květ má svrchní semeník s jednoduchou čnělkou s hlavičkovitou bliznou. Ploidie druhu je 2n = 48.\n\nOpylené samičí květy vytvářejí jednosemenné plody, což jsou tmavě modré, asi 1 cm velké a masité peckovice mající vespod šarlatově zbarvenou číšku na rudých stopkách. Dozrávají v září a jsou oblíbenou potravou pro ptáky a hlodavce.\n\nKašťa bělavá je dřevinou žádající plné oslunění, ve skupině ostatních stromů roste velmi rychle a většinou bývá nejvyšší. Je velmi citlivá i na malý požár který ji může snadno zahubit. Nejlépe roste v propustné, vlhké, kyselé, jílovité půdě; snáší však i půdy písčité a suché. Protože obvykle produkuje velká množství kořenových výhonků, vyroste bez jejich odstraňování široký, mnohokmenný jedinec, na volném prostranství tak vytvoří rozlehlou kolonii pocházející z jediného exempláře.\n\nStromy začínají kvést ve věku asi 10 let a nejvíce plodů produkují ve 25 až 50 létech, některé plodí ob jeden rok. Zralá semena jsou s plody šířena hlavně ptáky nebo vodou při záplavách. Dormance semen obvykle končí až na jaře, jejich klíčivost je asi 35 %. Dormance se může se uspíšit stratifikaci po dobu čtyř měsíců ve vlhkém písku při teplotě 5 °C. Semena klíčí ještě i po šesti létech.\n\nV přírodě se stromy mnohem častěji šíří odnožemi než semeny, také pařezy stromů silně obrůstají. Dobře se množí kořenovými řízky, ne však řízky z větví. Starší rostliny se velmi špatně přesazují. V případě nevyhovujících půdních nebo klimatických podmínek je kmen krátký nebo vyrůstá jen keř. U mladých dřevin bývají šťavnaté větvičky v zimě a mladé listy na jaře okousávány vysokou zvěří.\n\nKašťa bělavá má světlé, lehké a měkké dřevo, vyrábí se z něj nábytek, dýhy a drobné předměty. Je prosáklé éterickým olejem obsahujícím asi 80 % safrolu, ten mj. působí insekticidně a proto dřevo není napadáno hmyzem. V minulosti se tento olej extrahoval z kořenů i kůry a přidával do kosmetických výrobků, toaletních mýdel, napouštěl se jim vonný tabák nebo se ochucovaly likéry, cukrářské výrobky, čaje, limonády a byl také důležitou součásti ve Spojených státech populárního kořenového piva. V současnosti, po zjištěné potenciální karcinogenity, je používání safrolu u výrobků zakázáno a jeho vůně je vyráběna synteticky.\n\n\n"}
{"id": "1136525", "url": "https://cs.wikipedia.org/wiki?curid=1136525", "title": "Pravidelná síť", "text": "Pravidelná síť\n\nV geometrii je pravidelná síť (také pravidelná teselace či pravidelné vyplnění roviny) souvislé uspořádání pravidelných konvexních mnohoúhelníků v rovině, přičemž délky stran všech mnohoúhelníků jsou stejně velké a pořadí daných mnohoúhelníků je u všech vrcholů shodné. Například síť \"3.6.3.6\" je tvořena trojúhelníky a šestiúhelníky se stejnou délku strany, které jsou při vrcholu vždy střídavě dva a dva.\n\nExistují právě tři pravidelné a osm polopravidelných sítí. Mnohoúhelníky, které tvoří tyto sítě, jsou čtverec, rovnostranný trojúhelník a pravidelný šestiúhelník, osmiúhelník a dvanáctiúhelník.\n\nNejsnadněji sestrojitelná je pravoúhlá síť. Využívá se ve stavebnictví, jako podklad pro sešity, v matematice jako podklad pro kartézskou soustavu souřadnic. \nHexagonální strukturu mají včelí plástve, a to díky fyzikálním vlastnostem vosku. Hexagonální odlučnost má také vyvřelá hornina čedič.\n"}
{"id": "1136526", "url": "https://cs.wikipedia.org/wiki?curid=1136526", "title": "Johann Gottfried Seume", "text": "Johann Gottfried Seume\n\nJohann Gottfried Seume (29. ledna 1763 Poserna (Lützen), Saské kurfiřtství – 13. června 1810 Teplice) byl německý spisovatel a básník; známý hlavně svým dílem \"Spaziergang nach Syrakus\".\n\nSeume se narodil v roce 1763 jako syn sedláka a bývalého bednáře Andrease Seumeho a dcery rolníka Reginy Liebingové. Navštěvoval vesnickou školu a latinskou školu rektora Korbinského ve městě Borna. V letech 1776-1777 byl studentem na \"Nikolaischule\" v Lipsku.\n\nV letech 1780-1781 studoval teologii na univerzitě v Lipsku a v roce 1781 byl při cestě do Paříže naverbován vojáky, aby sloužil v armádě Fridricha II. Hesensko-Kasselského a bojoval na britské straně v americké válce za nezávislost. Po měsíční plavbě přistál v srpnu 1782 v Halifaxu v Kanadě, avšak do bojů nikdy nevstoupil. Obdivoval nespoutaný život místních obyvatel, který se odrazil v často citované básni \"Der Wilde: „Ein Kanadier, der Europens übertünchte Höflichkeit nicht kannte…“\" V Halifaxu se stal přítelem hesenského důstojníka Karla von Münchhausena.\n\nV srpnu nebo v září 1783 se přeplavil zpět do Brém a zběhl do armády pruského krále Fridricha II. Velikého, kde sloužil jako mušketýr až do roku 1878. Dvakrát se neúspěšně pokusil od dezerci a hrozil mu trest smrti při běhu uličkou odvety, který byl díky plukovníkovi Wilhelmu René de l’Homme de Courbière změněn na trest uvržení do hladomorny.\n\nKdyž byla díky kauci uvolněn z pruských služeb, odešel do Saska, kde na lipské univerzitě v letech 1789-1792 studoval právo, filozofii, filologii a historii. Studium ukončil s titulem Magistr, dále se habilitoval a již při studiu vyučoval jako hofmistr. Získal zaměstnání ve službách hraběte Gustava Otty Andrease Igelströma, který mu dal práci sekretáře s důstojnickou hodností u svého bratra, ruského generála Otty Heinricha Igelströma. Tehdy zažil porážku polského povstání na straně vládnoucích Rusů, ale v roce 1796 byl propuštěn z ruské armády. Nicméně po celý život měl velký zájem o vojenské otázky, takže i ve spisech například opakovaně řešil, kolik je třeba vojáků k obraně nějakého města nebo pevnosti.\n\nV posledních letech se zhoršovala Seumova finanční situace. První žádost o důchod byla zamítnuta. V roce 1808 byl Seume postižen vážným onemocněním ledvin a močového měchýře. Když se jeho stav trochu zlepšil, odjel do Výmaru k příteli Christophu Martinovi Wielandovi, který za něj podal druhou žádost. Seume doufal v uzdravení v lázních Teplice, půjčil si na léčení peníze a odjel společně s Christophem Augustem Tiedgeem. Zemřel deset dní po svém příjezdu. Byl pohřben v kapli Nalezení Svatého kříže v Teplicích. \n\n"}
{"id": "1136527", "url": "https://cs.wikipedia.org/wiki?curid=1136527", "title": "Hradsko (hradiště)", "text": "Hradsko (hradiště)\n\nHradsko je opevněné sídliště z mladší a pozdní doby bronzové a také raně středověké slovanské hradiště nacházející se nedaleko stejnojmenné obce na náhorní plošině nad údolím řeky Pšovky. Okraje náhorní plošiny spadají strmými pískovcovými stěnami do Kokořínského a Kaninského dolu. Náhorní plošinu dnes tvoří zemědělská půda, zatímco svahy hradiště pokrývají lesy přírodní rezervace Kokořínský Důl. \n\nArcheologické nálezy štípané kamenné industrie, hlavně pazourky z čediče a křemene dokazují, že první osídlení hradiště proběhlo v době kamenné, v mladším paleolitu před 25 tisíci lety. Hradiště bylo osídleno i v době bronzové až laténské. Nálezy střepů keramiky a jamek po kůlech stavení dokazují přítomnost únětické kultury v letech 1600 až 500 př. n l. Nález náramku z modrého kobaltového skla s žebováním na zdejším hradišti dokládá také přítomnost Keltů ve 2. a 1. století př. n. l.\n\nKolem 7. století se na hradišti usadili Slované. Skutečné opevněné hradiště zde bylo postaveno až v 8. století a bylo rozšířeno v 9. století. Patrně slovanský kmen Pšovanů zde již v 8. století vybudoval kamenné opevnění, pohanské žertviště a hrazený velmožský dvorec. V následujícím staletí se hlavním sídlem Pšovanů stal nedaleký Mělník, tyčící se na pískovcové skále nad soutokem Labe a Vltavy.\nHradby hradského hradiště z počátku dosahovaly šíře 7 metrů, postupem byly rozšiřovány až na 14 metrů. Jejich zbytky v podobě valu procházely obcí Hradsko. Tyto valy byly v 1. polovině 19. století rozvezeny. Vnitřní zástavba v 9. století tvořila dvorec na nejvyšším místě náhorní plošiny. V 11. století byly provedeny změny v podobě vnitřního valu a zmenšení opevněné plochy. K zástavbě mladší fáze hradiště zřejmě patřil i kostel sv. Jiří stojící v místech dnešního několikrát přestavěného kostela. Strážní význam hradiště přetrval až do počátku 13. století.\n\nNejstarší fáze slovanského hradiště z počátku 9. století je ztotožňována s hradištěm Canburg, který je zmiňován ve fránských kronikách Chronicon Moissacense a Annales Mettenses priores v souvislosti z tažením fránských vojsk Karla Velikého do Čech v roce 805, kdy se Frankové pokoušeli na území Čech prosadit křesťanství. Území kolem sídliště vyplenili, ale samotné hradiště Camburg se jim dobýt nepodařilo.\n\n"}
{"id": "1136528", "url": "https://cs.wikipedia.org/wiki?curid=1136528", "title": "Zamia restrepoi", "text": "Zamia restrepoi\n\nZamie Zamia restrepoi je druh cykasu z čeledi zamiovité (\"Zamiaceae\"). Dříve byl znám pod názvem Chigua restrepoi. Druhý druh tohoto bývalého rodu, \"Chigua bernalii\", je v současné taxonomii uváděn jako synonymum \"Zamia restrepoi\". Je to 1 až 2 metry vysoký cykas s podzemním kmenem a dlouze stopkatými šišticemi. Mezi výjimečné znaky náleží zřetelná střední žilka na lístcích složených listů. Druh se vyskytuje na nevelkém území v severozápadní Kolumbii a je kriticky ohrožený. V České republice není pěstován.\n\nDruhový název \"restrepoi\" byl dán na počest kolumbijského amatérského botanika jménem Padre Sergio Restrepoi, který přispěl ke znovuobjevení tohoto cykasu a byl posléze v oblasti zavražděn. Dřívější rodové jméno \"Chigua\" pochází z domorodého označení pro zamie, používaného v některých oblastech Střední a Jižní Ameriky. Slovo \"chigua\" je součástí názvu jiné, rovněž kolumbijské zamie \"Zamia chigua\", jedná se však zcela jiný druh. Názvy těchto dvou druhů bývají někdy zaměňovány.\n\nKmeny \"Zamia restrepoi\" jsou podzemní, hlízovité a většinou nevětvené, 25 až 40 cm dlouhé a 7,5 až 15 cm široké. Listy jsou obvykle na jedné rostlině 2 až 4, jsou zpeřené, 1 až 2 metry dlouhé a asi 50 cm široké, s 50 až 60 cm dlouhým řapíkem. Listy jsou složené ze 20 až 30 párů vstřícných až střídavých, kopinatých lístků. Lístky jsou na okraji zubaté a mají na rozdíl od všech ostatních druhů rodu \"Zamia\" zřetelnou střední žilku. Samičí šištice jsou jednotlivé, válcovité, asi 15 cm dlouhé a 5 cm široké, vyrůstající na 25 až 30 cm dlouhé stopce. Na povrchu jsou rezavě plstnaté. Štítky sporofylů jsou šestiboké, asi 26 mm široké a 20 mm vysoké, se zřetelným hrbolem na každé straně šestiúhelníku. Semena jsou hladká, obalená červenou sarkotestou. Samčí šištice jsou po 3 až 4, řidčeji méně, 5 až 10 cm dlouhé a 1,5 až 2 cm široké, na povrchu rezavě plstnaté. Stopky je o něco kratší než u samičích šištic, asi 15 až 21 cm dlouhá. Štítky sporofylů jsou víceméně ploché, 15 mm široké a 3 až 6 mm vysoké.\n\nDruh roste pouze v severozápadní Kolumbii v departmentu Antioquia, v provincii Cordoba, kde se vyskytuje v okolí řeky Sinu v nadmořských výškách od 75 do 150 metrů. Roste v podrostu tropického deštného lesa i na savaně.\n\nPrvní vzorky tohoto cykasu sebral v roce 1918 Francis Whittier Pennell, přičemž tento sběr zahrnoval pouze jeden list a část hlízovitého kmene a neobsahoval žádné plodné části. Rostlina byla považována za zamii. Až v 80. letech 20. století bylo zjištěno, že na lístcích rostliny z tohoto sběru je přítomna střední žilka, což je jev u zamií neobvyklý. V letech 1986 a 1987 bylo posléze uspořádáno několik expedic, které měly za cíl znovunalezení této unikátní rostliny. Expedice byly úspěšné a v roce 1990 byl popsán nový rod a 2 druhy: \"Chigua restrepoi\" a \"Chigua bernalii\", přičemž poslední z obou druhů byl znám pouze ve sterilním stavu, neboť plodné rostliny nebyly nalezeny. Rod \"Chigua\" se tak stal nejnověji popsaným rodem cykasů. Mezi zásadními znaky definujícími nový rod byla uváděna zejména přítomnost střední žilky na lístcích, podélné a dichotomicky větvené postranní žilky a velmi dlouze stopkaté šištice. Později bylo molekulárními fylogenetickými studiemi zjištěno, že rod \"Chigua\" tvoří jednu z vývojových větví uvnitř rodu \"Zamia\". Proto byl druh \"Chigua restrepoi\" v roce 2009 vřazen do rodu \"Zamia\" jako \"Zamia restrepoi\". V taxonomické studii z roku 2009 byl zpochybněn druh \"Chigua bernalii\" a název je uváděn jako synonymum \"Zamia restrepoi\". Hlavním argumentem byl fakt, že znaky \"Ch. bernalii\" spadají do rozpětí znaků druhého druhu a fakt, že sympatrický výskyt dvou velmi blízce příbuzných druhů cykasů v podstatě ve stejné oblasti by byl v rámci cykasů zcela výjimečným jevem.\n\nZamie \"Zamia restrepoi\" je vedena v Červeném seznamu ohrožených druhů IUCN jako kriticky ohrožený druh. Je známa pouze z jediné oblasti, přičemž větší část biotopu byla zaplavena přehradou. Celková rozloha území, kde se vyskytuje, je pouze 5 až 10 km. Druh se zde vyskytuje roztroušeně v podrostu degradovaného tropického deštného lesa. Při expedici v roce 2008 bylo nalezeno méně než 50 jedinců. Hlavními zdroji ohrožení mimo zaplavení přehradou je pastva dobytka a důlní činnost.\n\nDruh není pěstován v žádné české botanické zahradě.\n"}
{"id": "1136531", "url": "https://cs.wikipedia.org/wiki?curid=1136531", "title": "Dumitru Chipăruș", "text": "Dumitru Chipăruș\n\nDumitru Haralamb Chipăruș (16. září 1886 Dorohoi, Rumunské království – 22. ledna 1947 Paříž, Francie) byl rumunský art decový sochař, který žil a tvořil v Paříži. Byl jedním z nejdůležitějších sochařů období Art deco.\n\nDumitru se narodil v roce 1886 ve městě Dorohoi Haralambovi a Savetě Chipărovým. V roce 1909 odešel do Itálie, kde se učil sochařině pod Raffaellem Romanellim. O tři roky později se vydal do Paříže, aby zde studoval na École des Beaux-Arts pod Antoninem Mercié a Jeanem Boucherem. Zemřel v roce 1947 na mozkovou mrtvici po návratu ze zoo ve Vincennes, kde studoval zvířata. Pohřben je na hřbitově v Bagneux.\n"}
{"id": "1136532", "url": "https://cs.wikipedia.org/wiki?curid=1136532", "title": "Martin Weiss", "text": "Martin Weiss\n\nJméno a příjmení Martin Weiss se může vztahovat k následujícím osobnostem:\n\n\n"}
{"id": "1136538", "url": "https://cs.wikipedia.org/wiki?curid=1136538", "title": "Buk na Starém Jelení", "text": "Buk na Starém Jelení\n\nBuk na Starém Jelení je rozpadající se troska památného stromu buku lesního (\"Fagus sylvatica\"). Buková srostlice pěti souběžných kmenů roste v hlubokém lese přibližně 4 km západně od Jáchymova, 1,5 km severovýchodně od vrcholu Plešivce. Pro hustý okolní les je strom těžko k nalezení. Srostlice kmenů se silnými kořenovými náběhy je nápadně kostrbatá, s množstvím jizev po odstranění nebo ulomení větví. Obvod srostlých kmenů měří 585 cm, malá úzká koruna stromu sahá do výšky 26 m (měření 2014). Strom spolu s dalšími buky vyznačoval historickou hranici majetku města Jáchymov. \n\nBuk je chráněn od roku 2004 jako esteticky zajímavý strom s významným vzrůstem a historicky důležitý hraniční strom.\n\n"}
{"id": "1136539", "url": "https://cs.wikipedia.org/wiki?curid=1136539", "title": "Francesco Furini", "text": "Francesco Furini\n\nFrancesco Furini (kolem r. 1600 nebo 1603 – 19. srpna 1646) byl italský barokní malíř z Florencie. \n\nFurini studoval nejprve u Mattea Rosselliho, u něhož studovali i Lorenzo Lippi a Baldassare Franceschini. Byl prý ale ovlivněn též Domenicem Passignanim a Giovannim Bilivertim (Cantelli 1972). Přátelil se s Giovannim da San Giovannim.\n\nRoku 1619 odcestoval Furini do Říma a tam se inspiroval u Caravaggia a jeho žáků. Mezi Furiniho žáky byli Simone Pignoni (1611–98) a Giovanni Battista Galestruzzi. Ve čtyřiceti se stal knězem obce Sant'Ansano v Mugellu.\nFuriniho dílo konfrontovalo florentský manýrismus s tehdy novým barokním stylem. Pracoval s biblickými a mytologickými tématy, často technikou Sfumato, vyvinutou Leonardem da Vinci, díky které jsou krajiny v olejomalbě zahaleny v oparu a bez ostrých hran. Po r. 1630, kdy se stal knězem, se jeho styl vyvíjel paralelně se stylem Guida Reniho.\n\nFreedberg popisuje Furiniho styl jako vyplněný „morbidní smyslností“. Jeho častá zobrazení svlečených žen jsou v kontrastu s jeho nadměrnou náboženskou sentimentalitou. V rozporu jsou také jeho uhlazená stylizace a pózy zobrazovaných postav se záměrem zvýraznit vysoce citové stavy.\n\nJedním z jeho mistrovských děl, které ovšem nereprezentuje obvyklý styl jeho obrazů, jsou jeho fresky v paláci Pitti, kde Furini na objednávku Ferdinanda II. Medicejského v letech 1639–1642 vytvořil dvě velké lunety, které zobrazuji vilu Medicejských v Careggi a alegorii smrti Lorenza I. Medicejského Tyto fresky lze chápat jako reakci na dílo Pietra da Cortony, které mohl Furini v paláci Pitti v těchto letech při práci vidět. (Cantelli 1972)\n\nV básnickém cykluRoberta Browninga „Rozhovory s významnými osobami své doby“ („Parleyings with certain people of importance in their day“) formuluje básník vyjádření Furiniho, které má odporovat tvrzení Filippa Baldinucciho, že malíř na smrtelném loži nařídil, aby všechny jeho akty byly zničeny. Pro Browninga je odhalení Furiniho modelů symbolem pro odvážné hledání skryté pravdy. Moderní výzkumy ukázaly, že se Furini svých smyslných témat nevzdal ani po vstupu do kněžského stavu.\n\nFurini byl znovu objeven začátkem 20. století Arturem Stanghellinim . Jeho řídce dokumentovaná kariéra byla načrtnuta Elenou Toesca a podnítila výstavu jeho kreseb v Uffizi v roce 1972.\n\n\n"}
{"id": "1136547", "url": "https://cs.wikipedia.org/wiki?curid=1136547", "title": "Jindřich Fürst", "text": "Jindřich Fürst\n\nJindřich Fürst (11. července 1873 Praha-Staré Město – 27. ledna 1943 Turnov) byl český akademický malíř.\n\nNarodil se do rodiny krejčovského tovaryše Josefa Fürsta na Starém Městě pražské v ulici Řásnovka. Studoval na pražské malířské Akademii, kde v letech 1895-1898 navštěvoval krajinářskou školu prof. Julia Mařáka a od II. semestru školního roku 1898/1899 do roku 1900 pokračoval ve studiu ve speciálce prof. Václava Brožíka. Jindřich Fürst podnikl řadu studijních cest např. do Egypta, Anglie a Belgie. Byl členem Turnovského díla a Sdružení výtvarníků v Praze. V roce 1907 se zúčastnil v Praze výstavy Umělecké besedy, Jednoty umělců výtvarných a Krasoumné jednoty. V následujícím roce vystavoval na jubilejní výstavě Krasoumné jednoty. V roce 1910 vystavoval svá díla na mezinárodní výstavě v Bruselu. Roku 1912 se malíř oženil. Za ženu si vzal Marii Slabyhoudkovou. V průběhu I. světové války vstoupil do služeb poštovního úřadu v Praze a na výslužbu přesídlil do Turnova, kde se stal součástí kulturního života města. Pravidelně se účastnil výstav Umělecké besedy, Jednoty umělců výtvarných a Krasoumné jednoty. Roku 1943 v Turnově malíř zemřel. Pohřben je v Praze na Vyšehradském hřbitově. Jeho ostatky jsou uloženy do hrobky rodiny své manželky.\n\n"}
{"id": "1136552", "url": "https://cs.wikipedia.org/wiki?curid=1136552", "title": "Kostel svatého Jošta (Dolní Pertoltice)", "text": "Kostel svatého Jošta (Dolní Pertoltice)\n\nKostel svatého Jošta je sakrální stavba v Pertolticích, obci ve Frýdlantském výběžku na severu Libereckého kraje České republiky. Stavba je od 1. srpna 2001 i s okolním hřbitovem prohlášena za kulturní památku České republiky.\n\nObjekt se nachází na vyvýšenině v severních partiích obce. Založen byl ve středověku, nicméně prošel barokními úpravami a rozšířením v 18. století.\n\nStavba je jednolodní a má obdélníkový půdorys. Navazuje na ni čtvercové kněžiště, k němuž ještě po severní straně přiléhá sakristie o obdélníkovém půdorysu. Na jižní straně se k hlavním lodi přimyká čtvercová předsíň. Na západní straně kostela stojí čtyřpatrová hranolová věž zakončená hlavicí ve tvaru jehlanu. Ve věži se nacházejí obdélníková okna a obdélníkové portály. V nejvyšších částech jsou obdélníková okna s polokruhovým záklenkem. Boční fasáda je členěna lizénovými rámci. V nárožích se navíc nacházejí pilastry a okna jsou osazená v rámech se segmentovými záklenky. Na jižní straně se nacházející předsíň má jednoduchý vchod zakončený trojúhelníkovým štítem s nikou. Nad presbytářem je strop sklenut plackou. V lodi se nachází plochý strop, obsahující vysoké fabiony a lunety nad okny. Prostor pod věží a sakristie jsou zakončeny valenou klenbou s lunetami. V presbytáři a v lodi se na stropech vyskytují barokní štuková zdobená pole. Na západě lodi se nachází zděná kruchta osazená na třech pilířových arkádách. Podklenutá je třemi poli křížové klenby, jež jsou navzájem odděleny valenými pásy. Po celé délce hlavní lodi jsou po stranách osazeny tribuny, umístěné na vyřezávaných sloupcích.\n\nV interiéru kostela se nachází novodobý hlavní oltář, na němž je umístěn původní obraz svatého Jošta. Autorem malby je údajně Carlo Maratti. Kazatelna je z doby barokní a je doplněna točitými sloupky. Ze stejné doby pochází též dvě jednoduché zpovědnice. Z pozdější doby, klasicismu, je v kostele křtitelnice se skulpturou Křtu Páně, jejímž autorem je pravděpodobně Anton Suske.\n\nKolem kostela se nachází hřbitov, který je v severních částech rozšířen. Vstupuje se do něj barokní bránou, která má obdélníkový půdorys a polokruhově ukončený vstup se stříškovou římsou.\n\n\n"}
{"id": "1136559", "url": "https://cs.wikipedia.org/wiki?curid=1136559", "title": "Mistrovství světa ve veslování 1988", "text": "Mistrovství světa ve veslování 1988\n\nMistrovství světa ve veslování 1988 se konalo na jezeře Idroscalo v italském Miláně. Finálové závody se jely 6. srpna 1988.\n\nKaždoroční veslařská regata trvající jeden týden je organizována Mezinárodní veslařskou federací (International Rowing Federation; FISA) obvykle na konci léta severní polokoule. V neolympijských letech představuje mistrovství světa vyvrcholení mezinárodního veslařského kalendáře a v roce, jenž předchází olympijským hrám, představuje jejich hlavní kvalifikační událost. V olympijských letech pak program mistrovství zahrnuje pouze neolympijské disciplíny.\n\nRok 1992 byl rokem olympijským, proto program mistrovství zahrnoval pouze neolympijské disciplíny.\n\n"}
{"id": "1136566", "url": "https://cs.wikipedia.org/wiki?curid=1136566", "title": "Patrimonium pro futuro", "text": "Patrimonium pro futuro\n\nCenu Národního památkového ústavu (NPÚ) Patrimonium pro futuro s podtitulem \"Společenské ocenění příkladů dobré praxe\" vyhlašuje Národní památkový ústav od roku 2014 s cílem vyzdvihnout a společensky zvýraznit zdařilé realizace a počiny v oblasti památkové péče.\n\nOcenění jsou udělována ve čtyřech základních kategoriích aktivitám ukončeným či realizovaným v předchozím kalendářním roce:\n\nHodnocení probíhá ve dvou fázích. Na podkladě odborného hodnocení územních odborných pracovišť NPÚ jsou předloženy nominace, reprezentující památkovou péči v jednotlivých krajích. Výběr oceněných památek provádí generální ředitelka NPÚ na základě stanoviska odborné komise. Od roku 2015 probíhá také internetová anketa, ve které může veřejnost podpořit jednoho reprezentanta z vyhlášených nominací. Vítěz veřejného hlasování obdrží cenu veřejnosti pojmenovanou \"Památky děkují\". Za mimořádný přínos může generální ředitelka NPÚ udělit také ocenění významné osobnosti za přínos pro oblast památkové péče a mimořádným oceněním vyznamenat také významnou komplexní akci záchrany památky.\n\nCena spočívá ve stříbrné plaketě a je doplněna dalšími bonusy – předplatným časopisu Zprávy památkové péče a celoroční vstupenkou na zpřístupněné památky ve správě NPÚ pro nositele ocenění a jeho rodinu. Je udělována v září, v návaznosti na Dny evropského dědictví.\n\n\nS výsledky seznamuje tisková zpráva NPÚ. Slavnostní předání cen se konalo v kostele sv. Floriána v Ústí nad Labem – Krásném Březně.\n\nS výsledky seznamuje tisková zpráva NPÚ. Slavnostní předání cen se konalo 21. září 2016 na státním zámku v Náměšti nad Oslavou.\n\nS výsledky seznamuje tisková zpráva NPÚ. Slavnostní předání cen se konalo 3. října 2017 na státním zámku v Bučovicích.\n\nOcenění symbolizované stříbrnou plaketou získali\nKromě toho byla též udělena tři zvláštní ocenění generální ředitelky NPÚ:\nPlaketou pro osobnost památkové péče byl za dlouhodobé aktivity ve prospěch kulturního dědictví v českých zemích, jeho úspěšnou propagaci a výraznou podporu oceněn Ian Kennaway.\n\nVítězem on-line hlasování veřejnosti Památky děkují se s 762 hlasy z celkem 4027 hlasujících stala záchrana a zpřístupnění rotundy sv. Václava na Malostranském náměstí v Praze.\n\nS výsledky seznamuje tisková zpráva NPÚ. Slavnostní vyhlášení se uskutečnilo 3. října 2018 na zámku v Jindřichově Hradci.\n\nOcenění symbolizované stříbrnou plaketou získali\nKromě toho byla též uděleny dvě zvláštní ocenění generální ředitelky NPÚ:\n\nVítězem on-line hlasování veřejnosti Památky děkují se stala záchrana renesanční tvrze Kobylků z Kobylího v Podolí.\n\nS výsledky seznamuje tisková zpráva NPÚ. Slavnostní vyhlášení se uskutečnilo 2. října 2019 na zámku v Lemberku.\n\nOcenění symbolizované stříbrnou plaketou získali\nKromě toho byla též uděleny tři zvláštní ocenění generální ředitelky NPÚ:\n\nVítězem on-line hlasování veřejnosti Památky děkují se stalo restaurování mariánského sloupu v Poličce.\n\n"}
{"id": "1136567", "url": "https://cs.wikipedia.org/wiki?curid=1136567", "title": "Zdeněk Schovánek", "text": "Zdeněk Schovánek\n\nZdeněk Schovánek (* 27. dubna 1956) je bývalý český fotbalista, záložník. Po skončení aktivní kariéry působil jako trenér.\n\nV československé lize hrál za Slavii Praha. Nastoupil v 1 utkání. Gól v lize nedal. Ve druhé nejvyšší soutěži hrál za Slovan Liberec. Během vojenské služby hrál za VTJ Tachov.\n\n\n"}
{"id": "1136590", "url": "https://cs.wikipedia.org/wiki?curid=1136590", "title": "Jaroslav Brázdik", "text": "Jaroslav Brázdik\n\nJaroslav Brázdik (* 13. října 1945) je bývalý slovenský fotbalista, který nastupoval jako záložník a obránce. Žije v nitranské městské části Kynek.\n\nV československé lize hrál za AC Nitra. Nastoupil ve 26 ligových utkáních, gól nedal. Ve druhé nejvyšší soutěži hrál za Slovan Agro Levice.\n\n\n"}
{"id": "1136591", "url": "https://cs.wikipedia.org/wiki?curid=1136591", "title": "Christiansfeld", "text": "Christiansfeld\n\nChristiansfeld je město v Dánsku, v regionu Jižní Dánsko, v obci Kolding.\n\nMěsto založili Moravští bratři v roce 1773 a pojmenovali na počest krále Kristiána VII., který jim dal pozemek a různá privilegia. Od roku 2015 je součástí Světového dědictví UNESCO. Většina původní zástavby vznikla mezi roky 1773 a 1800, město je výjimečné urbanistickým konceptem, odpovídajícím ideálům obnovené Jednoty bratrské.\n\nNa konci dánsko-německé války v roce 1864 připadlo město a celé Šlesvicko Prusku. Pod pruskou (německou) správou zůstalo až do roku 1920, kdy bylo přičleněno zpět k Dánskému království.\n"}
{"id": "1136592", "url": "https://cs.wikipedia.org/wiki?curid=1136592", "title": "Martin Benko", "text": "Martin Benko\n\nMartin Benko [martyn benko] (* 5. března 1952) je bývalý slovenský fotbalový záložník.\n\nV československé lize hrál za ZŤS Košice, dal 1 ligový gól. Ve druhé nejvyšší soutěži hrál za Vagónku Poprad.\n\n"}
{"id": "1136601", "url": "https://cs.wikipedia.org/wiki?curid=1136601", "title": "Wilhelm Michaelsen", "text": "Wilhelm Michaelsen\n\nWilhelm Michaelsen (9. října 1860 Hamburk – 18. února 1937 tamtéž) byl německý zoolog, který vytvořil systém podřádu Lumbricina.\n\nPocházel z rodiny řemeslníků. Po úspěšném zakončení střední školy se zaměřením na strojírenství studoval přírodní vědy.\n\nV roce 1887 začal pracovat v Zoologickém muzeu v Hamburku, nejprve jako profesionální vědecký pracovník a později jako hlavní kurátor. Od roku 1905 podnikl tři výzkumné cesty s faunistickým zaměřením k jižním cípům Jižní Ameriky, Afriky a Austrálie, kde vedl výzkum především s ohledem na rozšíření žížal, tím Michaelsen podporoval teorii kontinentálního driftu Alfreda Wegenera. V letech 1906/1907 prvně popsal největší německý druh žížaly \"Lumbricus badensis\".\n"}
{"id": "1136603", "url": "https://cs.wikipedia.org/wiki?curid=1136603", "title": "Kostel svatého Vavřince (Křivice)", "text": "Kostel svatého Vavřince (Křivice)\n\nKostel svatého Vavřince je římskokatolický filiální kostel farnosti Týniště nad Orlicí nalézající se ve vesnici Křivice, místní části města Týniště nad Orlicí. Je chráněn jako kulturní památka České republiky.\n\nPůvodní kostel dala vybudovat kolem roku 1600 hraběnka Magdaléna Marie Lobkowiczová v renesančním slohu. Barokně byl přestavěn roku 1759. Zajímavostí je lunetová římsa presbytáře zdobená ornamentálními sgrafity.\n\nCínová křtitelnice by měla být z roku 1609.\n\nBohoslužby se konají třetí neděli v měsíci v 11.00.\n\n"}
{"id": "1136604", "url": "https://cs.wikipedia.org/wiki?curid=1136604", "title": "Augusta Frederika Hannoverská", "text": "Augusta Frederika Hannoverská\n\nPrincezna Augusta Frederika Britská (31. července 1737, Londýn – 23. března 1813, Londýn) byla vnučka krále Jiřího II. a starší sourozenec Jiřího III. Provdala se do vévodské rodiny Brunšviků, její dcera Karolina se stala manželkou krále Jiřího IV.\n\nNarodila se 31. července 1737 v St James's Palace v Londýně jako první z devíti dětí následníka britského trůnu Frederika prince z Walesu, nejstaršího syna krále Jiřího II. a královny Karoliny z Ansbachu, a jeho manželky Augusty Sasko-Gothajské.\n\nO padesát dní později byla v St. James's Palace pokřtěna arcibiskupem Canterbury Johnem Potterem. Její kmotři byli dědeček z otcovy strany král (zastoupen svým lordem komořím Charlesem FitzRoyem vévodou z Grafton) a její babičky královna Karolina a Magdalena Augusta Anhaltsko-Zerbstská, rovněž v zastoupení.\n\nJako nejstarší dítě následníka trůnu byla druhá v posloupnosti nástupnictví na britský trůn. Získala pečlivé vzdělání a o jejím manželství se začalo jednat roku 1761.\n\nDne 16. ledna 1764 se provdala za Karla Viléma Ferdinanda, vévodu Brunšvicko-Wolfenbüttelského.\n\nRezidenci v Brunšviku považovala za příliš jednoduchou. Ještě roku 1764 se vrátila do Velké Británie. Nový palác byl postaven v Zuckerbergu jižně od Brunšviku, a to Carlem Christophem Wilhelmem Fleischerem. Když roku 1768 byl palác dokončen, přestěhovala se tam natrvalo.\n\nJak bylo v té době obvyklé, sňatek Augusty s Karlem byl čistě politicky motivován a panovala v něm vzájemná lhostejnost. Augusta byla lhostejná i ke Karlovým vztahům s Marií Antonií Branconi a Louise Hertefeld. Tato její lhostejnost byla někdy vnímána jako arogance a to dalo vzniknout spekulacím a pomluvám. Její dva starší synové se narodili se zdravotním postižením, a byli proto vyloučeni z následnictví.\n\nRoku 1772 navštívila na pozvání své matky Anglii. Při této příležitosti byla zapojena do konfliktu se svou švagrovou, královnou Šarlotou. Královna s ní měla konflikt o etiketě a nedovolila, aby se setkala se svým bratrem králem o samotě. Augustě Nebylo jí dovoleno pobývat v Carlton House nebo St. James Palace a byla nucena žít v malém domku Pall Mall. \n\nRoku 1806 vyhlásilo Prusko Francii válku a vévoda z Brunšviku se stal velitelem pruské armády. Dne 14. října téhož roku v bitvě u Jeny Napoleon porazil pruskou armádu a ve stejný den v bitvě u Auerstadtu byl vévoda vážně zraněn a o několik dní později zemřel. Vévodkyně z Brunšviku se dvěma ze svých synů utekla ze zničeného paláce v Altoně, kde byla přítomna se svou snachou Marií Bádenskou. Její další snacha Luisa Oranžsko-Nasavská odešla do Švýcarska se svou matkou – vzhledem k postupující francouzské armádě byly instruovány britským velvyslancem, aby uprchly. Mariiným švagrem králem Gustavem IV. Adolfem byly pozvány do Švédska. Marie nabídku přijala, Augusta však odešla do malého městečka Augustenborg východně od Jutska. Zde zůstala se svou neteří princeznou Luisou Augustou Dánskou, dcerou její sestry královny Karoliny Matyldy Hannoverské. V září 1807 jí bylo dovoleno, aby se přesunula do Londýna. Odstěhovala se do Montague House, a to se svou dcerou Karolinou Brunšvickou.\n\nZemřela 23. března 1813. Pohřbena byla v kapli svatého Jiří ve Windsoru.\n\n\nDohromady měla 7 dětí:\n"}
{"id": "1136609", "url": "https://cs.wikipedia.org/wiki?curid=1136609", "title": "Latecoere Czech Republic", "text": "Latecoere Czech Republic\n\nLatecoere Czech Republic je pokračovatelem první letecké továrny v Československu známé pod jménem Letov. V roce 2000 byla část továrny Letov začleněna jako dceřiná společnost do francouzské skupiny Latecoere Group. Jako součást větší integrace do mateřské společnosti se v roce 2013 Letov přejmenoval na Latecoere Czech Republic. Latecoere v současné době vyrábí a dodává své produkty významným světovým výrobcům letadel, jako jsou Airbus, Embraer, Boeing a Dassault. Latecoere Czech Republic se významnou měrou podílí na tvorbě výrobního portfolia celé skupiny.\n\nSpolečnost LATECOERE Czech Republic je nástupcem nejstarší české letecké továrny známé pod jménem Letov. Historie firmy Letov sahá až do roku 1918, kdy se ještě jmenovala Letecký arsenál Praha a na počátku své existence se zabývala opravami vojenských letadel. V roce 1920 zahájila sériovou výrobu prvního československého vojenského letounu Š.A, zkonstruovaného pozdějším šéfkonstruktérem firmy Letov Aloisem Šmolíkem. Firma v roce 1924 přesídlila do nově vybudovaného areálu v Praze-Letňanech a od roku 1926 užívala obchodní název Letov. Továrna Letov se ve dvacátých a třicátých letech stala významným výrobcem a její školní, stíhací a pozorovací letouny sloužily nejen v československém letectvu, ale byly také s úspěchem exportovány do zahraničí. Mezi nejslavnější konstrukce Ing. Aloise Šmolíka patřil typ Š.16 - první československý letoun s celkovou konstrukcí vyráběný koncem dvacátých let. Dalším úspěšným typem byly pozorovací letouny Letov Š.328, které tvořily významnou část výzbroje našeho letectva ve druhé polovině třicátých let.\n\nV rámci poválečné restrukturalizace výroby byly kapacity Letova využity i pro výrobu automobilů. V letech 1947 až 1950 podnik vyráběl osobní automobily Jawa Minor. Na počátku padesátých let Letov vyráběl úspěšné akrobatické kluzáky L-107 Luňák a v roce 1951 zahájil licenční výrobu sovětských proudových letadel MiG-15. Koncem padesátých let se Letov ve spolupráci s Výzkumným a zkušebním leteckým ústavem v Letňanech podílel na vývoji a výrobě prototypů prvního československého cvičného proudového letounu L-29 Delfín. Letov pro L-29 od roku 1963 zajišťoval výrobu zadních částí trupů a od roku 1964 vyráběl pro tyto letouny také pilotní simulátory TL-29. Těchto letadel bylo do roku 1973 vyrobeno 3622 kusů. Na tento výrobní program navázal další úspěšný typ cvičného proudového letounu vyráběného v letech 1973 až 1993 pod označením L-39 Albatros. V průběhu osmdesátých let Letov vyvíjel a vyráběl pilotní simulátory pro letouny L-39, L-410, MiG-21 a Antonov An-28. Tyto výrobky byly na vysoké technické úrovni a řadu z nich Letov exportoval do zahraničí.\nPo politických změnách v roce 1990 byla silně utlumena vojenská výroba. Program L-39 byl ukončen. Letov zahájil transformaci výrobního programu z vojenské výroby na civilní. Z vlastní iniciativy zahájil vývoj a výrobu ultralehkých letadel LK 2 Sluka, nicméně tento výrobní program byl svým rozsahem malý a nedokázal vyrovnat ztrátu vojenské výroby.\nV polovině devadesátých let se Letov Společnost LETOV LETECKÁ VÝROBA byla v roce 2000 začleněna do francouzské společnosti Latecoere. Společnost Latecoere postupně zavedla do České republiky výrobu dveří pro dopravní letouny Airbus A320, A380, Embraer 170/190, Boeing 787 a Falcon F7X. Do roku 2014 byl navýšen počet zaměstnanců z 200 na 780.\n\nLetecký průmysl si žádá vysoce kvalitní produkty, proto společnost LATECOERE neopomíjí investice do nákupu nejmodernějších technologií. Výroba podléhá přísným kritériím NADCAP, což je celosvětově uznávaná akreditace, která zahrnuje podrobný audit a prokazuje plnou kvalifikaci výrobních procesů. Systém managementu kvality je certifikován podle standardu EN 9100.\n\nLATECOERE Czech Republic vyrábí dveře a skříně palubní elektroniky pro dopravní letadla, které dodává společnostem Airbus, Embraer, Dassault a Boeing.\n\n\n"}
{"id": "1136612", "url": "https://cs.wikipedia.org/wiki?curid=1136612", "title": "7,5 cm KwK 42", "text": "7,5 cm KwK 42\n\n7,5 cm KwK 42 L/70 (z \"7.5 cm Kampfwagenkanone 42 L/70\") byl německý tankový kanón ráže 75 mm vyvinutý a vyráběný firmou Rheinmetall-Borsig AG ve městě Unterlüß během druhé světové války. Tímto dělem byl vybaven například střední tank SdKfz.171 Panther a stíhač tanků SdKfz.162/1 Jagdpanzer IV/70(A)/(V). Na stíhači tanků nesl kanon označení 7,5 cm Pak 42 (\"7,5 cm Panzerabwehrkanone 42\").\n"}
{"id": "1136615", "url": "https://cs.wikipedia.org/wiki?curid=1136615", "title": "Kostel Zvěstování Panny Marie (Úlibice)", "text": "Kostel Zvěstování Panny Marie (Úlibice)\n\nKostel Zvěstování Panny Marie je římskokatolický orientovaný filiální kostel v obci Úlibice, patřící do farnosti Železnice. Je chráněn jako kulturní památka České republiky.\n\nKostel stojí v centru obce u hlavní silnice I/35 na malém návrší nad Úlibickým potokem.\n\nPrvní písemná zmínka o obci z roku 1355 dokumentuje přifaření osady Řeheč, tedy již v té době byl v obci kostel. Na jeho místě byl nový barokní kostel postaven roku 1716. Při opravě roku 1821 byla v západním průčelí přistavěna věž a v lodi byl vybudován nový strop. Začátkem 21. století dostal kostel novou střechu, ale je značně zchátralý.\n\nJednolodní obdélná stavba s půlkruhově uzavřeným presbytářem se sakristií.\n\nZařízení kostela je původní z doby výstavby kostela.\n\nVarhany jsou dílem pražského varhanáře Karla Schiffnera z roku 1876.\n\nPravidelné bohoslužby se v kostele nekonají.\n\n"}
{"id": "1136616", "url": "https://cs.wikipedia.org/wiki?curid=1136616", "title": "Pohřebiště srbských panovníků", "text": "Pohřebiště srbských panovníků\n\nSeznam pohřebišť srbských panovníků zahrnuje srbské panovníky, kteří vládli jako knížata, králové či carové.\n\n"}
{"id": "1136617", "url": "https://cs.wikipedia.org/wiki?curid=1136617", "title": "Alžběta Karolina Hannoverská", "text": "Alžběta Karolina Hannoverská\n\nPrincezna Alžběta (Alžběta Karolina; 10. ledna 1741, Westminster - 4. září 1759, Surrey) byla členem Britské královská rodiny, vnučka Jiřího II. a sestra Jiřího III.\n\nNarodila se 10. ledna 1741 v Norfolk House ve Westminsteru. Její otec byl princ z Walesu Frederik Ludvík Hannoverský, starší syn krále Jiřího II. a Karoliny z Ansbachu. Její matka byla princezna z Walesu Augusta Sasko-Gothajská. Po dvacetipěti dnech od narození byla pokřtěna biskupskem Oxfordu Thomasem Seckerem - její kmotři byli Karel Vilém Frederik markrabě Braniborsko-Ansbachský (zastoupený Charlesem Calvertem, dánská královna Žofie Magdalena Braniborská (zastoupená Annou Ingram, vikomtesou z Irvine) a vévodkyně sasko-gothajská (zastoupená Lady Jane Hamilton).\n\nZemřela 4. září 1759 v Surrey. Pohřbena byla ve Westminsterském opatství.\n\n"}
{"id": "1136618", "url": "https://cs.wikipedia.org/wiki?curid=1136618", "title": "Alberto Salazar", "text": "Alberto Salazar\n\nAlberto Bauday Salazar (* 7. srpna 1958 Havana, Kuba) je bývalý americký atlet kubánského původu, specialista na vytrvalostní běhy.\n\nJeho otec José Salazar byl blízkým spolupracovníkem Fidela Castra, ale po Castrově příklonu ke komunismu se s ním rozešel a emigroval s rodinou do USA. Alberto studoval na University of Oregon a zařadil se k nejlepším univerzitním atletům. Vyhrál Newyorský maraton třikrát po sobě (1980 až 1982) a v roce 1982 také Bostonský maraton, kde jeho dramatický souboj s Dickem Beardsleym vešel do dějin jako „Duel in the Sun“, Salazar zde vytvořil svůj osobní rekord a nejlepší světový výkon roku. V roce 1980 se kvalifikoval na olympiádu v závodě na 10 000 metrů, ale kvůli bojkotu se her nezúčastnil. V roce 1984 startoval na domácí olympiádě v Los Angeles v maratónu, kde obsadil 15. místo. Byl také dvojnásobným mistrem USA na desetikilometrové trati (1981 a 1983) a držitelem národního rekordu na této trati, na mistrovství světa v krosu byl druhý v roce 1982 a čtvrtý v roce 1983. Ze zdravotních důvodů ukončil kariéru v roce 1988, ale v roce 1994 ještě vyhrál jihoafrický Comrades Marathon na trati dlouhé 90 km. V roce 2000 byl uveden do National Distance Running Hall of Fame.\n\nPůsobí jako trenér v Nike Oregon Project, k jeho svěřencům patří Mo Farah. V červnu 2015 byl Salazar obviněn, že závodníkům podává zakázané látky, Farah s ním však odmítl přerušit spolupráci.\n\n\n"}
{"id": "1136623", "url": "https://cs.wikipedia.org/wiki?curid=1136623", "title": "Luisa Anna Hannoverská", "text": "Luisa Anna Hannoverská\n\nPrincezna Luisa Britská (Luisa Anna; 19. března 1749, Londýn - 13. května 1768, Londýn) byla vnučka Jiřího II. a sestra Jiřího III.\n\nNarodila se 19. března 1749 v Leicester House v Londýně a pokřtěna byla 11. dubna. Její otec Frederik Ludvík Hannoverský princ z Walesu, starší syn Jiřího II. a Karoliny z Ansbachu. Její matka byla princezna z Walesu Augusta Sasko-Gothajská. Její kmotři byli strýc z otcovi strany Fridrich II. Hesensko-Kasselský a její tety z otcovy strany dánská královna Luisa Hannoverská a princezna oranžská Anna Hannoverská, všichni byli zastoupeni vyslancemi.\n\nJejí zdraví bylo po celý život citlivé. Roku 1764 se začalo jednat mezi britskou a dánskou rodinou o sňatku. Manželství bylo považováno za vhodný stav mezi rodinami, protože žilo málo protestanstkých královských rodin. Preferovanou volbou byla princezna Luisa, ale poté, co dánský zástupce v Londýně hrabě von Bothmer informoval o jejím chabém zdraví, místo ní byla zvolena její mladší sestra Karolina.\n\nZemřela 13. května 1768 svobodná a bezdětná ve věku 19 let. Pohřbena byla ve Westminsterském opatství.\n\n"}
{"id": "1136628", "url": "https://cs.wikipedia.org/wiki?curid=1136628", "title": "Saltykov", "text": "Saltykov\n\nRuské příjmení Saltykov () má více nositelů: \n\n"}
{"id": "1136632", "url": "https://cs.wikipedia.org/wiki?curid=1136632", "title": "Andrzej Panufnik", "text": "Andrzej Panufnik\n\nAndrzej Panufnik (24. září 1914, Varšava - 27. říjen 1991, Twickenham) byl polský hudební skladatel a dirigent.\n\n"}
{"id": "1136634", "url": "https://cs.wikipedia.org/wiki?curid=1136634", "title": "Kostel Všech svatých (Vejprty)", "text": "Kostel Všech svatých (Vejprty)\n\nKostel Všech svatých ve Vejprtech je barokní sakrální stavbou, která je farním kostelem vejprtské římskokatolické farnosti. Je chráněn jako kulturní památka České republiky.\n\nNa místě původně stával hrázděný kostel z roku 1660. V letech 1783–1786 byl na jeho místě postaven pozdně barokní kostel Všech svatých. Věž je přístavbou z roku 1747, upravenou v roce 1785 a dále výrazně zvýšenou na 53 metrů v roce 1912. V průběhu 19. století bylo parkově upraveno okolí kostela. Po roce 1945 kostel zchátral a po roce 1990 byl v interiéru zásadně rekonstruován. V kostele se konají pravidelné bohoslužby.\n\nKostel je jednolodní stavba se zúženým, trojboce uzavřeným presbytářem. Věž je v ose představena před vstupní průčelí. Fasáda je členěna rámci, obdélná okna mají odsazené půlkruhové záklenky. Presbytář má valenou klenbu s výsečemi, loď má rákosový plochý strop na fabionu.\n\n\n"}
{"id": "1136636", "url": "https://cs.wikipedia.org/wiki?curid=1136636", "title": "Christian Hoffmann von Hoffmannswaldau", "text": "Christian Hoffmann von Hoffmannswaldau\n\nChristian Hoffmann von Hoffmannswaldau (pokřtěn 25. prosince 1616 Vratislav – 18. dubna 1679 Vratislav) byl německý básník, epigramatik a politik, starosta Vratislavi a nositel dalších politických funkcí. Je považován za předního představitele druhé slezské básnické školy a zakladatele „galantního stylu“ německé poezie.\n\n\n\n"}
{"id": "1136645", "url": "https://cs.wikipedia.org/wiki?curid=1136645", "title": "Johann Peter Hebel", "text": "Johann Peter Hebel\n\nJohann Peter Hebel (10. května 1760 Basilej – 22. září 1826 Schwetzingen) byl německý spisovatel, teolog a pedagog. Byl průkopníkem literárního využití alemanského nářečí němčiny (sbírka \"Alemanské básně\"). Dále je znám jako autor řady příběhů po vzoru kalendářových vyprávění, které psal ve spisovné němčině. Působil jako luteránský duchovní, roku 1819 se stal prvním prelátem luterské zemské církve v Bádensku, a tím i členem první komory bádenského stavovského sněmu.\n"}
{"id": "1136662", "url": "https://cs.wikipedia.org/wiki?curid=1136662", "title": "Jawa 250/559", "text": "Jawa 250/559\n\nJawa 250 typ 559 lidově zvaný panelka je motocykl, vyvinutý firmou Jawa, vyráběný v letech 1962–1974. Předchůdcem byl model Jawa 250/353 \"kývačka\", od roku 1969 se vyráběl i model Jawa 250/592. Název panelka vznikl podle horní masky předního světla táhnoucí se až ke konci řídítek s oválným tachometrem místo kruhového u kývačky. Pro lepší zabezpečení byla ve spínací skříňce použita vložka FAB, jako u posledních kývaček. Zadní světlo nebylo plechové, ale z průsvitného červeného plastu.\n\nMotor měl výkon 14 koní oproti 12 koním u poslední verze předchůdce Jawa 250/353 díky novému pístu a válci s většími sacími kanály. Karburátor byl přímo upevněn na válec a sytič byl ovládán u rukojeti plynu. Kvůli vyššímu válci byla změněna výfuková kolena na vyšší a kratší. Klikový hřídel byl větší a u verze 250/559/02 byl nesen jedním kuličkovým ložiskem na každém čepu. U verze 250/559/04 byla provedena úprava bloků motoru a klikový hřídel byl nesen třemi kuličkovými ložisky, stejně jako u modelu 250/353. To znamená jedno ložisko na straně dynama a dvě ložiska na straně primárního převodu oddělená labyrintovým těsněním.\n\n\nPodle modelového roku a možná i kus od kusu se mohou některé údaje lišit.\n\n"}
{"id": "1136670", "url": "https://cs.wikipedia.org/wiki?curid=1136670", "title": "Minin", "text": "Minin\n\nRuské příjmení Minin () má více nositelů: \n\n"}
{"id": "1136674", "url": "https://cs.wikipedia.org/wiki?curid=1136674", "title": "Pears Health Cyber", "text": "Pears Health Cyber\n\nČeská společnost Pears Health Cyber podniká v oblasti farmacie a zdravotnictví. Společnost založil v roce 1999 PharmDr. Vladimír Finsterle. Pears Health Cyber provozuje eshopy, věnuje se edukačním aktivitám pro odbornou i laickou veřejnost, zaměřuje se na využití nových technologií v komunikaci mezi pacientem a lékařem a také farmaceutickým firmám nabízí konzultační služby v oblasti digitální komunikace a marketingu.\n\nSpektrum aktivit společnosti je poměrně široké. Pears Health Cyber rozvíjí své aktivity s primárním zaměřením na lidi tak, aby jim byl poskytnut dostatek znalostí a možností volby pro jejich rozhodnutí. Proto se od svých začátků orientuje zejména na edukaci pacientů i odborné veřejnosti. Společnost provozuje e-shopy s volně prodejnými léčivými přípravky, potravními doplňky, zdravotní kosmetikou, drogerií, zdravotními pomůckami a jiným zbožím souvisejícím se zdravím. Dále provozuje weby pro odbornou veřejnost. Ty jsou zpravidla přístupné pouze pro registrované lékaře. A také řadu webů dostupných pro širokou veřejnost. Společnost podporuje neziskové organizace a věnuje se dobročinným aktivitám.\n\nSpolečnost byla založena v roce 1999. Jejím zakladatelem je PharmDr. Vladimír Finsterle.\n\nJedním z prvních projektů společnosti bylo založení portálu o lécích – Lekarna.cz – v roce 1999. Portál měl ambici přiblížit veřejnosti svět léčivých přípravků a volně prodejných léků, léčivé kosmetiky a dalších segmentů souvisejících se zdravím.\n\nV roce 2003 se z informačního portálu Lekarna.cz stal e-shop, který byl první internetovou lékárnou v České republice. Pro slovenský trh byl založen e-shop Mojalekaren.sk. Edukační portfolio společnosti se ve stejném roce přeneslo na portál Ordinace.cz, který poskytuje veřejné informace a služby pro pacienty. Společnost provozuje několik dalších portálů pro pacienty.\n\nSpolečnost se orientuje také na vzdělávání odborné zdravotnické veřejnosti. V roce 2003 začala spolupracovat s Českou lékařskou komorou a o dva roky později založila první elektronickou univerzitu – EUNI. V roce 2007 získává společnost akreditaci na kontinuální vzdělávání lékařů.\n\nOd roku 2005 realizuje Pears Health Cyber své projekty také v zahraničí. V Německu se společnost stala finalistou soutěže Comprix s projektem Palexia Exploration Centre. Obecně je společnost schopná obdobné nadnárodní projekty v jednotném designu, ale přizpůsobené národním specifikům každé země. Působí v Německu, Švýcarsku, Rakousku, Polsku, Chorvatsku a Bulharsku. Na trh se vzděláváním lékařů v Rusku vstoupila v roce 2009, orientuje se zejména na diabetology. Pro edukaci využívá elektronické nástroje napříč Evropou – elektronické zpravodaje, live přenosy, videokonference a další.\n\nOd července 2011 společnost provozovala také síť kamenných lékáren Harmonia, které byly součástí nově rekonstruovaných obchodních center Albert společnosti AHOLD. Začátkem roku 2014 se ředitelem sítě lékáren Harmonia stal PharmDr. Pavel Škvor. Harmonia se krátce na to stala jedním z pěti největších lékárenských řetezců. Navzdory rychlému růstu později v průběhu roku 2014 síť lékáren odkoupila společnost Penta a rebrandovala pod svoji existující značku Dr. Max.\n\nNa přelomu let 2013–2014 společnost uspěla na poli digitálního marketingu svým elektronickým PF \"\"Lék štěstí 2014\"\", které získala celou řadu pozitivních ohlasů z řed odborníků i laické veřejnosti.\n\nV roce 2014 nastoupil pozici na šéfa financí a administrativy Václav Pícha, který do té doby působil na obdobné pozici na oční klinice Neovize Group.\n\nOd roku 2014 se společnost soustřeďuje na vývoj mobilních aplikací pro pacienty, v červenci 2015 s nimi vstoupila na evropský a americký trh. Její aplikace se zaměřují zejména na stanovení míry zdravotních rizik pro konkrétní diagnózy.\n\nE-shop Lekarna.cz, společnosti Pears Health Cyber, v roce 2015 jako první získal evropské logo bezpečnosti pro dálkový prodej léčivých přípravků veřejnosti.\n\nKromě zmíněných e-shopů a portálů pro veřejnost společnost připravuje i odborné bulletiny pro oborové specialisty.\n\n\n\n"}
{"id": "1136675", "url": "https://cs.wikipedia.org/wiki?curid=1136675", "title": "Mistrovství světa ve veslování 1986", "text": "Mistrovství světa ve veslování 1986\n\nMistrovství světa ve veslování 1986 se konalo v Národním centru vodních sportů Holme Pierrepont (Holme Pierrepont National Watersports Centre) na řece Trent v anglickém Nottinghamu. Finálové jízdy se jely ve dnech 23. a 24. srpna 1986.\n\nKaždoroční veslařská regata trvající jeden týden je organizována Mezinárodní veslařskou federací (International Rowing Federation; FISA) obvykle na konci léta severní polokoule. V neolympijských letech představuje mistrovství světa vyvrcholení mezinárodního veslařského kalendáře a v roce, jenž předchází olympijským hrám, představuje jejich hlavní kvalifikační událost. V olympijských letech pak program mistrovství zahrnuje pouze neolympijské disciplíny.\n\n"}
{"id": "1136678", "url": "https://cs.wikipedia.org/wiki?curid=1136678", "title": "Makak", "text": "Makak\n\nMakak (\"Macaca\") je rod úzkonosých opic z čeledi kočkodanovití (Cercopithecidae). Je známo celkem 26 druhů, z toho některé jsou již vyhynulé. Makakové se vyskytují v jižní a jihovýchodní Asii včetně ostrovních oblastí (Sulawesi, Malé Sundy, Filipíny, Japonsko), na severozápadě Afriky a jeden druh, magot bezocasý (\"M. sylvanus\"), se vyskytuje na Gibraltaru v Evropě. Oblasti Afriky a Evropy nicméně makakové dnes obývají pouze sporadicky, ještě během pleistocénu ale představovali běžnou součást zdejší fauny.\n\nMakakové žijí v lesích, na pláních i ve skalnatých oblastech. Velká ekologická diverzita mezi jednotlivými druhy způsobuje, že jenom málo druhů má sympatrický výskyt. Jednu z výjimek představují makak lví (\"M. silenus\") a makak kápový (\"M. radiata\"), kteří se společně vyskytují v jihoindických lesích. Hybridizace často nastává mezi makakem jávským (\"M. fascicularis\") a makakem rhesus (\"M. mulatta\"), v místech, kde se jejich areály výskytu protínají.\n\nMakakové bývají celkem statné opice, ale stavba těla závisí na každém druhu a prostředí, ve kterém žije. Mezi robustní makaky patří například makak červenolící (\"M. fuscata\") z chladných oblastí Japonska, naopak makak jávský z jihovýchodní Asie je štíhlejší. Přední i zadní končetiny jsou zhruba stejně dlouhé. Jsou přizpůsobeny pohybu na zemi i ve stromoví a mají dobrý úchop. Makakové se pohybují kvadrupedně a objevuje se i šplhání. Lebka nemá žádné specializované znaky. V tlamě mají makakové lícní torby, do nichž si uschovávají potravu.\n\nMakakové tvoří tlupy o různém množství opic. Často se objevují mnohosamcové-mnohosamicové struktury s vysokou socializací. Častá je matrilineární hierarchie, mladé samice v tlupě zůstávají, kdežto mladí samci tlupu opouštějí. Makakové jsou vysoce přizpůsobivé opice, které se mohou živit plodožravě až všežravě. Některé druhy přivikly synantropii. Makakové mají rozvinuté schopnosti učení a napodobování, což z nich dělá inteligentní adaptabilní primáty schopné řešit i složitější problémy. Rozmnožování probíhá sezónně v chladnějších areálech, v tropech celoročně.\n\nMakakové patří spolu se šimpanzy mezi nejvíce prozkoumané primáty a hrají velkou roli ve vědeckém výzkumu. Oblíbeným druhem je z tohoto pohledu zvláště makak jávský (zřejmě pro svou malou velikost), který je hojně využíván například pro testování léků proti rakovině, diabetu nebo kardiovaskulárním poruchám. V 50. letech 20. století byla pomocí testování na makacích vyvinuta vakcína proti dětské obrně. Probíhají také pokusy s klonováním a roku 2018 zveřejnili čínští vědci, že se makak jávský stal prvním klonovaným primátem pomocí metody přenosu jader somatických buněk (SCNT). Makakové rovněž patřili k druhům, které byly opakovaně vysílány do vesmíru. Řada druhů je dnes nicméně následkem lidských činností ohrožena vyhynutím, makak chocholatý (\"M. nigra\") a makak jihomentawajský (\"M. pagensis\") pak patří mezi kriticky ohrožené druhy.\nJe uznáno celkem 26 druhů makaků, některé z nich již vyhynuly.\n\n"}
{"id": "1136682", "url": "https://cs.wikipedia.org/wiki?curid=1136682", "title": "Okrskové centrum Ružinov", "text": "Okrskové centrum Ružinov\n\nOkrskové centrum Ružinov (nebo také 15. Okrskové centrum) je budova nacházející se v bratislavské městské části Ružinov na Zahradnické ulici 95. Bylo postaveno v roce 1994. V roce 1995 získalo ocenění v národní veřejné neanonymní soutěži \"Stavba roku 95\" organizované \"Svazem stavebních podnikatelů Slovenska\". Šlo o cenu za \"Kvalitu realizace stavebního díla\". Autory plánů pro tuto budovu jsou Ing. Arch. Boris Džadoň a Ing. Arch. Jan Polášek. Realizace stavby byla svěřena společnosti OTYK, Stavebné podnikanie s.r.o. a hlavním investorem byla Slovenská spořitelna.\n"}
{"id": "1136684", "url": "https://cs.wikipedia.org/wiki?curid=1136684", "title": "Nová radnice (Bratislava)", "text": "Nová radnice (Bratislava)\n\nNová radnice (také Magistrát města Bratislavy) je budova na Primaciálním náměstí v Bratislavě od autora Emila Bellus.\n\nPrudký poválečný rozvoj města Bratislava zapříčinil, že Primaciální palác již kapacitně nepostačoval radničním účelům. Proto byla vypsána u nás první poválečná architektonická soutěž na budovu nové radnice. V historickém centru města se měla postavit budova, která by vytvořila se starší radnicí a palácem jednotný celek. Výsledný návrh od Emila Belluše byl posuzován kladně v rámci přístupu k historickým památkám. Autor se otázkou postavení nové radnice zabýval i teoreticky, a to již v roce 1939 v časopise Technický obzor slovenský, kde byla zveřejněna jeho studia s názvem \"Problém nové radnice hlavního města Slovenska\". \n\nNová radnice stojí na místě bývalého jezuitského kláštera, ke kterému se plánovalo přistavět jen nové, moderní křídlo. Avšak již při přípravných pracích se zřítila čelní část kláštera, tedy bylo nezbytné navrhnout a postavit i čelní fasádu, orientovanou přímo do Primaciálního náměstí. V budově našli své prostory všechny administrativní složky každodenní zprávy, přičemž původně používáné budovy a prostory byly přenechány pro reprezentační, galerijní, muzejní a expoziční účely, zasedání a svatební obřady. \n\nBudova má půdorys tvaru písmene „T“ s čistou administrativní činností. Čtyři nadzemní podlaží vrcholí šikmou střechou s vikýři. Parter ukončuje kordonová římsa, nad kterou se nachází pás francouzských oken prvního patra. Ve vyšších podlažích se fasáda zjednodušuje. Celkově není koncipována symetricky, autor zde vytvořil průchozí parter v podobě přístavku na čtyřech sloupech. Kolmé křídlo je delší, krčkem napojené na hlavní budovu a ukončené plochou střechu. V hmotě je akcentována zasedací místnost, co se na fasádě projevuje jako arkýř s reliéfní výzdobou. Konstrukce byla vyhotovena jako skelet s výplňovým cihelným zdivem. Vnější povrchová úprava je řešena obkladem plochými kamennými deskami. Fasáda svým členěním reaguje na historické okolí. \n\nStavba byla zrealizována v roce 1948.\n\n \n"}
{"id": "1136685", "url": "https://cs.wikipedia.org/wiki?curid=1136685", "title": "Primaciální náměstí", "text": "Primaciální náměstí\n\nPrimaciální náměstí () v Bratislavě je jedním z nejznámějších bratislavských náměstí.\n\nNachází se zhruba mezi Náměstím SNP a Hlavním náměstím.\n\nNáměstí je ohraničené třemi významnými budovami, a to Starou radnicí, Primaciálním palácem (sídlem primátora hlavního města Bratislavy) a budovou Magistrátem města Bratislavy (Novou radnicí).\n"}
{"id": "1136686", "url": "https://cs.wikipedia.org/wiki?curid=1136686", "title": "Radnice (Devínská Nová Ves)", "text": "Radnice (Devínská Nová Ves)\n\nBývalá radnice městské části Devínska Nová Ves v Bratislavě je historická budova, v níž do roku 2004 sídlil místní úřad. Dnes v ní sídlí různé soukromé firmy a Turistická informační kancelář Devínské Nové Vsi.\n\nByla postavena v klasicistním stylu na počátku 18. století.\n\nNachází se na Istrijské ulici č. 49 v památkové zóně Devínské Nové Vsi.\n\nPůvodně sloužila jako třicátková stanice, kde sídlil celní úřad na hranici mezi Uherskem a Rakouskem. Z převáženého zboží se vybíral v naturáliích tzv. \"tridsiatok\". Takové zboží se pak skladovalo ve sklepích, následně prodávalo a výnos byl plánovaným příjmem královské pokladny.\n\nDo roku 2004 v budově sídlil místní úřad v Devínské Nové Vsi. V současnosti jsou kancelářské prostory pronajaty a mimo jiné zde sídlí i Turistická informační kancelář.\n\n"}
{"id": "1136687", "url": "https://cs.wikipedia.org/wiki?curid=1136687", "title": "Mistrovství světa ve veslování 1985", "text": "Mistrovství světa ve veslování 1985\n\nMistrovství světa ve veslování 1985 se konalo na veslařském kanále Hazewinkel v blízkosti belgického Mechelenu. Finálové jízdy se jely ve dnech 31. srpna a 1. září 1985.\n\nKaždoroční veslařská regata trvající jeden týden je organizována Mezinárodní veslařskou federací (International Rowing Federation; FISA) obvykle na konci léta severní polokoule. V neolympijských letech představuje mistrovství světa vyvrcholení mezinárodního veslařského kalendáře a v roce, jenž předchází olympijským hrám, představuje jejich hlavní kvalifikační událost. V olympijských letech pak program mistrovství zahrnuje pouze neolympijské disciplíny.\n\n"}
{"id": "1136689", "url": "https://cs.wikipedia.org/wiki?curid=1136689", "title": "Budova Národní banky Československé v Bratislavě", "text": "Budova Národní banky Československé v Bratislavě\n\nBudova bývalé Národní banky Československé se nachází na Štúrově 2 v Bratislavě a byla postavena v letech 1936–1938. V současnosti v ní sídlí Generální prokuratura. Patří k dílům slovenského architekta 20. století Emila Belluše a řadí se mezi díla funkcionalismu.\n\nStavba tvoří ukončení ulic Jesenského a Gorkého, se vstupem ze Štúrovy ulice. Hlavní průčelí je orientované na východ.\n\nPoměrně úzká parcela předurčila podobu budovy. Boční vyšší křídla přecházejí do vstupního průčelí, což dodává stavbě monumentalitu. Mezi nimi vznikl na hlavní fasádě velký otvor shora ohraničený překladem, v němž měla být umístěna socha řeckého boha Herma, patrona obchodníků a zlodějů. Tento záměr se však nikdy neuskutečnil. Vzhledem k nepravoúhlým vyústěním bočních ulic do Štúrovy ulice je čelní fasáda mírně natočená. To spolu se směrem nahoru se zmenšujícími okny dává budově dynamiku. Na fasádách se použil travertinový obklad, který prochází od hrubě opracovaného kamene v parteru po hladké kamenné bloky na patrech. Obdivovaným prvkem je vstupní kazetová brána z nerezové oceli a mříže po jejích okrajích. \n\nBudova je postavena jako trojtrakt s vnitřním dvorem. V čelním křídle jsou situovány reprezentační prostory s hlavní bankovní halou na patře. Vstupní hala je pootočená, ukončena schodištěm ve tvaru písmene L. V bočních křídlech byly umístěny byty přístupné zadním schodištěm. Boční služební vchod je umístěn z Gorkého ulice.\n\nVzhledem k zvyšujícím se nárokům provozu banky, byly byty v 3. až 5. nadzemním podlaží až na jeden přestavěny na kanceláře. Podobně i dispozice přízemí a 2. nadzemního podlaží byly částečně změněny. V roce 1993 byly přestavěny i interiéry vstupů, aby splňovaly bezpečnostní požadavky. Od 90. let 20. století sídlí v budově Generální prokuratura SR.\n\n"}
{"id": "1136692", "url": "https://cs.wikipedia.org/wiki?curid=1136692", "title": "Reach Out", "text": "Reach Out\n\nReach Out může být:\n\n"}
{"id": "1136694", "url": "https://cs.wikipedia.org/wiki?curid=1136694", "title": "Reach Out: Welsh Rock for Refugees", "text": "Reach Out: Welsh Rock for Refugees\n\nReach Out: Welsh Rock for Refugees je kompilační album různých umělců vydané za účelem získat finanční prostředky pro uprchlíky hledající azyl v Evropě. Vydáno bylo dne 10. září 2015 a jsou na něm jak starší, dříve vydané nahrávky, tak i dříve nepublikované remixy různých písní, koncertní nahrávky, ale také nikdy nevydané písně. Deska obsahuje třicet písní. Přispěli na ní například skupiny Manic Street Preachers, Super Furry Animals (včetně sólových nahrávek jejích členů a nahrávek skupin, ve kterých členové působí) a Stereophonics. Projekt dal dohromady novinář David Owens. Ten prohlásil, že ho inspirovala fotografie utonulého dítěte. Později se v cardiffském klubu Clwb Ifor Bach konal také koncert, na němž vystoupili někteří z hudebníků, kteří na desku přispěli.\n"}
{"id": "1136695", "url": "https://cs.wikipedia.org/wiki?curid=1136695", "title": "60 Ft. Dolls", "text": "60 Ft. Dolls\n\n60 Ft. Dolls byla velšská rocková hudební skupina. Vznikla v roce 1993 v jihovelšském Newportu. Založili ji Richard Parfitt a Mike Cole a zanedlouho se ke skupině přidal bubeník Carl Bevan. Svůj první singl „Happy Shopper“ skupina vydala v roce 1994. Původně hráli jako předkapela například pro Dinosaur Jr, Oasis či obnovené Sex Pistols. V roce 1996 kapele vyšlo debutové album s názvem \"The Big 3\". Druhé album \"Joya Magica\" vyšlo roku 1998. Nedlouho poté se skupina rozpadla.\n\n\n"}
{"id": "1136696", "url": "https://cs.wikipedia.org/wiki?curid=1136696", "title": "Budova Okresní sociální pojišťovny (Bratislava)", "text": "Budova Okresní sociální pojišťovny (Bratislava)\n\nBudova bývalé Okresní sociální pojišťovny se nachází na Bezručově ulici č. 5 v Bratislavě. Je dílem architektů českého původu Aloise Balána a Jiřího Grossmana, byla projektována v roce 1936 a stavěla se v letech 1937–1939. V minulosti zastřešovala administrativní prostory pojišťovny, polikliniku a nemocnici. V současnosti je z důvodu havarijního stavu budovy využívána jen část polikliniky, což je méně než polovina z celkové kapacity objektu. \n\nBudova stojí na pozemku ohraničeném Lomonosovovou, Dobrovičovou a Bezručovou ulicí. Spolu se sousední budovou \"Ústřední Sociální Pojišťovny\" A. Balána a J. Grossmana, 1932, tvoří výškově a architektonicky jeden ucelený blok. Budova se skládá ze tří traktů: \"středního\", \"severního\" a \"jižního\". Hmoty tří výškově a kompozičně rozlišených traktů jsou komponovány do písmene H, což umožnilo vytvořit velkou centrální halu tvořící mohutný střed celé dispozice. \n\n\"Střední trakt\" má osm nadzemních a dvě podzemní podlaží. Tvoří nejvyšší objem celé budovy. Ten byl ustoupen od uliční fronty tak, aby po obou stranách vznikly otevřené nádvoří s parkovou úpravou. V centrální poloze se zde nachází hlavní vstup do budovy z Bezručovy ulice. Vstup ústí do centrální haly přes tři podlaží, která jsou zastřešená rastrovaným sklobetonovým stropem, propouštějící světlo shora. Po obou stranách středního traktu se nacházejí hlavní schodiště spolu s výtahy. Na prvních dvou podlažích centrální haly se nacházely administrativní prostory, které byly v největším kontaktu s návštěvníky. Od třetího podlaží byly všechny ostatní patra traktu věnované výhradně lékařským a nemocničním místnostem. Konkrétně na třetím podlaží bylo oddělení vnitřní a ženské. Na čtvrtém to byly místnosti určené pro fyzikální terapii a na pátém patře byla nemocniční část porodnice. Šesté a sedmé patro bylo věnováno vlastní nemocnici. Na posledním – osmém – podlaží byly ubikace nemocničního personálu. Na prvním podzemním podlaží, pod středním traktem se nacházely léčebné lázně se šatnami, odpočívárnou s masáží, speciálními sprchami a komorou pro horký vzduch. Kromě toho zde byla malá dezinfekční stanice s oddělenými dezinfekčními lázněmi pro nakažlivé choroby. Do úrovně druhého podzemního podlaží byl umístěn rozsáhlý protiletecký kryt – přístupný z hlavního schodiště a větraný vlastním samostatným větracím systémem. Kromě toho měl kryt zvláštní únikový východ do nynější Lomonosovovy ulice. \n\"Severní trakt\" se napojuje na sousední budovu \"Ústřední Sociální Pojišťovny\". Celý trakt byl věnován nemocničním a lékařským prostorům. V přízemí to bylo dětské a velké rentgenové oddělení. V prvním patře bylo chirurgické a plicní. Druhé patro sloužilo očnímu a urologickému oddělení a kanceláři primáře s prostorami revizních lékařů. Zubní a kožní oddělení se nacházelo na třetím patře. Celé čtvrté patro bylo věnováno lékařským a operačním místnostem porodnice. Páté a šesté patro zabíraly prostory nemocnice, přičemž na šestém se nacházel hlavní operační sál s hlavní sterilizací a pomocnými místnostmi. Každá nemocniční část tvořila samostatnou jednotku, s přípravnou jídel, pokoji pro ošetřovatelky, koupelnami, záchody a místnostmi pro prádlo. Kromě toho byla při každé skupině obytný pokoj dozorčího lékaře, ordinace a denní místnost. Na sedmém patře byla závodní kuchyně s jídelnou pro personál. Kuchyň byla vybavena výtahy, které ústí do příručních kuchyní na šestém, pátém a čtvrtém patře. Suterén severního traktu měl na jedné straně byt šoféra, garáže a sklady. Na straně druhé byl byt topiče, strojovna, sklady topiva s kotelnou ústředního topení. Ta byla prohloubena až do úrovně druhého suterénu, kde se kromě ní nacházela strojovna vzduchotechniky, zařízení na odsávání popela, chladírna a velká dezinfekční stanice se spalovací pecí. \n\n\"Jižní trakt\" je čtyřpodlažní a jako jediný narušuje pravoúhlé schéma budovy, půlkruhovým ukončením nároží nad křížením Bezručovy a Dobrovičovy ulice. Celý trakt byl vymezen pro administrativu, která měla samostatné schodiště uprostřed dispozice spolu s výtahem na spisy. Kromě velké čekárny na přízemí a administrativních prostor na všech podlažích traktu se na posledním patře nacházel i byt hlavního lékaře a v suterénu to byl byt správce či archiv.\n\nZakládání budovy bylo poměrně komplikované, protože budova stojí na starších nánosech naplavených ramenem Dunaje. Únosný štěrk se nachází v poměrně velké hloubce a spodní voda z hlavního toku Dunaje prosakuje v těchto místech do velké výšky. Její hladina stoupá a klesá s měnící se výškou hlavního toku řeky. Aby byla budova schopna vzdorovat vztlaku spodní vody, bylo třeba pod větší část budovy umístit hrubou betonovou desku a suterénní místnosti důkladně odizolovat. Celé druhé podzemní podlaží je obklopeno Kesony ze silně vyztuženého betonu a podlahy a vnější stěny mají složitou izolační vrstvu z asfaltových nátěrů a izolačních lepenek.\nKostru budovy tvoří železobetonový skelet z výplňovým zdivem z dutých cihel. Stropy jsou také železobetonové s cihelnými vložkami. Při konstrukčním řešení se věnovala velká pozornost zvukové izolaci. Byly zvukově odizolované podlahy a prostupy zdmi a stropy kanalizačních a vodovodních trubek a trubek ústředního topení. Nemocniční a lékařské místnosti byly rozděleny zvukově neprozvučnými příčkami. Všechny stroje jako ventilátory a výtahy byly také důkladně odizolovány, a těžké stroje (kvůli negativním účinkům z posunu na podlaze) byly postaveny na speciální vrstvy stlačeného korku. \n\nPři návrhu budovy autoři použili všech prostředků k tomu, aby budova měla moderní a kvalitní vybavení. Mnoho materiálů a zařízení bylo v Bratislavě použitých poprvé. Na výplň okenních otvorů byly použity posuvná okna, což si vyžádalo zcela nové řešení parapetů. Fasáda byla natřena utěsněnými dvířky nátěrem. Některé vnitřní prostory v lékařských místnostech a koupelnách byly natřené nově patentovanými materiály. Topení budovy bylo kombinované: teplovodní, parovodní a částečně bylo vytápěno i teplým vzduchem. Tah z kotlů byl centrálně regulován a popel z kotelny se samočinně odsává vzduchem. V kotelně byl zřízen samostatný kotel s vysokotlakou parou pro hlavní sterilizaci. Větrání budovy tvořilo samostatnou a velmi složitou skupinu celého zařízení. Filtrovaný vzduch, který se v zimě ohříval a v létě chladil, byl vháněn složitou soustavou trubek do všech nemocničních a lékařských místností. Zkažený vzduch byl nasáván systémem mohutných ventilátorů, umístěných v zvláštní komoře na osmém patře středního traktu. Vodovod budovy byl zásobován městským vodovodem, ale v případě poruchy byly k dispozici dvě rezervní studny, odkud se čerpala užitková voda pro koupelny a umývárny. Budova měla vlastní transformační stanici. Hlavní dodávku elektřiny zajišťovala městská síť, ale v případě potřeby byla k dispozici energie z vlastní elektrické centrály.\n\n"}
{"id": "1136697", "url": "https://cs.wikipedia.org/wiki?curid=1136697", "title": "Bariq", "text": "Bariq\n\nBariq () je arabské město, na jihozápadě Saúdské Arábie. Leží ve vzdálenosti osmdesáti kilometrů od pobřeží u hory Hidžás. Do roku 1924 patřilo Osmanské říši, pak jej dobyli vahhábovci. Je významným obchodním střediskem a má rozvinutý potravinářský průmysl.\n"}
{"id": "1136699", "url": "https://cs.wikipedia.org/wiki?curid=1136699", "title": "Vila K. F. A.", "text": "Vila K. F. A.\n\nVila K. F. A. je vila v Bratislavě. V roce 1995, začal Norbert Šmondrk realizovat projekty na stavbu třípodlažní budovy Vila K. F. A. na Karpatské ulici č. 11 v Bratislavě.\n\nŠmondrk zde zřídil architektonické studio s tvůrčím týmem lidí a vlastní architektonický ateliér. Na stavbu použil ty nejjednodušší a nejdostupnější konstrukční materiály. Dá se říci, že byl v přísném využití půdorysu puritánský, na druhé straně byl však neomezeně velkorysý při komponování jednotlivých podlaží a jejich vnitřní diferenciaci.\n\nVila K. F. A. je pravděpodobně jedním z nejjednodušších domů v Bratislavě, ne-li i na celém Slovensku. Nepodléhá obecnému vkusu, nedělá ústupky a netrpí ani přílišnou složitostí slovenské architektonické scény posledních let. Demonstrativní modernost této vily je osvěžující, poskytuje příjemné vzrušení v okolní spleti malých domů a zahrad. Složité prostředí, které působí jakoby bylo poslepované, dává tomuto domu ještě kus jedinečnosti navíc.\n\nDům je vtěsnaný do úzké mezery ve struktuře nízkopodlažní předválečné zástavby a přebujelých starých zahrad. Demonstruje znaky zdejšího minimalismu.\n\nMinimalismus se odráží ve tvaru domu, který vyrůstá z pravoúhlé geometrie, ve které intencích rozvíjí volné, úrovní jednoho podlaží nevázané prostory. Zachází s kontrastem plných bílých ploch a transparentních zasklení, rámuje průhledy do krajiny a je plný světla. Jde o jednoduchý kvádr, bez výčnělků či zalomení. Žádné lámání přímek, deformování prostoru. Vila K. F. A. byla jednou z prvních staveb, které předvedly ideu domu jako jednoduchého hranolu či kubusu.\n\nVíce než evidentní je spojení s klasickou moderní architekturou dvacátých či třicátých let 20. století. Bílý pravoúhlý objem s jedním velkým oknem namísto průčelí by mohl být manifestem zejména proto, že ho architekt dělal sám pro sebe. Měl být \"zhmotněním našeho názoru na architekturu\", jak uvedl Šmondrk při odůvodňování své koncepce.\n\nRytmus pravoúhlých ploch a prostorů, který byl tradiční a funkcionalismem zažitý, architekt Šmondrk odlehčuje technicko-kompozičními výchylkami a jemnou materiálovou barevností a strukturou. Například schodiště jsou řešeny z porcelánových zelených obkladaček, podlahy jsou z dubových a javorových parket. Podlaží jsou sjednoceny kompaktní skleněnou fasádou, která je ještě umocněna dvojkřížem hliníkových okenních rámů typu \"JANSEN\".\n\nProvozní vztahy jsou jasné ba až triviální. Přízemí: ateliér, 1. patro: společenské, 2. patro: privátní. V současnosti všechny slouží potřebám architektonického studia. Došlo ke změnám ve funkci jednotlivých částí a změny jsou následující: v přízemí se kreslí, 1. patro je určeno pro jednání a poslední podlaží zatím zůstává pro návštěvníky \"terra incognita\" (neprozkoumané), protože je pracovnou architekta Šmondrka. Změna funkce možná trochu uškodila čistotě vztahů v rámci tohoto objektu, ale současně domu propůjčila puls aktivity.\n\nObjekt je zastřešen plochou pochůznou střechou a poslední podlaží je prosvětlené pomocí dvou půlvalcových světlíků, které zároveň odlehčují těžkou železobetonovou stropní desku. Dvě výšší patra jsou konzolovitě vysunuté nad přízemím. Čelní fasáda je orientována na jihovýchod do uzavřené zahrady a je celá zasklená. Zasklení je členěno jednoduchým křížem. Jeho nenápadnou součástí jsou i vstupní dveře v přízemí a na 1. patře.\n\nVnitřní prostor jednotlivých podlaží je volný, nečleněný. Vzadu se nachází jednoramenné schodiště a hygienické vybavení jako jediné uzavřené v rámci struktury domu. Mezi prvním a druhým patrem vznikla ustoupením vodorovné konstrukce od plochy fasády užší štěrbina - formou galerie sjednocuje oba prostory. V zadní stěně 2. patra se prostřednictvím pásového okna otevírá i zajímavý pohled směrem na hlavní nádraží. Jinak jsou obvodové stěny hladké a bez otvorů. Téměř sterilní až asketický bílý interiér je ozvláštněn nábytkovými prvky z produkce studia K. F. A. - dynamická linie dřevěné pohovky, skleněný (high tech) stůl na ušlechtilých kovových nohách, dokonale jednoduché police na knihy.\n\nVila K. F. A. nic neskrývá. Můžeme se podívat až do útrob objektu. Opravdu, tak jak tomu je i při projektu Philipa Johnsona, či domu \"Fransworth\" od Miese van der Rohe, i v tomto objektu je toaleta jediným místem, kde je možné se skrýt před zrakem okolí. Dramatičnost situace \"odhalenosti\" snižuje intimní prostředí zahrady, která je uzavřena.\n\nPůsobení domu je umocněno i prostřednictvím dokonalého provedení nenápadných i užitečných či efektních drobností. Například plochy u vstupních dveří na přízemí i na patře, bodová svítidla v podlaze 1. patra, struktura spodní části schodišťového ramene i profil zasklení.\n\n"}
{"id": "1136700", "url": "https://cs.wikipedia.org/wiki?curid=1136700", "title": "Nemecký veslársky klub", "text": "Nemecký veslársky klub\n\nNěmecký veslařský klub slovensky Německý veslársky klub je budova na Vídeňské cestě v Bratislavě od architekta Josefa Konrada. V rámci slovenské moderní architektury má Německý veslársky klub výjimečné postavení. Je jedním ze dvou představitelů klubové architektury, jako typu a současně jedním zachovaným v původním stavu. Patří mezi několik málo objektů moderní architektury na Slovensku které jsou rovnocennými současníky špičkových staveb evropské moderny.\n\nNěmecký veslařský klub Donau stojí na nábřeží řeky Dunaj na vídeňské cestě od architekta Josefa Konrada (1899-?). Dnes v oprýskaném stavu, ale ve své původní podobě. Svojí formou se připojuje k módnímu programu lodní estetiky s přelomem dvacátých a třicátých let, příznačné pro evropský funkcionalismus.\n\nVe vysoké zeleni podunajských lužních lesů je osazena bílá elegantní hmota veslařského klubu. S budovou veslařského klubu tvoří zajímavý komplex funkcionalistické architektury. Současně urbanisticky dotváří promenádu na pravém břehu Dunaje. Celková hmotová skladba objektu připomíná výstavbu parníku. Zasklený hranol schodišťového prostoru je jádrem vertikální komunikace. Od něj se do tří stran odvíjejí jednotlivá podlaží. Čtyřpodlažní objekt v posledním podlaží vrcholí jakýmsi můstkem se štíhlou vlajkoslávou. Každé podlaží vymezuje v prostoru elegantní horizontála kovového zábradlí. Horizontality podporují i dvě řady nad sebou umístěných pásových oken, které jsou zejména v zaoblených nárožích velmi působivým a slohově čistým detailům.\n\nHlavní křídlo přízemí objektu zabírá loděnice, prostor na uskladnění a opravu lodí. V menších křídlech jsou převlékárny a prostor pro správce objektu. V prvním patře jsou znovu umístěny šatny a klubové prostory, které po obvodu doplňuje široká terasa. Druhé a minimalizováné třetí podlaží také sloužily interním klubovým aktivitám, přičemž většinou jejich půdorysné plochy tvoří rozsáhlé terasy.\n\nJednoduchý skelet umožňuje velkorysé půdorysné řešení, vysoce racionální a velmi působivé.\n\nV celkovém výrazu objektu dominuje horizontalita podpořena vrstvením hmot a jednotlivých prvků architektonické kompozice. Přiměřené moderní napětí zajišťuje příznivý kontrast hladkých bílých ploch a souvislých zasklení. Charakteristickými pro tento objekt jsou prvky lodní estetiky, jak horizontální trubkové zábradlí, pásové a kulaté kajutové okna. Přestože že jde o velmi populární funkcionalistické motivy, v slovenské architektuře se vyskytují jen ojediněle.\n\n"}
{"id": "1136704", "url": "https://cs.wikipedia.org/wiki?curid=1136704", "title": "Ankst", "text": "Ankst\n\nAnkst je velšské nezávislé hudební vydavatelství. Založeno bylo v roce 1988 na Aberystwythské univerzitě, zakladateli byli Alun Llwyd, Gruffudd Jones a Emyr Glyn Williams. Původně vydávalo audiokazety. Později se přemístilo do Cardiffu a začalo vydávat větší množství nahrávek. Své nahrávky zde vydávali například skupiny Llwybr Llaethog, Super Furry Animals a Gorky's Zygotic Mynci. V roce 1997 se vydavatelství rozdělilo na dvě samostatné společnosti: Ankst Management (Llwyd a Jones) a Ankstmusik (Williams).\n\n"}
{"id": "1136705", "url": "https://cs.wikipedia.org/wiki?curid=1136705", "title": "Inuit Ataqatigiit", "text": "Inuit Ataqatigiit\n\nInuit Ataqatigiit ( Inuitské společenství) je levicová a separatistická politická strana v Grónsku. Byla založena v roce 1976, u jejího zrodu stál vzrůstající radikalismus mládeže v Dánsku v 70. letech. Strana usiluje o vznik nezávislého Grónska.\n\nVe volbách v roce 2005 strana získala 22,6% hlasů a sedm z 31 míst v grónském parlamentu. O čtyři roky později v červnu 2009 Inuit Ataqatigiit získala 43,7% hlasů a zdvojnásobila svoje zastoupení v parlamentu na 14 míst a stala se nejsilnější stranou v Grónsku. Předseda této strany, Kuupik Kleist se stal předsedou grónské vlády. V dalších volbách roku 2013 zisk hlasů poklesl na 34,4% a 11 mandátů. Kleist byl v čele vlády vystřídán předsedkyní strany Siumut Aleqou Hammond. V předčasných volbách v roce 2014 získala strana 33,2% a počet mandátů se nezměnil.\n\nStrana je zastoupena i v dánském parlamentu. Ve volbách v roce 2011 získala předsedkyně strany Sara Olsvig jeden ze dvou grónských mandátů.\n"}
{"id": "1136707", "url": "https://cs.wikipedia.org/wiki?curid=1136707", "title": "Dům Kráter", "text": "Dům Kráter\n\nDům Kráter je dům v Bratislavě na ulici Vysoká 15. Postaven byl v druhé polovině 90. let 20. století.\n\nRoman Hájek, spolupráce Andrej Alexy, projekt 1995, realizace 1997, Bratislava\n\n\"V urbanistické rovině vychází z potřeby vytvořit kontinuální městské prostředí odpovídající centrální poloze území hlavního města a kvalitě adekvátní začátku 21. století v kontextu designu současné doby. Odumírající nefunkční struktury sídelního útvaru přirozeně nahrazuje nová hodnota při respektování původní parcelace jako odkazu na historické genius loci daného prostředí. vnutroblokovom prostor kvalitativní prověřený historií dostává novou formu jako odezvu živé součásti organismu města.\n\nV rovině architektury jednoduchost, otevřenost, čistota tvarů dráždí, irituje, pobuřují i vyzývají na konverzaci, dialog. Architektura, o níž se nemluví, nežije a město, které nekomunikuje svou architekturou, jen živoří. Proto jsme komunikaci povýšili na nosný motiv celé budovy. Základním předpokladem úspěšné komunikace je otevřenost a pravdivost. Za pomoci odhalování podstaty fungování věcí, v přiznávání materiálů, konstrukční tektoniky jakož i technických zařízení a jejich povýšení na skulpturální prvek.\n\nV poloze interiéru lidský až intimní rozměr v části administrativně-privátního prostředí s výhledem na systém zelených střech a žijícího atria s jejich funkčním využitím plynule přechází do expresivního až výbušného prostoru kavárny a nočního pubu. Interiér je komponovaný v systému navzájem souvisejících a prolínajících se prostor, které se otevírají horizontální a vertikální. V tomto prostorovém uspořádání se návštěvník stává nedílnou součástí architektury, dynamizuje ji při zachování svobodné vůle rozhodnout se, zda bude divákům nebo exponátem. \"\n\n\"Hájek R., Alexy A., Projekt 03/1999\"\n\nKráter na jedné straně představuje posun v myšlení ve vztahu k historickému prostředí, na druhé straně ukazuje jako v současnosti může vypadat interiér, současně vypovídá o generačních pocitech i architektonické diskusi. Kromě kavárny a pubu určeného pro diskotéky a koncerty současné hudby, se zde nacházejí kanceláře a v nejvyšším podlaží je byt. Od podzimu 2006 slouží i jako gay klub.\n\nObjekt stojí v rozmanité struktuře bývalé městské periferie s relikty tradiční vinařské zástavby v Bratislavě na Vysoké 15. Zachovává původní rozparcelování (délka parcely 36 m, šířka čelní fasády 8,5 m a vnitrobloku 18 m), forma je ale moderní a jednoduchá.\n\nFasáda domu je členěna na dvě části. Jednou je betonový skelet s velkými funkcionalistickými okny připomínajícími výklady. Taková betonová fasáda byla v Bratislavě použita poprvé. Druhá část otáčející se do historické části ulice navazuje na sousední objekt a je horizontálně členěná dřevěným obkladem a pásovými okny. Celá stavba se drží pravidelné rytmiky. Čtvercový rastr na fasádě postupuje dále do hloubky objektu.\n\nStejný kánon určuje tvary prostoru i interiérové výbavy. Relativně malá vstupní hala symbolizuje jakýsi dialog mezi exteriérem a interiérem budovy.\n\nVe dvou podzemních podlažích je situován pub. V úrovni přízemí se přímo z haly přechází do Art kavárny, ve které se pořádají výstavy výtvarného umění. Prostor kavárny je spojen s pubem otevřením stropu, přičemž toto prostorové propojení přechází plynule přes obě suterénní podlaží. Otevřením resp. propojením těchto prostor vznikl ústřední motiv objektu, ze kterého v přeneseném významu se vyvodil i název klubu, dnes už i celého domu – Kráter.\n\nPřes tři podlaží prohloubeného prostoru se táhne široký pás červeného nátěru. V nejvyšší úrovni je prostor přeložen jen subtilní lávkou. Uvnitř dominují zábradlí z broušeného nerezu, trouby vzduchotechniky a neony vytvářející modrou iluminaci. Hodně světlého dřeva, ze kterého jsou vyrobeny lavice, stoly a židle tento chladný betonově-železný kráter oteplují a zlidštit ho.\n\nDruhé, třetí a čtvrté podlaží slouží jako administrativní prostory, výtahem a schodištěm přístupné ze vstupní haly. V posledním podlaží se nachází mezonetový byt s terasami.\n\nDalším určujícím faktorem ovlivňujícím dispoziční a hmotové řešení bylo zajistit dostatek denního osvětlení v hustě zastavěné struktuře. Tento problém vyřešilo vytvoření vnitroblokového atria. Světlotechnické požadavky přímo ovlivňovaly formování architektonického výrazu členěním hmot a prostorů do soustavy zelených teras a pavlačí v různých úrovních. Vznikly tak intimní a originální vnitroblokové prostory.\n\nŘešení fasády celého vnitrobloku koresponduje s ideou uliční fasády použitím velkých francouzských oken a čistou plochou omítky bílé barvy.\n\nDům Kráter se stal prvním laureátem ceny ARCH v r.1998\n\n"}
{"id": "1136708", "url": "https://cs.wikipedia.org/wiki?curid=1136708", "title": "Centrum Bottova", "text": "Centrum Bottova\n\nCentrum Bottova je dvoupodlažní polyfunkční objekt a obchodní centrum v bratislavské městské části Staré Město v lokalitě Zóna Chalupkova.\n\nPlánuje se přestavba tohoto objektu, přičemž se počítá s nastavením a změnou na výškovou budovu s 31 patry s výškou 106 metrů. První dvě nadzemní podlaží mají i nadále sloužit jako obchodní prostory, třetí až šesté podlaží má být otevřené a určené k parkování osobních vozidel, sedmé až jedenácté podlaží má sloužit pro administrativní účely, 12. a 13. podlaží na občanskou vybavenost a na 14. až 31. podlaží mají být byty.\n\n"}
{"id": "1136709", "url": "https://cs.wikipedia.org/wiki?curid=1136709", "title": "Družstevní domy na Námestí SNP v Bratislavě", "text": "Družstevní domy na Námestí SNP v Bratislavě\n\nDružstevní domy \"(1934-1939)\" Náměstí SNP 13, 14, 15, Bratislava jsou tři stavby pro ústředí zemědělských družstev na Slovensku s kinem, obchody a bankou. \n\nVyprojektoval je mladý slovenský architekt Emil Belluš. Zabírají významné místo na náměstí. Architekt aplikoval tradiční architektonické principy funkcionalismu spolu s velkorysým moderním tvarováním\n\n\"Č. 13\" byl sídlem Ústředního družstva. V přízemí je pasáž s obchody, ve které se nachází zajímavý elipsovitý světlík. V horních patrech jsou umístěny administrativní prostory, nad nimi byty stejně jako v ostatních dvou domech.\n\n\"Č. 14\" byl projektován pro \"Sídlo centrály družstev\". V suterénu je umístěno kino, které je v současnosti využíváno jako divadelní scéna.\n\nNárožní objekt \"č. 15\" patřil \"Svazu rolnických vzájemných pokladen\"- nazývaný také \"Rolnický dům\". V přízemí se nachází banka a obchodní pasáž. \n\nPřízemí je do náměstí obložené kamenem. Horní patra s velkými horizontálními okny jsou obložena tmavočerveným keramickým obkladem, díky kterému se nazývaly i \"Tři červené domy\". Na středním domě vyčnívá modernistická nadstavba se spirálovitým schodištěm.\n\nKomplex v 50. letech doplnil čtvrtý objekt v podobném ztvárnění od architekta M. Chorvata.\n\n"}
{"id": "1136710", "url": "https://cs.wikipedia.org/wiki?curid=1136710", "title": "Gwenno Saunders", "text": "Gwenno Saunders\n\nGwenno Saunders nebo také Gwenno Pipette či jen Gwenno (* 23. května 1981) je velšská zpěvačka. Narodila se v Cardiffu jako dcera básníka Tima Saunderse a Lyn Mererid. Od dětství se věnovala tanci. V roce 2001 vystupovala v mýdlové opeře s názvem \"Pobol y Cwm\". Později se stala členkou skupiny The Pipettes. V roce 2012 vydala své první sólové album \"Ymbelydredd\". Obsahuje písně zpívané ve velšském jazyce. Roku 2014 následovalo album \"Y Dydd Olaf\", které je opět zpívané ve velštině. Její další deska, \"Le Kov\" (2018), obsahuje písně nazpívané v kornštině.\n\n"}
{"id": "1136713", "url": "https://cs.wikipedia.org/wiki?curid=1136713", "title": "Digital Park", "text": "Digital Park\n\nDigital Park je soubor sedmi moderních administrativních budov, který je postaven v bratislavské Petržalce na Einsteinově ulici, v bezprostřední blízkosti dálničního úseku Vídeňská cesta – Prístavný most a nákupního centra Aupark na opačné straně dálnice. S Auparkem je hlavní budova přímo propojená nadzemní lávkou, která vede přes dálnici a propojuje druhá patra obou komplexů.\n\nPůvodně byla v projektu zahrnuta i výšková budova, avšak po vstupu finanční skupiny Penta se přehodnotil celý koncept projektu. Změna projektu přinesla menší zastavěnost území, díky čemuž v areálu zůstane prostor i na umělé jezírko a park. \n\nVýstavba byla realizována v etapách. Mezi lety 2005 a 2006 proběhla výstavba hlavní 9 podlažní budovy, zbylé budovy byly postaveny v následujících letech.\n\nObjem investice představuje okolo 3 miliardy Kč.\n\nPrvní budova komplexu byla zkolaudována v říjnu 2006. Budova má jedno podzemní a devět nadzemních podlaží. První dvě nadzemní podlaží jsou vyhrazeny pro obchodní prostory, restaurace a služby, ostatní nadzemní podlaží slouží jako kancelářské prostory. V podzemním podlaží se nacházejí parkovací prostory a sklady. Pronajímatelná plocha spolu tvoří 12 400 metrů čtverečních. Přibližně polovina administrativní části budovy je pronajata zahraniční firmě, která zde má středisko technické podpory pro EMEA region. Přízemní prostory mají pronajaté jiné společnosti, například prodejci automobilů.\n\nVe druhé etapě byly mezi lety 2007 a 2009 postaveny čtyři vzájemně propojené budovy. Jedná se o největší část celého komplexu o celkové pronajímatelné ploše více než 40 000 m², z nichž většina je určena pro kanceláře. Prostory jsou také používány jako konferenční místnosti. V podzemí jsou stovky parkovacích míst.\n\nTřetí a závěrečná etapa byla dokončena v roce 2012. Jedná se vlastně o rozšíření již vybudované části Digital Park II. Nabízí více než 21 000 m² pronajímatelné plochy a přes 360 parkovacích míst v podzemí. Stejně jako v budovách druhé etapy, i zde mohou být prostory použity jako konferenční místnosti.\n\nCelý Digital Park nabízí přibližně 74 000 m² pronajímatelné plochy a je sídlem mnoha známých firem, jako jsou Lenovo, Shell, Bayer nebo Penta Investments.\n\n"}
{"id": "1136714", "url": "https://cs.wikipedia.org/wiki?curid=1136714", "title": "Design factory", "text": "Design factory\n\nDesign factory je kulturní centrum v obnovených industriálních prostorách na Bottově ulici v Bratislavě, sloužící jako místo pro koncerty, představení a jiné události, ale i jako kancelářské prostory. Prostory vznikly úpravou bývalé stavebně-montážní haly a i po rekonstrukci zachovávají genia loci dané lokality. Design factory se nachází v blízkosti Mlynské nivy a nové budovy SND, tak Eurovea.\n\nPrůmyslovou atmosféru design factory oživila v roce 2005 trojice architektů Martin Paško, Zoran Michalčák a Zuzana Zacharová se záměrem vytvořit novou tvůrčí základnu pro podporu a rozvoj designu a architektury nadčasových hodnot. Při rekonstrukci se architekti snažili zachovat typické rysy industriální budovy, jako jsou velké členěná okna, původní konstrukce a potrubí, velké kovové schodiště a detaily, které dodávají prostoru průmyslovou atmosféru.\n\nDesign factory se programově orientuje zejména na projekty prezentující současnou architekturu, design a umění. Za tímto účelem pořádá výstavy, semináře, workshopy. Mezi pravidelné akce patří i hudební projekty - festival komorní hudby Konvergence zda původní formát E.ON Jazz Night. design factory nabízí své prostory k pronájmu tak na komerční jakož i nekomerční účely. Vystupuje jako prostorový partner mnoha zajímavých projektů, které zvyšují kulturní povědomí člověka a společnosti. Chce zároveň sloužit jako prostředník komunikace mezi podnikatelským sektorem a kulturním děním.\n\n"}
{"id": "1136715", "url": "https://cs.wikipedia.org/wiki?curid=1136715", "title": "The Darling Buds", "text": "The Darling Buds\n\nThe Darling Buds je velšská hudební skupina. Vznikla v obci Caerleon nedaleko jihovelšského Newportu v roce 1986. Své první studiové album skupina vydala o tři roky později. Později, v letech 1990 a 1992, následovala ještě dvě alba. Jejich producentem byl Stephen Street. Kapela se rozpadla v roce 1993. Později byla obnovena, ale žádné nahrávky již nevydala.\n\n\n"}
{"id": "1136716", "url": "https://cs.wikipedia.org/wiki?curid=1136716", "title": "Mlynské nivy", "text": "Mlynské nivy\n\nMlynské nivy (kdysi \"Mühlauer-Straße\" nebo \"Malomligeti-út\") je ulice v Bratislavě v městských částech Staré Město a Ružinov, mezi ulicemi Karadžičova a Košickou, tvoří jejich hranici. Rozprostírá se od křižovatky ulic Dunajská a Ulice 29. srpna po Hraniční ulici v Prievozu.\n\nNa místě dnešní centrály VÚB banky se kdysi nacházel železniční nádraží, přičemž zbytky kolejí dosud zachovaly a procházejí přes cestu, která slouží řádné pozemní dopravě. Začátkem 80. let 20. století se na Mlynské nivy přestěhovalo Autobusové nádraží Mlynské Nivy. Nachází se zde rozsáhlá výstavba kancelářských objektů, jako například Apollo Business centrum.\n\nTato lokalita dostala svůj název pravděpodobně podle třípodlažního domu z přelomu 19. a 20. století nacházejícího se na rohu kruhového objezdu křižovatky Plynárenská a Mlynské nivy. Stavba se původně využívala jako mlýn. Později v ní sídlila farmaceutická firma Medichemia a následně do roku 1997 oddělení molekulární genetiky Ústavu experimentální onkologie SAV. V současnosti již neexistuje.\n"}
{"id": "1136719", "url": "https://cs.wikipedia.org/wiki?curid=1136719", "title": "Třebíč (planetka)", "text": "Třebíč (planetka)\n\n(48638) Třebíč je planetka nacházející se v hlavním pásu asteroidů. Objevil ji český astronom Miloš Tichý 3. října 1995. Byla pojmenována podle města Třebíč. Kolem Slunce oběhne jednou za 3,6 roku.\n\n\n"}
{"id": "1136720", "url": "https://cs.wikipedia.org/wiki?curid=1136720", "title": "Paper Aeroplanes", "text": "Paper Aeroplanes\n\nPaper Aeroplanes je velšské hudební duo. Vzniklo v roce 2009 (členové spolu hráli již předtím, pod tímto názvem však nikoliv) a tvoří jej Richard Llewellyn a Sarah Howells, členka skupiny Halflight (oba hrají na kytary a zpívají). Svou první desku skupina vydala v roce 2010 (vydavatelství My First Records) a následovalo několik dalších. V roce 2015 skupina přispěla písní „Goldrush“ na charitativní album \"\".\n\n\n"}
{"id": "1136721", "url": "https://cs.wikipedia.org/wiki?curid=1136721", "title": "Kisangani", "text": "Kisangani\n\nKisangani (dříve Stanleyville) je město v Demokratické republice Kongo. Je hlavním městem provincie Tshopo a s více než miliónem obyvatel největším městem pralesní části země. Leží na řece Kongo a je nejzazším místem, po které je řeka splavná, je proto důležitým dopravním a obchodním centrem.\n\nMěsto leží nedaleko Boyomských vodopádů, na území rybářů z kmene Wageňa. Roku 1883 zde založil Henry Morton Stanley osadu \"Falls Station\", která byla roku 1892 přejmenována podle svého zakladatele: francouzsky \"Stanleyville\", vlámsky \"Stanleystad\". Roku 1898 se město stalo regionálním správním centrem. Po roce 1961 měl ve městě základnu svržený konžský premiér Antoine Gizenga, v roce 1964 zde proběhlo krvavé povstání Simba, které vedl maoista Christophe Gbenye. Prezident Mobutu Sese Seko rozhodl v rámci programu afrikanizace roku 1966 o přejmenování města na domorodý název \"Kisangani\". V době druhé konžské války sídlila v Kisangani povstalecká vláda, jíž předsedal Ernest Wamba dia Wamba, město a okolí bylo v důsledku bojů vážně poničeno.\n\nJako centrum zemědělské oblasti disponuje Kisangani především potravinářským průmyslem. Ve městě se nachází letiště, vede odsud železnice do Ubundu, nedaleko se nachází vodní elektrárna. Sídlí zde Kisanganská univerzita, město má zoologickou zahradu, významnou pamětihodností je \"Cathédrale Notre-Dame du Rosaire\". Každoročně se koná velký kulturní festival \"Cercle Boyoma Culture\".\n\nMěsto je tvořeno šesti obvody: Lubunga, Makiso, Mangobo, Tshopo, Kabondo a Kisangani\n\nVe městě a okolí se natáčel film \"Africká královna\" (1951).\n\n\n"}
{"id": "1136722", "url": "https://cs.wikipedia.org/wiki?curid=1136722", "title": "Au Café", "text": "Au Café\n\nAu Café je restaurace v Bratislavě v městské části Petržalka na Vídeňské cestě při Tyršově nábřeží a Sadu Janka Krále. Nachází se v budově z roku 2003, která byla postavena jako volná replika původní budovy, zbořené v roce 1966.\n\nAu Café byla postavena v roce 1827, kdy sloužila jako obchod s kávou. Později k ní byla přidána také restaurace. Přes 100 let Au Café fungovala jako restaurace a obchod s kávou. V polovině 20. století začala budova chátrat a upadat, což vedlo k jejímu zboření počátkem roku 1966. Traduje se historka, podle níž budovu dali asanovat proto, že se během otevíracích hodin propadl strop. Po zboření budovy se na jejím místě plánovala výstavba polyfunkční budovy, ze záměru se nakonec upustilo. Po změně režimu v roce 1989 se několikrát uvažovalo o jejím znovupostavení. První fází byla stavba základů pro novou budovu (s odlišnou dispozicí oproti původní budově) v první polovině 90. let. Z důvodu nedostatku finančních prostředků tehdejší majitel ve výstavbě nepokračoval. Až na počátku 21. století odkoupil pozemek Ľubo Roman (majitel nedalekého Leberfingeru), který nechal budovu dostavět a otevřel v ní restauraci navazující na tradici starého Au café. Budova se nachází na břehu řeky Dunaj, odkud nabízí výhled na historické centrum Bratislavy a na Bratislavský hrad.\n\n"}
{"id": "1136724", "url": "https://cs.wikipedia.org/wiki?curid=1136724", "title": "Mike Peters (hudebník)", "text": "Mike Peters (hudebník)\n\nMike Peters, celým jménem Michael Leslie Peters, (* 25. února 1959) je velšský zpěvák a kytarista. Narodil se v severovelšském městě Prestatyn a vyrůstal ve Rhylu. Svou kariéru zahájil v roce 1975 jako člen kapely Harry Hippie, ve které jej doprovázeli spolužáci. Později působil v několika skupinách a roku 1981 založil kapelu The Alarm. V letech 2010 až 2013 zpíval se skotskou skupinou Big Country. Rovněž byl členem superskupiny nazvané Dead Men Walking. Své první sólové album \"Breathe\" vydal v roce 1994 a následovalo několik dalších. V letech 1996 a 2005 se vyléčil z rakoviny. Nemoc se mu vrátila roku 2015.\n\n"}
{"id": "1136729", "url": "https://cs.wikipedia.org/wiki?curid=1136729", "title": "Gary Bartz", "text": "Gary Bartz\n\nGary Bartz (* 26. září 1940) je americký jazzový saxofonista. Narodil se ve městě Baltimore v Marylandu a později odešel do New Yorku, kde studoval na hudební školy Juilliard School. V šedesátých letech byl členem doprovodné kapely bubeníka Arta Blakeyho. Právě jeho album \"Soul Finger\" (1965) bylo první nahrávkou, na které Bartz hrál. První album pod svým jménem vydal v roce 1968. Během své kariéry spolupracoval s mnoha dalšími hudebníky, mezi které patří například Miles Davis, Norman Connors, Donald Byrd a Richard Davis.\n\n"}
{"id": "1136731", "url": "https://cs.wikipedia.org/wiki?curid=1136731", "title": "Bifenyly", "text": "Bifenyly\n\nBifenyly jsou aromatické chemické sloučeniny odvozené od uhlovodíku bifenylu. Jedná se o perzistentní látky (v přírodě se rozkládají jen velmi pomalu) a jedy.\n\n"}
{"id": "1136736", "url": "https://cs.wikipedia.org/wiki?curid=1136736", "title": "Hugo Rasmussen", "text": "Hugo Rasmussen\n\nHugo Rasmussen (22. března 1941 Bagsværd – 30. srpna 2015 Frederiksberg) byl dánský jazzový kontrabasista. Během své kariéry hrál na několika desítkách alb. Spolupracoval s mnoha hudebníky, často americkými, mezi které patří například Oliver Nelson, Teddy Wilson, Horace Parlan, Ben Webster a Lee Konitz. V roce 2002 získal Cenu Bena Webstera. Zemřel v roce 2015 ve věku 74 let.\n\n"}
{"id": "1136742", "url": "https://cs.wikipedia.org/wiki?curid=1136742", "title": "Bratislava Business Center V", "text": "Bratislava Business Center V\n\nBratislava Business Center 5 nebo BBC 5 je kancelářská budova na Plynárenské ulici č. 7 v Bratislavě, v městské části Ružinov, v lokalitě Prievoz. Situovaná je do tří vzájemně propojených bloků o rozloze téměř 31 000 m. V bezprostřední blízkosti budovy se nachází 80 venkovních parkovacích míst, dalších 635 je ve dvou garážových podlažích pod budovou. Návštěvníci mohou také využít dalších 250 parkovacích míst v parkovacím domě na Plynárenské ulici.\n\nDesign budovy s prosklenou fasádou spojuje účelovost a čisté linie, zároveň se dobře začleňuje do rázu okolního prostředí. \n\nInvestorem je realitní investiční správcovská společnost Heitman. Součástí její slovenská portfolia jsou i Bratislava Business Center 3 a 4, CEOP a Aupark Tower.\n\n"}
{"id": "1136743", "url": "https://cs.wikipedia.org/wiki?curid=1136743", "title": "Warcraft: První střet", "text": "Warcraft: První střet\n\nWarcraft: První střet (v anglickém originále Warcraft či Warcraft: The Beginning) je americký fantasy film, vycházející ze série počítačových her \"Warcraft\" a \"World of Warcraft\", jejichž děj je zasazen do světa Azerothu. Film natočil režisér Duncan Jones, na scénáři se s ním podílel Charles Leavitt. Do kin byl snímek uveden v létě 2016.\n\nDěj filmu začíná v Draenoru, domovském světě Orků, jenž umírá. Warlock-(Nekromancer) Gul'dan však sjednotil všechny orkské klany do Hordy a zprovoznil za pomocí temné magie felu a mnoha draeneiských obětí, z nichž Gul'danovi poskoci vysáli magií životní energii, Temný portál do světa Azeroth. Portál však vydržel být stabilní jen po krátkou dobu, tedy pouze pro relativně malou expediční jednotku, které sám velel, protože k plnému zprovoznění Temného portálu a přesunu celé Hordy potřeboval velké množství obětí tamních obyvatel. K této jednotce se navzdory pochybnostem ohledně Gul'danova plánu připojil i náčelník klanu Frostwolf Durotan, jeho těhotná manželka Draka a přítel Orgrim Doomhammer. Během dimenzionálního přesunu bránou na Azeroth začala Draka rodit, jenže dítě přesun nepřežilo a zemřelo. Gul'dan však dítěti vdechnul nový život, když pomocí magie felu vysál život srně stojící kousek od nich a nasměroval ho do orkského miminka.\n\nBěhem následujících dnů Orkové našli a napadli mnoho lidských vesnic v blízkosti trhliny prostoru, kam vedl Temný portál z Draenoru, z jejichž obyvatel dělali zajatce pro Gul'dana. Azerothem se začaly šířit zvěsti o zelených obrech napadajících lidi a stormwindský paladin Anduin Lothar si prohlédl mrtvoly vojáků, zabitých těmito zelenými obry. V márnici našel odpadlého mága Khadgara, který se tam vkradl za účelem vyšetření těl, jelikož v sobě obsahovaly známky magie fel. Vyzval proto následně azerothského krále Llane Wrynna, aby povolal Medivha, slavného strážce Tirisfalu. Král tedy poslal oba dva za Medivhem do jeho pevnosti Karazhanu, aby ho informovali o přítomnosti felu v království. Zatímco se Lothar vydal do vysoké věže za strážcem, Khadgar zůstal v obří knihovně, kde se mu zjevil záhadný duch, který mu rozzářil tetování se znakem Dalaranu a navedl ke knize, kterou si uschoval.\n\nSpolu s Medivhem a vojenskou družinou se poté vydali na králův příkaz vyhledat zdroj magie felu a zajmout pár zelených obrů živých k výslechu, ale byli těmito orky přepadeni v lese. Medivh otočil magii fel proti nim a většinu jich pozabíjel. Jejich velitelé Blackhand, Durotan i Orgrim, kteří nebyli zkaženi felem, z bitvy uprchli. Khadgar, ač nebyl v magii tak zběhlý jako jiný mágové z důvodu zanechání studia a útěku od Medivha, však dokázal zajmout jednu orkskou účastnici bitvy živou. Na první pohled byla odlišná od ostatních orků a svými rysy připomínala více člověka, navíc znala od lidí zajatých orky jejich řeč. Představila se jako Garona, poloviční Ork. Ve Stormwindu ji vyslechnul sám král a nabídl jí svobodu výměnou za informace o orcích. Pak zavedla skupinu lidí k orkskému tábořišti v Černém močálu, kde se lidé dověděli o Gul'danově plánu přivést do Azerothu celou Hordu. Mezitím si Durotan při kochání azerothskou krajinou uvědomil, že zkázu Draenoru způsobila právě Gul'danova magie fel, tedy pokud nebude odstraněn, čeká Azeroth stejný osud. Zabránit tomu půjde jedině v alianci s lidmi, a přestože byl Orgrim vůči jeho plánu skeptický, sjednal si Durotan tajnou schůzku přímo s králem Llanem. \n\nTen souhlasil a před výpravou na místo setkání studoval Khadgar pečlivě knihu, kterou ukradl v Medivhově knihovně. Také se mu nezdálo Medivhovo podivné chování, který mu spálil všechny zápisky ohledně výzkumu magie fel a řekl mu, že se o fel postará sám. Spolu s tím a s informacemi od Garony zjistil, že Gul'dan nemohl Temný portál otevřít sám a někdo mu musel pomáhat na azerothské straně. S těmito skutečnostmi obeznámil Lothara. Klan Frostwolf v čele s Durotanem dorazil na místo setkání pod Černou horou (Blackrock) také a Garona sloužila jako tlumočnice, aby mohla být mezi Durotanem a Llanem uzavřena dohoda. Jenže obě jednající strany byly napadeny Blackhandem a jeho špehy. Obě skupiny z místa prchly a Medivh začal na vysoké skále čarovat magickou bariéru, aby ochránil krále, ale nedokázal se soustředit a rozdělil tak lidskou armádu. Ta část, která zůstala za bariérou, byla zmasakrována orky a Blackhand vlastnoručně popravil Lotharova jediného syna Callana.\n\nTotálně vyčerpaného Medivha dopravili Khadgar s Garonou zpět do zřídla magie v Karazhanu. Tam si Khadgar všiml, že má Medivh v očích zelenou nákazu magie felu, proto se vydal sám do Dalaranu, aby vyhledal pomoc u rady mágů Kirin Toru a zjistil, co je to Alodi, o které se zmiňovala ta ukradená kniha. Členové Kirin Toru, ač nebyli Khadgarovým příjezdem nadšeni, nakonec souhlasili a odvedli ho do věže s velkou černou kostkou, jež měla dát odpověď. Jenže tentokrát se v kostce objevily dveře, což se nikdy předtím nestalo. Khadgar sebral odvahu a prošel jimi. Uvnitř v naprosté temnotě na něj čekal onen duch, který mu ukázal na tu knihu tenkrát. Byla to stařena, která mu pověděla, že musí zastavit Medivha, jenž je pod vlivem neznámého démona a je skutečně zcela posedlý magií felu. Mezitím uspořádal Blackhand pod horou Blackrock čistku klanu Frostwolf a Orgrim umožnil tajně Drace a jejímu synovi uprchnout. Když Draku ostatní orkové doháněli, pustila malého Go'ela v lodičce z koše po proudu řeky a sama se pustila do marného boje. Durotan byl následující den předveden ke Gul'danovi, který ho obvinil ze zrady, avšak Durotan se hájil ctěním tradic a vyzval Gul'dana na tradiční rituální souboj o velitelství nad klanem, zvaný Mak'gora, z něhož měl v tomto případě vzejít nový velitel celé Hordy.\n\nBěhem pěstního souboje na život a na smrt však Gul'dan podváděl a magií felu vysával z Durotana životní sílu, čehož si přihlížející orkové samozřejmě všimli. Gul'dan tak Durotana nakonec zabil, ale ostatní orkové z něj byli znechuceni, dokonce prohlásili, že Durotan nebyl zrádce, ale ctihodný ork. Gul'dan tedy magií felu posílil Blackhanda (a zároveň jeho vůli zcela spoutal) a několik přihlížejících orků pro výstrahu jediným mávnutím rukou popravil. Mezitím Khadgar prozradil Lotharovi, kterého dal král Llane uvěznit po hádce s Medivhem, jehož plán bitvy s orky považoval za sebevraždu, že Medivh upsal duši zlu a je nutné ho ihned eliminovat. Dorazili proto na gryfovi do Karazhanu, kde našli Medivha v polodémoní podobě a začali proti němu bojovat, i proti jeho golemovi. O golema se postaral Lothar a Khadgar zatím spřádal plán, jak démonického Medivha zastavit. Seslal zaklínadlo, kterým po nalákání Medivha do zřídla magie katapultoval o hlavu zkráceného golema přímo na něj a nechal ho utopit v této zkažené magické studnici. Využili i toho, že během bitvy s ním musel Medivh odříkávat zaklínadla, aby podruhé (a natrvalo) otevřel Temný portál. Tatáž zaklínadla pronášel po konci bitvy s Durotanem i Gul'dan, přičemž zemřely stovky lidských obětí.\n\nV témže čase se k Temnému portálu, jenž byl vybudován v močálu nad trhlinou v prostoru, blížila i Llanova armáda, nic netušící o posledních událostech a o tom, že je Durotan mrtev a klan Frostwolf nemůže splnit svůj závazek. Byli tak svědky toho, jak se do Azerothu valí celá orkská armáda, nicméně umírající Medivh, vyléčený z vlivu magie fel, z posledních sil odříkal ještě jedno zaklínadlo, aby přesměroval energii z Temného portálu do Stormwindu, aby zachránil krále Llana i celou azerothskou armádu před jistou smrtí, a aby zabránil průniku celé Hordy přes portál. Král Llane se probil k Temnému portálu a nařídil Garoně a zbytku vojsk osvobodit zbývající zajaté lidi. Avšak než stihli všichni projít, Medivh zemřel a portál do Stormwindu se uzavřel a spojení se přesměrovalo zpět do Draenoru. U portálu zbýval král Llane, Garona a malý počet členů jejich družiny, k nimž se sápal Blackhand, aby osobně popravil \"náčelníka\" lidí a upevnil svou moc v Hordě coby vojenský nejvyšší velitel. Llane vydal Garoně tajný rozkaz, aby ho zabila a zachovala tak svůj život a mohla setrvat naděje, že lidé a orkové mohou jednou žít v míru. Garona tak neochotně přímo před Blackhandovými a Gul'danovými zraky učinila a byla jakožto vražedkyně vůdce nepřítele přijata zpět do Hordy, ač sama zadržovala slzy.\n\nJak Orkové slavili, přihnal se k Temnému portálu na gryfovi Lothar, aby zachránil krále, ale při souboji ho našel mrtvého, dle dýky, kterou byl zabit, viděl, že to byla Garona, kdo ho zabil, což jej zarmoutilo podobně jako ztráta jediného syna, neboť si za posledních šest let s Garonou vybudoval romantický vztah. Lothar byl nakonec sražen k zemi a probral se uprostřed kruhu, tvořeného příslušníky Hordy se svým mečem zabodnutým v zemi. Blackhand ho totiž vyzval k rituálnímu souboji Mak'gora. Lothar, jenž poznal Blackhanda jako vraha jeho syna, ho dvěma hbitými údery zabil a vysloužil si tak respekt celé Hordy. Gul'dan však toto neočekával a nařídil orkům Lothara zabít, k čemuž nedošlo, protože orkové nechtěli porušit tradice, a nechali ho na gryfovi odletět spolu s Llanovým mrtvým tělem do Stormwindu. Tam došlo ke státnímu pohřbu krále Llana, ke jmenování Lothara regentem Azerothu a k uzavření protiorkské aliance s ostatními lidskými národy, s trpaslíky a s elfy. Novým vojenským náčelníkem Hordy byl jmenován Orgrim Doomhammer a vylomil zub mrtvému Durotanovi, aby ho jednou předal synovi jeho nejlepšího přítele, neboť si byl jistý, že někde žije. Na jiném místě našel na břehu řeky malého Go'ela neznámý voják.\n\nVýroba filmu, na němž se jako partner podílela americká filmová produkční společnost Legendary Pictures, byla poprvé zmíněna v roce 2006. Snímek se natáčel od 13. ledna do 23. května 2014. Režisérem filmu je Duncan Jones. Na produkci spolupracovali Thomas Tull, Jon Jashni, Tessa Ross, Charles Roven, Alex Gartner, Stuart Fenegan a Chris Metzen. Hereckých rolí se zhostili Ben Foster, Travis Fimmel, Paula Patton, Dominic Cooper, Toby Kebbell a Rob Kazinsky. Produkce velkofilmu nakonec vyšla na nějakých 160 milionů dolarů. \n\nVysoce očekávaný herní příběh distribuční společnosti Universal měl v amerických kinech premiéru 10. června 2016. Za první víkend vydělal na tržbách necelých 24,2 milionu dolarů, čímž obsadil druhou příčku daleko za hororovým pokračováním \"V zajetí démonů 2\" (\"The Conjuring 2\") s více než 40 miliony a jen kousek před \"Podfukáři 2\" (\"Now You See Me 2\") s 22,4 milionu. Nástup filmu do amerických kin tak byl považován za propadák, zatímco celosvětové tržby z prvního víkendu ve výši 304 milionu dolarů signalizovaly lepší přijetí, zejména v Číně, která se na tržbách podílela téměř z poloviny.\n\nDo českých film snímek uvedla společnost CinemArt už od 9. června 2016, a to celkem ve 145 kinech. Za první víkend (od čtvrtka do neděle) jej v Česku zhlédlo celkem 123 865 diváků s tržbou téměř 19 milionů a stal se tak filmem s nejúspěšnější premiérou roku.\n\n"}
{"id": "1136744", "url": "https://cs.wikipedia.org/wiki?curid=1136744", "title": "Fenylalkany", "text": "Fenylalkany\n\nFenylalkany jsou uhlovodíky, které obsahují dvě a více navázaných arylových funkčních skupin na jednu skupinu odvozenou od alkanu. Tím se liší od alkylbenzenů, kde je navázána jedna nebo více skupin odvozených od alifatického či alicyklického uhlovodíku na jedno benzenové jádro. Obdobně existují také fenylalkeny a fenylalkyny.\n\n"}
{"id": "1136745", "url": "https://cs.wikipedia.org/wiki?curid=1136745", "title": "Budova Strojnické fakulty STU v Bratislavě", "text": "Budova Strojnické fakulty STU v Bratislavě\n\nBudova Strojnické fakulty STU v Bratislavě (původní název: Fakulta strojního inženýrství SVŠT v Bratislavě) je sídlo Strojnické fakulty Slovenské technické univerzity na Náměstí svobody v Bratislavě.\n\n\nBudova reprezentuje progresivní tendence vývoje architektury a stavebních technologií v 60. letech 20. století na Slovensku.\n\nObjekt byl vybudován z důvodu zvyšujících se prostorových nároků rozvíjející se SVŠT. V druhé polovině 50. let se rozhodlo o vybudování komplexu vysokoškolských budov SVŠT v blízkosti již existujícího pavilonu teoretických ústavů SVŠT (v současnosti Fakulta architektury STU), Chemické fakulty SVŠT (v současnosti Fakulta chemické a potravinářské technologie STU ) a budovy spojů (v současnosti budova Ministerstva dopravy, spojů a telekomunikací ) na bývalém Gottwaldově náměstí.\n\nObjekt strojní fakulty uzavírá Náměstí Svobody z jihovýchodní strany a tím definitivně vymezuje jeho tvar. Situování budovy logicky vyplynulo z existujícího urbanistického celku, objekt má horizontální charakter, výškově koresponduje s objektem Fakulty chemické a potravinářské technologie.\n\nTvarování hlavní fasády, která je orientována na Náměstí svobody, je typické pro strukturalismus 60. let 20. století dodává prostoru náměstí dynamiku, přičemž si objekt zachovává serióznost.\n\nAreál STU (bývalá SVŠT) je řešen jako blok budov vymezený Strojní fakultou, starou a novou budovou Chemické fakulty a budovou Stavební fakulty. Vnitřní prostory bloku jsou přístupné čtyřmi podjezdy, v centrální části byly navrženy laboratoře strojní a elektrotechnické fakulty a na severovýchodní části byly plánované dílny a laboratoře stavební fakulty, prostor nacházející se u budovy Chemické fakulty měl sloužit jako respirační a odpočinková plocha, ostatní prostory vnitrobloku měly sloužit na instalaci exponátů a pro vlastní provoz areálu.\n\nBudova Strojnické fakulty se skládá ze tří různých druhů objektů:\n\nHmota hlavní budovy má podélný charakter a je koncipována téměř osově, přičemž osa souměrnosti, souběžná s hlavním průčelím budovy.\n\nPrůčelí budovy je výrazně plasticky premodelované čtyřmi hmotami poslucháren, které vystupují na fasádu. Toto ztvárnění působí jako nový kompoziční moment v rámci náměstí a vnáší do tohoto prostoru kontrast a dynamiku. Jde o spolupůsobení architektury a progresivního statického řešení za účelem pravdivého vyjádření funkce budovy.\n\nBoční stěny vystupujících elementů jsou maximálně zasklené, čímž je zajištěno osvětlení poslucháren přirozeným světlem. Na čelních plochách se nacházejí stylizované barevné mozaiky od D. Castiglioneho, které tvoří zajímavý výtvarný akcent náměstí.\nFasáda hlavního průčelí má rastrový charakter a její architektonické pojetí na vyšších podlažích kontrastuje s řešením soklové partie, která je obložena přírodním kamenem.\n\nRytmus na fasádě je tvořen hliníkovými profily a je znásoben přiznáním konstrukčního systému, který se na průčelí projevuje rytmickým střídáním dvou širších a dvou užších oken.\n\nHlavní vstup je kompozičně potlačen, je navržen pouze v rámci soklové partie. Tvoří jej tři kubické hmoty, které mají funkci zádveří. Tyto hmoty vybíhají do rozptylového prostoru před budovou a jsou překryty konzolami.\n\nCelkové dispozičně-provozní řešení budovy je přehledné a čisté, umožňuje snadnou orientaci a zamezuje křížení jednotlivých funkčních celků.\n\nNa prvním nadzemním podlaží byly původně navrženy tyto prostory : hlavní vstup se zádveřím, místnost pro informátora, čítárna, kabinet elektrotechniky, kanceláře mimořádných forem studia, zasedací místnost, kanceláře děkanátu, studijní a soc. oddělení, elektrotechnické laboratoře, kabinet matematiky, telefonní centrála, vstup do auly, vstup do tělocvičny (suterén), vojenská katedra, kabinet tělesné výchovy, klubovna, bufet a centrální šatny.\n\nHlavní vstup navazuje na vstupní halu, která probíhá po celé šířce budovy, od hlavního k dvornímu průčelí. Toto architektonické ztvárnění vestibulu přispívá k optickému propojení interiéru budovy s exteriérem. Vstupní hala slouží i jako prostor pro instalaci exponátů fakulty.\n\nZajímavými architektonickými detaily v interiéru vestibulu je schodiště a plató. Schodiště je detailně propracované a v prostoru pod ním jsou situovány centrální šatny. Plato je vloženo mezi aulou a vestibulem. Propojení umožňuje, aby hala byla využívána i jako respirační prostor pro aulu.\n\nKoncepce dispozičního řešení na vyšších podlažích hlavní budovy je složena na diferenciaci výukových prostor a kateder. Místnosti kateder jsou zásadně situovány v koncových polohách a střední část je vyhrazena pro prostory související s výukou - posluchárny, laboratoře.\n\nToto rozvržení umožňuje aplikace dispozičního modelu dvoj- či troj- traktu, který se osvědčil při několika vysokoškolských stavbách podobného typu v Bratislavě.\n\nNa prvním nadzemním podlaží se nacházejí čtyři velké posluchárny, které jsou z části konzolovitě vysunuté do exteriéru a tím vytvářejí charakteristickou hmotovou skladbu budovy. Kapacita každé z nich je 177 posluchačů.\n\nLaboratoře a dílny se nacházejí v odděleném bloku, při návrhu jejich dispozice šlo autorovi o oddělení hlučných provozů od ostatních místností, záměr dosáhl centrálním umístěním kotelny, kolem níž jsou umístěny komunikace a sociální vybavení.\n\nAula Maxima je řešena jako samostatný objekt nacházející se v asymetrické poloze vzhledem k hlavní budově. Propojení je řešeno jako plató vyúsťující do vestibulu hlavní budovy, což umožňuje přímý přístup ze vstupní haly do auly, toto architektonické řešení svědčí o nekonvenčním přístupu architekta k výškovému členění daného prostoru.\n\nAula s kapacitou 822 posluchačů, má amfiteatrální hlediště, její půdorysná forma je vytvořena spojením kruhového segmentu a paraboly. Pod prostorem auly je situována tělocvična, která však pro svůj půdorysný tvar není v souladu s požadavky na kladenými na tato zařízení.\n\nHlavní budova je ve střední části řešena jako železobetonový monolitický dvojtrakt, konstrukční modul je 540 cm, hloubka traktů a středních příček jsou 660 cm a 300 cm. Sloupy mají jednotný průřez. Stropní konstrukci tvoří žebrové stropy s rovným tvrdým podhledem, což zajišťuje volné vedení instalaci pod podhledy a zamezuje šíření zvuku. Ze stejného důvodu jsou průvlaky ve středním traktu sníženy.\n\nVysunutí velkých poslucháren se uskutečňuje prostřednictvím konzolí, které jsou uloženy na spodních sloupech a jsou zachyceny do celkového skeletového systému a do Fierendelového nosníku.\n\nZastřešení velké auly je tvořeno skořepinovou předpjatou strunovou konstrukcí, která je uložena na čtyřech pilířích spojených mezi sebou vodorovnými nosníky a vytváří tak zhroucenou plochu.\n\nObjekt laboratoří a dílen je konstruován jako železobetonový monolitický skelet s modulem 9 x 9 metrů.\n\nBudova je v současnosti i nadále využívána pro potřeby Strojnické fakulty STU. Vnitřní prostory byly přizpůsobeny současným prostorovým nárokům a funkčním požadavkům souvisejících s vývojem edukačního procesu a technického pokroku.\n\n"}
{"id": "1136746", "url": "https://cs.wikipedia.org/wiki?curid=1136746", "title": "Alkylbenzeny", "text": "Alkylbenzeny\n\nAlkylbenzeny jsou uhlovodíky, které obsahují jednu a více navázaných alkylových funkčních skupin na jednu skupinu odvozenou od arenu. Tím se liší od fenylalkanů, kde je navázána jedna nebo více skupin odvozených od arenů na alkylovou skupinu.\n\n\nPozn.: Methylnaftalen a sapotalin jsou ve skutečnosti alkylnaftaleny.\n"}
{"id": "1136748", "url": "https://cs.wikipedia.org/wiki?curid=1136748", "title": "Bytové domy Unitas", "text": "Bytové domy Unitas\n\nUnitas je skupina pavlačových domů s malými byty patřící mezi obytné soubory, které stavělo město Bratislava pro sociálně slabé obyvatelstvo na počátku 30. let 20. století. Nachází se na ulici Šancová v Bratislavě a autory jsou Fridrich Weinwurm (1885–1942) a Ignác Vécsei.\n\nV roce 1930 se v Bratislavě, v souvislosti s novým zákonem o bytové výstavbě, odhodlali řešit nedostatek bytů výstavbou velkého komplexu městských bytů pro sociálně slabé vrstvy. F. Weinwurm s I. Vécseiem navrhli řadovou zástavbu, která sestávala ze sedmi dlouhých pavlačových domů. Idea volné zástavby v zeleni byla pro bratislavské městské reprezentanty novinkou. Jako vedoucí příslušného městského oddělení působil v té době architekt Eugen Barta, příznivec novinek i obou architektů. Díky jeho podpoře se na bratislavské poměry revoluční Unitas (1932, Šancová 21-63) podařilo postavit.\n\nJe zde sedm domů v řadové zástavbě kolmé na ulici. Řadová zástavba byla funkcionalistickou reakcí na nehygieničnost těsné blokové zástavby s temnými dvory. Unitas je její nejvýraznějším příkladem na Slovensku. Jednotlivé domy mají strohý vzhled. Na hladké fasádě pouze tmavočervené pásy jako by naznačovaly, kde je pod omítkou skrytý skelet budovy. Komplex byl ojedinělým příkladem funkcionalistických pavlačových domů a odrážel moderní představy o úsporném bydlení.\n\nŠestipodlažní domy skládají ze tří sekcí se samostatnými schodišti. Vstupy do jednotlivých bytů jsou umístěny na společných pavlačích na severní straně. Byty měly lokální vytápění. Na koncích bloků jsou dvoupokojové byty (celkem 50), uprostřed jednopokojové (240). Malé byty mají racionální dispozici založenou na obývacím pokoji s kuchyňskou nikou a příslušenstvím. Architekti původně navrhli do bytů vestavěný nábytek a lehký mobiliář z ocelových trubek. Svědčí o tom perspektivní kresby interiéru navrhovaných bytů. V souvislosti s možným předražením stavby se však nakonec navržený nábytek nerealizoval. Přesto dům upoutal pozornost klíčové osobnosti české avantgardy Karla Teigeho. Zabýval se jím v publikaci Nejmenší byt a tvrdil, že \"byl nejprve myšlen jako kolektivizované bydlení, ale bylo nutné od toho upustit a zařídit tamní byty jako malé domácnosti s kuchyněmi.\"\n\nDomácí scéna byla k projektu kritická. \"Formalistické prvky přece jen neodpadly úplně a určitě šly na úkor funkčnosti a důslednosti sociální (například pavlače organizované od symetrického středu, a ne jen od východu)\" vyčítal Weinwurmovi historik umění a kritik architektury působící v Bratislavě Antonín Hořejš. \"Weinwurm usiloval o kulturnost výrazu. Snažil se o to zejména v této konkrétní roli, při stavbě sídliště pro sociálně slabé vrstvy, \"brání Weinwurmovu koncepci Unitasu L. Foltyn a dále zdůvodňuje jeho postup zejména snahou přiblížit se\" obecně srozumitelnými estetickými komponentami architektonické řeči \"vkusu budoucích obyvatel domů.\n\n"}
{"id": "1136749", "url": "https://cs.wikipedia.org/wiki?curid=1136749", "title": "Ramonovo mezinárodní letiště", "text": "Ramonovo mezinárodní letiště\n\nRamonovo mezinárodní letiště, též Ramonovo mezinárodní letiště Timna ( , Nemal ha-te'ufa Ramon), je letiště v jižním Izraeli. Rozkládá se ve vádí Arava, cca 18 kilometrů severně od města Ejlat, poblíž vesnice Be'er Ora. Od 1. dubna 2019 nahradilo kapacitně nevyhovující letiště Ejlat. \n\nVýstavbu letiště navrhl ministr dopravy Jisra'el Kac. Je pojmenováno po izraelském astronautovi Ilanu Ramonovi a jeho synovi, vojenskému letci Asafu Ramonovi.\n\nNahrazuje nevyhovující letiště Ejlat a je alternativou k mezinárodnímu letišti Ovda. Vzhledem ke své kapacitě může být i záložním letištěm pro Ben Gurionovo mezinárodní letiště u Tel Avivu. Náklady na výstavbu letiště jsou odhadovány na 1,7 mld. šekelů a očekává se díky němu zvýšení turistického ruchu v regionu jižního Izraele o 300 %. Staré letiště v Ejlatu má být parcelováno a využito pro výstavbu nových hotelů a obytných jednotek. S Ejlatem i severem státu ho bude propojovat plánovaná vysokorychlostní trať do Ejlatu. V sousedství letiště se počítá s výstavbou logistického centra, parkovacích ploch a autobusového terminálu.\n\nKaždoročně by letiště mělo využívat 1 500 000 cestujících. V další fázi se počítá se zvýšením kapacity až na 4 800 000 cestujících. Podle údajů z ledna 2015 se dokončení letiště očekávalo koncem roku 2016, nakonec bylo otevřeno 21. ledna 2019.\n\nPřistávací a vzletové dráhy mají mít délku 3600 metrů. Ministr Kac rozhodl o jejich prodloužení z původních 3 100 metrů. Jde o zkušenosti z operace Ochranné ostří. Delší dráhy umožní na letišti přijímat i největší stroje jako Jumbo Jet.\n\nLokalita budovaného letiště čelí v zimním období nárazovým záplavám. Židovský národní fond proto investoval cca 20 milionů šekelů do vodohospodářských úprav okolí.\n\nRamónovo letiště je prvním izraelským civilním letištěm od založení státu Izrael v roce 1948, které bylo vybudováno od základů nově.\n\n"}
{"id": "1136754", "url": "https://cs.wikipedia.org/wiki?curid=1136754", "title": "US Open 2015 – dvouhra juniorek", "text": "US Open 2015 – dvouhra juniorek\n\nObhájkyní titulu soutěže dvouhry juniorek na newyorském US Open 2015 byla Češka Marie Bouzková, která se rozhodla nestartovat.\n\nPremiérový grandslamový titul ve dvouhře dobyla 17letá Maďarka Dalma Gálfiová, která hrála z pozice druhé nasazené. Ve finále zdolala 16letou americkou turnajovou devítku Sofia Keninovou po dvousetovém průběhu 7–5 a 6–4. Úřadující světová jednička Markéta Vondroušová, po sedmnácti minutách a stavu 1–4 na gamy, skrečovala utkání druhého kola proti košické hráčce Viktórii Kužmové pro poranění lýtka.\n\nVítězka si do juniorského kombinovaného žebříčku připsala 375 bodů.\n"}
{"id": "1136757", "url": "https://cs.wikipedia.org/wiki?curid=1136757", "title": "Alessandro Allori", "text": "Alessandro Allori\n\nAlessandro Allori (31. května 1535 Florencie – 22. září 1607 tamtéž) byl italský manýristický malíř.\n\nAllori byl žákem svého strýce Agnola Bronzina, jehož jméno (\"Il Bronzino\") též občas používal. Jeho dalším vzorem byl Michelangelo, jehož díla studoval během svého pobytu v Římě v letech 1554 až 1559. v roce 1560 se usadil ve Florencii. Jeho akty po r. 1560 ho představují jako typického mistra manýrismu. Maloval především fresky a obrazy s náboženskými a mytologickými motivy. Byl i dohlížitelem ve florentské velkovévodské tkalcovně koberců.\nSvé teoretické zájmy, především o anatomii a nauce o proporcích, vložil do knihy \"Libro de’ragionamenti delle egole del Disegno\" sepsané po r. 1560. k tomu vytvořil spoustu kreseb anatomických studií, které se zabývají dekonstrukcí a rekonstrukcí . lidských těl a představují základ jeho zobrazování těl.\n\n"}
{"id": "1136758", "url": "https://cs.wikipedia.org/wiki?curid=1136758", "title": "PAE Panaitolikos", "text": "PAE Panaitolikos\n\nPAE Panaitolikos GFS (řecky ΠΑΕ Παναιτωλικός ΓΦΣ – Ποδοσφαιρική Ανώνυμη Εταιρεία Παναιτωλικός Γυμναστικός Φιλεκπαιδευτικός Σύλλογος; fotbalový oddíl panaitolského gymnastického a vzdělávacího klubu) je řecký fotbalový klub z města Agrinio v Aitólii-Akarnánii, který byl založen v roce 1926. Domácím hřištěm je stadion Panaitolikos s kapacitou 7 200 míst.\nKlubové barvy jsou žlutá a modrá.\n\nV sezóně 2014/15 skončil klub na 7. místě v řecké Superlize.\n\nKlubovému logu dominuje Titormos, starověký hrdina Aitólie. Je zde i motto Τίτορμος Αιτωλός Ούτος Άλλος Ηρακλής, v překladu \"Titormos Aitolský je další Héraklés\". V emblému je i letopočet založení 1926.\n\n"}
{"id": "1136759", "url": "https://cs.wikipedia.org/wiki?curid=1136759", "title": "Amy Wadge", "text": "Amy Wadge\n\nAmy Wadge (* 22. prosince 1975) je anglická zpěvačka. Narodila se v jihoanglické vesnici Backwell, kde také vyrůstala. V roce 2010 spolupracovala se zpěvákem Edem Sheeranem, je spoluautorkou všech písní na jeho EP nazvaném \"Songs I Wrote with Amy\". Přestože pochází z Anglii, velkou část svého života prožila ve Walesu, jehož hranice jsou nedaleko její rodné vsi. Studovala na cardiffské Royal Welsh College of Music & Drama. V roce 2002 vydala své debutové minialbum \"The Famous Hour\", na němž se podílel také producent Greg Haver. Později vydala několik dalších sólových nahrávek. Jejím manželem je velšský herec Alun ap Brinley.\n\nRoku 2016 získala spolu s Edem Sheeranem cenu Grammy za píseň „Thinking Out Loud“.\n\n"}
{"id": "1136764", "url": "https://cs.wikipedia.org/wiki?curid=1136764", "title": "Goronwy Rees", "text": "Goronwy Rees\n\nGoronwy Rees (29. listopadu 1909 – 12. prosince 1979) byl velšský novinář. Narodil se ve městě Aberystwyth na západě Walesu. Později studoval historii na oxfordské New College a následně začal psát pro \"The Manchester Guardian\". Následně byl asistentem editora magazínu \"The Spectator\" a cestoval tak po různých evropských zemích, včetně Německa a Československa. V roce 1953 se stal ředitelem Aberystwythské univerzity. Zemřel v Londýně ve věku 70 let.\n\n"}
{"id": "1136765", "url": "https://cs.wikipedia.org/wiki?curid=1136765", "title": "US Open 2015 – čtyřhra juniorek", "text": "US Open 2015 – čtyřhra juniorek\n\nDo soutěže čtyřhry juniorek na newyorském grandslamu US Open 2015 nastoupilo třicet dva párů.\nObhájcem titulu byl turecko-švýcarský pár İpek Soyluová a Jil Teichmannová, jehož členky do soutěže nezasáhly.\n\nSoutěž vyhrála nenasazená dvojice, tvořená 17letou Slovenkou Viktórií Kužmovou a také 17letou Ruskou Aleksandrou Pospělovovou, které ve finále přehrály ruský pár Anna Kalinská a Anastasia Potapovová po dvousetovém průběhu 7–5 a 6–2. Obě vítězky si tak připsaly premiérovou grandslamovou trofej.\n\n"}
{"id": "1136766", "url": "https://cs.wikipedia.org/wiki?curid=1136766", "title": "Alternativa pro Německo", "text": "Alternativa pro Německo\n\nAlternativa pro Německo (, zkratka AfD) je německá pravicová až krajně pravicová politická strana. Byla založena 6. února 2013 jako euroskeptická strana kritizující především snahy o bezpodmínečnou záchranu eura. Po odštěpení ekonomicky liberálního křídla v roce 2015 převládli ve straně národní konzervativci. Kvůli nárůstu populismu, kritice islámu a kritice gender mainstreamingu, po začátku Evropské migrační krize je Alternativa pro Německo řazena většinou politologů mezi pravicově populistické strany. Strana má výrazně větší volební zisky v bývalé NDR, kde dosahuje procentuálně dvakrát více hlasů než v západních částech země.\n\nZa zakladatele strany je považován hamburský profesor ekonomie Bernd Lucke, který ji založil v reakci na dluhovou krizi v eurozóně, kdy se její klíčovou myšlenkou stalo přesvědčení o neudržitelnosti eurozóny, jejíž další existence ve stávajícím rozsahu byla hájena zavedenými stranami. Lucke stranu opustil začátkem července 2015 poté, když delegáti na sjezdu v Essenu dali ve volbě dvou předsedů více hlasů Frauke Petryové, což Lucke a mnozí komentátoři vnímali jako posun ke xenofobním a pravicovějším a údajně také proruským pozicím. Kromě Luckeho odešli z AfD i další čtyři z dosavadních sedmi europoslanců strany a přidali se k novému politickému uskupení zvanému ALFA.\n\nRadikalizace strany se odrazila i v evropském parlamentu. Kvůli výroku europoslankyně Beatrix Storchové, která navrhovala střílet na hranicích do uprchlických žen (původně i dětí, což později odmítla) vyzvala umírněně euroskeptická frakce Evropských konzervativců a reformistů (nejsilnější stranou jsou v ní britští konzervativci, členem je i ODS) k vystoupení oba zbývající europoslance AfD. Storchová se následně přidala k zásadně euroskeptické frakci Evropa svobody a přímé demokracie, ve které je nejsilnější stranou britská UKIP a členy jsou i čeští Svobodní. Tato frakce požaduje vystoupení zemí v ní zastoupených z EU. Druhý europoslanec AfD Marcus Pretzell přestoupil do frakce Evropa národů a svobody, ve které je nejsilnější stranou francouzská Národní fronta (\"Front national\"). V obou frakcích převládají pravicové a zásadně euroskeptické strany.\n\nVe svých prvních volbách do Německého spolkového sněmu v roce 2013 zůstala AfD se ziskem 4,7 % těsně pod pětiprocentní uzavírací klauzulí. Uspěla ovšem v evropských volbách roku 2014 se ziskem sedmi mandátů a rovněž v roce 2014 také získala křesla v saském, braniborském a durynském zemském parlamentu. Od roku 2015 má své zastoupení i v parlamentech spolkových zemí Hamburk a Brémy.\n\nDne 13. března 2016 se v dalších třech německých spolkových zemích konaly volby do tamních zemských sněmů, které byly prvními volbami od počátku evropské migrační krize. V důsledku důsledně opoziční politiky vůči postojům kancléřky Angely Merkelové získala AfD v Sasku-Anhaltsku 24,4 % hlasů, v Bádensku-Württembersku 15,1 % hlasů a v Porýní-Falci 12,6 % hlasů.\n\nDne 5. května 2016 byly uveřejněny výsledky jednoho z průzkumů volebních preferencí německého obyvatelstva, který provedla televizní stanice ARD. Podle nich dosáhla Alternativa pro Německo svého doposud nejlepšího celoněmeckého výsledku a stala se s 15 % třetí nejpodporovanější stranou (pro srovnání: sociálnědemokratická strana SPD 20 %).\n\n4. září 2016 skončila AfD druhá za SPD v zemských volbách v Meklenbursku-Předním Pomořansku, když získala 20,8 % hlasů a 18 mandátů.\n\n18. září 2016 skončila AfD pátá ve Volbách do Poslanecké sněmovny Berlína, když získala 14,2 % hlasů a 25 mandátů.\n\nVe svých druhých volbách do Německého spolkového sněmu (\"Bundestag\") dne 24. září 2017 získala AfD 12,6 % hlasů, čímž se tak stala třetí nejsilnější politickou stranou v Německu po CDU/CSU a SPD. Tyto dvě doposud vládní strany naopak utrpěly dramatické ztráty hlasů. V novém Bundestagu bude mít AfD pravděpodobně 94 poslanců. V Sasku se stala se ziskem 27 % hlasů dokonce vůbec nejúspěšnější stranou. Vůbec nejúspěšnější byla AfD v regionech sousedících s Českem a Polskem, kde získala dokonce tři přímo zvolené poslance (tzv. Direktmandat získá ve volebním okrsku kandidát s nejvíce hlasy). Ale i v mnohem bohatších spolkových zemích bývalého Západního Německa byla AfD úspěšná. O tom svědčí její výsledky například v Bavorsku (12,4 %, o 633 tisíc hlasů více než 2013), Bádensku-Württembersku (12,2 %, o 434 tisíc hlasů více) a v Hesensku (11,9 %, o 222 tisíc hlasů více).\n\nZisk hlasů AfD ve srovnání s volbami roku 2013 byl značný, z 2,06 milionu na 5,88 milionu, tedy o 3,82 milionu hlasů více (o 186 %). Analytikové hovoří o nespokojenosti těchto voličů s mnoha oblastmi politiky dosavadních vládních stran.\n\nDosavadní spolupředsedkyně strany Frauke Petryová, jejíž postavení v AfD bylo již značně oslabené, oznámila hned 25. září, že nebude členkou stranické frakce (poslaneckého klubu) AfD ve Spolkovém sněmu, nýbrž nezařazenou poslankyní. Přitom byla zvolena v Sasku s tzv. přímým mandátem (\"Direktmandat\"), dostala tedy ve svém volebním obvodu nejvíce hlasů voličů ze všech kandidátů. Dne 29. září 2017 pak Petryová oznámila svoje vystoupení z AfD. Postupně ji s obdobným krokem následovali její manžel Marcus Pretzell, dosavadní předseda zemské organizace AfD v Severním Porýní Vestfálsku, a několik dalších poslanců AfD v zemských sněmech.\n\nPrvní schůze poslaneckého klubu AfD ve Spolkovém sněmu se zúčastnilo 93 poslanců. Společnými předsedy tohoto klubu byli zvoleni 76 let starý bývalý dlouhodobý člen CDU Alexander Gauland a 38letá poslankyně Alice Weidelová.\n\nPo několika dnech vystoupil z poslaneckého klubu AfD ještě Mario Mieruch, stoupenec Marcuse Pretzella. Počet členů klubu se tím snížil na 92.\n\nKe členům poslaneckého klubu AfD patří několik politiků, kteří se narodili v bývalých komunistických státech. Jsou mezi nimi Petr Bystroň (nar. 1972 v Olomouci), Joana Cotar (nar. 1973 v Piteşti, Rumunsko) a Pavol V. Podolay (nar. 1946 v Bratislavě).\n\nDle bývalého českého prezidenta Václava Klause, který s AfD ideově dlouhodobě souhlasí, se jedná o „úžasný výsledek“ a zároveň o „Pyrrhovo vítězství stávající kancléřky Angely Merkelové“. Dle českého politika Andreje Babiše (ANO 2011) se AfD také stala faktickým vítězem těchto voleb.\n\nOd 2. prosince 2017 jsou Jörg Meuthen (poslanec Evropského parlamentu) a Alexander Gauland rovnoprávnými spolupředsedy celoněmecké Alternativy pro Německo. Gauland nastoupil na sjezdu strany v Hannoveru jako kompromisní kandidát poté, co na tento post neúspěšně kandidovali umírněný předseda zemské organizace v Berlíně Georg Pazderski a národně-konzervativní předsedkyně strany ve Šlesvicku-Holštýnsku Doris von Sayn-Wittgenstein. Ani Pazderski ani Sayn-Wittgensteinová ve dvou kolech hlasování totiž nezískali potřebnou nadpoloviční většinu a oba následně svou kandidaturu stáhli. Místo nich byl zvolen Gauland, který nepatří k žádnému ze dvou proudů v AfD. Pazderski byl pak zvolen prvním ze tří místopředsedů strany. Jak umírněná část výkonných politiků AfD, tak národně-konzervativní pravicové křídlo (v AfD zvané zkratkovitě pouze \"Flügel\") mají ve stranické základně značnou podporu.\n\nPodle výsledků celonárodního průzkumu institutu Emnid ze začátku července 2018 měla Alternativa pro Německo 17% podporu, což bylo o 3 procentní body více než posledně. To znamená stejnou hodnotu jako pro SPD a doposud nejlepší výsledek AfD, jaký kdy v průzkumech volebních preferencí dosáhla. AfD a SPD se dělí o druhé a třetí místo za CDU/CSU, které měly dohromady 30 %. Podle deníku \"Frankfurter Allgemeine Zeitung\" to znamenalo, že se v preferencích přinejmenším krátkodobě neprojevilo zostření politického boje o migrační témata mezi tzv. unijními stranami a proti AfD ze strany politiků bavorské Křesťanskosociální unie (CSU). Dne 18. července 2018 byly uveřejněny nové výsledky průzkumu veřejného mínění Institutu für Demoskopie Allensbach. Podle těchto údajů měla AfD 15% podporu dotázaných, což znamenalo růst o 2 % oproti předchozímu výsledku.\n\nVe volbách do zemského sněmu v září v Bavorsku skončila AfD čtvrtá se ziskem 10,2 % hlasů, v říjnu pak v Hesensku také čtvrtá se ziskem 13,1 % hlasů.\n\nVe volbách do zemského parlamentu v Brémách skončila AfD pátá se ziskem 6,1 % hlasů.\n\nVe volbách do evropského parlamentu skončila AfD čtvrtá se ziskem 11 % hlasů.\n\nStrana se zformovala v roce 2013 kolem odmítání snahy o záchranu zadlužených zemí Evropské unie jako Řecko. Odmítá myšlenku „Spojených států evropských“ a chce přenést více pravomocí zpět na národní úroveň. Upřednostňuje také zrušení společné měny euro.\n\nAlternativa pro Německo získala popularitu díky svým nekompromisním postojům vůči migraci. Požaduje uzavření hranic Evropské unie a důslednou kontrolu, striktní deportace neúspěšných žadatelů o azyl, plnou intergraci až asimilaci přijatých cizinců apod. Profilovala se odmítáním tzv. „Willkommenspolitik“ vlády Angely Merkelové. Ke kontroverzním patří např. výrok spolupředsedkyně strany Frauke Petryové z ledna 2016 (později ze strany vystoupila), že by německá pohraniční policie měla střílet na nelegální migranty. Dne 1. května 2016 na sjezdu ve Stuttgartu přijala programové usnesení, že je islám neslučitelný s německou ústavou, a zároveň s tím se vyslovila i pro zákaz nošení burek a stavění mešit. AfD je často spojována či dokonce zaměňována s protiimigračním hnutím Pegida. Vzájemně sdílí politické postoje a příznivce. V květnu 2016 rozhodl stranický sjezd o distancování se od akcí občanské iniciativy Pegida, což však bylo odmítnuto tvrdě pravicovým křídlem strany.\n\nPo prvotní fázi nejasného ideologického zakotvení se strana následně vyprofilovala jako pravicově populistická, někteří politologové ji hodnotí jako radikální střed. Voličskou oporu získává zejména ve východní části Německa mezi lidmi nespokojenými s mainstreamovou politikou, přitahuje i příznivce extrémní pravice. Oficiálně uvádí podporu přímé demokracie, právního řádu a oddělení státních pravomocí. Kritici vyčítají některým jejím představitelům propagaci neonacistických myšlenek a používání neonacistického jazyka. Björn Höcke např. v lednu 2017 prohlásil o berlínském památníku holocaustu, že je to „památník hanby\" a že by se Německo už nemělo omlouvat za svou nacistickou minulost. Jeden z předních členů strany Alexander Gauland v září 2017 prohlásil, že by Němci měli být hrdí na výkony německých vojáků v obou světových válkách. V červnu 2018 na sjezdu mládežnické organizace strany (\"Junge Alternative\") podle některých kritiků bagatelizoval nacistickou minulost výrokem, že „Hitler a nacionální socialismus [byli] za 1000 úspěšných let německých dějin jen ptačí trus“.\n\nNěmecké ministerstvo vnitra nejpozději v září 2017 uvádělo, že AfD jako celek nepovažuje za protiústavní. Strana jako celek nebyla Spolkovým úřadem pro ochranu ústavy (BfV) systematicky pozorována (\"Beobachtungsfall\"), což by byl nejvyšší stupeň aktivity vůči politické straně. Byla však uprostřed ledna 2019 označena jako „případ pro prozkoušení“ (\"Prüffall\"), což je nejnižší ze tří stupňů aktivity BfV. Úřady pro ochranu ústavy zaměřily své intenzivní zkoumání na stranické křídlo kolem předsedy durynské AfD Björna Höckeho a mládežnickou organizaci strany, které byly z hlediska věrnosti německé ústavě označeny jako „podezřelé případy“ (\"Verdachtsfälle\"). Proti veřejnému označení celoněmecké AfD jako „případ pro prozkoušení“ Spolkovým úřadem pro ochranu ústavy podalo vedení strany žalobu u správního soudu v Kolíně nad Rýnem se žádostí o urychlené předběžné rozhodnutí. Strana argumentovala tím, že zákon o ochraně ústavy neobsahuje žádné ustanovení, které by BfV opravňovalo k tomu, aby své rozhodnutí o prozkoušení AfD jako celku uveřejnil, a tímto uveřejněním tak byla podle argumentace strany ztížena její politická činnost. Správní soud vydal 26. února 2019 předběžné rozhodnutí, ve kterém bylo BfV zapovězeno nadále celoněmeckou AfD veřejně označovat jako „případ pro prozkoušení“.\n\nAlternativa pro Německo se prezentuje jako ochránce tradičního modelu nukleární rodiny, odmítá potraty a staví se nepřátelsky k alternativním modelům soužití včetně stejnopohlavního manželství.\n\nAfD vystupuje antikomunisticky a v květnu 2018 uspořádala protestní akci proti vztyčení sochy Karla Marxe v nadživotní velikosti v jeho rodném městě Trevíru ve spolkové zemi Porýní-Falc.\n\nPodobně jako americký prezident Donald Trump či představitelé evropských euroskeptických stran vyjadřují zástupci strany značnou nedůvěru vůči mainstreamovým médiím, AfD požaduje zrušení poplatků, z nichž jsou financována německá veřejnoprávní média, a opakovaně vykazuje novináře ze svých akcí.\n\n"}
{"id": "1136774", "url": "https://cs.wikipedia.org/wiki?curid=1136774", "title": "The Relativity of Wrong", "text": "The Relativity of Wrong\n\nThe Relativity of Wrong je kolekce sedmnácti vědeckých esejí amerického spisovatele Isaaca Asimova. Kniha vyšla anglicky v roce 1988, má 225 stran. V češtině kniha nevyšla.\n\nKniha má sedmnáct částí a to:\n\n"}
{"id": "1136776", "url": "https://cs.wikipedia.org/wiki?curid=1136776", "title": "Taka protisečná", "text": "Taka protisečná\n\nTaka protisečná (\"Tacca leontopetaloides\") je tropická bylina patřící v některých oblastech mezi základní potraviny potřebné k přežití. Její význam spočívá v obsahu velkého množství polysacharidů (škrobu), které jsou zdrojem výživy pro část lidské populace.\n\nRostlina je pravděpodobně původní v širokém tropickém areálu od západní Afriky přes jižní Asii až do severní Austrálie. Je také rozšířena téměř v celé Oceánii, na některé ostrovy byla dopravena lidmi až při jejich osidlování.\n\nPřirozenými stanovišti tohoto druhu jsou nevysoké vegetace blízko mořského pobřeží, kde je plné oslunění. Nejčastěji roste v malých skupinách na travnatých stanovištích pod řídkým porostem palem či křovin a také po okrajích nížinných deštných pralesů, obvykle v nadmořské výšce pod 200 m. Vyžaduje pravidelně teplé a vlhké klima o průměrných teplotách 23 až 28 °C, v sušším období rostlina neroste a zatahuje.\n\nRostliny mají svůj sezónní rytmus. Během vegetačního období je stará hlíza nahrazena novou hlavní hlízou, která vyroste z bočního oddenku vyrůstajícího ze staré hlízy. Přitom vzniká i několik menších vedlejších hlíz. Tento cyklus trvá 8 až 10 měsíců, po zbytek roku je období klidu.\n\nVytrvalá, okolo 1 m vysoká vzpřímená bylina bez stonku, jejíž listy rostou přímo hlízy. Na povrchu hnědá a na řezu bílá škrobnatá hlíza je vzdáleně podobná bramboru, je široce elipsoidní, roste až 50 cm hluboko, mívá v průměru až 20 cm a může vážit téměř 0,9 kg. Z hlízy vyrůstají až 100 cm dlouhé duté řapíky tvarově variabilních listů, jejichž čepele široké až 120 cm jsou dvakrát až třikrát dlanitodílné až dlanitě složené a mají přetrhovaně zpeřené lístky.\n\nSpolečně s listy z hlízy vyrůstá pevný, vztyčený, dutý, květonosný stvol vysoký až 1,7 m zakončený okolíkem s 20 až 40 oboupohlavnými květy se čtyřmi až dvanácti vejčitými zákrovními listeny v přeslenu. Na květních stopkách vyrůstají až 20 cm dlouhé, velmi úzké listence, které v době kvetení ční do prostoru a později povadle visí. Zvonkovitý květ má ve dvou kruzích šest zelenavých, asi 5 cm dlouhých, vytrvalých, masitých okvětních lístků vespod srostlých v trubku. Šest tyčinek je nitkami srostlých s okvětními lístky a uprostřed květu je krátká čnělku s deštníkovitou trojklanou bliznou rostoucí ze spodního semeníku. Květy jsou opylovány hmyzem, nejčastěji mouchami.\n\nPlod je 5 cm velká, žlutavá, vejčitá tobolka zavěšená na stopce, obsahuje 6 mm velká zploštělá semena vypadávající v době zralosti chlopněmi na vrcholu. Semena mají bílá houbovitá osemení která postupně vysychají.\n\nTaka protisečná se množí semeny nebo hlízami. Semena mohou být rozptylována mořskou vodou, díky houbovitému osemení plavají po hladině i několik měsíců. Semena roznášejí ptáci kteří plody požírají, hlavně z rodu kruhoočko (\"Zosterops\"). Rostliny pěstované ze semen vytváří prvým rokem jen celistvé listy, kvetou a mají hlízy vhodné ke konzumaci teprve třetím rokem.\n\nMimo nahodilého šíření semeny jsou rostliny distribuovány hlavně lidmi. Mnohde se uměle pěstují, drobné sekundární hlízy se vysazují do hloubky 15 cm v odstupu 60 cm v řádcích 45 cm, nejlépe na začátku období dešťů. Když listy počnou vadnout, hlízy se vykopou a krátkodobě mohou být uloženy pro pozdější použití.\n\nČerstvé hlízy jsou nepoživatelné v důsledku přítomnosti hořkých toxických látek. Nastrouhané hlízy se proto násobně máčejí v mořské vodě a vymačkávají, škodlivé látky se vyplaví. Získaný produkt, škrobová mouka, se buď hned vaří a vznikají kašovité pokrmy, nebo se suší na slunci a pečou se z ní různé placky nebo i chléb. V některých oblastech se nastrouhané hlízy balí do listů, ukládají do jam a nechávají se zkvasit, tím se odbourají obsažené toxické látky.\n\nZejména v minulosti byla taka protisečná v tropech důležitou plodinou, v současnosti její význam poklesl a slouží jen jako potravina v nouzi. Je nahrazována hlavně maniokem, z něhož je výroba pokrmů méně náročná na práci.\n\nZ usušených a vybělených listů domorodci v nedávné minulosti pletli sukně a vyráběli klobouky a rybářské sítě. V tradiční medicíně se hlízy obsahující množství saponinu používají proti úplavici, průjmu, otokům a proti hadímu uštknutí.\n\n\n \n"}
{"id": "1136780", "url": "https://cs.wikipedia.org/wiki?curid=1136780", "title": "Anton Suske", "text": "Anton Suske\n\nAnton Suske (1741–1809) byl sochař a dřevořezbář tvořící v Mimoni.\n\nPocházel z rodiny průmyslových sochařů, čemuž se věnovali jak jeho otec, tak bratr. Anton ovšem zvolil uměleckou tvorbu. Roku 1787 vytvořil rokokovou kazatelnu pro kostel svaté Heleny v Krásném Lese na Frýdlantsku. Vyzdobil ji andílky spolu s reliéfem Dobrého Pastýře. Suske je také autorem sousoší Getsemanské zahrady z roku 1805, které se nachází v Mimoni. Pro kostel svatého Petra a Pavla v tomtéž městě vyřezal i betlém. Výtvor však shořel roku 1806 během požáru města, jemuž nezůstal ušetřen ani zdejší kostel. Suskemu se navíc připisuje také vytvoření klasicistní křtitelnice se skulpturou Křtu Páně pro kostel svatého Jošta v Dolních Pertolticích.\n"}
{"id": "1136784", "url": "https://cs.wikipedia.org/wiki?curid=1136784", "title": "Paseka (Březová)", "text": "Paseka (Březová)\n\nPaseka () je zaniklá osada, dříve část obce Březová v okrese Sokolov. Nacházela se v nadmořské výšce okolo 700 m ve svahu nad levým břehem Rychnovského potoka v severozápadní části Slavkovského lesa, přibližně 2 km VJV od Březové. Německé pojmenovaní vyjadřovalo místo vyklučeného lesy, tedy paseku. Český název dostala osada v roce 1947.\n\nPaseka (\"Paseka u Březové\") je také název katastrálního území o rozloze 2,69 km.\n\nNejstarší písemný zápis o osadě se objevuje v roce 1370 v seznamu leuchtenberských lén. Ve šlikovském urbáři z roku 1525 je v osadě uváděno osm hospodářů. Osada tehdy spadala do loketského panství a v roce 1553 přešla do držení Šliků. Po bitvě na Bílé hoře byly majetky Šlikům zabaveny a v roce 1625 osadu od fiskusu odkoupili Nosticové, kteří tehdy sídlili na sokolovském zámku. V roce 1847 se v osadě uvádí 13 domů s 92 obyvateli, v roce 1898 13 domů s 81 obyvateli. Obec však nebyla nikdy samostatná, v letech 1850 až 1945 spadala pod obec Lobzy. Po skončení druhé světové války došlo k odsunu německého obyvatelstva a do vyprázdněné osady už nepřišli noví přistěhovalci, ale jen vojáci.\nOsud osady byl zpečetěn v roce 1947, když v průběhu roku 1947 začala armáda ve Slavkovském lese s obsazováním území, které hodlala využít pro vojenské účely, aniž by vyčkala rozhodnutí tehdejší vlády.\n\nOsada se octla na území nově vzniklého Vojenského výcvikového prostoru Prameny a v letech 1947 až 1953 byl obyvatelstvu umožněn přístup pouze na zvláštní povolení. Veškeré domy byly armádou zničeny a jejich zbytky pohltila během dalších let příroda.\n\nDnes bývalou osadu Paseky, kromě několika zavalených kamenných sklepů, připomíná památný strom Pasecká lípa, který roste přibližně ve středu bývalé osady a památný strom Lípa na Paseckém vrchu na pastvinách nad zaniklou osadou.\n\n"}
{"id": "1136787", "url": "https://cs.wikipedia.org/wiki?curid=1136787", "title": "US Open 2015 – dvouhra juniorů", "text": "US Open 2015 – dvouhra juniorů\n\nDo soutěže dvouhry juniorů na newyorském grandslamu US Open 2015 nastoupilo šedesát čtyři hráčů. Obhájcem titulu byl Australan Omar Jasika, který na turnaji nestartoval.\n\nSoutěž dvouhry vyhrál nejvýše nasazený 17letý Američan Taylor Fritz, jenž ve finále porazil krajana a turnajovou pětku Tommyho Paula po třísetovém průběhu 6–2, 6–7 a 6–2. Sedmnáctiletý junior tak získal premiérový grandslamový titul.\n"}
{"id": "1136789", "url": "https://cs.wikipedia.org/wiki?curid=1136789", "title": "Zdeněk Šarapatka", "text": "Zdeněk Šarapatka\n\nZdeněk Šarapatka (* 22. července 1958) je český publicista a politický komentátor Forum 24. Byl odborným poradcem Miloše Zemana a vrchním ředitelem sekce premiéra Stanislava Grosse, od roku 2015 je členem Rady České televize.\n\nPůvodní profesí typograf vystudoval speciální pedagogiku a sociální patologii na Univerzitě Karlově v Praze. V oboru působil mimo jiné jako středoškolský učitel psychologie a od roku 1990 jako ředitel Středního odborného učiliště polygrafického v Praze. Do roku 1998 byl členem ČSSD.\n\nVe volbách do Senátu PČR v roce 1998 kandidoval jako člen ČSSD v obvodu č. 19 – Praha 11. Se ziskem 17,03 % hlasů se však umístil na 3. místě a nepostoupil do druhého kola. V něm podpořil tehdejšího senátora ODA Daniela Kroupu. Následně si ho tehdejší premiér Miloš Zeman vybral jako svého odborného poradce pro školství, vědu a výzkum. Jako jediný nebyl do premiérského týmu vybrán Zemanovým šéfporadcem Šloufem. Do širšího povědomí se dostal v souvislosti s aférou Olovo. Ta vypukla v květnu 2000, kdy deník \"MF Dnes\" přinesl informaci, že mezi poradci premiéra Zemana vznikl hanopis za účelem zdiskreditovat významnou představitelku ČSSD a Zemanovu vnitrostranickou kritičku Petru Buzkovou. V srpnu téhož roku Šarapatka usvědčil z autorství Olova Šloufova poradce Vratislava Šímu, bývalého aparátníka SSM, který se jako Šloufův podřízený na ústředním výboru SSM zabýval před rokem 1989 propagandistickými kampaněmi. Policie a státní zástupce Šímu obvinili, nadřízený státní zástupce ale konstatoval, že skutek Šíma spáchal, ale nebyl společensky nebezpečný. Nejvyšší státní zástupkyní byla v době vyšetřování aféry Marie Benešová, Zemanova současná poradkyně. Tímto krokem Šarapatka proti sobě popudil většinu prozemanovské ČSSD. Na protest proti praktikám premiéra Zemana proto odešel z Úřadu vlády, vystoupil z ČSSD a opustil politiku i státní správu. V knize Rudý Zeman kauzu dokumentuje populární novinář a spisovatel Jaroslav Kmenta.\n\nRok byl nezaměstnaný, pak jej ministr vnitra ČR Stanislav Gross přes výhrady Miloše Zemana zaměstnal jako svého poradce a vedoucího vicepremiérské kanceláře. Podobný post zastával i poté, co se Gross stal premiérem. Jako vrchní ředitel sekce premiéra měl na starosti tým poradců, některé odborné útvary Úřadu vlády a vládní protokol. Na podzim 2004 byl ale odvolán a dostal výpověď. Ve funkci jej Gross nahradil pozdějším velvyslancem v Rusku Miroslavem Kostelkou a pak Zdeňkem Doleželem z korupční kauzy „Pět na stole v českých“. V roce 2005 rozhodl soud o neplatnosti Šarapatkovy výpovědi; Úřad vlády se proti rozsudku nikdy neodvolal.\n\nJe autorem knihy \"Jak jsem se bavil v politice\", kterou v roce 2006 vydalo nakladatelství Firma 6P. Od roku 2006 nastoupil novinářskou dráhu. Píše komentáře pro deník Forum 24. Do roku 2013 moderoval politické diskuze v BTV, TV Public, TV Barrandov a v Rádiu Bonton.\n\nV květnu 2015 kandidoval do Rady České televize, ale nebyl zvolen, hlasy mu totiž odmítli dát příznivci Miloše Zemana mezi poslanci sociální demokracie. V dalších kolech hlasování do Rady ČT v září 2015 ale uspěl, získal 93 hlasů od 155 poslanců (porazil tím kanoistu Martina Doktora či geologa Václava Cílka). V Radě ČT vystupuje proti snahám části českých politiků a ruské propagandy manipulovat veřejnoprávním zpravodajstvím ČT. Znám je také jeho veřejný, kritický postoj k pořadu ČT Máte slovo, resp. zvýhodňování předsedy politického hnutí ANO Andreje Babiše a související návrh na zrušení pořadu pro častou nevyváženost a porušování Zákona o České televizi.\n\nV květnu 2019 Obvodní soud pro Prahu 1 rozhodl, že ministerstvo financí má do sedmi dnů od právní moci rozsudku poslat Zdeňku Šarapatkovi doporučený dopis, v němž se mu Česká republika omluví za dehonestující výrok prezidenta Zemana. Prvoinstanční rozsudek potvrdil v únoru 2020 pravomocně i pražský městský soud.\n"}
{"id": "1136792", "url": "https://cs.wikipedia.org/wiki?curid=1136792", "title": "Středomoravský župní přebor 1969/70", "text": "Středomoravský župní přebor 1969/70\n\nV soubojích 1. ročníku Středomoravského župního přeboru 1969/70 (jedna ze skupin 5. fotbalové ligy) se utkalo 14 týmů dvoukolovým systémem podzim – jaro. Tento ročník začal v srpnu 1969 a skončil v květnu 1970.\n\nPo sezoně 1968/69 proběhla celková reorganizace soutěží, vyšší soutěže se rozšířily ze 14 na 16 účastníků, skupinami 4. nejvyšší soutěže se staly divize, oblastní přebory se přejmenovaly na župní a staly se skupinami 5. nejvyšší soutěže.\n\nStředomoravský župní přebor vznikl vyčleněním z Jihomoravského oblastního přeboru a Severomoravského oblastního přeboru, hrál se do sezony 1971/72, kdy zanikl. Obnoven byl až v pořadí 4. ročníkem v sezoně 1991/92. Po celou dobu své existence je jednou ze skupin 5. nejvyšší soutěže.\n\n\nZdroj: \nPoznámky:\n\n"}
{"id": "1136793", "url": "https://cs.wikipedia.org/wiki?curid=1136793", "title": "Max Löwenstamm", "text": "Max Löwenstamm\n\nMax Georg Löwenstamm (* 25. října 1814 Třebíč – 9. dubna 1881 v Mnichově) byl německý pedagog a skladatel. \n\nStudoval ve Vídni u Salomona Sulzera a působil od roku 1840 v Praze, od roku 1842 v tehdejší Pešti a to jako hlavní pedagog Nového chrámu a od roku 1846 v Mnichově v tamější židovské kulturní čtvrti. Jeho následníkem v Mnichově byl Emanuel Kirschner.\n\n\n\n"}
{"id": "1136794", "url": "https://cs.wikipedia.org/wiki?curid=1136794", "title": "Ferdinand Bojakovský", "text": "Ferdinand Bojakovský\n\nFerdinand Bojakovský z Knurova (22. ledna 1832 Malhotice – 4. září 1896 Malhotice), byl rakouský šlechtic a politik z Moravy, v 2. polovině 19. století poslanec Říšské rady a starosta Kroměříže.\n\nByl statkářem z Kroměříže. Pocházel z šlechtické rodiny Bojakovských z Knurova, kteří v 17. století získali od kardinála Františka z Ditrichštejna jako léno Malhotice a roku 1728 byli povýšeni na svobodné pány. Narodil se roku 1832. Od roku 1859 studoval na Jagellonské univerzitě v Krakově národohospodářství. Pak nastoupil jako arcibiskupský dvorní rada.\n\nV roce 1884 se stal starostou Kroměříže. Hlásil se k českému národu, ovšem moravské listy v úmrtích zprávách uváděly, že \"nebyl národovcem v přísném toho slova smyslu\". Zasadil se o přechod kroměřížské radnice do českých rukou. Měl blízko k arcibiskupovi Bedřichu z Fürstenberka.\n\nV zemských volbách roku 1871 byl zvolen na Moravský zemský sněm za kurii velkostatkářskou, II. sbor. Na sněm se vrátil v zemských volbách roku 1884, nyní za městskou kurii, obvod Kroměříž. Byl též členem zemského výboru.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii městskou na Moravě, obvod Kroměříž, Uherské Hradiště atd. Ve volbách porazil německého liberála Adolfa Prombera. Ve volebním období 1885–1891 se uvádí jako baron Ferdinand Bojakowski von Knurow, statkář a starosta, bytem Kroměříž.\n\nNa Říšské radě se přidal k Českému klubu, který od konce 70. let sdružoval staročechy, mladočechy, českou konzervativní šlechtu a moravské národní poslance.\n\nZemřel v září 1896 na svém statku.\n"}
{"id": "1136798", "url": "https://cs.wikipedia.org/wiki?curid=1136798", "title": "US Open 2015 – čtyřhra juniorů", "text": "US Open 2015 – čtyřhra juniorů\n\nDo soutěže čtyřhry juniorů na newyorském grandslamu US Open 2015 nastoupilo třicet dva párů. Obhájcem titulu byla australsko-japonská dvojice Omar Jasika a Naoki Nakagawa, jejíž členové do turnaje nezasáhli.\n\nJuniorskou čtyřhru vyhrál nenasazený kanadský pár složený z 15letého Félixe Augera-Aliassimeho a o rok staršího Denise Shapovalova. Kanaďané ve finále zdolali americkou dvojici Brandon Holt a Riley Smith, startující na divokou kartu, po zvládnutých koncovkách obou setů 7–5 a 7–6. Šampioni tak za 1:23 hodin získali premiérový grandslamový titul.\n\nŽádný z nasazených párů nepostoupil do čtvrtfinále.\n\n"}
{"id": "1136800", "url": "https://cs.wikipedia.org/wiki?curid=1136800", "title": "Středomoravský župní přebor 1970/71", "text": "Středomoravský župní přebor 1970/71\n\nV soubojích 2. ročníku Středomoravského župního přeboru 1970/71 (jedna ze skupin 5. fotbalové ligy) se utkalo 14 týmů dvoukolovým systémem podzim – jaro. Tento ročník začal v srpnu 1970 a skončil v květnu 1971.\n\n\nZdroj: \nPoznámky:\n\n"}
{"id": "1136801", "url": "https://cs.wikipedia.org/wiki?curid=1136801", "title": "Krásná Lípa (Březová)", "text": "Krásná Lípa (Březová)\n\nKrásná Lípa () je zaniklá obec v severozápadní části Slavkovského lesa v okrese Sokolov. Ležela přibližně 2,7 km jihovýchodně od Kostelní Břízy v nadmořské výšce okolo 650 m, podél silnice Kostelní Bříza – Lazy v místě odbočky cesty do zaniklé obce Ostrov (Verda). Pojmenování obce vycházelo z její polohy u mohutné lípy, která rostla a dodnes roste vedle cesty do Kostelní Břízy. Vedle ní stojí podstavec křížku. Český název Krásná Lípa dostala obec v roce 1923 doslovným počeštěním německého názvu Schönlind.\n\nKrásná Lípa je také název dvou sousedících katastrálních území \"Krásná Lípa u Březové\" (město Březová) o výměře 6,07 km a \"Krásná Lípa u Rovné\" (obec Rovná) o rozloze 0,9 km.\n\nNejstarší písemný zápis o obci se objevuje v roce 1370 v seznamu leuchtenberských lén, kde se uvádí, že polovina obce patří bratrům Engelhartu, Wiezlinu, Humprechtovi a Jeroslovi z Kynžvartu a druhá Humprechtovi z Kynšperku. V roce 1525 je ve šlikovském urbáři uváděn jako vlastník obce Ermann Ferdinand ze Schönau.\n\nDalším známým vlastníkem Albrecht Štampach. Štampachové postavili na východním okraji obce zámek. V průběhu 18. století uvádí obec 79 stavení. V roce 1810 získal obec podnikatel Jan David Stark, který nechal v roce 1826 postavit v Krásné Lípě železnou huť. Ta však pracovala jen do roku 1837 a v roce 1841 ji jako nefungující předal obci, která ji nechala přestavět na školu. V roce 1835 měla obec 98 domů, kde bydlelo 708 obyvatel, v roce 1847 žilo v obci 880 obyvatel. V roce 1850 se stala Krásná Lípa samostatnou obcí. V roce 1865 koupil okolí Kladské Oto Bedřich Schönburg-Waldenburg, který v 80. letech 19. století přikoupil Krásnou Lípu. Zámek v Krásné Lípě mu sloužil jako hospodářské zázemí.\n\nPo skončení druhé světové války došlo k odsunu německého obyvatelstva a místo nich přišla armáda do nově vzniklého Vojenského výcvikového prostoru Prameny. Cvičné dělostřelecké střelby zničily celou obec, včetně zámku. Při opouštění vojenského prostoru v roce 1953 rozhrnuly vojenské buldozery rozvaliny budov i zámku. Ze zámku zůstaly pouze zavalené sklepy.\n\nZ celé obce však zůstal zachován historický židovský hřbitov, který se nacházel mimo hlavní zástavbu zaniklé obce.\nZde je k vidění celkem 112 náhrobků, nejstarší s letopočtem 1724. Roku 1793 zde bylo podle soupisu židovských rodin Loketského kraje evidováno 20 rodin s počtem 107 osob, ovšem v roce 1910 zde žilo jen šest židů.\n\nV blízkosti zaniklé Krásné Lípy byla na potoce Velká Libava postavena v roce 1962 vodárenská nádrž pro zásobování obce Rovná pitnou vodou. Voda však neměla potřebnou kvalitu pitné vody a nebyla vhodná pro dlouhodobé používání. To se vyřešilo připojením Rovné na páteřní vodovod od Kostelní Břízy a nádrž se pomalu zanáší bahnem.\n\nPři údolní cestě do Lazů připomíná obec v ní nalezený, zrenovovaný a nově vztyčený křížek. Ve svahu u polní cesty do zaniklé osady Týmov se zachovala okrajová alej mohutných starých stromů, převážně javorů a kaštanů. V roce 2018 byla vyhlášena památným stromem stará lípa, pojmenovaná jako Lípa v Krásné Lípě, rostoucí ve svahu u staré úvozové cesty do Týmova.\n\n"}
{"id": "1136802", "url": "https://cs.wikipedia.org/wiki?curid=1136802", "title": "Středomoravský župní přebor 1971/72", "text": "Středomoravský župní přebor 1971/72\n\nV soubojích 3. ročníku Středomoravského župního přeboru 1971/72 (jedna ze skupin 5. fotbalové ligy) se utkalo 14 týmů dvoukolovým systémem podzim - jaro. Tento ročník začal v srpnu 1971 a skončil v květnu 1972.\n\nPo sezoně 1971/72 proběhla reorganizace krajských soutěží, župy byly zrušeny a došlo k obnovení krajských přeborů. Tímto zanikl i Středomoravský župní přebor (vznikl vyčleněním z Jihomoravského oblastního přeboru a Severomoravského oblastního přeboru, poprvé se hrál v sezoně 1969/70), obnoven byl až v pořadí 4. ročníkem v sezoně 1991/92. Po celou dobu své existence je jednou ze skupin 5. nejvyšší soutěže.\n\n\nZdroj: \nPoznámky:\n\n"}
{"id": "1136807", "url": "https://cs.wikipedia.org/wiki?curid=1136807", "title": "Ladislav Knapec", "text": "Ladislav Knapec\n\nLadislav Knapec (18. září 1952 – 5. dubna 2001) byl slovenský fotbalista, obránce.\n\nV československé lize hrál za ZVL Žilina. Nastoupil v 77 ligových utkáních a dal 1 ligový gól.\n\n\n"}
{"id": "1136811", "url": "https://cs.wikipedia.org/wiki?curid=1136811", "title": "Dušan Sepeši", "text": "Dušan Sepeši\n\nDušan Sepeši (* 12. ledna 1955) je bývalý slovenský fotbalista, záložník.\n\nV československé lize hrál za ZVL Žilina. Nastoupil ve 32 utkáních a dal 2 ligové góly. Ve druhé nejvyšší soutěži hrál i za Slovan Agro Levice a Agro Hurbanovo.\n\n\n"}
{"id": "1136816", "url": "https://cs.wikipedia.org/wiki?curid=1136816", "title": "Jaroslav Milan", "text": "Jaroslav Milan\n\nJaroslav Milan (* 27. března 1958) je bývalý slovenský fotbalista, záložník.\n\nV československé lize hrál za Slovan Bratislava. Nastoupil ve 13 ligových utkáních a dal 1 ligový gól. Ve druhé nejvyšší soutěži hrál za Iskru Matador Bratislava.\n\n"}
{"id": "1136819", "url": "https://cs.wikipedia.org/wiki?curid=1136819", "title": "Tovarnik", "text": "Tovarnik\n\nTovarnik je obec (\"opčina\") v Chorvatsku ležící ve Sremu na východním kraji Vukovarsko-sremské župy při hranici se Srbskem. Při sčítání lidu v roce 2011 žilo v Tovarniku 2775 obyvatel.\n\nNejvýznamnějším rodákem Tovarniku je spisovatel Antun Gustav Matoš (1875–1914), představitel chorvatské moderny.\n\nV Tovarniku je nádraží železniční trati Novska–Tovarnik, která je přes železniční hraniční přechod napojena do Srbska na železniční trať Bělehrad–Šid.\n"}
{"id": "1136820", "url": "https://cs.wikipedia.org/wiki?curid=1136820", "title": "Čechov (město)", "text": "Čechov (město)\n\nČechov () je město v Moskevské oblasti v Rusku. Město se nachází na řece Lopasni asi 52 km od Moskvy. Žije zde 69 028 obyvatel (2015). Status města obdrželo v roce 1954.\n\nV letech 1996 až 2000 a 2003 až 2013 zde sídlil hokejový klub HC Viťaz.\n\n"}
{"id": "1136830", "url": "https://cs.wikipedia.org/wiki?curid=1136830", "title": "Světový pohár v cyklokrosu 2015/2016", "text": "Světový pohár v cyklokrosu 2015/2016\n\nSvětový pohár v cyklokrosu 2015/2016 začal premiérovým závodem v Las Vegas 16. září 2015 a skončil 24. ledna 2016 v nizozemském Hoogerheide. Vítězství z předchozí sezony obhájila Sanne Cant a šampionem mužské kategorie elite se stal Wout Van Aert.\n\n"}
{"id": "1136832", "url": "https://cs.wikipedia.org/wiki?curid=1136832", "title": "August von Platen", "text": "August von Platen\n\nKarl August Georg Maximilian von Platen-Hallermünde (uváděn i von Platen-Hallermund, von Platen nebo jen hrabě Platen, 24. října 1796 Ansbach – 5. prosince 1835 Syrakusy) byl německý básník a dramatik. \n\nByl synem vysokého úředníka a pocházel z rujánské větve šlechtické rodiny hrabat von Platen. Studoval na vojenské škole v Mnichově, v armádě však nebyl spokojen. Cestoval po Evropě a studoval na univerzitách ve Würzburgu a Erlangenu, kde se zabýval perskou poezií a prožil několik milostných vzplanutí ke svým spolužákům. \n\nLiterární dráhu začal uveřejněním dvou sbírek gazelů (\"Gazely\" 1821 a \"Nové gazely\" 1823). Na podzim 1824 cestoval poprvé do Benátek a o rok později uveřejnil \"Sonety z Benátek\". Přelom dvacátých a třicátých let poznamenala tzv. Platenova aféra, ostrý spor básníků Platena a Heinricha Heina. Během konfliktu úroveň polemiky poklesla natolik, že Heine zveřejnil von Platenovu homosexualitu, zatímco Platen napadal Heina kvůli jeho židovskému původu. \n\nAugust von Platen zemřel na Sicílii v důsledku náhlého onemocnění.\n\n"}
{"id": "1136870", "url": "https://cs.wikipedia.org/wiki?curid=1136870", "title": "Ramenskoje", "text": "Ramenskoje\n\nRamenskoje () je město v Moskevské oblasti v Rusku. Město se nachází asi 30 km jihovýchodně od Moskvy. Žije zde 106 264 obyvatel (2015). Status města obdrželo v roce 1926.\n\nOd roku 1946 zde sídlí fotbalový klub FK Saturn Moskevská oblast.\n\n"}
{"id": "1136871", "url": "https://cs.wikipedia.org/wiki?curid=1136871", "title": "Abraze (gynekologie)", "text": "Abraze (gynekologie)\n\nAbraze v gynekologii (lat. \"Ab -\" od, \"rado\" – škrabat) znamená získání materiálu sliznice děložní, cervikální (čípku děložního). Tento úkon je součástí kyretáže. Jedná se o malou gynekologickou operaci, při níž se kovovým nástrojem zvaným kyreta získává materiál ze sliznice dutiny děložní a materiál ze sliznice čípku děložního. Materiál je dále zpracován histologickou metodou, (což je vyhodnocení tkáně pod mikroskopem). Zákrok se provádí při podezření na nepatřičný (patologický) proces sliznice dělohy (např. polyp, myom, nádor, zbytky po porodu/potratu, aj.). Tento zákrok se zpravidla provádí v celkové anestezii.\n\n"}
{"id": "1136877", "url": "https://cs.wikipedia.org/wiki?curid=1136877", "title": "Diecéze Acilisene", "text": "Diecéze Acilisene\n\nDiecéze Acilisene je titulární diecéze římskokatolické církve.\n\nAcilisene, idetifikovatelné s Erzincan v dnešním Turecku, je starobylé biskupské sídlo nacházející se v římské provincii Armenia III. Byla součástí Konstantinopolského patriarchátu a sufragánnou arcidiecéze Camachus.\n\nJméno Acilisene, je jmono města uvedené v díle \"Geographia\" od Strabóna. Dalšími jmény diecéze byli Celzene nebo Celezene; na počest císaře Justiniána I. mělo město dočasně název Justinianopolis.\n\nJe obtížné zjistit kdo zde byl biskupem protože první známý biskup pochází z poloviny 5. století. Sídlo se do 10. století neobjevuje v žádných \"Notitiae Episcopatuum\" (hierarchie diecézí atd.); poté je uváděna jako autokefální arcidiecéze a v 11. století jako metropolitní arcidiecéze s dvaceti sufragánnami. Po 13. století už nejsou známi biskupové a sídlo se už neobjevuje v Notitiae Episcopatuum.\n\nJe známo 6 biskupů před rokem 1054. Jan roku 449 podepsal dekret patriarchy Konstantinopole Gennadia I. proti svatokupectví. Jiří se roku 553 zúčastnil Druhého konstantinopolského koncilu, Teodor se roku 681 zúčastnil Třetího konstantinopolského koncilu. Jiří II. se v letech 879–880 zúčastnil koncilu v Konstantinopoli svolaný patriarchou Fotiem. Dalším známým biskupem je Michael který žil mezi koncem 10. a 11. století. Nakonec Sisinnius který obsadil sídlo kolem roku 1028.\n\nDnes je využívána jako titulární biskupské sdílo; v současné době je bez titulárního biskupa. Původně mělo sídlo jméno Justinianopolis.\n\n\n\n"}
{"id": "1136880", "url": "https://cs.wikipedia.org/wiki?curid=1136880", "title": "Jelabuga", "text": "Jelabuga\n\nJelabuga (, – \"Alabuğa\") je město v Tatarstánu v Ruské federaci. Při sčítání lidu v roce 2010 mělo přes sedmdesát tisíc obyvatel.\n\nJelabuga leží v severovýchodní části Tatarstánu na pravém, severním břehu řeky Kamy. Od Kazaně, hlavního města Tatarstánu, je vzdálena přibližně dvě stě kilometrů na východ.\n\nDějiny Jelabugy začínají v 11. století, kdy zde Volžští Bulhaři postavili hraniční pevnost. Věž zvaná „Ďáblova pevnost“ ( respektive – \"Čjortovo gorodišče\") stojí ve městě dodnes. V šestnáctém století tu pak vznikla vesnice, která se v roce 1780 stala městem.\n\n"}
{"id": "1136895", "url": "https://cs.wikipedia.org/wiki?curid=1136895", "title": "Jawa 250/592", "text": "Jawa 250/592\n\nJawa 250 typ 592 lidově zvaný panelka je motocykl, vyvinutý firmou Jawa, vyráběný v letech 1969–1974. Předchůdcem byl model Jawa 250/559 \"panelka\", model 592 byl jen jeho designovou inovací. Název panelka vznikl podle horní masky předního světla táhnoucí se až ke konci řídítek s oválným tachometrem místo kruhového u kývačky.\n\nNádrž s plochými boky a gumovými opěrkami kolen z modelu Californian, velké zadní světlo (vyvinuté pro unifikovanou řadu), blinkry s ovládáním palcem pravé ruky, kvůli nimž bylo použito výkonnější dynamo. Vzhledem k hlukovým limitům došlo ke snížení výkonu a maximální rychlosti. Přední blatník byl nízký a vyráběný stáčením.\n\n\n"}
{"id": "1136897", "url": "https://cs.wikipedia.org/wiki?curid=1136897", "title": "Studená (zámek)", "text": "Studená (zámek)\n\nZámek Studená se nachází v obci Studená v okrese Jindřichův Hradec v Jihočeském kraji. Areál zámku je chráněn jako kulturní památka České republiky.\n\nPrvní písemná zmínka o vsi pochází roku 1365, kdy byla prodána Dedřichovi z Obrataně, který zde nedlouho poté vystavěl tvrz. V patnáctém století se zde prostřídalo celkem šest majitelů. Koncem šestnáctého století přebudoval tvrz tehdejší vlastník Zachariáš z Hradce v malý renezanční lovecký zámeček, který sloužil v sedmnáctém a osmnáctém století kratochvílím držitelů telčského panství. Nynější vzhled zámku byl změněn několika přestavbami v sedmnáctém a osmnáctém století.\n\nPo roce 1796 zámek vlastnil rod Podstadských-Lichtensteinů, kterým byl v roce 1948 odebrán. V té době již zámek sloužil jen jako sídlo správy místního velkostatku. Za komunismu byla budova zámku pronajímána. Dnes slouží jako azylový dům.\n\nZámek má obdélníkový půdorys, je dvoupatrový a má valbovou střechu. Za zámkem se nachází hospodářské budovy a bývalý pivovar. Celá stavba nese prvky klasicismu.\n\nFasáda východního průčelí je horizontálně rozdělena střední římsou a vertikálně rozdělena na tři části, přičemž dělící prvky jsou čtyři vystouplé sloupy. Dvě krajní části fasády mají každá jedno okno v každém patře. Ve střední části fasády se nachází sedm oken. Okna nemají žádnou ozdobu a jsou rozdělena na šestiny. V přízemí zdobí zámek žulové ostění, v prvním patře různé štukové prvky. Jižní průčelí má fasádů dělenou čtveřicí sloupů a střední římsou. Na dvou prostředních částech jsou dvě okna. V prvním patře mají okna půlkruhové frontony, zatímco v druhém mají okna pouze rovné frontony. Pod střechou je římsa, shodná se středovou římsou. Na západě je fasáda dělena vertikální římsou. V přízemí jsou nejprve čtyři okna, následně dveře a potom další čtyři okna. V prvním patře je devět oken. Na severní straně navazuje budova zámku na řadu domů.\n\n"}
{"id": "1136902", "url": "https://cs.wikipedia.org/wiki?curid=1136902", "title": "Čínské pyramidy", "text": "Čínské pyramidy\n\nČínské pyramidy jsou starověká mauzolea, ve kterých se zřejmě nacházejí ostatky některých z nejstarších čínských císařů a jejich příbuzných. Je jich několik desítek a většinou se nacházejí v okruhu asi 100 km od města Si-an. Svým plochým vrcholem jsou podobnější mezoamerickým pyramidám než egyptským. Nejstarší pyramidy jsou z doby 200 let př. n. l., nejmladší z období kolem roku 1200. Velikost základny mají větší než egyptské. Pravděpodobně byly orientovány v severojižním směru tak, aby kopírovaly magnetické pole Země, tedy jeho aktuální směr v době výstavby. K jeho určení sloužil už tehdy kompas. Nejznámější je Mauzoleum prvního císaře dynastie Čchin s tzv. terakotovou armádou, rozsáhlým souborem terakotových figurín.\n"}
{"id": "1136911", "url": "https://cs.wikipedia.org/wiki?curid=1136911", "title": "Solatia pacis", "text": "Solatia pacis\n\nSolatia pacis (tj. česky \"Potěšení z míru\" či \"Radosti z míru\") je česká zpěvohra z 18. století. Zachoval se k ní pouze opis libreta, hudba se nedochovala, a ani totožnost autora, který je na rukopise označen iniciálami „A. B. M. z Gl.“, nebyla rozluštěna.\n\nJediný rukopis zpěvohry nalezl roku 1891 v archivu hraběcího rodu Černínů v Jindřichově Hradci historik Josef Kalousek a otiskl jej v rámci studie \"Dvoje rýmované skládání o věcech sedlských\" v 65. čísle Časopisu Muzea království českého. Zpěvohra oslavuje uzavření míru s Pruskem a podle dobových narážek určil Kalousek její vznik na rok 1763, po Hubertusburském míru, zatímco Tomislav Volek v 60. letech 20. století kladl vznik díla do 40. let 18. století, tj. po Berlínském míru (1742) nebo pravděpodobněji Drážďanském míru (1745).\n\nPodle poznámek v textu se zpěvohra dělí na recitativy, čtyři árie (jedna z nich je duet a jedna tercet), dvě ariety a závěrečný chorus, tj. trojzpěv všech tří postav. Toto členění však není z textu zcela zřetelné a autor zřejmě usiloval o větší integraci jednotlivých úseků do větších scén. Ačkoliv všechny tři postavy jsou mužské, partie chalupníka měla být zpívána ženským nebo chlapeckým hlasem (altem).\n\nNámětem zpěvohry jsou utrpení, která nese válka venkovskému obyvatelstvu – ani ne tak přímo v podobě válečných událostí, jako spíše nepřímo v podobě mimořádných dávek, rekvizic a povinného ubytování vojska (kvartýru), které přicházejí navíc k již tak tíživým poddanským povinnostem. Současně ve třech postavách zachycuje sociální rozložení venkova: rychtář se snaží prostředkovat mezi vrchností (respektive státem) a poddanými, mezi jejichž nejbohatší zástupce sám patří, sedlák nese zvláště těžce hospodářská břemena, chalupník pak protestuje nejradikálněji. Hádka, v níž se tito tři navzájem trumfují, zobrazuje humorným, ale ne zlomyslným způsobem jejich stavovskou hrdost. Zpěvohra končí loajální oslavou míru a stávajícího světského pořádku. Jazyk skladby je dramatický a výrazný, ale v zásadě spisovný (na rozdíl od mnoha jiných českých zpěvoher ze stejné doby); Josef Kalousek se ostatně domníval, že autorem byl někdo z vyšších stavů.\n\n\nLichtář přichází k sedlákovi a chalupníkovi a pobízí je, aby pospíšili s dílem – totiž s odvody daní a poddanských dávek –, jinak budou zase potíže (recitativ \"Sousedi, co děláte\"). Sedlák si stěžuje na Landiburka (= Branibora), jehož vinou jsou každý den nové daně a trampoty a přitom roboty (arieta \"Nešťastný Landiburk je příčina\"). Lichtář mezitím vypočítává, co je všechno třeba odvést. Domnívá se, že je lepší vše požadované včas odevzdat a mít pokoj, sedlák je však přesně opačného názoru (árie-duet \"Lepší jest, když my to dáme / Lepší jest, když nic nedáme\").\n\nChalupník vyjadřuje pochybnost nad tím, jak lichtářové sběr daní a odvody zvládají a zda si sami nepřilepšují, sedlák se k němu přidává a rozhovor přejde ve slovní potyčku tří stavů (recitativ \"Slyšte lichtáři, naši vůdci… Jako jsem lichtářem v obci naší\" a árie-tercet \"Dávno-li pak jste tak velkým pánem\"). Sedlák se snaží rozvaděného lichtáře a chalupníka zastavit a sděluje jim, že právě přišla zpráva o míru. Sedlák se raduje, že zvláštní daně pominou (arieta \"Budeme mít radovánky\"). Lichtář se chlubí, že o tom věděl již pět neděl, ale nic neřekl. Chalupník mu to vyčítá, ale rovněž se raduje (árie \"Koupím já sobě boty\").\n\nLichtář blahosklonně ukládá poddaným, aby chválili Boha, platili daně královně, ctili své představené a ubytovávali vojsko bez reptání. I on chválí mír (árie \"Lepší jest v pokoji mísa kaše, nežli ve vojně husa, prase\"). Na závět všichni tři vzdávají chválu Bohu a modlí se za císařovnu (sbor \"Tebe Boha chválíme\").\n\n"}
{"id": "1136915", "url": "https://cs.wikipedia.org/wiki?curid=1136915", "title": "Lajkovac", "text": "Lajkovac\n\nLajkovac je malé město a opština v Srbsku, poblíž měst Lazarevac a Valjevo. Rozkládá se v údolí řeky Kolubara, nedaleko od Ibarské magistrály, hlavní cesty ze Srbska do Černé Hory. Podle údajů z roku 2011 žilo ve městě 3 249 obyvatel a v celé v opštině pak 15 341 obyvatel.\n\nPrvní železniční trať vedoucí přes Lajkovac bylo postavena v roce 1908. Vedla tehdy z Obrenovace do Valjeva. O dva roky později město získalo další trať, která vedla do Mladenovace. Těsně před začátkem 1. světové války, začala stavba tratě do Čačaku, ale válečně operace její stavbu pozastavily. Rakousko-Uherská armáda tehdy město napadla a zničila velkou část infrastruktury. Poté však pokračovala ve stavbě trati. Trať byla dokončena v roce 1921 a spojovala Lajkovac se Sarajevem a s mořskými přístavy Dubrovník a Herceg Novi.\nO několik let později byla trať do Obrenovace prodloužena do Bělehradu, což z města udělalo železniční uzel velkého významu. V současnosti tato trať vede z Bělehradu až do Baru a zajišťuje Černé Hoře železniční propojení se zbytkem Evropy.\n\nSoučástí opštiny jsou kromě města Lajkovac i tyto vesnice:\n"}
{"id": "1136916", "url": "https://cs.wikipedia.org/wiki?curid=1136916", "title": "Orkán Daria", "text": "Orkán Daria\n\nDaria byla bouře, která zasáhla západní Evropu koncem ledna 1990. Na Britských ostrovech je nazývána \"Burns’ Day storm\", protože 25. ledna se oslavuje výročí narození básníka Roberta Burnse. Byla součástí série orkánů na počátku roku 1990, k níž patřil také orkán Hertha, orkán Vivian a orkán Wiebke a která byla jednou z největších přírodních katastrof, jež zasáhly Evropu ve 20. století. \n\nOrkán následoval po mimořádně teplém počasí na přelomu let 1989 a 1990. Nad severním Atlantikem se 23. ledna vytvořila studená fronta (tlak poklesl na 972 hektopascalů), která v ranních hodinách ve čtvrtek 25. ledna zasáhla Irsko a odpoledne Skotsko. V noci a následujícího dne orkán postihl Dánsko, Nizozemsko, Belgii, sever Francie a západ Německa. Československému území se vyhnul. Vítr dosahoval v nárazech rychlosti až 172 km/h a zničil okolo tří milionů stromů, bouře byla doprovázena silnými srážkami, které způsobily lokální záplavy, na rozsáhlých územích byla přerušena dodávka elektrického proudu. V důsledku orkánu zahynulo 94 lidí, hmotné škody byly odhadnuty na zhruba šest milionů eur celkově a 1,5 milionu jen na německém území.\n"}
{"id": "1136920", "url": "https://cs.wikipedia.org/wiki?curid=1136920", "title": "PAE Doxa Dramas", "text": "PAE Doxa Dramas\n\nPAE Doxa Dramas GS (řecky ΠΑΕ Δόξα Δράμας ΓΣ – Ποδοσφαιρική Ανώνυμη Εταιρεία Δόξα Δράμας Γυμναστικός Σύλλογος, fotbalový oddíl gymnastického klubu Doxa Dramas) je řecký fotbalový klub z města Drama ve Východní Makedonii a Thrákii, který byl založen v roce 1918. Letopočet založení je i v klubovém emblému. Domácím hřištěm je stadion Doxas Dramas s kapacitou cca 7 000 míst.\nKlubové barvy jsou černá a bílá.\n\nV sezóně 2014/15 hrál třetí řeckou ligu Gama Ethniki.\n\nKruhovému klubovému logu dominuje orel bělohlavý vrhající se po fotbalovém míči. Dále je zde nápis ΔΟΞΑ ΔΡΑΜΑΣ (řecké ΔΟΞΑ neboli DOXA znamená \"sláva\") a letopočet založení 1918.\n\n"}
{"id": "1136924", "url": "https://cs.wikipedia.org/wiki?curid=1136924", "title": "Mistrovství světa ve veslování 1983", "text": "Mistrovství světa ve veslování 1983\n\nMistrovství světa ve veslování 1985 se konalo na Veslařském kanále v (západo)německém Duisburgu. Finálové jízdy se jely ve dnech 3. a 4. září 1983.\n\nKaždoroční veslařská regata trvající jeden týden je organizována Mezinárodní veslařskou federací (International Rowing Federation; FISA) obvykle na konci léta severní polokoule. V neolympijských letech představuje mistrovství světa vyvrcholení mezinárodního veslařského kalendáře a v roce, jenž předchází olympijským hrám, představuje jejich hlavní kvalifikační událost. V olympijských letech pak program mistrovství zahrnuje pouze neolympijské disciplíny.\n\nMuži závodili na trati o délce 2000 m, ženy na trati o délce 1000 m.\n\n"}
{"id": "1136927", "url": "https://cs.wikipedia.org/wiki?curid=1136927", "title": "Pohřebiště rakouských panovníků", "text": "Pohřebiště rakouských panovníků\n\nToto je seznam pohřebišť rakouských panovníků, respektive císařů. Rakouské (od roku 1867 rakousko-uherské) císařství existovalo v letech 1804 až 1918. všichni císaři, s výjimkou Karla I., byli pochováni v Císařské hrobce ve Vídni. Srdce většiny pohřbených panovníků byla až do druhé poloviny 19. století (1878) pohřbena odděleně a nacházejí se za Loretánskou kaplí v Hrobce srdcí augustiniánského kostela ve Vídni. Vnitřní orgány šesti z nich byly uloženy ve Vévodské hrobce katedrály sv. Štěpána ve Vídni.\n\n"}
{"id": "1136929", "url": "https://cs.wikipedia.org/wiki?curid=1136929", "title": "Trafford Leigh-Mallory", "text": "Trafford Leigh-Mallory\n\nSir Trafford Leigh-Mallory, KCB, DSO & Bar (11. července 1892 – 14. listopadu 1944) byl důstojník britské armády a později Royal Air Force.\n\nPo vypuknutí první světové války dobrovolně vstoupil do Britské armády, a jako nižší důstojník pěchoty se zúčastnil několika bitev na západní frontě. Během druhé bitvy u Yper byl raněn a po rekonvalescenci ze zranění se v roce 1916 přihlásil k Royal Flying Corps, kde podstoupil pilotní výcvik a posléze zastával několik nižších velitelských funkcí. V poválečném období zůstal v aktivní službě u \"Royal Air Force\".\n\nV době druhé světové války byl velícím důstojníkem nejprve 12. skupiny, v jejímž čele se zúčastnil bitvy o Británii, a později 11. skupiny Velitelství stíhacího letectva (Fighter Command) RAF, a v roce 1942 převzal velení celého \"Fighter Command\".\nV roce 1944 zastával funkci velitele Spojeneckého expedičního letectva, taktických leteckých sil účastnících se spojeneckého vylodění v Normandii.\n\nZahynul spolu se svou manželkou a dalšími osmi osobami 14. listopadu 1944, když letadlo Avro York, přepravující jej na Cejlon, kde měl převzít funkci vrchního velitele letectva v jihovýchodní Asii, za nepříznivých povětrnostních podmínek havarovalo ve Francouzských Alpách nedaleko Grenoble.\n\nDosáhl hodnosti \"Air Chief Marshal\" a byl hodnostně nejvyšším důstojníkem RAF který za druhé světové války přišel o život při výkonu služby.\n\n"}
{"id": "1136930", "url": "https://cs.wikipedia.org/wiki?curid=1136930", "title": "Carl Sternheim", "text": "Carl Sternheim\n\nCarl Sternheim (1. dubna 1878 Lipsko – 3. listopadu 1942 Brusel) byl německý dramatik, básník a spisovatel, jeden z předních představitelů německého literárního expresionismu. Pocházel z bohaté rodiny židovského původu, jeho bratrem byl filmový producent Julius Sternheim. Svými díly satirizoval především vilémovské měšťáky.\n\nK jeho hrám patří např. \"Die Hose\" (1911), \"Die Kassette\" (1912), \"Měšťan Schippel\" (\"Bürger Schippel\", 1913), \"Der Snob\" (1914) nebo \"Fosílie\" (\"Das Fossil\", 1925).\n\n\n"}
{"id": "1136933", "url": "https://cs.wikipedia.org/wiki?curid=1136933", "title": "Mistrovství světa ve veslování 1984", "text": "Mistrovství světa ve veslování 1984\n\nMistrovství světa ve veslování 1984 se konalo na umělém ostrově Notre Dame na řece sv. Vavřince v kanadském Montréalu. Finálové jízdy se jely 24. srpna 1984.\n\nKaždoroční veslařská regata trvající jeden týden je organizována Mezinárodní veslařskou federací (International Rowing Federation; FISA) obvykle na konci léta severní polokoule. V neolympijských letech představuje mistrovství světa vyvrcholení mezinárodního veslařského kalendáře a v roce, jenž předchází olympijským hrám, představuje jejich hlavní kvalifikační událost. V olympijských letech pak program mistrovství zahrnuje pouze neolympijské disciplíny.\n\nRok 1984 byl rokem olympijským, proto program mistrovství zahrnoval pouze neolympijské disciplíny.\n\nPoprvé byly na program mistrovství zařazeny závody veslařek lehkých vah, zatím jako ukázková disciplína (to umožnilo například domácí Kanadě nasadit do závodu skifařek lehkých vah hned čtyři závodnice). Výsledky ženských závodů nejsou započteny do oficiálního medailového pořadí zemí.\n\nŽenské disciplíny se jely pouze jako ukázkové, nejsou proto započteny do medailového pořadí.\nŽenské disciplíny se jely pouze jako ukázkové, nejsou proto započteny do medailového pořadí.\n"}
{"id": "1136934", "url": "https://cs.wikipedia.org/wiki?curid=1136934", "title": "Kaple svatého Antonína (Nová Ves)", "text": "Kaple svatého Antonína (Nová Ves)\n\nKaple svatého Antonína v Nové Vsi (část města Teplice) je drobnější sakrální stavbou. Kaple je udržována místními obyvateli, kteří v ní denně zvoní.\n\n"}
{"id": "1136935", "url": "https://cs.wikipedia.org/wiki?curid=1136935", "title": "Pavla Gregorová-Holková", "text": "Pavla Gregorová-Holková\n\nPavla Gregorová rozená Holková (* 5. května 1943, Praha) je československá hráčka basketbalu. Je vysoká 171 cm. Je zařazena na čestné listině mistrů sportu.\nZa basketbalové reprezentačního družstva Československa v letech 1963 až 1970 hrála celkem 95 utkání a má podíl na dosažených sportovních výsledcích. Zúčastnila se Mistrovství světa 1967 v Praze - 3. místo a tří Mistrovství Evropy 1964, 1966, 1970, na nichž získala stříbrnou medaili za druhé místo v roce 1966 a bronzovou medaili za třetí místo v roce 1964.\n\nV československé basketbalové lize žen hrála celkem 13 sezón (1960-1973) za družstvo Sparta Praha, s nímž získala v ligové soutěži sedm titulů mistra Československa (1963, 1966-1969, 1970-1972), třikrát druhé místo (1964, 1970, 1973) a třetí místo v roce 1961. V sezóně 1968/69 byla vybrána do All-Stars - nejlepší pětice hráček československé ligy. Je na 88. místě v dlouhodobé tabulce střelkyň československé ligy žen za období 1963-1993 s počtem 1665 bodů. S klubem se zúčastnila 7 ročníků Poháru mistrů evropských zemí v basketbalu žen (PMEZ) s nímž pětkrát hrála finále poháru, z toho jedenkrát byla vítězem Poháru evropských mistrů v roce 1976 a čtyřikrát na druhém místě po prohře ve finále s klubem Daugawa Riga (1964, 1967, 1968, 1972). Dále dvakrát prohrála v semifinále Poháru mistrů proti klubům Wisla Krakov, Polsko (1970) a Daugawa Riga (1973). Na Univerziádě 1965 Budapešť v basketbale získala stříbrnou medaili s družstvem Československa.\n\n\nS klubem Sparta Praha v Poháru mistrů evropských zemí v basketbalu žen (PMEZ), kde je uveden počet zápasů (vítězství - porážky) a celkový výsledek v soutěži:\n\n\n\n\n"}
{"id": "1136936", "url": "https://cs.wikipedia.org/wiki?curid=1136936", "title": "Grant Nicholas", "text": "Grant Nicholas\n\nGrant Nicholas (* 12. listopadu 1967) je velšský rockový zpěvák a kytarista.\n\nNarodil se v jihovelšském Newportu, ale vyrůstal ve vesnici Pwllmeyric. Docházel na monmouthskou školu, kde také ve svých jedenácti letech poprvé veřejně vystupoval. Nejprve hrál na trubku, později přešel ke kytaře. Jeho první skupina se jmenovala Sweet Leaf. Nejčastěji hrál na kytaru Fender Jazzmaster. Později se usadil v Londýně, kde se v devatenácti letech stal členem progresivní rockové skupiny Multi-Story, se kterou vydal album \"Through Your Eyes\". V roce 1992 založil skupinu Feeder a v letech 2009 až 2010 působil v projektu Renegades. V roce 2014 vydal své první sólové album s názvem \"Yorktown Heights\".\n\n"}
{"id": "1136937", "url": "https://cs.wikipedia.org/wiki?curid=1136937", "title": "Quido Dubský z Třebomyslic", "text": "Quido Dubský z Třebomyslic\n\nQuido Dubský z Třebomyslic, německy též Guido Dubsky von Třebomyslic, celým jménem Quido Bohuslav Arnošt Dubský z Třebomyslic (19. března 1835 Brno – 22. února 1907 Vídeň), byl rakouský a moravský šlechtic z rodu Dubských z Třebomyslic a politik, v 2. polovině 19. století poslanec Říšské rady.\n\nPocházel z hraběcího rodu Dubských z Třebomyslic. Jeho otcem byl politik a statkář Emanuel Dubský z Třebomyslic. Původně působil v armádě a vyznamenal se během tažení v roce 1859, 1864 a 1866. V roce 1870 byl povýšen na majora. Armádu opustil v roce 1882 v hodnosti obersta a po smrti otce převzal správu rodového statku v Lysicích. Od roku 1894 byl prezidentem moravsko-slezského lesnického spolku a zasadil se o četná zlepšení v lesním hospodářství.\n\n2. června 1882 byl zvolen na Moravský zemský sněm za kurii velkostatkářskou, II. sbor. Mandát obhájil v zemských volbách roku 1884, zemských volbách roku 1890, zemských volbách roku 1896, zemských volbách roku 1902 a zemských volbách roku 1906. Na sněmu zasedal do své smrti roku 1907.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii velkostatkářskou na Moravě. Mandát obhájil ve volbách roku 1891, volbách roku 1897 a volbách roku 1901. Ve volebním období 1885–1891 se uvádí jako hrabě Guido Dubsky, c. k. generálmajor a statkář, bytem Lysice.\n\nNa Říšské radě se přidal ke klubu Spojené levice, který sdružoval několik ústavověrných politických proudů mezi rakouskými Němci. Tento klub se následně dočasně rozpadl, ale v roce 1890 se Dubský uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice. Po volbách roku 1897 se uvádí jako ústavověrný velkostatkář. Do voleb roku 1901 šel jako kompromisní kandidát Strany ústavověrného velkostatku.\n\nZemřel v únoru 1907 ve Vídni.\n\n"}
{"id": "1136938", "url": "https://cs.wikipedia.org/wiki?curid=1136938", "title": "Klášter Einsiedeln", "text": "Klášter Einsiedeln\n\nKlášter Einsiedeln je benediktinské územní opatství ve švýcarské obci Einsiedeln, v kantonu Schwyz.\n\nRozsáhlá barokní budova s kostelem Panny Marie a svatého Mořice z let 1719–1735 stojí na náměstí naproti radnici. Pozdně barokní kostel podle plánů J. Moosbruggera patří mezi nejvýznamnější barokní stavby ve Švýcarsku. Má výrazně plastické průčelí se dvěma věžemi, vnitřek je bohatě vyzdoben a na stropě jsou rozsáhlé fresky od bratří Asamů. U vchodu stojí kaple s černou Madonou, dřevěnou pozdně gotickou soškou, kterou za staletí úplně pokryly saze ze svíček. Od 17. století má soška zvonovité vyšívané roucho podle španělského zvyku. \n\nV klášteře byla od počátku významná písařská škola a z doby jejího vrcholu koncem 10. století se dodnes zachovalo 67 iluminovaných rukopisů v knihovnách po celém světě. V současnosti má knihovna asi 250 tisíc knih, 1230 rukopisů a 1040 prvotisků. Zvláště významné jsou rukopisy se záznamem církevního zpěvu v neumách z 10. století, jedny z nejstarších notových záznamů vůbec. \n\nKlášter provozuje také známé humanistické gymnázium.\n"}
{"id": "1136939", "url": "https://cs.wikipedia.org/wiki?curid=1136939", "title": "Feeder (hudební skupina)", "text": "Feeder (hudební skupina)\n\nFeeder je velšská hudební skupina. Skupinu založili zpěvák a kytarista Grant Nicholas a bubeník Jon Lee v jihovelšském Newportu v roce 1992. Krátce sestavu doplňoval baskytarista Simon Blight. Do roku 1995 skupina používala název Reel. Téhož roku duo doplnil japonský baskytarista Taka Hirose. Lee zemřel v roce 2002 a nahradil jej Angličan Mark Richardson. Po jeho odchodu v roce 2009 zůstali oficiálními členy jen Nicholas a Hirose, které při koncertech doplňovali další hudebníci. Své první album skupina vydala v roce 1997 a následovalo několik dalších.\n\n\n"}
{"id": "1136944", "url": "https://cs.wikipedia.org/wiki?curid=1136944", "title": "Feeder", "text": "Feeder\n\nFeeder může být:\n\n"}
{"id": "1136948", "url": "https://cs.wikipedia.org/wiki?curid=1136948", "title": "Hana Doušová-Jarošová", "text": "Hana Doušová-Jarošová\n\nHana Doušová roz. Jarošová (* 5. března 1949, Turnov) je československá hráčka basketbalu. Je vysoká 194 cm. Je zařazena na čestné listině zasloužilých mistrů sportu.\n\nPatřila mezi opory basketbalového reprezentačního družstva Československa, za které v letech 1968 až 1976 hrála celkem 144 utkání a má významný podíl na dosažených sportovních výsledcích. Zúčastnila se Olympijských her 1976 (Montreal, Kanada) - 4. místo, dvou Mistrovství světa 1971 v Brazílii - 2. místo a 1975 v Kolumbii - 3. místo, čtyř Mistrovství Evropy 1968, 1972, 1974, 1976, na nichž získala dvě stříbrné medaile za druhá místa v letech 1974 a 1976 a bronzovou medaili za třetí místo v roce 1972. Na Mistrovství Evropy juniorek v roce 1967 (Sardínie, Itálie) s družstvem Československa získala za druhé místo titul vicemistra Evropy. Dvakrát hrála za družstvo žen Výběru Evropy - v roce 1972 v Clermont Ferrand 68:57 a v roce 1976 proti Sovětskému svazu 66:114.\n\nV československé basketbalové lize žen hrála celkem 11 sezón (1966-1977) za družstvo Sparta Praha, s nímž získala v ligové soutěži devět titulů mistra Československa (1966-1969, 1970-1972,1973-1977) a dvakrát druhé místo (1970, 1973). V roce 1974 byla vybrána jako basketbalistka roku a v letech 1968-1976 byla osmkrát vybrána do All-Stars - nejlepší pětice hráček československé ligy. Je na jedenáctém místě v dlouhodobé tabulce střelkyň československé ligy žen za období 1963-1993 s počtem 3868 bodů. S klubem se zúčastnila 9 ročníků Poháru mistrů evropských zemí v basketbalu žen (PMEZ) s nímž čtyřikrát hrála finále poháru, z toho jedenkrát byla vítězem Poháru evropských mistrů v roce 1976 a třikrát na druhém místě po prohře ve finále s klubem Daugawa Riga (1967, 1968, 1972). Dále čtyřikrát prohrála v semifinále Poháru mistrů proti klubům Wisla Krakov, Polsko (1970), Daugawa Riga (1973) a CUC Clermont Ferrrand (1975, 1977). \n\n\nS klubem Sparta Praha v Poháru mistrů evropských zemí v basketbalu žen (PMEZ), kde je uveden počet zápasů (vítězství - porážky) a celkový výsledek v soutěži:\n\n\nDvakrát hrála za družstvo žen Výběru Evropy v Clermont Ferrand, Francie\n\n\n\n"}
{"id": "1136953", "url": "https://cs.wikipedia.org/wiki?curid=1136953", "title": "Five Nights at Freddy's 4", "text": "Five Nights at Freddy's 4\n\nFive Nights At Freddy's 4 je nezávislá hororová hra, kterou vytvořil Scott Cawthon stejně jako předešlé díly ze série Five Night at Freddy's. Byla vydána pro tři platformy: Microsoft Windows (23. července 2015), Android (25. července 2015) a pro iOS (3. srpna 2015). Co se obecného hodnocení týče, pak je hra spíše kritizována za svoji jednoduchost a nezáživnost. Hra se odehrává ve snu malého kluka (syna Willama Aftona, známého také jako Purple Guy).\n\nHráč hraje za dítě, které se stalo obětí ‚Bite of ‘83' (vážné poranění hlavy tohoto dítěte čelistmy animatronika Fredbeara z roku 1983) a ocitá se ve svých nočních můrách, jeho dům, ve kterém se pohybují zohavené a děsivé verze animatroniků z první a druhé hry (Nightmare animatronici). Mezitím chlapec leží v nemocnici a vypadá to že brzy zemře.\n\nPodobně jako v předchozích dílech je nutné kontrolovat pravou a levou stranu své místnosti (v tomto případě pokoje), ale jsou tu přidány postel a skříň bez možnosti kamerového systému.\n\nHráč musí odbíhat k jednotlivým dveřím a pokud uslyší dýchání jakéhokoliv animatronika musí zavřít dveře. Pokud hráč nic neuslyší, teprve potom může použít baterku. Animatronici jsou někdy na okamžik vidět na konci chodby. Pokud vidíte animatronika před dveřmi musíte je zavřít.\n\nDůležité je kontrolovat postel za vámi, kde se jako časovač postupně objevují Nightmare Freddles (menší verze Nightmare Freddyho, počet: 3) a pokud je hráč nestihne včas odehnat baterkou, objeví se Nightmare Freddy a zabije hráčovu postavu. Někdy se na posteli může objevit hlava Nightmare Fredbeara nebo Nightmara.\n\nVe skříni se od druhé noci objevuje Nightmare Foxy a při halloweenském updatu také Nightmare Mangle. Je nutné skříň držet zavřenou tak dlouho, dokud se z Foxyho nebo z Mangle nestane plyšová hračka.\n\nOpět se tu může v páté a šesté noci a v Nightmare módu objevit hlava Nightmare Fredbeara a Nightmara jako na posteli.\n\nNightmare animatronici jsou podobní svým předchůdcům z předešlých dílů, ale jsou podstatně strašidelnější a 'více zohavení' než dříve.\n\nModrý králík jako v předešlých hrách. Společně s Chicou se schovává za dveřmi. Je mužského pohlaví. V Halloweenské verzi je žlutý a z jeho úst vychází záře, avšak styl útoku a pohybu se nemění. Chodí levými dveřmi.\n\nJejí model je převzatý z FNaF 2 (ze starých animatroniků). Komunita Five Nights At Freddy's spekulovala, že Nightmare Chica má tzv. Springlock (mód který umožňuje člověku vlézt do takového kostýmů), ale tuto teorii vyvrátil fakt že Nightmare Chica má velmi velkou čelist a váha této čelisti by mohla poškodit kostru člověka nacházejícího se uvnitř. Má představovat žluté kuře (stejně jako v předešlých hrách), ale má mnohem větší čelisti. Z nějakého důvodu Chica nechodí do hráčova pokoje, ale posílá za hráčovou postavou svůj cupcake s ostrými zuby a svítícíma očima, který většinou nosí v ruce. Je ženského pohlaví. Objevuje se za pravými dveřmi. V halloweenské verzi je žlutá a její vnitřek září. Útočí stejně, ale místo cupcake má dýni, která útočí stejně.\n\nMá při sobě tři své zmenšené verze, které se postupně objevují na posteli. Má dva jumpscary: první, když se hráč otočí k posteli a předtím nehlídá Freddyho zmenšeniny, a druhý, se hráč neotočí vůbec neotočí, pak to vypadá, jako by na hráčovu postavu zaútočil ze skříně. Je mužského pohlaví.\n\nNa vrchní čelisti mu chybí kus kůže a je vidět železný základ čumáku. Nově se v jeho tlamě nachází i jazyk. Jako jeden z mála animatroniků se objevuje ve skříni. Je mužkého pohlaví.\n\nNa vrchní čelisti ji chybí kus kůže a je vidět železný základ čumáku a nově se v její tlamě nachází i jazyk jako u Foxyho. Jako jeden z mála animatroniků se objevuje ve skříni. Je ženského pohlaví.\n\nJe podobný Golden Freddymu, jenže má mnohem větší hlavu a čelisti a má celkově silnější postavu. Má zlatooranžovou barvu a nosí fialový cylindr a motýlek. Objevuje se v páté noci a od čtyř ráno v šesté noci. Na rozdíl od Chicy a Bonnieho hráč nepotřebuje slyšet jeho dech aby stihl včas zavřít dveře a může rovnou posvítit do chodby. Když se Fredbear směje, mění svou pozici z chodby do skříně nebo na postel. Je mužského pohlaví.\n\nJe černá verze Fredbeara se žlutým cylindrem a motýlkem. Je průhledný, když na něho hráč zasvítí baterkou. Když stojí těsně u dveří, můžeme zahlédnout v jeho hlavě něco jako mozek. Jeho jumpscare vypadá tak, že se hráči na obrazovce objeví jeho obličej a ozve se jiný ‚řev‘ než u ostatních animatroniků. Je možné že jeho jumpscare restartuje hru, protože než se hra vrátí do hlavního menu objeví se varování před hlasitými zvuky a epileptickými světly, které se objevuje když spouštíte hru. Objevuje se pouze od čtyř ráno v Nightmare módu a mechanika je stejná jako u Nightmare Fredbeara. Je mužského pohlaví.\n\nNightmare i N. Fredbear mají na břiše druhou zubatou tlamu, protože kluk za kterého hráč hraje viděl Baby (animatronik z FNaF Sister location) jak břichem snědla jeho sestru.\n\nJe převzat z původní FNaF 2, objevuje se většinou ve skříni a u postele. Je ženského pohlaví. Objevuje se také na posteli a má stejný styl jumpscaru jako Nightmare. Patří k hallowenskému updatu. Lze si zvolit speciální noc, kde útočí jen on a rychle. Je hubený má na každé ruce tři dlouhé drápy a má viditelná žebra jako jediný ze všech svých typů z předešlých her.\n\nJe 'plyšová‘ verze Springtrapa z FnaF 3. Neobjevuje se v samotné noci někde v pokoji, ale v krátké hře mezi jednotlivými nocemi zvané Fun with Plushtrap. Při ní se hráč ocitne v chodbě a na bílé židli před ním sedí Plushtrap. Může se pohybovat pouze když na něj hráč nesvítí baterkou. Hráč má za úkol ho zastavit na bílém ‚X‘ kousek před Hráčovou postavou. Hra je časově omezena. Jestliže hráč svítí na Plushtrapa moc často, Plushtrap zmizí. Jestliže však hráč nesvítí vůbec, udělá na něj Plushtrap jumpscare.\n\nJestliže se hráči podaří umístit Plushtrapa na ‚X‘ může poté přeskočit dvě hodiny v nadcházející noci.\n\nV tomto díle mají naznačovat příběh, který se odehrál pět dní před narozeninovou oslavou hráčovy postavy. V každé minihře ovládáte stejnou postavu; malého ubrečeného chlapce.\n\nObjeví se plyšák Fredbeara ve tmě. ozývá se zde hluboký smích. Fredbear řekne: \"What did he do this time? He locked you in your room again. Don't be scared. I am here with you.\" (česky: \"Co zase udělal? Znovu tě zamčel ve tvém pokoji. Neboj se. Jsem tu s tebou.\"). poté se objeví chlapec zamčený ve svém pokoji se svými plyšáky; Freddym, Chicou, Bonniem, Foxym bez hlavy a Fredbearem, který sedí na posteli. Poté co se chlapec pokusí ťukat o pomoc, rozpláče se a lehne si na zem. Fredbear mu oznámí: \"Tomorrow is another day (Zítra je taky den)\".\n\nChlapcem se nachází na stejném místě jako v předchozí minihře, ale jsou zde otevřené dveře. Fredbear: \"You know he is hiding again. You won't stop until you find him. (Ty víš, že se zase schovává. Nemůžeš přestat do té doby, než jej najdeš.)\" Když chlapec odchází z pokoje Fredbear dodá: \"Over there. (Támhle.)\". Další místnost je chodba se starými kyvadlovými hodinami, na kterých sedí zase Fredbear. Napravo se nachází růžově zařízený pokoj a na zemi se válí něco podobného Mangle. Pravá místnost vypadá jako obývák s oranžovým kobercem, gaučem a televizí. Když k ní chlapec příjde, vyděsí jej jeho bratr s Foxyho maskou, který se tam schovával. Chlapec se zase rozbrečí a Fredbear zase oznámí: \"Tomorrow is another day.\"\n\nFredbeara můžete zpozorovat i ve všech dalších minihrách.\n\nChlapec se nachází v pizzerii Fredbear's Family Dinner s ozdobami a balónky, kde pláče schovaný pod stolem. Fredbear: \"He left without you. He knows you hate it here. You are right beside the exit. If you run you can make it. Try, run toward the exit (Odešel bez tebe. Ví, že to tu nesnášíš. Jsi napravo od východu. Když poběžíš, zvládneš to. Zkus běžet k východu)\". Jestliže chlapec půjde nesprávným směrem (pro pozorovatele doleva) řekne Fredbear: \"Don't you remember what you saw? The exit is the other way! Hurry and leave. (Nepamatuješ si, co jsi viděl? Východ je jiným směrem! Pospěš si a odejdi.)\". Když jde chlapec správným směrem (doprava), cestu mu zastoupí člověk ve Fredbearově obleku. Fredbear (plyšák) řekne: \"It's too late. Hurry the other way and find someone who will help! You know what will happen if he cathes you! (Je pozdě. Rychle jinudy a najdi nějakou pomoc! Ty víš, co se stane, když tě chytí)\"! Hráč je nucen změnit směr. V místnosti nalevo se za jedním ze stolů nacházejí stíny dvou animatroniků (Fredbear a Spring Bonnie). Fredbear: \"You can find help if you can get past them. You after be strong (Můžeš najít pomoc, když je obejdeš. Pak budeš silný)\". Hned poté se tam objeví osoba v obleku Fredbeara jako v předchozí místnosti, chlapec si lehne pod stůl a začne brečet. \"Tomorow is another day\". Kdyby se hráč těsně před tím vrátil do předchozí místnosti, uvidí jak za předtím zavřenými červenými dveřmi pomáhá Purple guy jinému muži obléct se do kostýmu Spring Bonnieho.\n\nChlapec se nachází znovu pod stolem jako v předchozí minihře. Fredbear: \"He hates you. You have to get up. You can get out this time, but you have to hurry (Nesnáší tě. Měl by si vstát. Teď už se můžeš dostat ven, ale měl by sis pospíšit).\" Chlapec vyjde ven na ulici, kde potkává dalších pět dětí. Jejich vyprávění je důležité pro odkrytí příběhu hry. Po osmi lokacích dojde domů. Fredbear: \"Be careful (Buď opatrný).\" Když chlapec přijde do svého pokoje, vystraší ho jeho bratr s maskou Foxyho schovaný pod postelí. Chlapec se rozbrečí. \"Tomorrow is another day.\"\n\nChlapec je zavřený v místnosti na náhradní díly a prosí o pomoc. Pak začne brečet na zemi. Plyšový Fredbear se v této místnosti nenachází.\n\nChlapec se nachází před červenými dveřmi v restauraci a okolo něj jsou další tři chlapci v maskách charakterů z první hry s chlapcovým bratrem. Kluci vymýšlí, co by mohli chlapci udělat. Odnesou jej k pódiu, kde stojí Fredbear a Spring Bonnie. Nakonec bratr řekne: \"Hey guys, I think the little man said he wants to give Fredbear a big kiss (Hej kluci, myslím že tenhle malej chlapík říkal, že chce dát Fredbearovi velkou pusu)!\" Kluci strčí chlapcovu hlavu do tlamy Fredbeara a ten po chvíli jeho hlavu kousnutím rozdrtí. Plyšový Fredbear se zde nenachází.\n\nChlapec se nachází na tmavém místě se svými hračkami a slyší bratrův hlas: \"Can you hear me? I don't know if you hear me. I'm sorry (Slyšíš mne? Nevím jestli mne můžeš slyšet. Promiň).\" spustí se dojemná klavirní hudba. Fredbear: \"You're broken. We are still your friends. Did you still believe that? I am still here. I will put you back together (Jsi rozbitý. Jsme stále tví přátelé. Věřil jsi tomu vždy? Jsem stále tady. Dám tě zpátky dohromady).\" Všichni postupně zmizí. Když mizí i chlapec ozývá se zvuk pískání nemocničního přístroje pro měření pulsu.\n\n\n"}
{"id": "1136955", "url": "https://cs.wikipedia.org/wiki?curid=1136955", "title": "Climbing Trees", "text": "Climbing Trees\n\nClimbing Trees je velšská hudební skupina. Vznikla v roce 2011 v jihovelšském městě Pontypridd. Rozhlasová stanice BBC Radio Wales kapelu v únoru 2013 označila za skupinu týdne. Mezi květnem 2012 a únorem 2013 skupina ve nahrávacím studiu nahrála své debutové album nazvané \"Hebron\". Vydáno bylo v srpnu 2013. V roce 2014 skupina oznámila záměr natočit další desku. Ta nakonec dostala název \"Borders\" a vyšla v červenci 2016.\n\n\n"}
{"id": "1136957", "url": "https://cs.wikipedia.org/wiki?curid=1136957", "title": "The Joy Formidable", "text": "The Joy Formidable\n\nThe Joy Formidable je velšská hudební skupina. Vznikla po rozpadu skupiny Sidecar Kisses, ve které působili zpěvačka a kytaristka Ritzy Bryan a baskytaristka Rhydian Dafydd. Ke dvojice se přidal bubeník Justin Stahley, kterého později (2009) nahradil Matthew James Thomas. Svůj první singl nazvaný „Austere“ skupina vydala v červenci roku 2008. V prosinci 2008 skupině vyšlo osmipísňové EP nazvané \"A Balloon Called Moaning\". V lednu 2011 vyšla první dlouhohrající deska \"The Big Roar\" následovaná o dva roky novějším albem \"Wolf's Law\". Další album nazvané \"Hitch\" vyšlo v březnu roku 2016.\n\n"}
{"id": "1136959", "url": "https://cs.wikipedia.org/wiki?curid=1136959", "title": "August Fries", "text": "August Fries\n\nAugust Fries von Friesenburg (8. července 1841 Vöslau – 29. dubna 1918 Černá Hora), byl rakouský a moravský šlechtic a politik, v 2. polovině 19. století poslanec Říšské rady.\n\nPocházel z původně říšskoněmecké měšťanské rodiny z Porýní, která v roce 1836 získala statek Černá Hora na Moravě. Jeho otec hrabě Moriz Fries (zemřel roku 1887) byl legačním radou. August měl hraběcí titul. Statek Černá Hora měl podle údajů z konce 19. století výměru 2028,9 ha. Součástí statku byl parní pivovar, kruhová cihelna, palírna, pila a dva mlýny.\n\nV roce 1872 se jeho manželkou stala Anna Strachwitz. Jejich dětmi byli: Moriz Georg Ludwig Augustus (narozen 1873), Theresia Maria Augusta Antonina Benedicta (narozena 1874) a Georg Hubertus Antonius Augustus (narozen 1875). V roce 1905 byl Augustovi udělen predikát z Friesenburgu. Napsal dějiny svého rodu.\n\nPůsobil jako poslanec Říšské rady (celostátního parlamentu Předlitavska), kam usedl v doplňovacích volbách roku 1889 za kurii velkostatkářskou na Moravě. Nastoupil 8. prosince 1889 místo Arnošta Egona Fürstenberga. Mandát obhájil ve volbách roku 1891. Slib složil 23. dubna 1891. Ve volebním období 1885–1891 se uvádí jako hrabě August Fries, statkář, bytem Černá Hora.\n\nV roce 1890 se na Říšské radě uvádí jako poslanec bez klubové příslušnosti. Bezprostředně po volbách roku 1891 je zmiňován jako člen tzv. Strany středu. Koncem roku 1891 zasedal v Hohenwartově klubu (tzv. Strana práva), který sdružoval konzervativní a federalistické politiky.\n\nKoncem 19. století se zapojil i do zemské politiky. V zemských volbách roku 1890 byl zvolen na Moravský zemský sněm, za kurii velkostatkářskou, II. sbor. Na zemském sněmu je v roce 1890 uváděn coby kandidát Strany středu.\n\nZemřel v dubnu 1918.\n"}
{"id": "1136960", "url": "https://cs.wikipedia.org/wiki?curid=1136960", "title": "Dana Klimešová", "text": "Dana Klimešová\n\nDana Klimešová roz. Ptáčková (* 28. května 1952, Olomouc) je československá hráčka basketbalu. Je vysoká 190 cm. Je zařazena na čestné listině zasloužilých mistrů sportu.\nPatřila mezi opory basketbalového reprezentačního družstva Československa, za které v letech 1971 až 1981 hrála celkem 202 utkání a má významný podíl na dosažených sportovních výsledcích. Zúčastnila se Olympijských her 1976 (Montreal, Kanada) – 4. místo, Mistrovství světa 1975 v Kolumbii – 3. místo, šesti Mistrovství Evropy 1972, 1974, 1976, 1978, 1980, 1981, na nichž získala dvě stříbrné medaile za druhá místa v letech 1974 a 1976 a tři bronzové medaile za třetí místa v letech 1972, 1978 a 1981. Na Mistrovství Evropy juniorek v roce 1971 (Subotica, Jugoslávie) s družstvem Československa získala za druhé místo titul vicemistra Evropy. Hrála za družstvo žen Výběru Evropy v roce 1978 v Polsku (Poznaň) proti Sovětskému svazu (76:113).\n\nV československé basketbalové lize žen hrála celkem 10 sezón (1970-1978, 1980-82) za družstvo Sparta Praha, s nímž získala v ligové soutěži osm titulů mistra Československa (1970-1972,1973-1978, 1981) a dvakrát druhé místo (1973, 1982). V letech 1977 a 1978 byla vybrána jako basketbalistka roku a v letech 1973-1978 byla pětkrát vybrána do All-Stars – nejlepší pětice hráček československé ligy. Je na 22. místě v dlouhodobé tabulce střelkyň československé ligy žen za období 1963-1993 s počtem 3189 bodů. S klubem se zúčastnila 9 ročníků Poháru mistrů evropských zemí v basketbalu žen (PMEZ) s nímž se stala třikrát finalistou poháru, z toho jedenkrát vítězem Poháru mistrů v roce 1976 a dvakrát na druhém místě po prohře ve finále s klubem Daugawa Riga (1972) a GS San Giovanni, Itálie (1978). Dále čtyřikrát prohrála v semifinále Poháru mistrů proti Wisla Krakov, Polsko (1970), Daugawa Riga (1973) a CUC Clermont Ferrrand (1975, 1977). \n\n\nS klubem Sparta Praha v Poháru mistrů evropských zemí v basketbalu žen (PMEZ), kde je (uveden počet zápasů (vítězství – porážky) a celkový výsledek v soutěži:\n\n\nHrála za družstvo žen Výběru Evropy v Polsku Poznaň 31.05.1978 proti Sovětskému svazu (76:113). Její spoluhráčkou byla Hana Brůhová-Peklová\n\n\n\n"}
{"id": "1136961", "url": "https://cs.wikipedia.org/wiki?curid=1136961", "title": "Juliette Lewis", "text": "Juliette Lewis\n\nJuliette Lewis (* 21. června 1973) je americká herečka a zpěvačka. Narodila se v Los Angeles jako dcera herce Geoffreyho Lewise. Koncem osmdesátých let začala hrát v televizních seriálech a také filmech. Zas svůj herecký výkon získala nominace na Oscara, Zlatý glóbus a Cenu Emmy.\n\nHrála například ve filmech \"Smrt přišla brzy\" (1990), \"Večernice\" (1996), \"Od soumraku do úsvitu\" (1996) a \"Mocná síla soucitu\" (2010). V roce 2003 založila rockovou hudební skupinu Juliette and the Licks, se kterou vydala dvě dlouhohrající desky. V roce 2009 vydala první sólové album nazvané \"Terra Incognita\".\n\n"}
{"id": "1136963", "url": "https://cs.wikipedia.org/wiki?curid=1136963", "title": "Alfa Reticuli", "text": "Alfa Reticuli\n\nAlfa Reticuli je nejjasnější hvězda v souhvězdí Sítě. Jde o jasného obra spektrální třídy G<nowiki>8</nowiki> o zdánlivé hvězdné velikosti 3,3. Jeví se jako samostatná hvězda vzdálená od Země 162 světelných let. Vzhledem k tomu, že se nachází daleko na jihu, je nejlépe pozorovatelná z jižní polokoule a lze ji spatřit pouze jižně od 27,5° severní zeměpisné šířky.\n\nHvězda má více než trojnásobek sluneční hmotnosti a její stáří je asi 330 milionů let.\n\nBylo pozorováno rentgenové záření z hvězdy o intenzitě 3×10 W.\n"}
{"id": "1136971", "url": "https://cs.wikipedia.org/wiki?curid=1136971", "title": "P.A. Works", "text": "P.A. Works\n\nP.A. Works ( 株式会社ピーエーワークス, \"Kabušiki gaiša Pí É Wákusu\") je japonské animační studio založené v roce 2000.\n\n\n"}
{"id": "1136972", "url": "https://cs.wikipedia.org/wiki?curid=1136972", "title": "The Alarm", "text": "The Alarm\n\nThe Alarm je velšská hudební skupina. Vznikla v severovelšském městě Rhyl v roce 1981. Původní sestavu tvořili dva Velšané (zpěvák a kytarista Mike Peters a baskytarista Eddie Macdonald) a dva Angličané (kytarista Dave Sharp a bubeník Nigel Twist). Později se ve skupinbě vystřídalo několik dalších hudebníků a jediným stálým členem zůstal Peters. Své první EP s názvem \"The Alarm\" skupina vydala v roce 1983 (vydavatelství I.R.S. Records). První dlouhohrající deska \"Declaration\" následovala v únoru 1984.\n\n"}
{"id": "1136980", "url": "https://cs.wikipedia.org/wiki?curid=1136980", "title": "Mistrovství světa v plážovém fotbale", "text": "Mistrovství světa v plážovém fotbale\n\nMistrovství světa v plážovém fotbale je nejdůležitějším turnajem národních reprezentací v této variantě fotbalu. Poprvé ho uspořádala roku 1995 organizace Beach Soccer Worldwide na pláži Copacabana, roku 2005 převzala záštitu nad soutěží FIFA a od té doby nese oficiální anglický název FIFA Beach Soccer World Cup. Hraje se jednou za dva roky (do roku 2009 se mistrovství konalo každoročně).\n\nZávěrečného turnaje se účastní šestnáct týmů postoupivších z kontinentálních kvalifikací (pět z Evropy, po třech z Jižní Ameriky a Asie, po dvou ze Severní Ameriky a Afriky a jeden z Oceánie), které hrají ve čtyřech čtyřčlenných skupinách, z nichž postupují dva nejlepší týmy do závěrečné vyřazovací fáze o titul.\n\nDo roku 2007 se všechny šampionáty konaly v Brazílii. Brazilci jsou jediným týmem, který se zúčastnil všech osmnácti ročníků turnaje a také jsou historicky nejúspěšnější: třináctkrát vyhráli, jednou byli druzí, dvakrát třetí, jednou čtvrtí a teprve v roce 2015 vypadli ve čtvrtfinále. Dosud se v závěrečné fázi mistrovství představilo 42 zemí. Česká reprezentace v plážovém fotbale mezi nimi dosud nebyla; nejblíže účasti se ocitla v roce 2008, kdy v přímém zápase o postup prohrála se Španělskem.\n\n"}
{"id": "1136984", "url": "https://cs.wikipedia.org/wiki?curid=1136984", "title": "Martina Pechová-Jirásková", "text": "Martina Pechová-Jirásková\n\nMartina Pechová roz. Jirásková (* 20. března 1952, Praha) je československá hráčka basketbalu. V médiích je uváděna s křestním jménem Marta. Je vysoká 190 cm. Je zařazena na čestné listině zasloužilých mistrů sportu.\n\nPatřila mezi opory basketbalového reprezentačního družstva Československa, za které v letech 1972 až 1976 hrála celkem 126 utkání a má významný podíl na dosažených sportovních výsledcích. Zúčastnila se Olympijských her 1976 (Montreal, Kanada) – 4. místo, dvou Mistrovství světa 1971 v Brazílii – 2. místo a 1975 v Kolumbii – 3. místo, čtyř Mistrovství Evropy 1970, 1972, 1974, 1976 na nichž získala dvě stříbrné medaile za druhá místa v letech 1974 a 1976 a bronzovou medaili za třetí místo v roce 1972. S družstvem Československa na Mistrovství Evropy juniorek v roce 1969 skončila na 7. místě a v roce 1971 (Subotica, Jugoslávie) získala za druhé místo titul vicemistra Evropy. Hrála za družstvo žen Výběru Evropy v roce 1972 ve Francii (Clermont Ferrand) s výsledkem 68:57.\n\nV československé basketbalové lize žen hrála celkem 8 sezón (1969–1977) za družstvo Sparta Praha, s nímž získala v ligové soutěži šest titulů mistra Československa (1970–1972,1973–1977) a dvakrát druhé místo (1970, 1973). V sezónách 1971–1976 byla čtyřikrát vybrána do All-Stars – nejlepší pětice hráček československé ligy. Je na 57. místě v dlouhodobé tabulce střelkyň československé ligy žen za období 1969–1977 s počtem 2122 bodů. S klubem se zúčastnila 6 ročníků Poháru mistrů evropských zemí v basketbalu žen (PMEZ) v němž se stala s klubem Sparta Praha dvakrát finalistou poháru, z toho vítězem Poháru mistrů v roce 1976 a na druhém místě po prohře ve finále s klubem Dugawa Riga (1972). Dále čtyřikrát prohrála v semifinále Poháru mistrů proti Wisla Krakov, Polsko (1970), Daugawa Riga (1973) a CUC Clermont Ferrrand (1975, 1977). \n\n\nS klubem Sparta Praha v Poháru mistrů evropských zemí v basketbalu žen (PMEZ), kde je (uveden počet zápasů (vítězství–porážky) a celkový výsledek v soutěži:\n\n\nHrála za družstvo žen Výběru Evropy v Clermont Ferrand, Francie dne 6. 6.1972 proti Clermont Ferrand 68:57, spoluhráčkou byla Hana Doušová-Jarošová\n\n\n\n"}
{"id": "1136988", "url": "https://cs.wikipedia.org/wiki?curid=1136988", "title": "Kozmoděmjansk", "text": "Kozmoděmjansk\n\nKozmoděmjansk (, resp. ) je město v Marijské republice v Ruské federaci. Nachází se na řece Volze na vysokém pravém břehu Čeboksarské přehradní nádrže ve vzdálenosti 104 km jihozápadně od Joškar-Oly. Má 20 628 obyvatel (2015)\n\nVe městě se narodil hudební skladatel Andrej Ešpaj.\n\n"}
{"id": "1136990", "url": "https://cs.wikipedia.org/wiki?curid=1136990", "title": "Volžsk", "text": "Volžsk\n\nVolžsk (, ) je město v Marijské republice v Ruské federaci. Nachází se na řece Volze na levém břehu Kujbyševské přehradní nádrže v nejjižnějším místě republiky ve vzdálenosti 101 km jihožně od Joškar-Oly a 49 km od Kazaně. Má 54 701 obyvatel (2015)\n\nOd roku 2003 ve městě působí hokejový klub Ariada-Akpars Volžsk.\n\n"}
{"id": "1136991", "url": "https://cs.wikipedia.org/wiki?curid=1136991", "title": "Matúš Hruška", "text": "Matúš Hruška\n\nMatúš Hruška (* 17. září 1994 v Žilině) je slovenský fotbalový brankář a mládežnický reprezentant, od roku 2017 hráč klubu FK Dukla Praha.\n\nSvoji fotbalovou kariéru začal v MŠK Žilina, odkud v průběhu mládeže zamířil na hostování do MŠK Púchov, kam v roce 2010 přestoupil. Po sezoně 2012/13, kterou strávil na hostování v FK Senica, se propracoval do prvního týmu. V zimním přestupovém období ročníku 2014/15 odešel hostovat do TJ Spartak Myjava. V létě 2015 do týmu přestoupil.\nPo odhlášení A-týmu Myjavy z nejvyšší slovenské ligy v zimní přestávce ročníku 2016/17 byl nejprve na testech v českém klubu FC Fastav Zlín, nicméně poté zakotvil v týmu ligového konkurenta, FK Dukla Praha.\n\nV roce 2015 se stal členem slovenské mládežnické reprezentace U21.\nSe slovenskou „jedenadvacítkou“ slavil v říjnu 2016 postup z kvalifikace na Mistrovství Evropy 2017 v Polsku. Do závěrečné 23členné nominace pro šampionát jej však trenér Pavel Hapal nezařadil.\n\n"}
{"id": "1136992", "url": "https://cs.wikipedia.org/wiki?curid=1136992", "title": "Zervas and Pepper", "text": "Zervas and Pepper\n\nZervas and Pepper je velšská hudební skupina. Vznikla v roce 2007 v Cardiffu a tvoří ji zpěvačka Kathryn Pepper a kytarista a zpěvák Paul Zervas. V letech 2008 a 2009 skupina vydala dvě EP (vydala je jimi založená nezávislá společnost Zerodeo Records). První dlouhohrající desku nazvanou \"Somewhere in the City\" skupina vydala v květnu 2011, zatímco druhá s názvem \"Lifebringer\" vyšla o dva roky později. Album \"Lifebringer\" bylo nominováno na Welsh Music Prize.\n\n"}
{"id": "1136994", "url": "https://cs.wikipedia.org/wiki?curid=1136994", "title": "Leopold Spiegel", "text": "Leopold Spiegel\n\nLeopold Spiegel (kolem 1680 – 25. dubna 1730 Praha, Svatá říše římská) byl pražský varhanář německého původu.\n\nLepold Spiegel se narodil v jihozápadním Německu. V roce 1721 získal občanská práva v Praze.\n\nMezi jeho varhany patří následující:\n"}
{"id": "1136995", "url": "https://cs.wikipedia.org/wiki?curid=1136995", "title": "Lukáš Urminský", "text": "Lukáš Urminský\n\nLukáš Urminský (* 23. červenec 1992 ve Snině) je slovenský fotbalový brankář, od ledna 2016 bez angažmá.\n\nSvoji fotbalovou kariéru začal v MFK Snina, odkud v průběhu mládeže zamířil do FK Mesto Prievidza. V roce 2010 odešel na hostování do MFK Dubnica. Po roce do týmu přestoupil a propracoval se do prvního týmu. V létě 2011 zamířil hostovat do MFK Nová Dubnica.\n\nPřed sezonou 2014/15 podepsal kontrakt s TJ Spartak Myjava, zde skončil po vzájemné dohodě v lednu 2016.\n\n"}
{"id": "1136997", "url": "https://cs.wikipedia.org/wiki?curid=1136997", "title": "Owari no Seraph", "text": "Owari no Seraph\n\nOwari no Seraph (, známo též pod oficiálním anglickým názvem Seraph of the End) je japonská šónen manga, kterou píše Takaja Kagami, kreslí Jamato Jamamoto a o scénář se jako vedlejší člen tvůrčího týmu stará Daisuke Furuja. Manga vychází od 3. září 2012 v časopisu \"Jump Square\" nakladatelství Šúeiša. Od ledna 2013 pak tvůrčí dvojice začala pod hlavičkou nakladatelství Kódanša vydávat sérii light novel s názvem \"Owari no Seraph: Ičinose Guren, 16-sai no Catastrophe\", která popisuje události odehrávající se devět let před začátkem dění v manze.\nV srpnu 2014 Wit Studio oznámilo přípravu adaptace mangy v podobě stejnojmenného animovaného seriálu. První řada tohoto seriálu se premiérově odvysílala na japonských televizních obrazovkách od 4. dubna do 20. června 2015, druhá řada s názvem \"Owari no Seraph: Nagoja kessen-hen\" se pak vysílala od 10. října do 26. prosince téhož roku.\n\nV roce 2012 se na Zemi objeví neznámý smrtící virus, jenž vyhubí téměř celou lidskou populaci s výjimkou dětí, které ještě nedosáhly věku třinácti let. Spolu s virem se na povrchu Země objeví také upíři, jež si uzurpují vládu nad světem, zbytky lidské populace zotročí a zavlečou do podzemí pro potřeby poskytování krve. Dvanáctiletý sirotek Júičiró se jednoho dne rozhodne spolu se stejně starým sirotkem Mikaelou ostatními dětmi z Hjakujova sirotčince upírům utéct, ovšem jejich plán je odhalen a jediným, komu se podaří na povrch utéct, je díky Mikaelově oběti Júičiró. Na povrchu vstupuje do lidského odboje a přísahá pomstu všem upírům za vyvraždění jeho náhradní rodiny ze sirotčince.\n\n\nMangu \"Owari no Seraph\" Takaji Kagamiho a Jamata Jamamota začalo vydávat nakladatelství Šúeiša po kapitolách v šónen manga měsíčníku \"Jump Square\" 3. září 2012, ve svazcích tankóbon pak 1. ledna 2013. Vedle mangy pak nakladatelství Šúeiša od 1. února do 30. srpna 2013 postupně zveřejnilo prvních osm kapitol mangy v podobě audiokomiksu.\nVe spolupráci se scenáristou Daisukem Furujou a mangakou Renem Aokitou vytvořili Kagami a Jamamoto vedlejší komediální jonkomu \"Serapuči! Owari no Seraph jonkoma-hen\" ( せらぷち!〜終わりのセラフ４コマ編〜), v níž vystupují hlavní postavy z mangy ve stylu čibi. Tato manga se začala vydávat od ledna 2015 na oficiálních webových stránkách mangy \"Owari no Seraph\" a v časopise \"Jump SQ.19\", ale po ukončení vydávání tohoto časopisu v březnu 2015 se manga přesunula do \"Jump Square\", kde vychází spolu s hlavní mangou od dubna 2015. První tankóbon této mangy pak vydalo nakladatelství Šúeiša 4. prosince 2015.\n\nOd 4. ledna 2013 začalo nakladatelství Kódanša vydávat sérii light novel, která se zaměřuje na postavu Gurena Ičinoseho a dění devět let předcházející začátku mangy. Tato série se jmenuje \"Owari no Seraph: Ičinose Guren, džúrokusai no Catastrophe\" ( 終わりのセラフ 一瀬グレン、16歳の破滅, v překladu \"Poslední seraf: Guren Ičinose a katastrofa v šestnácti letech\"), jejím autorem je opět Takaja Kagami a ilustrátorem Jamato Jamamoto. Doposud bylo vydáno šest dílů.\nDalší série light novel od téhož tvůrčího dua se jmenuje \"Owari no Seraph: Kjúkecuki Mikaela no monogatari\" ( 終わりのセラフ　吸血鬼ミカエラの物語, v překladu \"Poslední seraf: Příběh upíra Mikaely\"). Nakladatelství Šúeiša ji začalo vydávat 4. prosince 2015. V této sérii se děj zaměřuje na postavu Mikaely Hjakuji a okolnosti původu upírů. Doposud byl vydán jeden díl.\n"}
{"id": "1136998", "url": "https://cs.wikipedia.org/wiki?curid=1136998", "title": "Eduard Strasburger", "text": "Eduard Strasburger\n\nEduard Adolf Strasburger (1. únor 1844, Varšava – 18. květen 1912, Bonn) byl polsko-německý botanik, odborník v oblasti cytologie rostlin. Jako první popsal dělení buněk rostlin.\n\nVystudoval biologii na univerzitách v Paříži, Bonnu a Jeně, kde získal doktorský titul roku 1866. Poté učil na univerzitě ve Varšavě (1868), Jeně (1869–1880) a Bonnu (1880–1912). Navázal na výzkumy Wilhelma Hofmeistera.\n\nRoku 1877 publikoval v díle \"O oplodnění a dělení buněk\" (\"Über Befruchtung und Zelltheilung\") popis procesu dělení buněk uvnitř zárodečného vaku.\nRoku 1882 zavedl pojem cytoplazma a nukleoplazma. Jeho terminologie se užívá dodnes. V roce 1884 publikoval popis oplodnění kapraďorostů a vyšších rostlin. Roku 1905 získal Zlatou medaili Linného společnosti.\n"}
{"id": "1137002", "url": "https://cs.wikipedia.org/wiki?curid=1137002", "title": "Galleria Eurovea", "text": "Galleria Eurovea\n\nGalleria Eurovea (původně \"Pribina Galleria\") je obchodní část zóny Eurovea na levém nábřeží Dunaje v Bratislavě mezi Starým mostem a mostem Apollo, která se prostírá na 60 000 m² plochy.\n\nObsahuje hlavně prodejny a provozy mezinárodních značek. Má se stát novou hlavní třídou Bratislavy a jedinou nákupní lokalitou ve městě, která vyhoví nejvyšším standardům. Objevily se zde architektonické prvky, které vytvářejí atmosféru skutečné ulice. K otevření došlo 26. března 2010.\n\n"}
{"id": "1137003", "url": "https://cs.wikipedia.org/wiki?curid=1137003", "title": "Hlavní budova Slovenského národního muzea", "text": "Hlavní budova Slovenského národního muzea\n\nHlavní budova Slovenského národního muzea (původně budova \"Zemědělského muzea\") je budova na Dunajském nábřeží v Bratislavě, ve které dnes sídlí Přírodovědecké muzeum Slovenského národního muzea a Generální ředitelství SNM.\n\nPůvodně byla postavena pro pobočku Českého zemědělského muzea, kterou založila v roce 1924 Společnost Slovenského vlastivědného muzea. V roce 1961 se muzeum spojilo se Slovenským národním muzeem v Martině pod společným názvem Slovenské národné múzeum se sídlem v Bratislavě. V současnosti zde sídlí Generální ředitelství Slovenského národního muzea a Prírodovedné múzeum, které je se sbírkou 2,4 mil. předmětů největší svého zaměření na Slovensku.\n\nProjekt byl realizován v letech 1925–1927 podle návrhu architekta Milana Michala Harminca přesto, že podle soutěžní poroty byl uznán za nejlepší a doporučen k dalšímu zpracování projekt Pavla Janáka. Svou roli zde sehrála klasicistní forma, která odpovídala názoru zachycenému v regulativech, ale i místní společenská situace a osobní kontakty Harminca s iniciátory stavby, předními politiky Milanem Hodžou a Vávro Šrobárem. Harminc dokonce sám vybral parcelu na výstavbu muzea a počátkem roku 1924 vypracoval i jeho architektonický návrh. Po vyhlášení výsledků byla realizace navzdory všemu zadána Harmincovi. Kvůli výhradám iniciátorů stavby svůj původní návrh ještě modifikoval podle návrhů ze soutěže. Expozice slavnostně otevřeli 4.5.1930.\n\nStavba, postavená v duchu oficiální monumentality, je třípodlažní hmotou, která vyrůstá z masivní podnože. Dispozičně využívá nepravidelný lichoběžníkový tvar pozemku s velkým centrální sálem v přízemí, kolem kterého obíhá jako konstrukční dvojtrakt.\n\nHlavní čelo budovy je důsledně symetrické. Nad vstupním portikem s předsazeným schodištěm se táhnou přes dvě podlaží dva kanelované novodórské polosloupy, podpírající mohutný tympanon. V něm byl původně umístěn reliéf Oráče s koněm. Podobné výjevy, spojené s rolnickou prací, můžeme najít i na reliéfech mezi okny prvního a druhého podlaží. Boční fasády jsou vertikálně členěny systémem polosloupů nesoucích mohutnou římsu. Bosážový sokl, probíhající přes zvýšené přízemí po celém obvodu, je zakončen kordonovou římsou. Tvoří pevný podstavec pro třípatrový kubus muzea, který je svázán antikizujúcim systémem. Členění nábřežní fasády se dvěma bočními a monumentálním rizalitem ve středu harmonizuje s Rittnerovou Vládní budovou na opačném konci zastavěného bloku podél Dunajského nábřeží.\n\nHlavní vstup do budovy, zvýrazněný prostě řezaným granitovým portálem, vede přes masivní plochý portikus do čtvercové haly, která obsahuje několik symbolů novoantické architektury v různých pseudodórských sloupech v stylizovaném ornamentu perlovky a vejcovky. V prostorách zadního křídla byla původně zřízena kavárna \"Múzeumka\" v úrovni dvou podlaží. Ta se později využívala jako výstavní síň a depozitář, v současnosti slouží znovu původnímu záměru.\n\nPřízemí tvoří výstavní prostory, centrální část jeho půdorysu obsahuje velkou přednáškový sál. Druhé a třetí podlaží poskytuje v 26 sálech instalační plochu pro stálé expozice. Na třetím patře se nachází knihovna. V prostorách pod sedlovou střechou se železobetonovou konstrukcí jsou umístěny depozitáře muzea.\n\nVelký důraz je kladen na výzdobu interiéru - ve vstupních komunikačních prostorách jako i v prostoru kavárny architekt Harminc opakuje antické dekorativní články v souladu s vnější fasádou, především sloupy, polosloupy, trojúhelníkové štíty apod. Systém polosloupů a kanelovaných částí uplatnil i v návrzích mobiliáře.\n\nNa této stavbě architekt dokonale vyjádřil schopnost umělecké tektonické výrazovosti. V projektu SNM se zaměřil jednoznačně na ztvárnění stánku kultury v přísném novoantickom duchu, oproštění od prvků jiných slohů. Budova je jedním z mála zachovaných projevů oficiální architektury dvacátých let na Slovensku.\n\nMilan M. Harminc pracoval v roce 1938 i na projektu adaptace budovy na Slovenský parlament a v letech 1947-1948 vedl rekonstrukční práce kvůli silnému poškození při bombardování Bratislavy během druhé světové války.\n"}
{"id": "1137004", "url": "https://cs.wikipedia.org/wiki?curid=1137004", "title": "Robert Bloch", "text": "Robert Bloch\n\nRobert Albert Bloch (5. dubna 1917, Chicago, Illinois – 23. září 1994, Los Angeles, Kalifornie) byl americký spisovatel science fiction, fantasy, horrorů a thrillerů. Je řazen k autorům tzv. Zlatého věku sci-fi.\n\nNarodil se roku 1919 v Chicagu v německo- židovské rodině bankovního pokladníka, ale vyrůstal v Maywoodu (město v Metropolitní oblasti Chicaga), kam se jeho rodina přestěhovala, když mu bylo pět let. Roku 1929 přišel jeho otec o práci a celá rodina se přestěhovala do Milwaukee ve Wisconsinu, kde jeho matka pracovala jako sociální pracovnice. Studoval zde na Lincoln High School, kde se seznámil se svým životním přítelem Haroldem Gauerem. Roku 1933 si začal dopisovat se svým literární vzorem H. P. Lovecraftem. Školu absolvoval roku 1934 a v tom samém roce publikoval v poloprofesionálním magazínu \"Marvel Tales\" svou první povídku \"Lilies\" (Lilie). V letech 1935–1945 pak publikoval více než sto fantastických a hororových povídek v různých časopisech, jako např. \"Weird Tales\" nebo \"Fantastic Adventures\", některé z nich společně s jinými autory a mnoho z nich pod různými pseudonymy.\n\nJeho prvním románem byl thriller \"The Scarf\" (1947, Šátek), ve kterém popisuje myšlení psychopata, jehož zálibou je vraždění žen. Povídka \"That Hell-Bound Train\" (1958, Vlak do pekla)) obdržela cenu Hugo. Velikou pozornost čtenářů mu přineslo filmové zpracování jeho horroru \"Psycho\" (1959) režiséra Alfreda Hitchcocka, ke kterému napsal dvě pokračování a které mu zajistilo místo scenáristy v Hollywoodu. Některé své scénáře později přepracoval do románové podoby. Románem \"Strange Eons\" (1978, Podivný věk) se zařadil mezi pokračovatele Lovecraftova \"Mýtu Cthulhu\". Za celý svůj život napsal na 400 povídek, dvacet románů a mnoho filmových scénářů. Zemřel roku 1994 na rakovinu.\n\n\n\n\n\n"}
{"id": "1137005", "url": "https://cs.wikipedia.org/wiki?curid=1137005", "title": "Incheba", "text": "Incheba\n\nVýstaviště Incheba Expo je největší výstavní komplex v Bratislavě. Nachází se na pravém břehu Dunaje, v největší bratislavské městské části Petržalka.\nProjekt vytvořil architekt Vladimír Dedeček. V původním projektu se počítalo s tím, že komplex se stane základem nového centra města, počítalo se s velkou výstavbou a mnohými objekty, jakož i s přístavem na Dunaji. Celý projekt nebyl kvůli finanční náročnosti realizován, později byl přepracován a zrealizován v omezeném rozsahu.\n\nJméno \"Incheba\" je zkratkovým slovem anglického \"International Chemical Bratislava\".\n\nIncheba se nachází na Einsteinově ulici, areál je ohraničen z jižní strany dálnicí spojující hraniční přechod s Rakouskem a Přístavní most uprostřed Einsteinovy ulice, z východní strany mostem SNP a Panonskou cestou, ze severní a západní strany Vídeňskou cestou.\n\nAreál Incheby disponuje několika velkými multifunkčními halami, pozemním parkovištěm s velkým počtem parkovacích míst, parkovištěm na prvním patře vedle jedné z hal, výškovou budovou a hotelem Incheba.\n\nIncheba je místem, kde se každoročně konají mnohé akce především kulturního, sportovního a společenského charakteru, například tenisové turnaje, veletrhy jako například Coneco a jiné. \n\n"}
{"id": "1137012", "url": "https://cs.wikipedia.org/wiki?curid=1137012", "title": "Kepler-62f", "text": "Kepler-62f\n\nKepler-62f je extrasolární planeta obíhající spolu s dalšími čtyřmi planetami hvězdu Kepler-62 (spektrální třídy K2V) vzdálenou přibližně 1 200 světelných let (370 parseků) od Země v souhvězdí Lyry. Planeta se nachází v tzn. obyvatelné zóně, což znamená, že na jejím povrchu se může udržet voda v kapalném stavu. Patrně se jedná o terestrické (kamenné) těleso a mohl by se na jeho povrchu vyskytovat oceán. Astronomové se podle získaných dat domnívají, že by planeta mohla mít teoreticky i svůj vlastní měsíc (poskytnutá data ale nejsou natolik přesná, aby se tyto informace mohly potvrdit). Každopádně Kepler-62f patří mezi planety velmi podobné Zemi s vhodnými podmínkami pro vznik mimozemského života. Faktem je, že celá hvězdná soustava je o asi 2 miliardy let starší než sluneční soustava. \n\nMateřská hvězda\nSpektrální klasifikace - K\nPlaneta\n\n"}
{"id": "1137013", "url": "https://cs.wikipedia.org/wiki?curid=1137013", "title": "Bohuslav Zámečník", "text": "Bohuslav Zámečník\n\nBohuslav Zámečník (* 21. června 1948, Sokolov) je český adventistický duchovní. \n\nRodiče byli katolíci, otec přesídlil po válce z Jižních Čech do Habartova a poté, když se oženil, do Sokolova. Rodiče konvertovali k Církvi adventistů sedmého dne, navštěvovali Karlovarský sbor. Matka byla soukromá porodní asistentka a poté porodní sestra v Sokolovské nemocnici. Otec byl kovář. Kvůli svému náboženskému přesvědčení musel několikrát změnit pracovní místo. Pracoval na dolech a ve stavebnictví. \n\nBohuslav nemohl z náboženských důvodů studovat, vyučil se instalatérem a později jako dospělý elektrikářem. Pracoval na dolech a v 38 letech nastoupil duchovenskou práci, jako člen Církve adventistů sedmého dne. Působil jako kazatel a jako vězeňský kaplan. \n\n"}
{"id": "1137017", "url": "https://cs.wikipedia.org/wiki?curid=1137017", "title": "Klokánek", "text": "Klokánek\n\nKlokánek může být obecně označení nedospělého klokana. Zvláště může jít o:\n"}
{"id": "1137019", "url": "https://cs.wikipedia.org/wiki?curid=1137019", "title": "Václav Šidlík", "text": "Václav Šidlík\n\nVáclav Šidlík (23. listopadu 1884 Úhonice – 17. května 1952 Nouzov) byl český sochař, člen československých legií v Rusku, československý generál a organizátor odboje během Pražského povstání v Unhošti.\n\nNarodil se v roce 1884 v Úhonicích v rodině řezníka a hostinského Václava Šidlíka. V roce 1900 začal studovat Uměleckoprůmyslovou školu v Praze. Po zakončení studia se živil jako sochař a medailér. V roce 1913 odešel za prací do Ruska.\n\nDne 30. dubna 1914 byl v Kyjevě zapsán do České družiny, konkrétně do 3. roty. V tomto roce také bojoval u Krakova. V červnu 1916 byl povýšen na praporčíka a opustil Českou družinu. Koncem roku 1916 velel strážnému oddílu u štábu v Remčicích. Dne 21. června 1917 byl jmenován velitelem půlroty 8. roty, se kterou bojoval v bitvě u Zborova. Zde byl raněn do pravé ruky. Za hrdinství v boji získal ruské státní vyznamenání Šavli Řádu sv. Jiří. Zpět do Československa se vrátil 2. ledna 1919 jako velitel I. praporu 21. československého střeleckého pluku. Účastnil se bojů na Těšínsku a Slovensku. Dne 29. prosince 1922 byl povýšen do hodnosti plukovníka. Dne 1. května 1928 byl jmenován brigádním generálem. V roce 1933 byl ustanoven velitelem 24. pěší brigády a 30. června 1934 se stal velitelem 2. horské brigády. \n\nOd ledna 1945 organizoval spolu s ilegálním Národním výborem v Unhošti přípravu na ozbrojené povstání proti okupaci. Při zahájení povstání 5. května 1945 převzal v Unhošti vojenské velení a řídil ozbrojené akce. Velel a formoval strážné oddíly a povolávání 260 unhošťských mužů. Řídil odzbrojování německých stráží v Unhošti a okolí, střežení významných objektů, ochranu státního majetku a shromažďování ukořistěného nepřátelského majetku. Za tuto činnost získal v roce 1945 Československý válečný kříž 1939.\n\nVáclav Šidlík zemřel dne 17. května 1952 v Nouzově na srdeční selhání. Pohřben byl na Olšanském hřbitově v Praze. \n\n"}
{"id": "1137020", "url": "https://cs.wikipedia.org/wiki?curid=1137020", "title": "US Open 2015 – dvouhra vozíčkářů", "text": "US Open 2015 – dvouhra vozíčkářů\n\nObhájcem titulu soutěže dvouhry vozíčkářů na newyorském grandslamu US Open 2015 byl 31letý Japonec Šingo Kunieda.\n\nFinále vyhrál nejvýše nasazený Šingo Kunieda, který v něm zdolal nenasazeného Francouze Stéphana Houdeta po třísetovém průběhu 6–7, 6–3 a 6–2. Vítězství znamenalo jeho šestý titul z Flushing Meadows, když soutěž již vyhrál v letech 2007, 2009, 2010, 2011 a 2014.\n\nKunieda tak podruhé v řadě ovládl všechny tři grandslamové dvouhry hrané v kalendářní sezóně, když triumfoval i na předcházejících Australian Open 2015 a French Open 2015. Potvrdil tím dominanci ve vozíčkářkském tenisu, když vybojoval 50 titul a jeho zápasová bilance činila 318-49.\n\nDo žebříčku okruhu NEC Tour si šampion připsal 800 bodů a získal odměnu .\n\n"}
{"id": "1137022", "url": "https://cs.wikipedia.org/wiki?curid=1137022", "title": "Aaron Turner", "text": "Aaron Turner\n\nAaron Turner (* 7. listopadu 1977 Santa Fe) je americký kytarista, zpěvák, skladatel a grafik, známý zejména pro své dlouholeté působení v americké post metalové skupině Isis. Je zakladatelem vydavatelství Hydra Head Records a SiGe Records a autorem mnoha obalů alb. V současnosti žije v Seattlu v USA.\n\nJeho otec byl spisovatelem a matka učitelkou. Jako malý se s rodiči přestěhoval do Santa Fe, Nové Mexiko, USA, kde strávil dětství a vyrůstal. Jak osmnáctiletý se přestěhoval do Bostonu, kde začal studovat na School of the Museum of Fine Arts. Zde v roce 1995 založil své první vydavatelství Hydra Head Records.\n\nV roce 2003 se Turner přestěhoval z Bostonu na západní pobřeží, do Los Angeles, kam přesunul i Hydra Head Records a Isis. V roce 2009 se přestěhoval z Los Angeles do Seattlu a přenesl sem i Hydra Head Records. V září téhož roku se oženil se svou dlouholetou partnerkou Faith Coloccia.\n\nTurner založil Isis na podzim roku 1997 spolu se svým spolubydlícím Jeffem Caxideom, budoucím baskytaristou.\n"}
{"id": "1137023", "url": "https://cs.wikipedia.org/wiki?curid=1137023", "title": "Prustka obecná", "text": "Prustka obecná\n\nPrustka obecná (\"Hippuris vulgaris\") je vodní rostlina, jediný druh rodu prustka který se v české přírodě vyskytuje. Je vytrvalou bylina rozšířenou, vyjma nejteplejších oblastí, po celé Evropě, Severní a Jižní Americe i východní Asii; v tropech však neroste.\n\nV České republice je, podobně jako na Slovensku, rostlinou poměrně vzácnou a je před vyhynutím chráněna zákonem. V Čechách se vyskytuje ojediněle, nejčastěji v dolním Povltaví, Polabí a Poohří, na Moravě ve středním Pomoraví a v Podyjí. Úplně vymizela z rybničnatých oblastí v jižních Čechách a na severní Moravě. Řada původních lokalit zanikla, naopak byly zjištěny nové, z nich některé byly založeny uměle.\n\nRoste ve stojaté nebo jen líně tekoucí vodě, její výška hladiny může kolísat. V tekoucí vodě mívá delší lodyhu unášenou po hladině. Obvykle se vyskytuje u břehů rybníků, tůní, ve slepých ramenech řek, v odvodňovacích kanálech i na rýžových polích v hlinitých a jílovitých půdách tvořících bahnitá dna. Prospívá ve vodách středně obohacených živinami, požadavkem je však dostatek vápníku. Může krátkodobě růst i mimo vodu v silně provlhlém substrátu, kde vytváří celkově drobnější, plazivou suchozemskou formu, špatně ale přezimuje. Nejlépe ji vyhovuje hloubka okolo 30 cm, dokáže však vegetovat i ve vodním sloupci vysokém 200 cm. Je jednou z mála vodních rostlin rostoucích ve studených arktických vodách.\n\nRostlina otevřené vodní hladiny s nevětvenou lodyhou dlouhou 10 až 100 cm (ojediněle i 200 cm) a silnou asi 2 mm. Vyrůstá z tlustého, plazivého, rozvětveného oddenku a je vyplněna provzdušňovacím pletivem (aerenchymem) vytvářející oka okolo středního dutého válce. Lodyha bývá vzpřímená, obloukovitě vystoupavá nebo občas plovoucí, v uzlinách ji vyrůstají vláknité kořínky a je v mnohočetných přeslenech (6 až 12) porostlá listy které jsou čárkovité, celokrajné a vodorovně odstávají. Listy rostoucí pod vodní hladinou bývají dlouhé až 10 cm, žlutozelené a měkké, kdežto listy vynořené nebývají delší než 4 cm a jsou tmavě zelené, tuhé a podobají se jehlicím.\n\nZ úžlabí vynořených listů vyrůstají jednotlivě nebo v hroznech drobné, asi 1 mm velké zelenkavé květy, bývají oboupohlavné nebo jednopohlavné. Jsou bez okvětních lístků, mají jednu tyčinku s prašníkem na tenké nitce a spodní semeník s jedním vajíčkem a nitkovitou čnělku s pérovitou bliznou. Květy se opylují větrem a pro zamezení autogamie dozrává blizna dříve než prašník. Kvetou od května do července a z opylených květů vznikají drobné plody. Jsou to hladké, vejčité, asi 1,5 mm velké nažky které jsou šířeny vodou nebo živočichy. Ploidie druhu je 2n = 32.\n\nRostliny se mohou rozšiřovat semeny (nažkami), která po určitou dobu plavou na hladině a jsou vodou odnášena na příhodné místo, nebo se nalepí na nohy či peří vodních ptáků. Na svých stanovištích se přirozeně rozmnožují rozrůstáním oddenků a z uzlin ponořených lodyh vyrůstají adventní kořínky, z kterých po odlomení mohou lodyhy zakořenit.\n\nNa větších plochách poskytují rostliny svými semeny i mladými listy potravu pro vodní ptactvo a poskytují útočiště pro drobné živočichy.\n\nDruh je často uměle rozmnožován a vysazován do ozdobných zahradních jezírek. Dobře poslouží i pro potřeby chovatelů rybek, jejích potěr nalézá v hustých listech úkryt. Rostlina je více vhodná pro venkovní prostředí než bytová akvária.\n\nPrustka obecná je rostlinou, která se v české přírodě vyskytuje ve stále menším počtu. Za hlavní příčiny tohoto stavu je považováno intenzivní rybniční hospodaření, regulace vodních toků, zánik mrtvých říčních ramen a odvodňování bažinatých území. Pro podporu její ochrany je „Vyhláškou MŽP ČR č. 395/1992 Sb. ve znění vyhl. č. 175/2006 Sb.“ i „Červeným seznam cévnatých rostlin České republiky z roku 2012“ prohlášena a chráněna jako kriticky ohrožený druh.\n\n\n \n"}
{"id": "1137026", "url": "https://cs.wikipedia.org/wiki?curid=1137026", "title": "Okres Blovice", "text": "Okres Blovice\n\nOkres Blovice je označení pro politický okres Blovice, který existoval mezi roky 1949-1960 v rámci Plzeňského kraje. \n\nV roce 1949 byl vládním nařízením ze dne 18. ledna 1949 o územní organisaci okresů v českých zemích založen okres Blovice. Že v nabídce okresních měst bylo i blízké město Nepomuk, vypovídá zápis z blovické kroniky: \"\"O sídlo tohoto okres. národního výboru se také ucházelo město Nepomuk. Přesto že nepomučtí vedoucí představitelé obce jezdili až do Prahy aby okres získali pro Nepomuk, toho nedocílili. Nepřejí okresnímu městu Blovicům což je projevuje často v různých úředních jednáních.\"\" \n\nUstavující schůze Okresního národního výboru proběhla 30. ledna 1949 v sále blovického Lidového domu. Této schůze bylo přítomno na 400 osob, hlavně zastupitelů místních národních výborů, místních akčních výborů Národní fronty a podobně. Za funkcionáře ONV byli zvoleni následující lidé:\nDo tohoto okresu patřila obec Letiny a všechny obce soudních okresů Blovice a Nepomuk, ovšem kromě obcí Bíluky, Chválenice, Měčín, Nebílovský Borek, Nebílovy, Nezbavětice, Petrovice, Předenice, Radkovice, Skašov a Šťáhlavice. Obce, které společně vytvořily okres Blovice, se odtrhly od okresů Plzeň-venkov a Přeštice. V roce 1949 měl tento okres 89 samostatných obcí, ve kterých žilo přes 27 tisíc obyvatel.\n\nONV zahájil činnost dne 1. února 1949, a to v budově staré školy u kostela. Avšak už 12. března 1949 se sídlo přemístilo o několik set metrů severněji do bývalého okresního chudobince, jejichž chovanci se téhož dne přestěhovali do nově upravené budovy v Žinkovech. Nápis \"Ústav pro přestárlé a práce neschopné\" však na budově zůstal ještě mnoho měsíců a budil tak u kolemjdoucích smích. Velikost budovy však nepostačovala požadavkům, a proto byla v roce 1950 provedena přístavba pravého křídla budovy.\n\nPředsedové ONV Blovice:\nV roce 1951 začal ONV Blovice vydávat (spolu s okresním výborem KSČ) vydávat týdeník \"Zpravodaj Blovicka\", který přinášel hospodářské i politické informace z celého okresu. V roce 1959 se název změnil na \"Vpřed\", avšak se zrušením okresu Blovice v roce 1960 zanikl i tento týdeník.\n\nV Blovicích byl umístěn i okresní soud s věznicí, okresní sekretariáty KSČ, OAVNF, JSČZ.SČSP (třída Rudé Armády 146) a SČM, okresní spořitelna, okresní stanice Sboru národní bezpečnosti a okresní Strojní traktorová stanice.\n\nTento okres měl přidělená písmena na poznávacích značkách Č-BH (v letech 1949–53) a BH (v letech 1953–1960). Okresní oddělení Ministerstva vnitra v Blovicích zaznamenalo za rok 1958 54 dopravních nehod v okresu Blovice, při nichž bylo 5 osob usmrceno a 27 těžce zraněno. Avšak v roce 1959 už to bylo 94 nehod, při kterých bylo zabito 6 osob, 53 těžce zraněno a lehce 34.\n\nI po zániku okresu Blovice, zůstaly u malých motocyklů v platnosti původní SPZ. Např. ještě v roce 1963 byla vydaná značka BH 2222 a předtím i BH 0012.\n\nŽe okres Blovice nebude mít pravděpodobně dlouhého trvání, naznačil již novinový článek s nadpisem \"Do Blovic je cesta dlouhá...\" ze dne 6. října 1959: \n\n\"\"Jistě máš milý čtenáři, určitou představu o okresním městě. Když přicházíš do okresního města očekáváš, že tu najdeš nejen všechny okresní úřady a instituce, ale i hospodářské a kulturní středisko celého okresu. Tak i já jsem měl stejnou představu, dokud jsem nepřijel na delší čas do 'okresního' města Blovic. Funguje tu sice Okresní národní výbor a jiné instituce ale... cožpak to dnes stačí k charakteristice okresního města?\" \n\n\"Na příklad stavební ruch. Není. Ať jedeš do Blovic z kterékoliv strany, nikde neuvidíš štíhlý jeřáb - neklamnou známku výstavby. Zamyslíš se a nechápeš. V jiných okresních městech se staví obytné i kulturní domy, stadióny, plavecké bazény. V Blovicích nic takového. Nešťastnému okresnímu městu se již po několik let slibuje slibná perspektiva. Jenže uznejte - v perspektivě se nedá dost dobře bydlet a plány ti střechu nad hlavou nepostaví. Dnes již šedesátiletí kmetové si pamatují, že jim za Rakouska slibovali školu. Nepostavila se, a také za buržoazní republiky k tomu nedošlo. Úkol postavit školu spadl pochopitelně až do naší epochy, která již tolikrát musela odčiňovat příkoří minulosti. Jinde jsem to učinili - ale v Blovicích dosud škola nestojí. (...)\"\n\n\"Věřte nebo nevěřte, ale v Blovicích není ani stálé kino. V tomto městě se dovršuje kulturní revoluce tak, že všechny akce včetně filmu, se konají v sokolovně. V praxi to vypadá tak, že jedna organizace hlídá druhou, aby nepřekročila stanovený čas. (...) Ani hotel tu není. Kdybych byl náhodou neměl v Blovicích známého, který by mne vzal na kvartýr, byl bych musel odjet do Plzně, nebo spát v hotelu v Nepomuku (není to okresní město). V Panském domě sice nějaký ten pokoj je, ale vše je obsazeno personálem, , který právě pro nedostatek bytů nemá kde bydlet. A tak se všechno točí pěkně dokola. Teď by bylo na místě přestat. Ale nedá mi to. V Blovicích není ani pořádná prádelna, ani byfé, kde by přespolní dostali hlt teplé polévky.\" \n\n\"Končím svůj blovický truchtopis a doporučuji, aby vyslali na pouhých čtrnáct dní všichni ti, kteří mohli pomoci a nepomohli. Pravďáček\"\"\n\nOkres zanikl v roce 1960 – 19. března 1960 zanikla místní okresní organizace KSČ a k 30. červnu 1960 byl zrušen i ONV Blovice. Ale i po zrušení okresu (který se stal součástí nově vzniklého okresu Plzeň-jih) v Blovicích zůstalo mnoho okresních institucí – Okresní archiv, muzeum, výbor Svazarmu a dům výchovy.\n\n"}
{"id": "1137029", "url": "https://cs.wikipedia.org/wiki?curid=1137029", "title": "Schwand", "text": "Schwand\n\nSchwand je německý název českých sídel:\n"}
{"id": "1137033", "url": "https://cs.wikipedia.org/wiki?curid=1137033", "title": "Coffee &amp; co", "text": "Coffee &amp; co\n\nCoffee & Co je největší slovenská síť kaváren se sídlem v Bratislavě. Provozuje ji společnost Restaurant System & Management. K září 2009 měla 15 provozů na Slovensku, přičemž jedna z nich je pilotní projekt konceptu \"Coffee & Co Zmrzlinárna\". V České republice od roku 2004 společnost provozuje 18 kaváren. V roce 2009 expandovala první provozem v Budapešti do Maďarska .\n\n"}
{"id": "1137034", "url": "https://cs.wikipedia.org/wiki?curid=1137034", "title": "Sikkimština", "text": "Sikkimština\n\nSikkimština, také nazývaná \"sikkimská tibetština\", \"bhutiština\", \"drenjongké\" (tibetsky: འབྲས་ལྗོངས་སྐད་, Wylie: \"bras ljongs skad\", tedy jazyk údolí rýže), \"dranjoke\", \"denjongka\", \"denzongpeke\" nebo \"denzongke\" je jazyk, který patří mezi tibeto-kinaurské jazyky. Jazyk je používán Bhuty v indickém státě Sikkim a v severovýchodním Nepálu. Sami obyvatelé Sikkimu nazývají svůj jazyk \"Drendzongké\" a svou vlasti jako \"Drendzong\" (tibetsky: འབྲས་ལྗོངས་, Wylie: 'bras-ljongs, tedy „údolí rýže“).\n\nK zapisování sikkimštiny se používá tibetské písmo, které zdědilo po klasické tibetštině. Sikkimská fonologie a slovní zásoba se nicméně výrazně liší od klasické tibetštiny. SIL International tak popisuje sikkimský písemný systém jako „bodhi styl“. Podle SIL International, 68% sikkimských Bhutiů v roce 2001 ovládalo tibetské písmo.\n\nMluvčí sikkimštiny může porozumět jazyku dzongkä, protože lexikální podobnost mezi oběma jazyky je celkem 65 %. Při porovnání se standardní tibetětinou je ale sikkimština lexikálně podobná standardní tibetětině pouze na 42%. Sikkimština byla také ovlivněna do určité míry sousedními jazyky Jolmo a Tamang.\n\nVzhledem k více než staletém úzkém kontaktu s mluvčími nepálštiny a standardní tibetštiny mnoho sikkimů používá oba zmíněné jazyky v každodenním životě.\n"}
{"id": "1137035", "url": "https://cs.wikipedia.org/wiki?curid=1137035", "title": "AirExplore", "text": "AirExplore\n\nAirExplore je slovenská letecká společnost sídlící v Bratislavě, která se momentálně zabývá ACMI pronájmem letadel jiným leteckým společnostem. Momentálně provozuje sedm letadel. \n\n4. září 2010 Boeingu 737-400 společnosti AirExplore letícímu na lince z Verony do Řecka po přistání na řeckém ostrově Kos a dorolovaní na stání začal hořet levý motor. Cestující a posádka opustili letadlo nouzovými východy. Po vyšetření mimořádné události a zjištění pochybení na straně údržbové organizace, která měla na starost toto letadlo před provozováním společností AirExplore, a jeho odstranění, bylo letadlo opět zavedeno do normálního provozu společnosti.\n\nPřepravu cestujících do Řecka společnost zajistila.\n\nAirExplore provozuje jeden Boeing 737-400 (OM-DEX) a šest Boeing 737-800 (OM-FEX, OM-GEX, OM-HEX, OM-IEX,OM-JEX, OM-NAS). 28. května 2010 společnosti přiletělo první letadlo Boeingy 737-400 (OM-AEX). Dne 19. dubna 2012 do flotily AirExplore přibyl další Boeing 737-400 s imatrikulační značkou OM-CEX. Dne 31. ledna 2013 přibyl třetí Boeing 737-400 s imatrikulační značkou OM-DEX a dne 29. května 2014 čtvrtý Boeing 737-400 s imatrikulační značkou OM-EEX. 3. října na bratislavské letiště přiletělo první letadlo typu Boeing 737-800 (OM-GEX) a 18. ledna 2015 druhé s poznávací značkou OM-FEX, které AirExplore získalo na leasing od společnosti Aircastle a třetí OM-HEX začátkem února 2015.\n\nV minulosti mělo AirExplore ve flotila i jeden Boeing 737-300 s imatrikulaci OM-BEX, ten však byl v prosinci roku 2013 vrácen leasingové společnosti a jeden Boeing 737-400 s imatrikulaci OM-AEX, který byl v březnu 2015 prodán španělské společnosti ALBASTAR.\n\n\n"}
{"id": "1137036", "url": "https://cs.wikipedia.org/wiki?curid=1137036", "title": "Junior – Speakers", "text": "Junior – Speakers\n\nJunior – Speakers (v různých obdobích také The Speakers, Speakers a Junior) byla česká rocková skupina původem z Brna. Fungovala v letech 1966–1982.\n\nPočátky původně studentského souboru jsou datovány do přelomu let 1964 a 1965, samotná skupina The Speakers vznikla v roce 1966 v brněnských Žabovřeskách. Jejím frontmanem se stal zpěvák Jiří Kameš, přičemž sestava se ustálila o dva roky později. Hráli melodický vícehlasý bigbít, typický byl výrazný Kamešův hlas s brněnským akcentem. Zpočátku vystupovali především na tancovačkách, později však měli i vlastní koncerty, na kterých zazněl kromě převzatých skladeb i vlastní repertoár. V dubnu 1969 se umístili na čtvrtém místě na českobudějovické Jazzuniversiádě, o několik týdnů později natočili ve studiu první písně. Sestavu na přelomu let 1969 a 1970 doplnil klávesista Pavel Smílek a následně skupina vydala první dva singly.\n\nOdešel však kapelník a baskytarista Pavel Pelc a jeho místo nakonec obsadil Vít Kukla. I v dalších letech vydali několik singlů, přičemž původní písně většinou napsal Smílek. Kvůli politickému tlaku na nepoužívání anglických názvů souborů přechodně od roku 1971 působili jako Junior – Speakers a od roku 1973 již výhradně jako Junior. Během roku 1972 došlo k dalším změnám v sestavě, navíc přišly dvě zpěvačky. Protože doba nepřála rockové hudbě, od roku 1974 vystupoval Junior (již bez Smílka) také s popovými zpěváky. Skupina nicméně o rok později nahrála a vydala svoje jediné album \"Hledání radosti\" s texty Josefa Prudila, které však nemělo větší úspěch. Autory většiny skladeb byli zpěvák Kameš (pět písní) a kytarista Millonig (čtyři písně). Během polského koncertního turné došlo 19. března 1976 u Kutna k autonehodě, při které byli kytarista a klávesista těžce zraněni a Kameš po převozu do nemocnice zemřel. Činnost Junioru byla následně obnovena a na pěvecký post nastoupil Jiří Látal. Na popularitu a úspěchy v podobě vydaných gramofonových desek z první poloviny 70. let však již nedokázali navázat a v roce 1982 ukončili činnost.\n\nVe skupině Junior – Speakers se vystřídali následující hudebníci:\n\nNíže je uvedena kompletní diskografie skupiny Junior – Speakers.\n\n\n\n\n\n"}
{"id": "1137042", "url": "https://cs.wikipedia.org/wiki?curid=1137042", "title": "Evelyn Nesbitová", "text": "Evelyn Nesbitová\n\nFlorence Evelyn Nesbitová (25. prosince 1884 Tarentum (Pensylvánie) – 17. ledna 1967 Santa Monica) byla americká modelka a herečka. Pro svůj vzhled a skandální život se stala mediální celebritou počátku 20. století.\n\nJejí rodina zchudla po předčasné smrti otce, pracovala ve Filadelfii jako prodavačka a začala pózovat místním umělcům. V roce 1900 se odstěhovala do New Yorku, kde se stala jednou z nejžádanějších modelek. Její snímky pořídili Otto Sarony a Rudolf Eickemeyer, objevovala se v časopiseckých reklamách, kreslíř Charles Dana Gibson pořídil proslulou karikaturu nazvanou \"Věčná otázka\", portrét Nesbitové z profilu, na kterém má uvolněný pramen vlasů podobu otazníku. Jejími milenci byli architekt Stanford White nebo herec John Barrymore. Vystupovala také jako sboristka v muzikálovém Casino Theatre. V roce 1905 se provdala za milionářského dědice Harryho Kendalla Thawa. Thaw byl duševně labilní a závislý na drogách, Nesbitová vypověděla, že ji opakovaně fyzicky týral. Thaw také chorobně žárlil na Stanforda Whitea jako na prvního milence své ženy a 25. června 1906 jej zastřelil na střešní terase Madison Square Garden. Následné soudní řízení bylo v tisku označováno jako „proces století“, Thaw byl nakonec uznán nesvéprávným a umístěn v psychiatrické léčebně. Nesbitové se roku 1910 narodil syn Russell William Thaw, později známý letec. Údajně ho počala s Thawem během jedné z jejích návštěv v ústavu.\n\nV roce 1915 bylo manželství rozvedeno. O rok později se Nesbitová provdala za tanečníka Jacka Clifforda, s nímž se rozvedla roku 1933. Vystupovala ve vaudevillech a hrála v několika němých filmech, později pracovala jako učitelka na výtvarné škole, vydala knihy pamětí \"The Story of My Life\" a \"Prodigal Days\". Zemřela v domově důchodců v Santa Monice ve věku 82 let.\n\nV roce 1955 vznikl o jejím životě film \"The Girl in the Red Velvet Swing\" s Joan Collinsovou v hlavní roli. Je také jednou z hlavních postav románu E. L. Doctorowa \"Ragtime\", ve filmové adaptaci, kterou roku 1981 natočil Miloš Forman, hrála Nesbitovou Elizabeth McGovernová.\n\nAutor fotografií: Rudolf Eickemeyer:\n\n"}
{"id": "1137045", "url": "https://cs.wikipedia.org/wiki?curid=1137045", "title": "Alþingishúsið", "text": "Alþingishúsið\n\nAlþingishúsið je budova v Reykjavíku, sídlo islandského parlamentu. Byla postavena v 80. letech 19. století podle plánů Ferdinanda Meldahla. Hlavním stavebním materiálem je opracovaný dolerit.\n\nV budově sídlila Islandská národní knihovna, Národní galerie Islandu a Islandská univerzita užívala mezi lety 1911 a 1940 první patro. Až do roku 1973 zde úřadoval islandský prezident. Dnes je v budově konferenční místnost, několik salónků pro vysoké zaměstnance parlamentu a úřadovny poslanců. Většina parlamentních sekretariátů je roztroušena v okolních budovách. Byly vypracovány plány stavby nové budovy, kde budou sídlit úřady a konferenční místnosti. Měla by stát západně od Alþingishúsið, kde je nyní parkoviště. Několik menších budov, které nyní parlament využívá, by mělo být začleněno do plánované stavby.\n\n"}
{"id": "1137046", "url": "https://cs.wikipedia.org/wiki?curid=1137046", "title": "Faradayův paradox", "text": "Faradayův paradox\n\nFaradayův paradox se jeví z pohledu moderní elektrodynamiky jako zcela vyřešený fenomén.\n\nJiž samotný Michael Faraday na tento problém narazil a nikdy nebyl spokojen s jeho vysvětlením, i když jako první slovně formuloval Faradayův zákon. Později tento zákon matematicky popsal James Clerk Maxwell. Jeho laboratorní podmínky umožnily provést jednoduché experimenty s vodivým diskem, kartáči a magnetem, které jsou schematicky naznačeny ve zjednodušené verzi Faraday generátoru na obrázku 1.\n\nJsou zde tři varianty vzájemné interakce disku a magnetu:\nVysvětlující teorie se dají rozdělit na dvě linie:\n\n"}
{"id": "1137047", "url": "https://cs.wikipedia.org/wiki?curid=1137047", "title": "Jindřich Halabala", "text": "Jindřich Halabala\n\nJindřich Halabala (24. května 1903 Koryčany – 18. listopadu 1978 Brno) byl český nábytkový designér, teoretik, publicista a pedagog. Proslavily ho především návrhy stylového nábytku pro brněnské UP závody v letech 1925 až 1955, kde pracoval jako hlavní designér. Díky této pozici zásadně ovlivnil vzhled meziválečných a poválečných českých domácností.\n\nJindřich Halabala se narodil 24. května 1903 v Koryčanech do rodiny stolaře Štěpána Halabaly, jehož řemeslu se naučil v rodinné firmě mezi lety 1918 a 1920. Poté nastoupil na Státní československou odbornou školu pro zpracování dřeva ve Valašském Meziříčí, kterou ukončil o dva roky později. Po škole nastoupil na praxi do Spojených UP závodů, kde se seznámil s jejich zakladatelem Janem Vaňkem. V roce 1922 zároveň začal studovat architekturu na Uměleckoprůmyslové škole v Praze se specializací na nábytek a interiér u prof. Pavla Janáka. Studium dokončil v roce 1926. Ve stejném roce již vytvořil první návrhy nábytku a koberců. V roce 1927 byl na krátko zaměstnán v ateliéru Bohumila Hübschmanna v Praze, aby v roce 1928 konečně nastoupil do Spojených UP závodů jako vedoucí pražské prodejny v paláci Lucerna. V roce 1927 se Jindřich Halabala oženil s Pavlou Sekerkovou, se kterou měl dva syny; v roce 1929 syna Jindru a v roce 1935 syna Ivana. V roce 1930 byl přeložen do brněnské centrály Spojených UP závodů jako vedoucí ateliéru, kde až do roku 1946 pracoval na různých pozicích (prokurista, ředitel) a zásadně se tak zasloužil o komplexní pojetí výroby, propagace a prodeje. Později se začal zajímat i o předávání svých poznatků dalším generacím a mezi lety 1951 až 1954 externě přednášel na fakultě lesnického a dřevařského inženýrství při VŠPDI v Košicích. V roce 1954 byl jmenován mimořádným (a o rok později i řádným) profesorem a zahájil svoje dlouholeté působení na Dřevařské fakultě Vysoké školy lesnické a dřevařské ve Zvolenu, kde založil a vedl Vědeckovýzkumný ústav. Zde působil až do roku 1970, kdy odešel do důchodu.\n\nHalabalovo dílo je považováno za spojení mezi inovativním českým kubismem z roku 1910, art decem z počátku dvacátých let a evropským moderním úměním po druhé světové válce. \nJeho komerčně úspěšné designy byly silně založeny na designu Bauhausu.\nHalabala navrhl celou řadu nábytku, včetně židlí, stolů, příborníků, komod, květinových stojanů, konferenčních stolků a lamp. \nObzvláště jeho legendární židle H 79 s rámy z ohýbaných ocelových trubek a jeho křeslo typu H 269 se těšily velké oblibě.\n\n\n"}
{"id": "1137049", "url": "https://cs.wikipedia.org/wiki?curid=1137049", "title": "Hlavní politická strana", "text": "Hlavní politická strana\n\nHlavní politická strana je taková, která drží na politické scéně dané země podstatný vliv.\n\nHlavní politické strany ve volbách drží podstatné procento hlasů a mívají větší množství členů než malé strany. Taktéž bývají nejlépe financované a organizované. Její kandidáti i postoje však bývají nejvíce sledovány, protože mají největší šanci na zvolení.\n\nHlavní politické strany bývají často dvě, ale může jich být i více. V některých systémech je pak i pouze jedna dominantní strana.\n"}
{"id": "1137050", "url": "https://cs.wikipedia.org/wiki?curid=1137050", "title": "US Open 2015 – čtyřhra vozíčkářů", "text": "US Open 2015 – čtyřhra vozíčkářů\n\nObhájcem titulu soutěže čtyřhry vozíčkářů na newyorském grandslamu US Open 2015 byl francouzsko-japonský pár Stéphane Houdet a Šingo Kunieda, jehož členové nestartovali společně. Houdet nastoupil do turnaje po boku Brita Gordona Reida. Spoluhráčem Kuneidy se stal Belgičan Joachim Gérard, s ním vypadl v semifinále.\n\nSoutěž vyhrála nejvýše nasazená francouzsko-britská dvojice Stéphane Houdet a Gordon Reid, která ve finále zdolala francouzský pár Michaël Jeremiasz a Nicolas Peifer po dvousetovém průběhu 6–3 a 6–1. Šampioni tak po utkání drželi 19zápasovou neporazitelnost.\n\nPro 44letého Houdeta se jednalo o čtvrté deblovou trofej z Flushing Meadows, když turnaj opanoval již v letech 2009, 2011 i 2014, a celkově čtrnáctý grandslamový triumf z této soutěže. 23letý Reid získal svůj druhý grandslamový titul. Do žebříčku okruhu NEC Tour si každý z vítězů připsal 800 bodů.\n\n"}
{"id": "1137051", "url": "https://cs.wikipedia.org/wiki?curid=1137051", "title": "Mistrovství světa ve veslování 1982", "text": "Mistrovství světa ve veslování 1982\n\nMistrovství světa ve veslování 1982 se konalo na jezeře Rotsee ve švýcarském Luzernu. Finálové jízdy se jely ve dnech 28. a 29. srpna 1982.\n\nKaždoroční veslařská regata trvající jeden týden je organizována Mezinárodní veslařskou federací (International Rowing Federation; FISA) obvykle na konci léta severní polokoule. V neolympijských letech představuje mistrovství světa vyvrcholení mezinárodního veslařského kalendáře a v roce, jenž předchází olympijským hrám, představuje jejich hlavní kvalifikační událost. V olympijských letech pak program mistrovství zahrnuje pouze neolympijské disciplíny.\n\nMuži závodili na trati o délce 2000 m, ženy na trati o délce 1000 m.\n\n"}
{"id": "1137052", "url": "https://cs.wikipedia.org/wiki?curid=1137052", "title": "Arrokoth (planetka)", "text": "Arrokoth (planetka)\n\n(486958) Arrokoth, s předběžným označením 2014 MU, je transneptunické těleso Kuiperova pásu, které bylo v roce 2014 objeveno Hubbleovým teleskopem při zkoumání možných cílů pro sondu New Horizons. V červenci 2015 tato sonda úspěšně proletěla kolem Pluta a v srpnu 2015 byl Arrokoth vybrán jako další cíl její mise. Pro účely mise New Horizons se pro těleso používalo označení Ultima Thule. K průletu sondy New Horizons kolem tohoto tělesa došlo ráno 1. ledna 2019 SEČ.\n\nNa začátku roku 2014 stále nebyl jasný další cíl sondy New Horizons po průletu kolem Pluta. Protože pozemské observatoře nebyly schopny najít vhodný objekt, byla o spolupráci na hledání požádána komise mající na starosti Hubbleův teleskop, která na hledání vyhradila 160 oběhů dalekohledu kolem Země. Během těchto pozorování byly objeveny tři potenciální cíle, pracovně označené jako PT1–PT3 (z anglického ) – kromě tělesa 2014 MU (PT1; později pojmenovaného Arrokoth) to byly ještě objekty 2014 OS (PT2) a 2014 PN (PT3).\n\nNa základě jasnosti a vzdálenosti Arrokothu byla stanovena velikost objektu 30–45 km a orbitální perioda 293 let. Jeho velikost je cca 10× větší než běžné komety a je považován za typický příklad klasického tělesa Kuiperova pásu. Těleso se nachází přibližně miliardu kilometrů za systémem Pluta a mělo by být minimálně ovlivňováno perturbacemi. Protože pro let k Arrokothu vyžadovala sonda New Horizons nejmenší korekci dráhy, byl v srpnu 2015 vybrán jako její další cíl. Arrokoth je tak prvním vesmírným tělesem, které bylo vybráno za cíl vesmírné sondy až poté, co byla sonda vypuštěna.\n\nObjekt, předběžně označený jako 2014 MU, byl označován jako Ultima Thule (Nejzazší Thule), podle návrhu z onlinové debaty. Tento název však nebyl oficiálním jménem, jen přezdívkou pro účely mise New Horizons.\n\nV listopadu 2019 bylo vybráno oficiální jméno Arrokoth. Výraz pochází z již mrtvého jazyka indiánského kmene Powhatanů a označuje nebe.\n\n"}
{"id": "1137055", "url": "https://cs.wikipedia.org/wiki?curid=1137055", "title": "US Open 2015 – dvouhra vozíčkářek", "text": "US Open 2015 – dvouhra vozíčkářek\n\nObhájkyní titulu soutěže dvouhry vozíčkářek na newyorském grandslamu US Open 2015 byla japonská světová trojka Jui Kamidžiová, která skončila jako poražená finalistka.\n\nSoutěž vyhrála 23letá nenasazená Jordanne Whileyová ze Spojeného království, když ve finále porazila svou deblovou partnetku, s níž vyhrála šest grandslamů, Jui Kamidžiovou po třísetovém průběhu 6–4, 0–6 a 6–1.\n\nWhileyová tak získala premiérový grandslamový titul z dvouhry a stala se první britskou vozíčkářkou v historii, jež vybojovala singlový Grand Slam. Do žebříčku okruhu NEC Tour si připsala 800 bodů.\n\n"}
{"id": "1137057", "url": "https://cs.wikipedia.org/wiki?curid=1137057", "title": "US Open 2015 – čtyřhra vozíčkářek", "text": "US Open 2015 – čtyřhra vozíčkářek\n\nObhájcem titulu soutěže čtyřhry vozíčkářek na newyorském US Open 2015 byl nejvýše nasazený japonsko-britský pár složený z 21leté Jui Kamidžiové a 23leté Jordanne Whileyové, který vypadl v semifinále.\n\nSoutěž vyhrály nizozemské turnajové dvojky Jiske Griffioenová a Aniek van Kootová, které ve finále porazily nizozemsko-německou dvojici Marjolein Buisová a Sabine Ellerbrocková po dvousetovém průběhu 7–6 a 6–1.\n\n30letá Griffioenová získala čtvrtý deblový titul z Flushing Meadows a 25letá van Kootová v této kategorii druhý. Do žebříčku okruhu NEC Tour si každá z nich připsala 800 bodů.\n\n"}
{"id": "1137058", "url": "https://cs.wikipedia.org/wiki?curid=1137058", "title": "US Open 2015 – dvouhra kvadruplegiků", "text": "US Open 2015 – dvouhra kvadruplegiků\n\nObhájcem titulu dvouhry kvadruplegiků na newyorském grandslamu US Open 2015 byl Brit Andrew Lapthorne, který nepostoupil ze základní skupiny. Soutěž probíhala se čtyřmi hráči, z nichž každý odehrál tři vzájemná utkání v základní skupině. První dva v pořadí postoupili do finále.\n\nSoutěž vyhrál 25letý australský tenista a basketbalový paralympijský šampion Dylan Alcott, jenž ve finále přehrál Američana Davida Wagnera po třísetovém průběhu 6–1, 4–6 a 7–5. Na Grand Slamu si tak připsal, po lednovém Australian Open 2015, druhou grandslamovou trofej.\n"}
{"id": "1137059", "url": "https://cs.wikipedia.org/wiki?curid=1137059", "title": "US Open 2015 – čtyřhra kvadruplegiků", "text": "US Open 2015 – čtyřhra kvadruplegiků\n\nDvojnásobným obhájcem titulu ve čtyřhře kvadruplegiků na newyorském grandslamu US Open 2015 byl americký pár David Wagner a Nicholas Taylor, jehož členové soutěž opět vyhráli. Ve finálovém duelu, jediném utkání v soutěži, zdolali australsko-britskou dvojici Dylan Alcott a Andrew Lapthorne. Po rovnocenném rozdělení úvodních dvou sad 4–6 a 6–2, rozhodl o vítězích až supertiebreak poměrem míčů [10–7].\n\nVítězové tak na US Open udrželi neporazitelnost, když předtím na turnaji nikdy neprohráli. Wagner získal pátou deblovou trofej z Flushing Meadows, když triumfoval v předešlých ročnících 2007, 2009, 2010 a 2014. Pro Taylora to byl sedmý newyorský vavřín po titulech z let 2007, 2009, 2010, 2011, 2013 a 2014.\n"}
{"id": "1137060", "url": "https://cs.wikipedia.org/wiki?curid=1137060", "title": "TJ Sokol Kostice", "text": "TJ Sokol Kostice\n\nTJ Sokol Kostice (celým názvem: Tělovýchovná jednota Sokol Kostice) je český fotbalový klub, který sídlí v Kosticích na Břeclavsku v Jihomoravském kraji. Založen byl roku 1929 jako \"Dělnický sportovní klub Kostice\". Od sezony 2012/13 hraje Okresní přebor Břeclavska (8. nejvyšší soutěž).\n\nNejvětším úspěchem klubu je celkem osmileté působení v Jihomoravském krajském přeboru (1974–1976 a 1979–1985), nejlepším umístěním je 6. příčka v úvodním ročníku.\n\nNejslavnějším odchovancem klubu je Radek Rabušic, bývalý brankář Zbrojovky Brno a mládežnický reprezentant, který je fotbalovým trenérem, funkcionářem a delegátem FAČR.\n\nZdroj: \n\n\n\n\nZdroj: \n\n\n\nZdroj: \n\nPoznámky:\n\nTJ Sokol Kostice „B“ je rezervním týmem Kostic, který se pohybuje v okresních soutěžích Břeclavska.\n\nZdroj: \n\n\n\nZdroj: \n\nPoznámky:\n\nLubomír Skrýval: \"80 let rakvického fotbalu\" – Obec Rakvice 2012\n"}
{"id": "1137062", "url": "https://cs.wikipedia.org/wiki?curid=1137062", "title": "TJ Slavoj Velké Pavlovice", "text": "TJ Slavoj Velké Pavlovice\n\nTělovýchovná jednota Slavoj Velké Pavlovice je moravský fotbalový klub z Velkých Pavlovic, který byl založen 26. prosince 1929 jako \"VSK Velké Pavlovice\". Od sezony 2005/06 hraje I. A třídu Jihomoravského kraje – sk. B (6. nejvyšší soutěž).\n\nNejvětším úspěchem klubu je dvouleté působení v Divizi D (1997–1999).\n\nZdroje: \n\n\nZdroje: \n\nPrvní pololetí roku 1930 se vyznačovalo intenzivní přípravou a tvorbou organizačních a materiálních podmínek pro zahájení sportovní činnosti. V témže roce získal oddíl od obce pozemek \"Za Svodnicí\", kde bylo velmi rychle vybudováno hřiště, k jehož slavnostnímu otevření došlo už v červnu 1930. Od roku 1931 jsou klubovými barvami červená a bílá, které byly dle pamětníků zvoleny dle kvalitních velkopavlovických vín. Soutěžní utkání byla hrána od roku 1933, kdy byl VSK zaregistrován v Bradově západomoravské župě footballové (BZMŽF).\n\nV 70. a 80. letech 20. století byla organizace nucena vybudovat nové travnaté hřiště z důvodu stavby nového strojírenského závodu na původním místě fotbalového hřiště. Nové travnaté hřiště má tribunu pro 450 sedících diváků, šatny, ubytovnu a s ní spojenou restauraci. Konec osmdesátých a přelom devadesátých let přinesl pro TJ Slavoj Velké Pavlovice největší rozkvět a vzestup fotbalového oddílu. Bylo vybudováno náhradní škvárové hřiště \"Na Špitálku\" a také osvětlení hlavního travnatého hřiště. Mezi léty 1986–1991 dokázal oddíl kopané čtyřikrát postoupit, v sezoně 1996/97 mužstvo dosáhlo historického postupu do divize, což je největší úspěch klubu.\n\nMezi nejvýznamnější hráče oddílu patří František Drs (zakládající člen), Karel Franc st., Eduard Brablec, Josef Forejta ml., Karel Franc ml., Felix Schröner a Antonín Krčmař, mezi funkcionáře pak Arnold Hejl, František Maňák a Jan Popovský, kteří měli velký podíl při budování areálu TJ Slavoj. Ze silné generace 80. a 90. let jsou to Pavel Pilarčík, Pavel Procházka (nejlepší střelec v historii klubu), Pavel Forejta, Pavel Hejl, Miroslav Levčík, Radek Levčík a Luděk Šefránek.\n\nV klubu působil mj. i Jan Stráněl.\n\nPoznámky:\n\nTJ Slavoj Velké Pavlovice „B“ je rezervním týmem Velkých Pavlovic, který se pohybuje převážně v okresních soutěžích. V sezonách 2013/14, 2014/15 a 2015/16 byl spojen s TJ Sport Němčičky a vystupoval jako Němčičky/Velké Pavlovice „B“, od sezony 2016/17 hraje pod názvem Velké Pavlovice „B“/Starovičky.\n\nTJ Slavoj Velké Pavlovice „C“ je druhým rezervním týmem Velkých Pavlovic, který se pohybuje v okresních soutěžích. V sezonách 2008/09, 2009/10, 2010/11 a 2011/12 byl spojen s TJ Sport Němčičky a vystupoval jako Němčičky/Velké Pavlovice „C“.\n\n"}
{"id": "1137065", "url": "https://cs.wikipedia.org/wiki?curid=1137065", "title": "Jaroslav Vida", "text": "Jaroslav Vida\n\nJaroslav Vida (* 19. ledna 1957) je bývalý slovenský fotbalista, obránce.\n\nV československé lize hrál za Slovan Bratislava. Nastoupil v 5 ligových utkáních. Gól v lize nedal. Ve druhé nejvyšší soutěži hrál za Slovan Agro Levice.\n\n"}
{"id": "1137070", "url": "https://cs.wikipedia.org/wiki?curid=1137070", "title": "Walter Rauschenbusch", "text": "Walter Rauschenbusch\n\nWalter Rauschenbusch (4. října 1861 – 25. července 1918) byl americký protestantský teolog a baptistický kazatel. Patřil ke klíčovým osobnostem teologického hnutí \"Social Gospel\" (\"Sociální evangelium\").\n\nOd roku 1897 byl profesorem Nového zákona na Rochester Theological Seminary; jeho teologická orientace byla liberální. Inspiroval rané představitele českého baptistického hnutí jako např. Františka Kolátora.\n\nVýznamně ovlivnil myšlení Martina Luthera Kinga. Jeho vnukem byl filozof Richard Rorty.\n\n\n\n"}
{"id": "1137081", "url": "https://cs.wikipedia.org/wiki?curid=1137081", "title": "Ještětický potok", "text": "Ještětický potok\n\nJeštětický potok je levostranný přítok jižní větve Zlatého potoka v okrese Rychnov nad Kněžnou v Královéhradeckém kraji. Délka toku činí 7,9 km. Plocha povodí měří 29,5 km².\n\nPotok pramení v malém lesním celku jihovýchodně od Ještětic v nadmořské výšce okolo 325 m. V pramenné oblasti na 7,6 říčním kilometru přijímá zleva uměle vybudovanou odbočku z Dlouhé strouhy o délce 1,7 km, která přivádí vodu z řeky Bělé. Na horním toku směřuje Ještětický potok severním až severozápadním směrem, protéká Ještěticemi, na jejichž severním okraji přibírá zprava \"Hraštický potok\". Odtud pak směřuje na západ. Jižně od Hrošky přijímá zleva potok \"Močinec\" a poté se prudce obrací na sever. Pod ústím Močince se nachází hráz poldru Hroška, který byl vybudován v roce 2007. Níže po proudu protéká Hroškou, od níž pak proudí regulovaným korytem mezi poli na severozápad k Podchlumí. U Podchlumí, jehož okolí je více zalesněné, zadržuje vody potoka Podchlumský rybník, jehož rozloha činí 7,4 ha. Severozápadně od hráze rybníka se po krátkém úseku Ještětický potok vlévá do Zlatého potoka na 12,0 říčním kilometru v nadmořské výšce okolo 290 m.\n\n"}
{"id": "1137084", "url": "https://cs.wikipedia.org/wiki?curid=1137084", "title": "Peter Huchel", "text": "Peter Huchel\n\nPeter Huchel (vlastním jménem Helmut Huchel, 3. dubna 1903 Lichterfelde u Berlína, dnes Berlín-Lichterfelde – 30. dubna 1981 Staufen) byl německý básník, dramatik a editor.\n\nV letech 1923 až 1926 studoval literaturu a filosofii v Berlíně, Freiburgu a Vídni, v letech 1927 až 1930 cestoval po Francii, Rumunsku, Maďarsku a Turecku. První básně uveřejnil v letech 1931 až 1936, od roku 1934 psal rozhlasové hry. Za války bojoval na východní frontě a skončil v sovětském zajetí. Po návratu opět pracoval pro východoněmecký rozhlas a redigoval literární revue \"Sinn und Form\". V roce 1961 se dostal do konfliktu s východoněmeckým režimem, následujícího roku byl nucen vzdát se pozice šéfredaktora \"Sinn und Form\" a žil pak v izolaci pod dohledem státní bezpečnosti Stasi. Roku 1971 mu bylo dovoleno emigrovat na Západ.\n\nPeter Huchel byl autorem především poesie, k jeho známějším básním patří např. \"'Thrakien\"'.\n\n\n\n\n"}
{"id": "1137086", "url": "https://cs.wikipedia.org/wiki?curid=1137086", "title": "VPP", "text": "VPP\n\nVPP může znamenat: \n\n"}
{"id": "1137094", "url": "https://cs.wikipedia.org/wiki?curid=1137094", "title": "Wolfgang Koeppen", "text": "Wolfgang Koeppen\n\nWolfgang Koeppen (vlastním jménem Wolfgang Arthur Reinhold Köppen, 23. června 1906 Greifswald – 15. března 1996 Mnichov) byl německý spisovatel. Dle literárního kritika Marcela Reicha-Ranického patří k nejvýznamnějším německým poválečným autorům.\n\nNarodil se jako nemanželské dítě, v jeho dvou letech se odstěhoval spolu s matkou z Greifswaldu ke strýci do polského Ortelsburgu, odkud se zase roku 1919 navrátil zpět do rodného Greifswaldu.\n\nProslavil se především trilogií \"Tři romány\" (německy \"Trilogie des Scheiterns\"). Trilogie pochází z počátku padesátých let a skládá se z románů \"Holubi v trávě\" (německy \"Tauben im Gras\", 1951), \"Skleník\" (\"Das Treibhaus\", 1953) a \"Smrt v Římě\" (\"Der Tod in Rom\", 1955).\n\nAutobiografický charakter má např. prozaické dílo \"Jugend\" (1976).\n\n"}
{"id": "1137099", "url": "https://cs.wikipedia.org/wiki?curid=1137099", "title": "Romská pouť na Svatý Kopeček", "text": "Romská pouť na Svatý Kopeček\n\nRomská pouť na Svatý Kopeček se koná každoročně od roku 1998 vždy v září. Pořádá ji Charita Olomouc a účastní se jí především Romové z českých zemí a ze Slovenska, kteří putují pěšky ze Samotišek k bazilice Navštívení Panny Marie, kde se poté koná mše.\n\n\n"}
{"id": "1137104", "url": "https://cs.wikipedia.org/wiki?curid=1137104", "title": "Olena Mondičová", "text": "Olena Mondičová\n\nOlena Mondičová (rozená Ilona Sinali, uváděna také jako Helena Mandičová-Šinályová, Jelena Mandičová či Mondičová) (26. září 1902, Gyulafalva, Rakousko-Uhersko, dnes Giulesti, Rumunsko – 12. března 1975, Košice) byla československá sochařka rusínské národnosti, která umělecky ztvárnila T. G. Masaryka a významné osobnosti rusínského národa. V letech 1921–1925 se stala žákyní Jana Štursy, žila na Podkarpatské Rusi, v Praze, Budapešti a nakonec v Košicích.\n\nPocházela z rodiny učitele působícího v uherském Sedmihradsku, po studiu na gymnáziích v Budapešti a v Košicích absolvovala Vyšší umělecko-průmyslovou školu v Praze a poté Akademii výtvarných umění. Z té doby pocházejí její sochy rusínských buditelů 19. století. Když v roce 1927 vyhrála soutěž na realizaci pomníku T. G. Masaryka pro město Užhorod, prezident vyhověl jejímu přání stát pro tuto sochu modelem. \nObdobí druhé světové války prožila v Budapešti, kde ji postihla nemoc kloubů, a Olena Mondičová se pak již nemohla věnovat sochařství. Návrat do Prahy po válce byl poznamenán zklamáním z zdevastovaného bytu i kvůli obsazenému ateliéru. Svaz výtvarných umělců ji odmítl přijmout jakožto sochařku buržoazních politiků. Jeho požadavek vytvořit sochu dojičky na důkaz svého „obrácení“ odmítla. Nakonec se usadila Košicích, kde pracovala jako prodavačka v obchodě s textilním zbožím i jako účetní.\nByla provdána za právníka Ivana Mondiče, jejich manželství zůstalo bezdětné.\n\nSochařské práce z 20. a 30. let:\n\n"}
{"id": "1137112", "url": "https://cs.wikipedia.org/wiki?curid=1137112", "title": "HPP", "text": "HPP\n\nZkratka HPP může znamenat:\n\n\n"}
{"id": "1137117", "url": "https://cs.wikipedia.org/wiki?curid=1137117", "title": "Otakar Kádner", "text": "Otakar Kádner\n\nOtakar Kádner (11. května 1870 Úhonice – 6. května 1936 Poděbrady) byl pedagog, profesor a děkan Filozofické fakulty. Je autorem rozsáhlého díla z oblasti pedagogiky. Po Karlu Slavoji Amerlingovi a Františku Drtinovi byl třetím profesorem pedagogiky na české univerzitě.\n\nByl synem učitele Františka Kádnera, který se narodil 11. srpna 1836 v Hřivicích (dnes okres Louny) Václavu Kadnerovi, rolníkovi v Hřivicích čp. 42 a jeho manželce Kateřině, roz. Cyprian. Jiří V. Klíma ve vzpomínkové knize k 50. výročí narození Otakara Kádnera uvádí, že Kádnerovi byli původem Němci ze Saska (napovídá tomu i jméno, původně Kaaden, později Kadener a Kadner, počeštěně Kádner) a do Čech přišli v době sedmileté války jako zchudlý šlechtický rod. V 18. a zejména ve století 19. v Hřivicích žilo rodin Kádnerů několik, vzdáleně si byli všichni příbuzní.\n\nFrantišek Kádner jako prvorozený syn Václava Kadnera z Hřivic vychodil nejprve základní školu v Žatci, poté studoval na rakovnické reálce, kde maturoval ve školním roce 1852/1853. Po maturitě navštěvoval český ústav pro vzdělání učitelů v Praze a ukončil zkouškami v roce 1855. V době pražských studií byl žákem a přítelem Amerlingovým. Po dostudování nastoupil jako podučitel v Petrovicích u Rakovníka (1855–1857). Dalších sedm let (1857–1864) vyučoval na městské škole v Radnicích, tam se aktivně zapojil do spolkového a národního života. Zasloužil se o obnovení čtenářského spolku založeného v roce 1818 Antonínem Puchmajerem (nejstaršího čtenářského spolku v Čechách) a knihovny.\n\nZ Radnic přešel učit do Úhonic (1864–1872), zde založil čtenářský a pěvecký spolek a zapojil se také velmi účinně do společenského života. V Úhonicích se 22. října 1866 oženil s Marií Strnadovou z Úhonic (* 24. srpna 1840), dcerou místního řídícího učitele Jana Strnada a Kláry, roz. Dekarové. Jako třetí ze sedmi dětí se 11. května 1870 v úhonické škole narodil syn Otakar (na budově staré školy bývala umístěna pamětní deska).\n\nZ Úhonic se rodina v roce 1872 stěhovala do Nebušic u Prahy (dnes Praha 6-Nebušice). I tady Kádnerovi bydlili ve škole postavené v letech 1866-1867 se dvěma třídami, bytem učitele a podučitele, učit se začalo v listopadu 1867 (navštěvovalo ji 80 dětí). Ulice nese jméno po svých obyvatelích – Kádnerova. V Nebušicích se narodili mladší sourozenci, všichni – s výjimkou syna Vladimíra – byli učiteli. \n\nV Nebušicích Otakar prožíval dětská léta. Jako devítiletý hrál poprvé v kostele na varhanách (pod otcových dohledem) a současně také vítal v kostele na Jenerálce (v Nebušicích tehdy ještě kostel nestál) návštěvu arcibiskupa Bedřicha Schwarzenberga. Jako pětiletý začal chodit do školy, hned do druhé třídy. V deseti letech začal navštěvovat gymnázium v Praze na Malé Straně. Chodíval denně z Nebušic do Malostranského gymnázia v Hellichově ulici; každý den ušel 15 km. Chodil tak celé gymnázium i téměř celé vysokoškolské studium. Vysvědčení nosil celá gymnaziální studia se známkami výbornými (vždy byl na 1.–3. místě), sám později konstatoval „neměl jsem to dělat, bylo to nesmírné přetěžování“. \n\nGymnázium dokončil maturitou s vyznamenáním a rozhodl se pokračovat ve studiích na univerzitě klasickou filologií. Zapsané přednášky představovaly v některých týdnech 42, v jiných až 52 přednáškových hodin. Na přednášky docházel a pečlivě zapisoval.\n\nDisertační práci předložil s tématikou filologickou. Při studiích zastával funkci knihovníka Jednoty českých filologů a vytvořil kvarteto ze studentů klasické filologie, on hrál na violoncello. Státní zkouškou 14. prosince 1894 ukončil studia z latiny a řečtiny pro vyšší gymnázia a z češtiny pro nižší gymnázia a roku 1895 se odstěhoval do Roudnice nad Labem (již se svojí manželkou Marií, roz. Pravdovou), kde získal místo na gymnáziu.\n\nRigorózum z klasické filologie a starověké historie vykonal 11. prosince 1895, byl pochválen profesorem T. G. Masarykem za výbornou přípravu. Dizertační práci odevzdal z klasické filologie a 20. ledna 1896 získal titul doktora filozofie.\n\nV Roudnici dokončil školní rok 1896/1897; po prázdninách se s rodinou stěhoval (již se synem Otakarem) do Rychnova nad Kněžnou, kde vyučoval na piaristickém gymnáziu (zde se narodil syn Miroslav). Po Rychnově dostává místo v Pardubicích (zde se narodila dcera Květuše) a z Pardubic se přesouvá na čtyři roky do Kolína (na léta v Kolíně vzpomínal ze svých venkovských působišť nejvíce a nejraději).\n\n1. září 1903 byl jmenován skutečným učitelem a nastoupil na gymnázium ve Dvoře Králové (zde se narodila druhá dcera Marie). Tady začal pomýšlet na habilitaci a práci \"Příspěvky k pedagogice experimentální\" předložil jako habilitační práci. Byla odmítnuta s odůvodněním, že není v Praze. Proto byl „přikázán“ nastoupit od začátku školního roku 1906/1907 v Praze na gymnáziu v Truhlářské ulici. Teprve poté byla jeho habilitační žádost přijata.\n\nPro docenturu měl výborné zkušenosti a předpoklady – znal z praxi všechny typy středních škol: klasické gymnázium, reálné gymnázium i reálku. Občas učil i jiné předměty vedle vlastních (latina, řečtina, čeština); učil také zeměpis, francouzštinu, němčinu, dokonce i matematiku nebo dozíral na tělesnou výchovu. Docentura mu byla potvrzena 30. dubna 1907.\n\nNastoupil na univerzitě okamžitě a bez jakéhokoliv přerušení vyučoval na Filozofické fakultě univerzity až do své smrti 6. května 1936. Smrt ho zastihla srdečním záchvatem při léčení v Poděbradech. Pohřeb mu vypravila univerzita, pochován je v Praze na strašnickém hřbitově.\n\nNa univerzitě v roce 1907 hned dostal významný úkol, protože profesor pedagogiky František Drtina byl zvolen poslancem říšské rady a ukončil svoje pedagogické působení. Doc. Otakar Kádner začal přednášet pedagogiku a řídit seminář a revue \"Pedagogické rozhledy\". A začal pracovat na svém prvním stěžejním díle – šestidílných \"Dějinách pedagogiky\".\n\n\"Dějiny pedagogiky\" považované za jeho základní dílo chápal jako část dějin kulturního rozvoje lidstva. Jeho dílo obsahuje dějiny a organizaci školství, osobnosti pedagogů, teorii výchovy. První díl končí středověkem, druhý zahrnuje počátky novověku do konce 18. století (vyzdvihoval význam Komenského a Rousseau). Třetí díl s podnázvem \"Vývoj teorií pedagogických od konce století osmnáctého je rozdělen\" do dvou svazků. V prvním charakterizoval pedagogiku německou včetně hlasatelů nové výchovy (Goethe, Schiller, Hegel). V druhém svazku se dočítáme o pedagogice a pedagozích francouzských, švýcarských, anglických, italských, španělských, severoevropských, ruských, polských a jihoslovanských.\n\nDalším dílem byly třídílné \"Základy obecné pedagogiky\" (autorem věnované dvěma řídícím učitelům – otci a tchánovi).\n\nTřetí hlavní prací je opět třídílný \"Vývoj a dnešní soustava školství\" (1. vydání vyšlo v roce 1929). V prvním díle popsal vývoj evropského školství od počátku do konce 18. století, vývoj všech kategorií škol v Rakousku-Uhersku od doby Marie Terezie do první světové války. Druhý díl je obrazem (z dnešního pohledu) meziválečného školství v Československu (podle této práce upravil kapitolu \"Školství v republice Československé\" pro X. svazek Čs. vlastivědy), třetí díl je obrazem vývoje současného stavu školství v západní, jihozápadní a severozápadní Evropě. Toto dílo již nedokončil.\n\nVšechny podklady pro své práce studoval v originálech, dokázal číst v patnácti jazycích. Dokládá to mj. i mnoha recenzemi cizích pedagogických prací vydaných v jazycích německém, francouzském, anglickém, italském, chorvatském, slovinském nebo ruském. Znalost několika jazyků nebyla výjimkou, málokdo tehdy rozuměl jazykům slovanským včetně Slovanů jižních (slovanské jazyky ovládal všechny).\n\nBibliografie \"Otakar Kádner\" zpracovanou Státní pedagogickou knihovnou Komenského v Praze (dnes Národní \"pedagogické muzeum\" a knihovna J. A. Komenského v Praze) v roce 1971 obsahuje 19 bibliografických záznamů monografií (z let 1897–1938), 102 článků a 746 recenzí, referátů a drobných zpráv. Kromě toho redigoval \"Knihovnu pedagogických klasiků,\" X. svazek \"Osvěta\" Československé vlastivědy\",\" časopis \"Pedagogické rozhledy\" (v nich byl od roku 1902 redaktorem oddílu středoškolská pedagogika a kritika spisů filosofických, od roku 1918 spoluredaktorem a v letech 1923–1932 hlavním redaktorem). Redigoval vědeckou sbírku nakladatelství Sfinx Škola vševědná a sbírku přednášek a prací Školy vysokých studií pedagogických v Praze.\n\nByl organizátorem založení Československého pedagogického ústavu Jana Amose Komenského v roce 1919 a stal se jeho ředitelem. Ústav působil při ministerstvu školství a národní osvěty jako samostatná instituce s úkolem připravit reorganizaci čsl. školství. Součástí ústavu byla též pedagogická knihovna, muzeum a studijní a informační oddělení. Ústav zahájil svoji činnost v roce 1919, brzy vypukly spory o kompetence, přičemž Kádner ústav v této souvislosti opustil.\n\nZa svůj hlavní a nejdůležitější profesní úkol považoval dosažení vysokoškolského studia pro učitele všech typů a stupňů škol; byl pokračovatelem svých předchůdců Gustava Adolfa Lindnera a Františka Drtiny v tradici angažovanosti vysokoškolských učitelů ve snahách o vysokoškolské vzdělání učitelů národních a měšťanských (dnes základních) škol. Požadoval zřízení zvláštní instituce: cílem bylo vytvořit vysokou školu s rigorózním řízením a přidělováním titulu doktora pedagogiky. V roce 1921 se podařilo otevřít Školu vysokých studií pedagogických v Praze nákladem Československé obce učitelské. Školu za deset let jejího působení absolvovalo téměř 7000 posluchačů.\n\nOtakar Kádner byl od roku 1916 členem Královské české společnosti nauk, od roku 1924 mimořádným členem a od 8. května 1926 řádným členem I. třídy (vědy filosofické, státní, právní a společenské, historie a archeologie) České akademie věd a umění.\n\nCeloživotně kromě aktivní výuky se zabýval aktuální problematikou pedagogiky a dějinami pedagogiky založené na principu pozitivistické filozofie.\n\nJazykovědec a bohemista profesor Vladimír Šmilauer vzpomíná „U profesora Kádnera splněna jest skvěle přední podmínka každého silného osobního vlivu: imponuje. Není z těch profesorů, kteří dovedou originálností svých názorů, skvělým způsobem strnout za sebou exaltovanou mládež, státi se její modlou, dát se zbožňovati – to nebylo nikdy profesoru Kádnerovi cílem: ale na každém, kdo s ním se jednou setká, vymáhá si neomezený obdiv a úctu. Je to obdiv k suverénnosti, s níž ovládá obrovsky rozlehlou látku svého oboru... Zkoušející věděli přesně, co a z čeho mají studovat, věděli, že to musejí umět dobře, že je nezachrání obratnost v řeči a snaha přesunout výklad na „známější pole“; prof. Kádner je okamžitě zastavil slovy “na to jsem se neptal“ a nikoho nezachránila ani výmluva na špatnou znalost češtiny, ihned odpověděl slovy „říkejte to tedy chorvatsky [či jinak], já tomu rozumím“.\n\nJan Uher (vysokoškolský učitel na Masarykově univerzitě v Brně, přední činitel sokolského hnutí, člen odbojové organizace Obrana národa na Moravě; zatčen a v roce 1942 popraven v Berlíně-Plötzensee) uvádí, že „prof. Kádner dobře rozumí umění, jak okořenit život zdravým humorem. A to je něco, co k němu rázem přibližuje. Není to leptavý, zlý humor misantropa, nepřístupného dalekého života, ale laskavý humor lidský…. Nikdy neraní. Nehledá daleko, i sebe dovede s úsměvem nakreslit v situacích, v nichž hrá roli hodnou srdečného úsměvu.“\n\n„Profesor Kádner miloval čtyři stěny své pracovny, ze které vycházel dost nerad do ostatních prostor rodinného prostředí, nechtěje se zdržovati od práce. Tím méně toužil po společnosti mimo dům. Do spolků a do zasedání jej bylo dostat nesnadno. Vyhýbal se často i zasedáním profesorského sboru pod různými záminkami a brzy z nich odcházel. V kavárně jsem sám nikdy Kádnera neviděl a marně jsem se pokoušel asi dvakrát svést jej, aby v ní chvilku poseděl. …Nelákalo jej ani cestování po vlasti. Stala se věc zcela mimořádná! Slovutný profesor, který popsal školství v desítkách států, nebyl ani na kilometr v cizině, ba ani v tom Německu, které v pedagogii tak prokoukl“. \n\nFrantišek Kubka v knize na \"Na vlastní oči\" popisuje: „Podél žluté stěny Klementinské koleje šoural se v tu dobu – přicházeje z universitní knihovny – pan profesor Otakar Kádner s rukama složenýma na zádech. Díval se vždycky k nebesům. Tváří se podobal Rembrandtovi. Kdyby mu byli oblekli hedvábný kabátec s bílým krejzlíkem a na hlavu narazili místo plstěného klobouku sametový baret, nikdo by ho nerozeznal od slavného portrétisty ...Profesor Kádner byl jedním z těch českých učenců, kteří vykonali práci, kterou jinde nedodělávají celé akademie. ...Poslouchal jsem dva roky jeho přednášky. ...pamatuji si na jeho nadšené extempore o Komenském: ´Komenský byl a zůstane vzorem českého učitele. Pruský učitel sjednotil Německo rákoskou. Český učitel vrátí politickou a sociální svobodu českému lidu výchovným a vzdělávacím slovem….´“\n\nVáclav Příhoda ve své publikaci \"O. Kádner - vědecký universál\" uvádí, že „Kádner dělal sám práci celé generace. Srovnal jsem jej kdysi s buditeli, kteří dávali základy pro budoucí pracovníky. Profesor Kádner našel si své místo v činnosti, která mohla být konána jen mužem, který šetřil časem, zdravím i zemskými statky, pro něhož neexistovalo nic jiného mimo čtení a psaní. … Pro pedagogiku jest Kádner poslední, kdo mohl podniknout velkou synthesu, ať nevýběrnou a trochu mechanickou, ve třech obsáhlých pedagogických disciplínách.“ \n\n\n\n"}
{"id": "1137120", "url": "https://cs.wikipedia.org/wiki?curid=1137120", "title": "Elini Dimoutsos", "text": "Elini Dimoutsos\n\nElini Charalambos Dimoutsos [eliny dimutsos] (řecky Ελίνι Χαράλαμπος Δημούτσος; * 18. června 1988 nebo 18. srpna 1988, Lushnjë, Albánie) je řecký fotbalový záložník a reprezentant, v současné době hraje v klubu Asteras Tripolis FC.\nNa klubové úrovni hrál mimo Řecko v České republice, kde hostoval v roce 2011 v klubu FK Mladá Boleslav.\nZúčastnil se Mistrovství Evropy hráčů do 19 let 2007 v Rakousku, kde mladí Řekové vybojovali stříbrné medaile (ve finále podlehli Španělsku 0:1).\n\nV A-mužstvu Řecka debutoval 15. 8. 2012 v přátelském zápase v Oslu proti týmu Norska (výhra 3:2). Je to jeho jediný start v řeckém národním týmu (k září 2015).\n\n"}
{"id": "1137122", "url": "https://cs.wikipedia.org/wiki?curid=1137122", "title": "Reveriano Soutullo", "text": "Reveriano Soutullo\n\nReveriano Soutullo Otero (11. července 1880 Ponteareas, Galicie – 29. října 1932 Vigo) byl španělský hudební skladatel.\n\nReveriano Soutullo se narodil 11. července 1880 v Puenteareas ve španělské provincii Pontevedra. Jeho otec byl kapelníkem orchestru v Redondele a tak poskytl svému synu hudební základy. Dalším jeho učitelem byl místní hudební pedagog Fernández Cid. Ve čtrnácti letech již Reveriano řídil sbor v obci Tui a o dva roky později hrál na sólovou trubku v orchestru 37. pěšího pluku v Murcii.\n\nOd roku 1900 studoval na Madridské konzervatoři u Pedro Fontanilly a Tomáse Fernándeze Grajala. Absolvoval v roce 1906 a získal dvě první ceny, za harmonii a skladbu. Na základě těchto výsledků obdržel stipendium na studium v Itálii a ve Francii, kde jeho učiteli byli, mimo jin, Maurice Ravel a Camille Saint-Saëns. Po návratu do Madridu si získal pozornost obecenstva svými zarzuelami.\n\nV roce 1919 začalo velmi úspěšné partnerství s Juanem Vertem, které trvalo až Vertovy smrti v roce 1931. Sám svého kolegu přežil o pouhý rok. Ztrácel sluch a po operaci dostal bronchopneumonii, která se mu stala osudnou.\n\nSoutullo byl velmi plodný skladatel. Zkomponoval více než 100 zarzuel, ale byl autorem i skladeb symfonických a komorních. Z jeho symfonické hudby je často uváděna symfonická suita \"Vigo\".\n\n\n\n"}
{"id": "1137128", "url": "https://cs.wikipedia.org/wiki?curid=1137128", "title": "Esta", "text": "Esta\n\nEsta bylo české hudební vydavatelství působící na území Československa ve 30. a 40. letech 20. století.\n\nJako první velký domácí label vznikla Esta v roce 1930, kdy ji založila pražská firma Foresta zabývající se prodejem stavebního dříví. Samotné vydavatelství se v roce 1938 stalo součástí koncernu Melantrich. Na gramofonových deskách vydávala Esta především mluvené slovo, ale také lidové písně nebo orchestrální nahrávky Harryho Hardena. Největší popularity dosáhla ve druhé polovině 30. let. Nahrávací studio měla v pražských Holešovicích v sále Domovina. Esta fungovala i během Protektorátu, kdy rovněž distribuovala nahrávky na Slovensko. Po skončení druhé světové války bylo vydavatelství v roce 1946 na základě Benešových dekretů znárodněno (stejně jako druhý velký český prvorepublikový label Ultraphon) a stalo se součástí národního podniku Gramofonové závody.\n"}
{"id": "1137130", "url": "https://cs.wikipedia.org/wiki?curid=1137130", "title": "Mulo", "text": "Mulo\n\nMulo je v romské kultuře mrtvý či přízrak mrtvého.\n\nVšechna romská společenství věří v tyto bytosti. Zjevuje se lidem např. aby je před něčim varoval, způsobuje strach (\"mulo mukel dar\"), aby si vyřídil nevyrovnané účty, dusí je, dělá lidem modřiny ale může je i zabít.\n\nMulové se zjevují v lidské nebo zvířecí podobě jako je pes, kočka, pták atd. Lze je rozeznat že chodí bokem ale není jim vidět do obličeje. Na svět můžou chodit i nepozorovaně. Romové duším zesnulých projevují velkou úctu. Dodržují různé rituály, že o Vánocích nechávají místo u stolu a talíř s jídlem jako kdyby zesnulý žil.\n\nV současně době se u hrobu do rovů zapálí cigareta, povídá se snimi a nalívá se jim alkohol. Při pohřbu dávají do rakve k zesnulému různé věci které měl rád (cigarety, alkohol, sperky...) ale také peníze které slouží k zaplacení aby se dostal na \"druhý břeh\".\n\n"}
{"id": "1137132", "url": "https://cs.wikipedia.org/wiki?curid=1137132", "title": "MG Rover Group", "text": "MG Rover Group\n\nMG Rover Group byl posledním domácím masovým výrobcem automobilů v britském automobilovém průmyslu. Společnost vznikla, když BMW prodala veškerá aktiva původního Rover Group britské společnosti Phoenix Consortium v roce 2000 včetně práv na ostatní značky z bývalé Rover Group (Austin, Morris, Triumph...).\n\nMG Rover šel do nucené správy v roce 2005 a jeho majetek byl odkoupen čínskou společností Nanjing Automobile Group. Nanjing poté obnovil výrobu sportovních vozů a sedanů pod značkou MG v roce 2007. Během tohoto roku se Nanjing sloučila se SAIC Motor (největší výrobce automobilů v Číně). V roce 2009 byla tato dceřiná společnost přejmenována na MG Motor UK. Model MG TF, jehož výroba byla obnovena v bývalém závodě MG Rover v Longbridge se začal znovu prodávat ve Velké Británii od roku 2008 až do roku 2010. V roce 2011 se objevil model MG 6 a jeho výroba byla zahájena ve Velké Británii opět v továrně Longbridge. V průběhu roku 2013 byl dále představen automobil třídy super-mini, model MG 3. To ekonomicky pomohlo společnosti a MG Motor se stal nejrychleji rostoucím výrobcem automobilů ve Velké Británii v roce 2014.\n\nZnačka Rover, která byla ponechána BMW a používána MG Rover Group v rámci licence, byla prodána Fordu, který koupil Land Rover od BMW v roce 2000. Nevyužívaná značka Rover byla Fordem prodána indické společnosti Tata Motors, spolu s firmou Jaguar Land Rover v roce 2008.\n"}
{"id": "1137135", "url": "https://cs.wikipedia.org/wiki?curid=1137135", "title": "Ultraphon", "text": "Ultraphon\n\nUltraphon bylo německo-české hudební vydavatelství působící od 20. do 40. let 20. století.\n\nVe 20. letech vznikl německý label Ultraphon v nizozemském vlastnictví. Práva na jeho české zastoupení získala v roce 1929 pražská firma Ravitas, která vydávala nahrávky německého Ultraphonu a již od počátku také zajišťovala realizaci a vydávání desek českých umělců. Ti ovšem zpočátku museli nahrávat v Berlíně a následně v provizorním studiu v Praze. Definitivní pražské studio Ultraphonu bylo dokončeno až později. V roce 1932 zkrachoval německý Ultraphon a nizozemští majitelé odprodali Ravitasu své české aktivity, včetně práva na využití ochranné známky. Téhož roku tak vzniklo české hudební vydavatelství Ultraphon v podobě akciové společnosti. Ve 30. letech vydával label na gramofonových deskách populární interprety (jako jsou R. A. Dvorský, Benešova dechová hudba, Vlado Klemens, Josef Skupa či Karel Vacek) a věnoval se klasické hudbě, jazzu, swingu a mluvenému slovu a vlastnil též ochrannou známku Supraphon. Podobně jako druhé velké české prvorepublikové vydavatelství Esta byl i Ultraphon po skončení druhé světové války na základě Benešových dekretů v roce 1946 znárodněn a stal součástí národního podniku Gramofonové závody.\n\nNázev Ultraphon byl v roce 1949 použit pro nově vzniklý závod Gramofonových závodů (GZ), který sloužil pro tuzemskou distribuci gramofonových desek a gramofonů. Zrušen byl při reorganizaci podniku roku 1951. V rámci GZ tehdy působil i závod Supraphon věnující se exportu. Samotné GZ byly později přejmenovány na Státní hudební vydavatelství a roku 1967 na Supraphon, čímž využily jeden ze dvou labelů vlastněných meziválečným Ultraphonem.\n\n"}
{"id": "1137140", "url": "https://cs.wikipedia.org/wiki?curid=1137140", "title": "Televizní věž na Kamzíku", "text": "Televizní věž na Kamzíku\n\nTelevizní věž Kamzík je televizní věž v Bratislavě na vrchu Kamzík v Malých Karpatech v oblasti nazývané Koliba v nadmořské výšce 433 m. Je nejvyšší stavbou v Bratislavě. Byla postavena v roce 1975 a je vysoká 194 m.\n\nVe věži se ve výšce 70 m nachází restaurace Věž a vyhlídková plošina s výhledem na Bratislavu. Věž je jedním ze symbolů a orientačním bodem hlavního města. Základní kámen této stavby položili v roce 1967 a dokončena byla v roce 1975. Dosud je to nejvyšší věž na Slovensku a její architektonické, konstrukční a funkční řešení je dodnes inspirativní. Na jejím projektu se podílel kolektiv autorů Stanislav Májek, Jakub Tomašák, M. Jurica a Juraj Kozák. Celková výška stavby je 194 m a její vrchol je ve výšce 635 m.\n\nTelevizní věž Kamzík je příkladem spojení architektury a inženýrství v jednom díle. V době vzniku se v bývalém Československu stavěl i vysílač a horský hotel Ještěd u Liberce, který je českou stavbou století, a ve světě již stály televizní věže v městech (Berlín, Moskva) jako jejich jednoznačný identifikační bod.\n\nTelevizní věž Kamzík se nachází v Bratislavském lesoparku a spadá do městské části Nové město. Vrch Kamzík má výšku 438,4 metrů nad mořem a je dobře viditelný ze širokého okolí, což zabezpečuje věži nejen dobré šíření signálu, ale i viditelné postavení. Téměř ze všech přístupových cest je to první viditelná stavba Bratislavy. Silueta věže z dálky je zřetelná a štíhlá.\n\nVěž má do zhruba dvou třetin výšky tvar dvou čtyřstěnných komolých jehlanů spojených základnou, z jednoho vrcholu ční anténa vysílače kruhového průřezu, druhý je obrácen směrem k zemi. Středem věže probíhá čtvercové jádro. Věž je horizontálně rozdělena na platformy, označené písmeny od A do O odshora. Některé platformy jsou uzavřeny a obsahují funkční části, některé jsou otevřené a osazeny radiokomunikačními zařízeními.\n\nVěž současně slouží vysílání i veřejnosti. Ze strany zabezpečení vysílání věž obsahuje vysílací jednotky, potřebnou technologii a zázemí. Na platformě J se nachází pracoviště centrálního monitorovacího systému s 24-hodinovým provozem, který sleduje kvalitu vysílání všech televizních vysílačů na Slovensku.\n\nPro veřejnost jsou přístupné platformy D kavárna a E restaurace Věž. Do roku 1997 byla přístupná i vyhlídková plošina C, kterou uzavřeli pro nebezpečně silné větry. Restaurace se nachází ve výšce cca 70 m nad povrchem. Kuchyně restaurace se nachází u kavárně a pokrmy se přepravují do restaurace pomocí malých dopravních výtahů. Jedinečností restaurace je, že sezení je umístěno na točně, která pomalu poskytuje panoramatický výhled. Podobný mechanismus měla i vyhlídková restaurace Bystrica na Mostě SNP, ale nový provozovatel tuto atrakci neobnovil. Točna v restaurací je funkční.\n\nDispozičně jsou části pro veřejnost oddělené od vysílacího provozu, restaurace má samostatný vchod s malou kavárnou i vlastní výtah. Komunikačně je zajímavé, že obslužný výtah může zastavovat i na platformách pro veřejnost, ne však naopak. Dvojici výtahů doplňuje únikové schodiště. Na platformě B je přestupní místo, odkud vede výše jen malý montážní výtah a nouzový žebřík, které vedou uvnitř ocelové trubky nesoucí vysílače. Tento úsek je nebezpečný pro zdraví kvůli silnému elektromagnetickému vlnění.\n\nVěž je jedinečná použitím spřažené konstrukce ze dvou materiálů. Jádro věže tvoří železobetonový prut čtvercové základny se stranou 7 m. Vnější konstrukci tvoří ocelové krabicové sloupy, které jsou nad platformou A přes ocelové nosníky spojené s jádrem. V této výšce železobetonová konstrukce končí a pokračuje ocelová trouba, která je zakončena vysílači v laminátové trubici, která tvoří nejvyšší část věže. Jednotlivé platformy jsou vetknuté do železobetonového jádra a v rozích zavěšené na ocelovou konstrukci. Ocelová konstrukce skeletu věže pro 17 plošin byla vyrobena v mostárně národního podniku VŽKG v Ostravě. V době projektování věže bylo řešení odvážným konstrukčním systémem, kdy železo betonové jádro je namáhané na tlak, ale ocelové pruty v rozích na tah. Pruty a jádro jsou spřaženy v železobetonovém soklu, síly jsou uzavřeny v systému a přeneseny do základů. Jehlanovitý tvar věže pomáhá překonávat horizontální zatížení.\n\nV červnu 2011 bylo ukončeno šíření analogového signálu Dvojky, TV Markíza a TV JOJ, v srpnu 2011 i Jednotky.\n\nVysílání prvního multiplexu DVB-T bylo z vysílače spuštěno 22. prosince 2009 a bylo ukončeno 27. července 2011. 29. června 2011 byla spuštěna distribuce druhého a veřejnoprávního multiplexu.\n\n"}
{"id": "1137143", "url": "https://cs.wikipedia.org/wiki?curid=1137143", "title": "Michail Rahoza", "text": "Michail Rahoza\n\nMichail Rahoza (bělorusky: Міхал Рагоза, ukrajinsky: Михайло Рогоза; okolo 1540, Volyň - 1599, Kyjev) byl kněz ukrajinské řeckokatolické církve a arcibiskup kyjevský.\n\nNarodil se okolo roku 1540 v běloruské šlechtické rodině v oblasti Volyně. Pravděpodobně studoval na Jezuitské koleji ve Vilniusu, kde působil jako úředník knížete Boguše Koretskyho. Později vstoupil do monastýru Nanebevstoupení Páně v Minsku kde se roku 1579 stal archimadritou.\n\nRoku 1589 navštívil konstantinopolský patriarcha Jeremias II. Tranos Republiku obou národů a po dohodě s králem Zikmundem III. Vasou sesadil metropolitu Onesifora Devočku, pravděpodobně proto že byl jako kněz podruhé ženatý. Na základě rady místní šlechty jmenoval novým metropolitou Michaila Rahozu. Biskupské svěcení přijal v srpnu 1589 z rukou patriarchy Jeremiase II.\n\nJako jmenovaný metropolita začal reformou církve zejména prostřednictvím synody kterou svolal roku 1590. Jeho cílem bylo například reformovat zvyklosti duchovenstva. Jeho snaha reformovat církev byla zbytečná a proto se obrátil na Řím.\n\nRoku 1590 podepsal se všemi biskupy církve dokument kterým vytvořily unii s katolickou církví s ponecháním byzantského ritu, liturgické praxe aj.\n\nArcibiskup Rahoza zemřel mezi červnem a srpnem roku 1599. Jeho nástupcem se stal Ipatij Potij divoký zastánce unie. Ne všichni byli zastánci unie s katolickou církví a proto roku 1620 jeruzalémský patriarcha obnovil pravoslavnou metropoli Kyjev pod vlastní jurisdikcí a prvním metropolitou se stal Jób Boreckyj.\n"}
{"id": "1137146", "url": "https://cs.wikipedia.org/wiki?curid=1137146", "title": "Městská spořitelna na Náměstí SNP v Bratislavě", "text": "Městská spořitelna na Náměstí SNP v Bratislavě\n\nMěstská spořitelna na Náměstí SNP v Bratislavě je stavba od architekta Juraje Tvarožka. Byla realizována od října 1930 do prosince 1931 staviteli J. Bernem a A. Krausem. Nachází se na Náměstí SNP v Bratislavě.\n\nKoncem 20. let 20. století se na největším bratislavském náměstí započalo s výstavbou budovy, která „…znamená ve vývojové směrnici slovenské architektury pokrok větší než by nám ho přineslo desetiletí, je skokem kupředu!“ Výraz, který Městské spořitelně dal její autor není seriózní, jaký by se čekalo od banky, ale je v něm cítit moderna. Tuto zakázku získal Juraj Tvarožek od svého bratra Tomáše, který byl ředitelem Městské spořitelny.\n\nObjekt je situován na podélné užší nárožní parcele. \n\nSuterén a dvě nadzemní podlaží zastavují celou parcelu. Další čtyři podlaží tvoří hlavní průčelí hmotu budovy, přičemž do hloubky pozemku pokračují dvěma bočními křídly. \n\nV přízemí středem budovy prochází pasáž s 18 obchodními jednotkami. V prvním patře se nachází vkladová hala a kanceláře, v druhém patře kanceláře a na dalších čtyřech patrech se původně nacházely kanceláře a byty. Vkladová hala druhého patra je prosvětlená sklobetonovým stropem, nad kterým se nachází vnitřní dvůr. Celkově má objekt 6 nadzemních podlaží.\n\nKonstrukci tvoří železobetonový skelet. Objekt je postaven na naplavenině o mocnosti 7,5 m. Z tohoto důvodu je stavba založena na 584 železobetonových pilotách. Na této stavbě jako první na Slovensku byla použita skleněná fasáda zavěšená na železobetonovém skeletu. Okna fasády jsou ocelová, obklad je z barevného skla Mirotax.\n\nInteriér je hlavním stavebním výrazem stavby, jsou v něm použity vysoce kvalitní materiály (ušlechtilý kámen, nerezavějící ocel, sklo). Na hlavním schodišti a ve vstupu do systému vkladů haly byl použit zlatý onyx. \n\nTvarožek touto nadčasovou stavbou předznamenal budoucí vývoj architektury na Slovensku a plně uplatnil pokrok světového vývoje. V časopise Slovenský stavitel se tehdy psalo: „…budoucnost patří funkcionalismu“. Při návrhu Tvarožek plně využil volnost tvorby, kterou mu poskytl jeho bratr Tomáš Tvarožek.\n\nKoncem 90. let 20. století byla budova Městské spořitelny obnovena podle návrhu ateliéru Ján Bahna. Po celou dobu existence objekt slouží spořitelně. Dnes je objekt monofunkční.\n\n"}
{"id": "1137147", "url": "https://cs.wikipedia.org/wiki?curid=1137147", "title": "Okna (Ralsko)", "text": "Okna (Ralsko)\n\nOkna ( \"Woken\" či \"Wokna\") je zaniklá obec v okrese Česká Lípa v bývalém vojenském prostoru Ralsko, kvůli jehož založení zanikla. Ležela asi 5,5 km severovýchodně od Kuřívod a 9 km jihovýchodně od Mimoně. Původní zabrané katastrální území o rozloze 738,3 ha bylo \"Okna\", nyní jsou tyto pozemky rozděleny mezi katastrální území \"Kuřívody\" a \"Svébořice\" v novodobém městě Ralsko. Vesnice byla postavena kolem rybníka a mívala typicky slovanský kruhový půdorys. O slovanském původu obce svědčí její český i z češtiny převzatý německý název. \n\nOkna se nacházela po obou stranách silnice z Hvězdova do Jablonečku v nadmořské výšce zhruba 320 metrů na planině, obklopené lesy. Vesnice stávala v místech, kde silnice vychází z lesa a začíná stoupat na pláně. Obcí vedla prašná silnice přes Jabloneček až do Mnichova Hradiště. Kvůli poloze v blízkosti tankové střelnice se z někdejších Oken nedochoval žádný dům. Pozemky, na nichž se nacházela zaniklá obec, jsou nyní součástí obory Židlov.\n\nJedinými dochovanými pozůstatky někdejší vesnice jsou maštale a sklepy, které jsou vyhloubeny v blízkých skalnatých svazích při cestě z Hvězdova. Západně od obce bývaly pískovcové lomy. Na stěnách někdejších lomů lze spatřit stopy po zásazích střel a nápisy v azbuce, jimiž se zde \"zvěčnili\" příslušníci sovětské armády. Ve středu obce byl rybníček, v němž byla zachycována dešťová voda. Podle tohoto zdroje vody se rybníku přezdívalo \"Nebesák\". Plocha někdejšího rybníka je nyní zcela zarostlá, dodnes tu však rostou dva javory, které stály před místní školou. \n\nDalšími osadami pod správou Oken byly vesnice Poustka neboli Dolní Okna na západě a Kracmanov, ležící asi 1,5 km jihovýchodně od Oken. Mezi Dolními Okny a Okny u pramene Ploužnického potoka stávala myslivna. Po myslivně, která se nacházela v údolí, zbyly jen její základy, staré stromy a místopisný název \"U Myslivny\" v nivě Ploužnického potoka. Ve svahu u bývalé myslivny lze spatřit dva skalní sklepy, přičemž v jednom z těchto sklepů se nachází boční pramen Ploužnického potoka. Tento pramen sloužil jako zdroj pitné vody pro myslivnu.\n\nNa počátku 16. století byla Okna součástí majetku Jana z Vartenberka se sídlem na Děvíně. Později byla Okna s dalšími místními obcemi spojena s loukovským panstvím, které se od roku 1725 stalo součástí panství Svijany.\n\nObec Okna, stejně jako další sídla v okolí, byla mimo dosah vodních toků. Byly zde však vydatné podzemní zdroje vody a tak takřka každé stavení bylo vybaveno vlastní studnou. Mimoto ještě vznikaly malé rybníčky – hloubené nádrže, kde se hromadila dešťová voda pro náhlou potřebu (požár, napájení dobytka). Okolní lesy byly z větší části panským majetkem knížete Rohana se sídlem na Sychrově u Turnova. Roku 1889 byla v obci zřízena škola. V zimě při nepřízni počasí se v Oknech vyučovalo střídavě v jednotlivých usedlostech.\n\nRoku 1899 byl v Oknech zřízen vlastní hřbitov. Před 1. světovou válkou byly v Oknech a Poustce varny smůly. Po 1. světové válce byla u silnice do Mimoně ještě poslední provozovna, kde se vyrábělo pálením dřevěné uhlí. \n\nPři sčítání lidu roku 1921 bylo v Oknech 87 domů s 331 obyvateli (21 Čechů a 310 Němců). Farní úřad byl v Jablonečku, četnická stanice, pošta a telegraf v Olšině (2 km), železniční stanice byla v Mimoni (11,75 km). Historie Oken, Kracmanova i Poustky (Dolních Oken) končí rokem 1948, kdy toto území bylo zabráno pro cvičiště československé armády.\n\n"}
{"id": "1137148", "url": "https://cs.wikipedia.org/wiki?curid=1137148", "title": "Akademie krásných umění (Florencie)", "text": "Akademie krásných umění (Florencie)\n\nAkademie krásných umění ve Florencii, krátce Akademie (Accademia) nebo též Galerie Akademie (Galleria dell'Accademia), byla první akademií pro malířství v Evropě. Pod záštitou Cosima I. Medicejského byla založena v roce 1563 Giorgiem Vasarim, Agnolem Bronzinim a Bartolomeem Ammanati, třemi z nejvýznamnějších umělců manýrismu. Název \"Akademie krásných umění ve Florencii\" (\"Accademia di Belle Arti Firenze\") nese od roku 1784. Svoji působnost započala v kostele \"Santissima Annunziata\". Když se Akademie rozhodla přijmout i první ženu Artemisii Gentileschi (1593–1653), byla to hotová senzace.\n\nVelkovévoda Leopold II. toskánský ustanovil, že by všechny malířské školy ve Florencii měly být sdruženy pod jednou střechou pod vedením Akademie, a že by měly mít galerii s malbami starých mistrů, které by pomáhaly mladým umělcům ve studiu. Tento úkol plní Akademie s příslušnou galerií i dnes, v bývalém konventu a hospici v ulici Via Ricasoli.\n\nDále rozhodl velkovévoda o tom, že by k uměním, která Akademie podporuje, měla patřit i hudba a restaurátorské umění, takže od té doby je součástí Akademie i konzervatoř \"Cherubini\" a \"Opificio delle Pietre Dure\".\n\nV prostorách Akademie stojí Michelangelův David, a to od té doby, kdy sem byl v roce 1873 umístěn do bezpečí z původního stanoviště u Palazzo Vecchio. Jsou tu i jeho \"Zajatci\" (\"Prigioni\"), původně určení na hrob papeže Julia II. Dále jsou zde Giambologniho originály plastik pro \"Únos Sabinek\", jakož i vynikající malby z Florencie 15. a 16. století. Dalším těžištěm Galerie Akademie je malířství 13. a 14. století. Tímto je tedy jednou z nejvýznamnějších galerií ve Florencii.\n\n\n"}
{"id": "1137150", "url": "https://cs.wikipedia.org/wiki?curid=1137150", "title": "Rytmus života", "text": "Rytmus života\n\nRytmus života je český týdeník, který vydává vydavatelství MAFRA. Vychází od roku 1996. V roce 2014 byl nejprodávanějším společenským časopisem na českém trhu.\n\nJe řazen do segmentu bulvárních médií. Magazín přináší zejména zprávy o známých osobnostech, ale také rady z oblasti módy, vaření či zvládání životních situací. V roce 2000 činila měsíční prodejnost 260 tisíc výtisků. V roce 2013 se časopisu prodalo 198 tisíc, o rok později prodej klesl o 15 % na 168 tisíc prodaných výtisků. Kromě tištěné verze je dostupný i online.\n"}
{"id": "1137151", "url": "https://cs.wikipedia.org/wiki?curid=1137151", "title": "Kirsan Iljumžinov", "text": "Kirsan Iljumžinov\n\nKirsan Iljumžinov (rusky \"Кирса́н Никола́евич Илюмжи́нов\", kalmycky \"Үлүмҗин Кирсан\", * 5. dubna 1962 Elista) je ruský politik kalmycké národnosti. V letech 1993 až 2010 byl prezidentem Kalmycké republiky v rámci Ruské federace, v letech 1995 až 2018 zastával funkci předsedy Mezinárodní šachové federace. Od roku 1983 byl v KSSS, od roku 2004 je členem strany Jednotné Rusko.\n\nVe čtrnácti letech se stal kalmyckým mistrem v šachu. Pracoval jako dělník továrny Zvězda v Elistě, v letech 1983 až 1989 vystudoval prestižní Státní institut mezinárodních vztahů v Moskvě. Znalost japonštiny uplatnil jako obchodník s japonskými automobily v době transformace sovětského hospodářství a stal se jedním z nejbohatších Rusů. Roku 1990 byl zvolen poslancem a roku 1993 se stal kalmyckým prezidentem, funkci zastával do roku 2010 (od roku 2005 pod novým oficiálním označením „hlava státu“). Zavedl v Kalmycku výuku šachové hry jako povinný školní předmět, z jeho iniciativy se v roce 1998 konala v Elistě Šachová olympiáda, pro kterou vybudoval nákladný moderní komplex Chess City. Vystupuje jako mecenáš financující stavbu buddhistických chrámů nebo projekty na záchranu sajgy tatarské. Zároveň však byl kritizován za autoritářský styl vládnutí, příkladem represí vůči opozici je nevyjasněná vražda novinářky Larisy Judinové v roce 1998. Založil vlastní časopis a nakladatelství \"Novyj vzgljad\", byl předsedou fotbalového klubu Uralan Elista. Proslul řadou kontroverzních výroků a činů, jako bylo například jeho vyprávění o tom, že ho mimozemšťané vzali na výlet létajícím talířem nebo návštěva u Muammara Kaddáfího v červnu 2011, při níž mu vyjádřil podporu vůči mezinárodní intervenci a zahrál si s ním šachovou partii. Obdržel ruské vyznamenání Řád přátelství, jeho jméno nese asteroid (5570) Kirsan.\n\n8. prosince 2015 oznámil, že se rozhodl jako předseda FIDE zdržet všech právních, finančních a obchodních aktivit, dokud se soudně neočistí od sankcí uvalených Ministerstvem financí USA. Důvodem bylo obvinění, že udržuje obchodní kontakty s Islámským státem, totiž že obchoduje s ropou vytěženou IS.\n\n"}
{"id": "1137152", "url": "https://cs.wikipedia.org/wiki?curid=1137152", "title": "Učňovské pokračovací školy", "text": "Učňovské pokračovací školy\n\nUčňovské pokračovací školy (Škola uměleckých řemesel) (1928–1937) se nacházejí v Bratislavě na Vazovovej ulici 3–5. Budovu navrhli architekti Jiří Grossmann (architekt) (1892–1957) a Alois Balán (1891–1960).\n\nArchitekti Jiří Grossmann a Alois Balán patří k nejvýznamnějším osobnostem v dějinách slovenské architektury. Tvořili dvojici, která v meziválečném období výrazně ovlivnila vývoj architektury na Slovensku. Od prvotních návrhů ovlivněných rondokubismem se postupně propracovali k vyzrálým dílům funkcionalismu, které patří k nejlepším svého druhu na Slovensku. Nejenže realizovali několik významných objektů, ale právě na jejich tvorbě lze demonstrovat skok, který udělala slovenská architektura po vytvoření samostatné Československé republiky v roce 1919. Budova Školy uměleckých řemesel patří k jejich nejznámějším stavbám. V současnosti v budově sídlí rektorát Slovenské technické univerzity v Bratislavě. \n\nŠkola uměleckých řemesel tvořila součást učňovské pokračovací školy. Byla založena v roce 1928. Orientovala svůj program studia podle vzoru německého Bauhausu. Vlivem toho se časem vypracovala se na významnou avantgardní uměleckou školu. Proces založení této školy doprovázel složitý výběr architektonického návrhu. První soutěž na daný projekt byla vyhlášena ještě v roce 1924. Do soutěže bylo přijato 16 různých návrhů. Avšak z důvodu neujasněnou otázek místní regulace se projekční práce zastavily. O rok později byla vyhlášena druhá soutěž. V ní se nejlépe umístil projekt Balána a Grossmanna. Svůj návrh z první soutěže upravili. Definitivní projekt zbavili původních monumentalizujících architektonických prvků. Zatímco v původním návrhu byly na průčelí ještě pilastry z neomítnutých cihel, ve výsledném návrhu je již nelze vidět. Z původní koncepce zůstala jen vstupní část symetrická podle své osy.\n\nRealizace celé stavby probíhala etapově. V letech 1928–1929 byly ukončeny práce na centrální části budovy. Bylo také dokončeno levé přední křídlo. Ukončením této fáze výstavby tak vznikla v roce 1930 první centrální učňovská škola na Slovensku. Zbylá křídla byla dostavěna později, v letech 1929-1933 a 1933-1937.\n\nCelkové řešení se opíralo o pravidlo souvislé uliční zástavby. Už méně se orientovalo na faktory vyplývající ze samotných potřeb školy. Půdorys měl tvar rozvinutého písmene H. Základ půdorysné kompozice tvoří centrální část budovy s hlavním vstupem. Centrální část je symetrická podle osy vstupu. Má podobu dispozičního dvojtraktu. Později dostavěná křídla jsou také dispozičním dvojtraktem, s dlouhými chodbami. Ve styčných plochách jednotlivých křídel se nachází hygienická zařízení a schodiště. Centrální část objektu je třípodlažní, křídla jsou dvoupodlažní.\n\nNosnou soustavu tvoří monolitický železobetonový skelet s cihlovou výplní. Střechy jsou ploché. Jednoduché strohé fasády mají velká okna průmyslového charakteru s výraznou horizontální střední příčkou. Tento vnější vzhled budovy odráží vnitřní provoz. Na funkcionalisticky pojaté stavbě učňovských škol se, jak uvádí A. Hořejš, \"z dvojice architektů projevil více Jiří Grossmann zjednodušenou linearitou a uhlazenější paralelitou požadavků věcných s použitím prvků výtvarných\" (10 roků architektonické práce, 1932).\n\nV celkovém pohledu je ale třeba se dívat na jejich tvorbu jako na tvorbu dvojice. Zatímco Grossmann byl v tandemu tím techničtěji založeným partnerem, Balán byl tvůrcem uměleckých stránek jejich děl. Na jejich tvorbě lze vidět, jaké změny překonala slovenská architektura v rozmezí několika let. Dá se přitom mluvit jak o slohové proměně, tak i o změnách tvarosloví, využívání nových materiálů a konstrukcí, vázajícím se k těmto slohovým proměnám. Většina jejich staveb přetrvává dodnes, i když ne všechny si zachovaly obdivuhodnou formu, kterou tito dva architekti navrhli. Když se v roce 1939 rozešli, oba přestali projektovat. \n\n\n"}
{"id": "1137159", "url": "https://cs.wikipedia.org/wiki?curid=1137159", "title": "Norfolský teriér", "text": "Norfolský teriér\n\nNorfolk teriér, počeštěle též norfolský teriér (anglicky: \"Norfolk terrier\"), je malé psí plemeno původem původem z Anglie. Jedná se o přátelského a hravého společníka, který se dříve využíval jen jako krysař. Mezinárodní kynologická federace (FCI) toto plemeno uznává a řadí jej do skupiny teriéři, sekce malí teriéři. Číslo oficiálního standardu je 322.\n\nSamotné jméno tohoto psího plemene napovídá, odkud pochází; z hrabství Norfolk. Jedná se o poměrně staré psí plemeno, o jehož původu nemáme žádné informace. Přesto se podle vzhledu dá soudit, že jejich předci byli cairn teriéři a dandie dinmont teriéři. První zmínky o norfolk teriérovi se začaly objevovat okolo roku 1800. V té době byl norfolk teriér a norwich teriér ještě bráni jako jedno plemeno a není divu, rozdíly mezi nimi jsou opravdu jen malé. V té době se tito psi často vyskytovali v okolí univerzity Cambridge, kde podobné psy také používaly jako krysaře. V roce 1932 pak tato dvě plemena uznal United Kennel Club, rozdělení se tato dvě plemena dočkala až za dlouhou dobu, konkrétně v roce 1964.\n\nV Česku toto plemeno zastřešuje Klub chovatelů teriérů. Oficiální zkratka používaná v tuzemsku je NRT. Jedná se zde o poměrně známé a oblíbené plemeno, které je možné běžně potkat na veřejnosti. Existuje zde již více než deset chovatelských stanic.\nJedná se o jednoho z nejmenších teriérů. Má dobře osvalené tělo a kostru spíše těžšího formátu. Ideální výška v kohoutku se pohybuje okolo 25 cm. Hmotnost je 5 až 6 kg. Srst, která pokrývá celé tělo, je středně dlouhá, na dotek tvrdá, drátovitá a zároveň rovná. Těsně přiléhá k tělu, které chrání před vodou i chladem. Nejběžnější je pšeničná barva, vyskytuje se ale i černotříslová nebo rezavá.\n\nMozkovna je široká, málo zakulacená. Stop je dobře vyznačený. Uši jsou umístěny daleko od sebe, malé až střední velikosti a ve tvaru písmene V. Je to poznávací znamení norfolků: jediný rozdíl mezi nimi a norwich teriéry je to, že norwichové mají uši vztyčené, zatímco norfolkové je mají volně spadající podél hlavy. Oči jsou oválného tvaru, hluboko uložené, duhovky tmavě hnědé nebo černé. Výraz ostražitý, bystrý a inteligentní. Pysky přiléhavé, chrup musí být nůžkový. Krk dobře osvalený, středně dlouhý. Srst na něm může být mírně delší než na zbytku těla. Hřbet je krátký a široký. Ocas je dlouhý, dříve se kupíroval, avšak v současnosti už tomu tak není. Nohy jsou krátké, svalnaté, zakončené kulatými tlapkami.\n\n\nPovahově se nejedná o pravé teriéry: nejsou nepřátelští vůči jiným psům ani uštěkaní a bojovní. Jedná se o přátelské, milé, hravé a nekonfliktní psy, kteří dokáží velmi dobře spolupracovat s jinými psy. Je pozorný, odvážný a ostražitý, vůči cizím není agresivní, ale spíše jen odtažitý. Vůči své vlastní rodině je milující, přátelský a mnohdy je na ní i fixován. Není to \"pes jednoho pána\", dokáže respektovat více lidí včetně dětí. Co se týče jeho vztahu právě s dětmi, pak s nimi nemá špatný vztah, ale dobře si pamatuje, kdo mu dříve (třebaže omylem) ublížil. S jinými zvířaty nevychází příliš dobře, hlavně co se týče hlodavců, které má sklony lovit. Větší domácí zvířata většinou ignoruje, ale za těmi lesními se neváhá pustit. Přestože neimponuje velikostí, je to dobrý hlídač: na každého kolemjdoucího hlasitě upozorní a v případě ohrožení je schopný bezhlavě bránit rodinu i její majetek.\n\n"}
{"id": "1137166", "url": "https://cs.wikipedia.org/wiki?curid=1137166", "title": "Junior", "text": "Junior\n\nSlovo junior (z lat. \"iuvenis\", mladý; druhý stupeň \"iunior\", mladší; v protikladu k senior) má více jazykových i encyklopedických významů. V mluvě se využívá při rozlišování dvou jmenovců, z nichž jeden je věkově mladší, slovo se přidává za jméno dotyčného (stejně jako jeho český ekvivalent mladší). \n\nPřeneseně se u sportovních aktivit za juniory označují dospívající sportovci soutěžící ve své věkové kategorii (odtud například mistrovství světa juniorů v ledním hokeji). \n\nV pracovních inzerátech se slovem junior označují nabídky pro méně zkušené, začínající softwarové vývojáře. V hovorové řeči slovo junior někdy splývá s označením benjamínek.\n\n\n\n\n\n \n"}
{"id": "1137172", "url": "https://cs.wikipedia.org/wiki?curid=1137172", "title": "Empresa Media", "text": "Empresa Media\n\nEmpresa Media je česká mediální společnost a vydavatelství. Akciovou společnost vlastní a z pozice předsedy představenstva řídí Jaromír Soukup.\n\nFirma vznikla v roce 2000. V roce 2015 Soukup oznámil, že minoritní podíl v této firmě získala čínská investiční společnost China Energy Company Limited (CEFC). Po pěti měsících od ohlášení vstupu čínského investora do firmy došlo k faktickému odprodeji těsně menšinového 49% podílu. Členem představenstva společnosti se tak stal i prezident evropské odnože CEFC Čchen Chaj-pching (Chen Haiping) a členkou dozorčí rady viceprezidentka evropské pobočky Marcela Hrdá, která počátkem téhož roku odešla z pozice generální ředitelky televize Barrandov.\n\nSpolečnost vlastní TV Barrandov, vydává zpravodajský týdeník Týden, odborný týdeník MarketingSalesMedia, měsíčník Interview, společenské týdeníky Instinkt a Sedmička, společenský čtrnáctideník Exkluziv, měsíčníky pro mládež Popcorn, pro dívky Top dívka a pro děti Animáček. Od února 2016 společnost uvedla další tištěný týdeník Faktor S, „agresivní zpravodajsko-ekonomický magazín“.\n"}
{"id": "1137177", "url": "https://cs.wikipedia.org/wiki?curid=1137177", "title": "Brankovina", "text": "Brankovina\n\nBrankovina je vesnice v opštině Valjevo na západě Srbska. Celé území Brankoviny bylo v roce 1979 prohlášeno za Historickou památku velkého významu a je chráněno Republikou Srbsko.\n\nV Brankovině se nachází několik památek:\n\n"}
{"id": "1137180", "url": "https://cs.wikipedia.org/wiki?curid=1137180", "title": "Lepčština", "text": "Lepčština\n\nLepčština nebo také Róng je tibetobarmský jazyk, kterým mluví Lepčové v indickém státě Sikkim a část obyvatel Západního Bengálska, Nepálu a Bhútánu.\n\nLepčštinou mluví menšina v indických státech Sikkim a Západní Bengálsko, ale i část obyvatel Nepálu a Bhútánu. V oblastech, kde se jím mluví, je považován za domorodý jazyk předcházející příchodu tibetských jazyků (sikkimština, dzongkä a další) a nově i nepálština. Mluvčí lepčštiny se dělí na čtyři zřetelná společenství: Renjóngmú Sikkimu; Támsángmú Kalimpongu, Kurseongu a Miriku; Ilamové Ilamského okresu v Nepálu a Promú jihozápadního Bhútánu. Skupiny, které používají lepčštinu v Indii jsou větší než ty v Nepálu a Bhútánu.\n\nPodlé indického sčítání lidu je v Indii 50 000 mluvčích lepčštiny, ale skutečný počet rodilých mluvčích tohoto jazyka se může blížit k číslu 30 000.\n\nLepčštinu je těžké zařadit, ale George van Driem (2001) naznačuje, že může být nejbližší mahakirantinským jazykům, podrodině himálajských jazyků.\n\nLepčština je vnitřně různorodá, což ukazuje na lexikální vlivy z různých většinových jazykových skupin napříč čtyřmi hlavními komunitami Lepčaků. Podle Plaisiera (2007), tyto nepálské a sikkimské tibetské vlivy nepředstavují dialektický rozdíl.\n\nRoger Blench naznačuje, že lepčština může mít austroasijský základ, který vznikl z dnes již vymřelé austroasijské větve, kterou nazývá róngickou.\n\nLepčština je netónový sinotibetský jazyk, ačkoli má fonémický přízvuk nebo výšku, která může být vyznačena v lepčackém písmu. Hodně z jeho slovní zásoby se skládá z jednoslabičných prvků. Pozoruhodné je, že slova, která jsou běžně považována za obscénní nebo tabu v jiných jazycích, nejsou takto stejně vnímána rodilými mluvčími.\n\nLepčacké písmo (také známé jako „róng“) je slabičné písmo, ve kterém se objevují různorodé speciální značky a ligatury. Jeho rodokmen je nejasný. Brzké rukopisy byly psány ve svislém směru, což je znamení čínského vlivu. K předchozímu vývoji písma, lepčacké literární práce byly vytvořeny v tibetské skriptu.\n\nLepčština je romanizována dle měnících se systémů, převažujícím systémem je ale ten od Mainwaringa (1876). Většina lingvistů, včetně Plaisiera (2007), vyvinula své upravené verze vycházející ze systému Mainwaringa. Ostatní lingvisté a historici používají systémy založené na evropských jazycích, jako je angličtina, francouzština a němčina.\n\nV lepčické gramatice se objevují podstatná jména, zájmena, přídavná jména, příslovce a slovesa. Slovosled je typicky subjekt-objekt-sloveso (SOV). Lepčacká morfologie vykazuje aglutinační rysy, i když většina slov je tvořena jedním nebo dvěma slabikami.\n"}
{"id": "1137181", "url": "https://cs.wikipedia.org/wiki?curid=1137181", "title": "Porta Nigra", "text": "Porta Nigra\n\nPorta Nigra (\"Černá brána\") je městská brána v německém Trevíru, zbudovaná Římany na konci 2. století. Patří k nejlépe zachovaným římským stavbám v zaalpské Evropě a je součástí komplexu trevírských památek, který byl roku 1986 zapsán na seznam Světové dědictví.\n\nPorta Nigra byla jednou ze čtyř bran v hradbách starověkého města \"Augusta Treverorum\", vedla na severní stranu a jako jediná se zachovala. Byla zbudována ze světlého pískovce, který časem působením povětrnostních podmínek zčernal a dal bráně současný název. Kamenné bloky byly spojovány kovovými tyčemi bez použití malty. Stavba je 29 metrů vysoká, západní věž má čtyři podlaží, východní pouze tři. Z každé strany vedou dva průjezdy na obdélníkový dvůr.\n\nPo pádu Římské říše brána chátrala a místní obyvatelé z ní brali stavební materiál. Před zničením ji zachránilo to, že v ní sídlil poustevník Simeon Trevírský a po jeho smrti roku 1035 byl objekt přestavěn na kostel s klášterem. Když roku 1802 obsadil Trevír Napoleon Bonaparte, kostel zrušil a nařídil bránu uvést zpátky do podoby z římských dob. Střecha brány slouží jako vyhlídková plošina, vozy již bránou neprojíždějí, protože silnice vede okolo ní.\n\n"}
{"id": "1137182", "url": "https://cs.wikipedia.org/wiki?curid=1137182", "title": "Bitevní vrtulník", "text": "Bitevní vrtulník\n\nBitevní vrtulník je ozbrojený vrtulník s rolí podobnou jako útočný letoun – schopnost útočit na pozemní cíle jako jsou nepřátelská pěchota a obrněná bojová vozidla.\n\nZbraně používané na útočných vrtulnících mohou zahrnovat automatické kanony, kulomety, rakety a protitankové řízené střely, jako např. Hellfire. Mnoho bitevních vrtulníků je také schopno nést rakety vzduch-vzduch, i když většinou pro účely sebeobrany.\n"}
{"id": "1137185", "url": "https://cs.wikipedia.org/wiki?curid=1137185", "title": "Mistrovství Evropy v judu 2015 – muži – superlehká váha (-60 kg)", "text": "Mistrovství Evropy v judu 2015 – muži – superlehká váha (-60 kg)\n\nZápasy v judu na I. Evropský hrách / mistrovství Evropy v kategorii superlehkých vah mužů proběhly v Baku, 25. června 2015.\n \nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili. \n\n \n \n"}
{"id": "1137187", "url": "https://cs.wikipedia.org/wiki?curid=1137187", "title": "Pohřebiště pruských panovníků", "text": "Pohřebiště pruských panovníků\n\nToto je seznam pohřebišť pruských králů. Pruské království existovalo v letech 1701 až 1918. (V letech 1871 až 1918 byli pruští králové zároveň císaři Německé říše v personální unii. Pruští králové a němečtí císař ibyli pohřbíváni v Berlíně nebo Postupim, pouze poslední císař spočívá v nizozemském exilu.\n\n• Seznam pruských vévodkyň a královen \n• Seznam pruských panovníků\n"}
{"id": "1137188", "url": "https://cs.wikipedia.org/wiki?curid=1137188", "title": "Nabokov", "text": "Nabokov\n\nRuské příjmení Nabokov () má více nositelů: \n\n"}
{"id": "1137189", "url": "https://cs.wikipedia.org/wiki?curid=1137189", "title": "Mistrovství Evropy v judu 2015 – muži – pololehká váha (-66 kg)", "text": "Mistrovství Evropy v judu 2015 – muži – pololehká váha (-66 kg)\n\nZápasy v judu na I. Evropský hrách / mistrovství Evropy v kategorii superlehkých vah mužů proběhly v Baku, 25. června 2015.\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1137190", "url": "https://cs.wikipedia.org/wiki?curid=1137190", "title": "Kepler-438b", "text": "Kepler-438b\n\nKepler-438b je potvrzená extrasolární planeta obíhající červeného trpaslíka (hvězda spektrální třídy M) Kepler-438 vzdáleného 470 světelných let (145 parseků) od Země v souhvězdí Lyry. V poloměru je pouze o 12% větší a pokud by měla stejnou hustotu jako naše planeta, byla by o 41% hmotnější. To ji s dalšími fyzikálními vlastnostmi řadí mezi pět nejpodobnějších exoplanet. Taktéž se nachází od své mateřské hvězdy v ideální vzdálenosti (obyvatelná zóna) a proto by se na ni mohla udržet voda v kapalném skupenství. Jeden oběh kolem ní trvá 35,23 dnů. Vědci odhadují, že by průměrná teplota jejího povrchu mohla být mezi 0 °C a 60 °C, pravděpodobně asi 32 °C. Teoreticky je vhodná pro vznik života, ale naše omezená technologie to zatím nemůže potvrdit.\n\nMateřská hvězda\nPlaneta\n\n"}
{"id": "1137191", "url": "https://cs.wikipedia.org/wiki?curid=1137191", "title": "Mistrovství Evropy v judu 2015 – muži – lehká váha (-73 kg)", "text": "Mistrovství Evropy v judu 2015 – muži – lehká váha (-73 kg)\n\nZápasy v judu na I. Evropský hrách / mistrovství Evropy v kategorii lehkých vah mužů proběhly v Baku, 26. června 2015.\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n\n \n"}
{"id": "1137192", "url": "https://cs.wikipedia.org/wiki?curid=1137192", "title": "Sion Russell Jones", "text": "Sion Russell Jones\n\nSion Russell Jones (* 1986) je velšský zpěvák a kytarista. Narodil se v Cardiffu a na kytaru začal hrát ve svých sedmi letech. Později studoval na Cardiff School of Creative and Cultural Industries. Své první album nazvané \"And Suddenly\" vydal v září roku 2010. V dubnu 2011 vydal čtyřpísňové EP \"Be Excellent to Each Other\". V dubnu 2013 vydal EP \"So Long\" obsahující sedm písní. V březnu 2014 vydal své druhé dlouhohrající album \"Lost No More\". V prosinci téhož roku následovalo EP \"Tŷ'r Stafell\" obsahující písně nazpívané ve velšském jazyce. V červnu 2015 pak vydal další anglicky zpívané EP \"Something on My Side\". Jeho otcem je televizní režisér Terry Dyddgen-Jones.\n\n\n"}
{"id": "1137195", "url": "https://cs.wikipedia.org/wiki?curid=1137195", "title": "The Blue Trees", "text": "The Blue Trees\n\nThe Blue Trees je sedmé studiové album velšské rockové skupiny Gorky's Zygotic Mynci. Vydalo jej dne 30. října 2000 hudební vydavatelství Mantra Recordings a jeho producentem byl spolu se členy kapely Gorwel Owen, který s kapelou spolupracoval již v minulolsti. Nahráno bylo v červenci 2000 ve studiu .\n"}
{"id": "1137196", "url": "https://cs.wikipedia.org/wiki?curid=1137196", "title": "1. Nefi", "text": "1. Nefi\n\n1. Nefi je název prvního oddílu v Knize Mormonově, americkém náboženském díle, které roku 1830 vydal Joseph Smith. Její děj se má odehrávat mezi lety 600 př. n. l.-570 př. n. l. Za autora je tradičně považován prorok Nefi. Autorem však může být také americký teolog z 19,století, Joseph Smith.\n\n1. Nefi je součástí Knihy Mormonovy - náboženské knihy mormonského náboženství, která byla sepsána (přeložena) Josephem Smithem na počátku 19.století. Panují pochyby o to, zda je kniha skutečným historickým dokumentem.\nTeorie o autorství většinou balancují mezi tím, zda je autorem knihy Joseph Smith nebo starověký prorok Nefi. Kniha podle badatelů obsahuje jak starověké motivy (jako vnitřní literární systém - chiasmus), tak novodobé rysy (způsobené buďto moderním překladem nebo moderním autorstvím). Ve výsledku je otázka autenticity nejistá a pohledy ovlivněné náboženským pozadím. Největší mormonská církev, CJKSPD, zastává tradiční autorství knihy. Menší mormonská odnož, Kristova komunita, dává zase přednost moderním teoriím o pozdním původu.\n\nTradiční\npostoj o autorství knihy 2. Nefi zastává názor, že text proroka Nefiho a\nproroka Jákoba byl redigován (zpracován) dějepiscem Mormonem asi v\n3.století n.l.\n\nJelikož původní začátek Knihy Mormonovy byl ztracen (jde o tzv. „116 stránek“ Knihy Lehiovy), není zcela jasné, v jakém časovém sledu byly přeloženy dnešní knihy (části) v Knize Mormonově. Klasický pohled předpokládá, že Joseph Smith překládal (nebo vymýšlel) Knihu Mormonovu od 1.Nefiho (první části) až do knihy Moroni (poslední části). Určité množství badatelů a historiků však razí teorii „Mosiášova prvenství“.\n1.Nefi obsahuje mnoho rozličných literárních stylů (vyprávění, podobenství...). Autor knihy píše v „ich formě“ (tedy 1.osobě) a začíná celou knihu slovy: „Já, Nefi, byv zrozen z dobrých rodičů...“\n\nDěj 1.Nefiho začíná krátce před babylonskou invazí do Judei a Jeruzaléma. Nefiho Otec, Lehi, i se svojí rozsáhlou rodinu a přáteli opouští hlavní město a utíká na Arabský poloostrov (do oblasti dnešního Jemenu a Ománu). Tam staví Nefi, tradiční autor knihy, popisující příběh v ich formě, velikou loď, na níž se všichni plaví do nové země.\n\n\n"}
{"id": "1137198", "url": "https://cs.wikipedia.org/wiki?curid=1137198", "title": "Matteo Rosselli", "text": "Matteo Rosselli\n\nMatteo Rosselli (8. srpna 1578 Florencie - 18. ledna 1650) byl italský barokní malíř.\n\nV devíti letech ho otec svěřil Gregoriu Paganimu, aby se ujal jeho umělecké výchovy. Pagani nechal Rosselliho pracovat zejména podle prací Andrea del Sarty a Rosselli se stal Paganiho nejvýznamnějším spolupracovníkem, pak studoval v Římě díla Raffaela a Polidora da Caravaggio. Po Paganiho smrti v roce 1605 zdědil jeho ateliér. K jeho mnoha žákům patří Baldassare Franceschini (il Volterrano), Lorenzo Lippi, Francesco Furini, Giovanni da San Giovanni (Giovanni Mannozzi) a Jacopo Vignali. Rosselli sám často pracoval pro velkovévodskou rodinu Medicejských. Je pochován v kostele San Marco ve Florencii.\n\n\n\n"}
{"id": "1137199", "url": "https://cs.wikipedia.org/wiki?curid=1137199", "title": "Catherine Samba-Panza", "text": "Catherine Samba-Panza\n\nCatherine Samba-Panza (* 26. června 1954 Fort Lamy) je středoafrická politička, od 23. ledna 2014 do 30. března 2016 prozatímní prezidentka země a první žena v této funkci. V minulosti byla starostkou hlavního města Bangui.\n\nPrezidentkou byla zvolena parlamentem poté, co kvůli neustávajícímu násilí rezignoval na svou funkci samozvaný prezident Michel Djotodia i premiér Nicolas Tiengaye. Zemi vedla do nových prezidentských voleb, které se uskutečnily v říjnu a listopadu 2015. Dne 30. března 2016 byla ve funkci nahrazena řádně zvoleným prezidentem Faustin-Archangem Touadérou.\n"}
{"id": "1137201", "url": "https://cs.wikipedia.org/wiki?curid=1137201", "title": "Aartselaar", "text": "Aartselaar\n\nAartselaar je belgická obec ve Vlámském regionu v provincii Antverpy.\n\nAartselaar má přes 14 000 obyvatel. Hustota zalidnění je asi 1 300 na jeden kilometr čtvereční, (rozloha města je zhruba 11 km²). Ve městě je necelých pět procent lidí nezaměstnaných.\n\n"}
{"id": "1137207", "url": "https://cs.wikipedia.org/wiki?curid=1137207", "title": "Kizzy Crawford", "text": "Kizzy Crawford\n\nKizzy Crawford je velšská zpěvačka barbadoského původu. Své písně zpívá v angličtině i velštině. V roce 2012 vyhrála možnost nahrát vlastní EP. Své první EP nazvané \"Temporary Zone\" vydala v prosinci 2013 (vydavatelství See Monkey Do Monkey). Obsahovalo šest písní. V roce 2015 vydala další EP s názvem \"Imago\".\n\n"}
{"id": "1137209", "url": "https://cs.wikipedia.org/wiki?curid=1137209", "title": "Aavere (Anija)", "text": "Aavere (Anija)\n\nAavere je estonská vesnice nacházející se v kraji Harjumaa, v jehož rámci patří do obce Anija.\n\nVe vesnici žilo 1. ledna 2009 18 občanů, z toho 7 mužů a 11 žen.\n\nAavere leží asi 7 km od města Kehra a 27 km od hlavního estonského města Tallinn. Asi 8 km od obce se nachází jazero Rummu.\n"}
{"id": "1137210", "url": "https://cs.wikipedia.org/wiki?curid=1137210", "title": "Orazio Vecchi", "text": "Orazio Vecchi\n\nOrazio Tiberio Vecchi (pokřtěn 6. prosince 1550 Modena – 19. února 1605 Modena) byl italský pozdně renesanční hudební skladatel a kapelník.\n\nByl vychován v benediktinském klášteře sv. Petra v Modeně a stal se duchovním, jeho učitelem hudby byl mnich Salvatore Essenga. Nejdříve působil jako učitel hudby v Modeně, pak od roku 1581 jako kapelník při dómu v Salò, několik let poté převzal stejnou funkci při katedrále v Modeně. Po dvou letech však tuto funkci ztratil, protože se bez vědomí nadřízených ucházel o místo v Reggio nell’Emilia. Pak několik let působil v Correggiu, kde hodně komponoval, a roku 1593 se opět vrátil na původní místo kapelníka do Modeny. V roce 1598 ho vévoda Cesare d'Este najal jsko dvorního kapelníka a v této funkci ho roku 1600 doprovázel do Říma a Florencie, kde vyslechl ranou operu \"Euridice\", již zkomponoval Jacopo Peri. Poté se vrátil k práci v modenské katedrále, tu však roku 1604 následkem intriky opět ztratil, a to možná přispělo k jeho předčasné smrti.\n\nVecchi byl úspěšný skladatel světské i duchovní hudby. Tvořil písně, mše a další hudbu, nejslavnější Vecchiho kompozicí je madrigalová komedie \"L'Amfiparnaso\" (premiéra 1594, vydáno 1597). Byl mistrem zvukomalby i výrazného vokálního stylu.\n"}
{"id": "1137212", "url": "https://cs.wikipedia.org/wiki?curid=1137212", "title": "Paavo Haavikko", "text": "Paavo Haavikko\n\nPaavo Juhani Haavikko (25. ledna 1931, Helsinky, Finsko – 6. října 2008, Helsinky) byl finský básník a dramatik modernismu padesátých let 20. století. Je považován za jednoho z nejlepších finských spisovatelů. V roce 1984 získal Neustadtskou mezinárodní cenu za literaturu a v roce 1993 Severskou cenu Švédské akademie za literaturu (\"Svenska Akademiens nordiska pris\"). Od roku 1989 byl vlastníkem a ředitelem nakladatelství Art House.\n\nPo skončení studií a absolvování základní vojenské služby v roce 1951 začal pracovat jako realitní makléř. Vedle této práce se začal po víkendech zabývat literaturou. Paavo Haavikko byl přesvědčen, že člověk, který se věnuje výlučně literární činnosti a nemá další zaměstnání, ztrácí spojení s realitou. Tento jeho postoj je patrný i v jeho poezii, kde je autor jakoby přímo v dění a není jen pasivním divákem. Koncem šedesátých let se stal literárním redaktorem v nakladatelství Otava a literárním konzultantem několika tiskáren. \n\nV roce 1955 se oženil se spisovatelkou a básnířkou Marja-Liisa Vartio, která ale po jedenácti letech manželství zemřela. Jeho druhou ženou se v roce 1971 stala literární historička Ritva Rainio Hanhineva.\n\nNapsal několik básnických sbírek, románů, divadelních, rozhlasových a televizních her, a taktéž napsal i několik děl literatury faktu. Patří do generace básníků, kteří přinesli do Finska v padesátých letech modernistickou revoluci. Také ve Finsku v roce 1958 představil absurdní drama svou hrou \"Münchhausen\".\n\nDebutoval v roce 1951 knihou \"Tiet etäisyyksiin\" (\"Cesty do dálek\"). Svůj debut vydal po odchodu z Helsinské univerzity. Ve sbírce se ale nacházely také básně z jeho studentských dob (nejstarší z roku 1949).\n\nCelá jeho raná tvorba je završena sbírkou \"Talvipalatsi\" (\"Zimní palác\"). Tato sbírka je považována za nejvýznamnější metapoetickou sbírku finské literatury z poválečného období. Jeho raná tvorba se vymyká finské literární tradici tím, že autor nepoužívá tradiční básnické formy; používá nový jazyk, rytmus a volnou juxtapozici. Paavo Haavikko se ze začátku zabýval metafyzickými otázkami: vztahem mezi literární tradicí a novou poezií, procesem tvorby, jazykem. Zpočátku byla jeho tvorba považována za zvláštní, ale dnes je klasickou součástí finské literatury.\n\nDalší básnickou sbírku \"Puut, kaikki heidän vihreytensä\" (překl.: \"Stromy, veškerá jejich zeleň\") vydal Paavo Haavikko až v roce 1966. Sbírka se vyznačuje velkou kritikou nedávné finské historie, kdy se autor zabývá úlohou Finska ve 2. světové válce. S poezií pokračoval i po jejím vydání, ale začal psát také beletrii a literaturu faktu. Jeho sbírky básní byly přeloženy do 12 jazyků.\n\nHaavikkovým prvním románem je \"Yksityisiä asioita\" (překl.: \"Soukromé obavy\"), ve kterém se zabývá kritikou sociálních, politických poměrů a egoismu. V knize se také staví proti totalitním ideologiím.\n\nBěhem celé své tvorby se v jeho dílech objevuje opakovaně motiv historie. Často používá historické události nebo osobnosti k tomu, aby reflektoval přítomnost. Nejvíce patrné je to v jeho dramatech, např.: \"Kuningas lähtee Ranskaan\" (překl.: \"Král jde do Francie\"), která byla námětem na stejnojmennou operu od Aulise Saallinena. Historický námět je zřejmý i ve sbírkách básní, např.: \"Synnyinmaa\" (překl.: \"Domovina\") se zabývá kritickým pohledem na finskou historii; \"Lehdet lehtiä\" (překl.: \"Listy listů\") zase popisuje Zimní válku proti SSSR přes memoáry ministra obrany. \n\nDalší z témat děl Paava Haavikka byl finský folklór, o kterém píše v díle \"Kaksikymmentä ja yksi\" (překl.: \"Dvacet a jeden\"). Píše zde o kouzelném mlýnku Sampo. Motiv folklóru z Kalevaly je použit v televizní hře \"Rauta-aika\" (překl.: \"Doba železná\") a postavy z tohoto eposu vystupují v románu \"Kullervon Tarina\" (překl.: \"Kullervův příběh\"). Propojení folkloru a finské historie lze najít ve hře \"Agricola ja kettu\" (\"Agricola a liška\").\n\nV osmdesátých letech Paavo Haavikko pokračoval v psaní poezie, ale i her a aforismů, např.: \"Puhua, vastata, opettaa\" (překl.: \"Mluvit, odpovědět, učit\"), kde se zastává drobných podnikatelů proti byrokracii moci a bezohlednosti velkých společností.. V tomto období zůstává věrný námětům z historie, ale také používá náměty z literatury, politiky, či ekonomiky.\n\nHaavikko byl znám svým skepticismem, realismem a pesimismem vůči světu.\n\n\n\n\n\n\n\n\n\n"}
{"id": "1137222", "url": "https://cs.wikipedia.org/wiki?curid=1137222", "title": "Forest National", "text": "Forest National\n\nForest National (; Vorst Nationaal) je multifunkční aréna ve čtvrti Forest v Bruselu. Otevřena byla v roce 1971. Její kapacita je více než 8000 návštěvníků. \n\nBývá dějištěm sportovních akcí, ale jejím hlavním účelem je konání hudebních koncertů. Za dobu její existence v ní vystoupili např. Michel Polnareff, Lara Fabian, Led Zeppelin, Queen, Deep Purple, Simple Minds, Madonna, Tiziano Ferro, Duran Duran, Whitney Houston, Gloria Estefan, Scorpions, Motörhead ad.\n\n"}
{"id": "1137224", "url": "https://cs.wikipedia.org/wiki?curid=1137224", "title": "Jayce Lewis", "text": "Jayce Lewis\n\nJayce Lewis nebo také Protafield (* 29. září 1984) je velšský zpěvák. Narodil se ve městě Bridgend na jihu Walesu a již od dětství se věnoval hře na kytaru. Svůj první sólový singl „Icon“ vydal v roce 2009. Následujícího roku vydal své první album nazvané \"Jayce Lewis\". V roce 2011 odehrál turné jako předskokan Angličana Garyho Numana. Dvojice spolu později nahrála píseň „Redesign“. Roku 2013 odehrál turné jako bubeník skupiny Visage. V roce 2014 začal vystupovat pod pseudonymem Protafield. V červnu toho roku vyšlo album \"Nemesis\". Na nahrávce se podílel například bubeník Roger Taylor ze skupiny Queen.\n\n"}
{"id": "1137227", "url": "https://cs.wikipedia.org/wiki?curid=1137227", "title": "Gwyn Jones", "text": "Gwyn Jones\n\nGwyn Jones může být:\n\n"}
{"id": "1137229", "url": "https://cs.wikipedia.org/wiki?curid=1137229", "title": "Alun Lewis (básník)", "text": "Alun Lewis (básník)\n\nAlun Lewis (1. července 1915 – 5. března 1944) byl velšský básník píšící anglicky. Narodil se v jihovelšském městě Aberdare. Již během studií na gymnáziu v Cowbridge se začal zajímat o psaní. Později odešel studovat na Aberystwythskou a následně na Manchesterskou univerzitu. Svou první básnickou sbírku s názvem \"\" vydal v roce 1942. Zemřel v Myanmaru o dva roky později.\n"}
{"id": "1137233", "url": "https://cs.wikipedia.org/wiki?curid=1137233", "title": "Gwyn Jones (fyzik)", "text": "Gwyn Jones (fyzik)\n\nGwyn Jones, celým jménem Gwyn Owain Jones, rovněž uváděn jako G. O. Jones, (29. března 1917 – 3. července 2006) byl velšský fyzik. Studoval na oxfordské Jesus College a následně na Sheffieldské univerzitě. V roce 1942 se stal členem tajného výzkumného programu jaderných zbraní. Později se věnoval pedagogické činnosti. V letech 1968 až 1977 působil na postu ředitele velšského národního muzea. V roce 1978 získal Řád britského impéria. Zemřel v Oxfordu v roce 2006.\n"}
{"id": "1137238", "url": "https://cs.wikipedia.org/wiki?curid=1137238", "title": "Gwyn Jones (spisovatel)", "text": "Gwyn Jones (spisovatel)\n\nGwyn Jones (24. května 1907 Blackwood – 6. prosince 1999 Aberystwyth) byl velšský spisovatel a překladatel. Narodil se v jihovelšském Blackwoodu. Věnoval se překládání severské literatury. Sám rovněž vydal několik románů. V roce 1938 založil magazín \"The Welsh Review\", který editoval do roku 1948. Zemřel v Aberystwythu ve věku 92 let. Byl nositelem Řádu britského impéria.\n"}
{"id": "1137242", "url": "https://cs.wikipedia.org/wiki?curid=1137242", "title": "Lorenzo Lippi", "text": "Lorenzo Lippi\n\nLorenzo Lippi (3. května 1606 ve Florencii – 15. dubna 1665 tamtéž) byl italský barokní malíř a také básník.\n\nPatřil k žákům Mattea Rosselliho, byl ale také velmi silně ovlivněn Santim di Tito, na jehož styl přírodního zobrazováni postav se velmi silně zaměřoval. Ve čtyřiceti se oženil Elisabettou, dcerou zámožného sochaře Gianfrancesca Susiniho. Kromě pobytu v Innsbrucku (1647–1649), kde působil jako dvorní malíř na pozvání Klaudie Medicejské, strávil svůj život ve Florencii. Ve svém innsbruckém období vytvořil parodii \"Il Malmantile racquistato\" pod pseudonymem \"Perlone Zipoli\". Budoucí generace oceňovali zejména celou jeho malou básnickou tvorbu.\n\n\n\n"}
{"id": "1137248", "url": "https://cs.wikipedia.org/wiki?curid=1137248", "title": "Abadieho příznak I", "text": "Abadieho příznak I\n\nAbadieho příznak I nebo Dalrympleho příznak, pojmenovaný podle francouzského oftalmologa jménem Jean Marie Charles Abadie, je proužek očního bělma (skléry) viditelný nad horním okrajem duhovky v důsledku spasmu musculus levator palpebrae superior. Vyskytuje se při tyreotoxikóze - výrazně zvýšené hladině hormonů štítné žlázy.\n"}
{"id": "1137251", "url": "https://cs.wikipedia.org/wiki?curid=1137251", "title": "Abadieho příznak II", "text": "Abadieho příznak II\n\nAbadieho příznak II, pojmenovaný podle francouzského neurologa jménem Joseph Louis Irenea Jean Abadie, je necitlivost Achillovy šlachy na tlak na při tabes dorsalis (neurosyfilis). Silný tlak na šlachu nevyvolá bolest následkem poškození zadních provazců míchy, které tyto podněty vedou. Analogický projev v oblasti ramene pro stejnou příčinu se nazývá Biernackiho příznak.\n"}
{"id": "1137254", "url": "https://cs.wikipedia.org/wiki?curid=1137254", "title": "Mistrovství Evropy v judu 2015 – muži – polostřední váha (-81 kg)", "text": "Mistrovství Evropy v judu 2015 – muži – polostřední váha (-81 kg)\n\nZápasy v judu na I. Evropský hrách / mistrovství Evropy v kategorii polostředních vah mužů proběhly v Baku, 26. června 2015.\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n\n \n"}
{"id": "1137256", "url": "https://cs.wikipedia.org/wiki?curid=1137256", "title": "Abainville", "text": "Abainville\n\nAbainville je francouzská obec v departementu Meuse v regionu Grand Est. Žije zde obyvatel.\n\nObec leží na jihu departementu Meuse\n\n"}
{"id": "1137258", "url": "https://cs.wikipedia.org/wiki?curid=1137258", "title": "Abakavir", "text": "Abakavir\n\nAbakavir nebo abacavir je inhibitor reverzní transkriptázy ze skupiny nukleosidových analogů (NRTI), antivirotikum. V kombinaci s dalšími antiretrovirovými léčivy snižuje virovou zátěž HIV a udržuje ji na nízké úrovni. Zvyšuje počet CD4 buněk. Je určen k léčbě HIV infekcí.\n\nDoporučená dávka (pacient hmotnosti nad 30 kg) je 600 mg denně v jedné nebo rozdělena na 2 dávky.\n\nProdává se pod obchodním názvem \"Ziagen\" v podobě roztoku (koncentrace 20 mg abacavir na ml) a obalovaných tablet (300 mg abacavir). Je také jednou ze složek přípravku s obchodním názvem \"Kivexa\" a \"Trizivir\".\n"}
{"id": "1137259", "url": "https://cs.wikipedia.org/wiki?curid=1137259", "title": "Mistrovství Evropy v judu 2015 – muži – střední váha (-90 kg)", "text": "Mistrovství Evropy v judu 2015 – muži – střední váha (-90 kg)\n\nZápasy v judu na I. Evropský hrách / mistrovství Evropy v kategorii středních vah mužů proběhly v Baku, 27. června 2015.\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n\n \n"}
{"id": "1137260", "url": "https://cs.wikipedia.org/wiki?curid=1137260", "title": "Josef Ábel", "text": "Josef Ábel\n\nJosef Ábel (* 16. srpna 1941 Piešťany) je slovenský operní pěvec, herec a tanečník.\n\nOd roku 1982 působil ve Slovenském národním divadle v Bratislavě. V devadesátých letech 20. století byl pozván i do českého Národního divadla v Praze. Kromě působení v Bratislavě je také sólistou Národního divadla Moravskoslezského v Ostravě. \n\n"}
{"id": "1137261", "url": "https://cs.wikipedia.org/wiki?curid=1137261", "title": "Antonio Gálvez Ronceros", "text": "Antonio Gálvez Ronceros\n\nAntonio Gálvez Ronceros (* 14. října 1932, Chincha Alta) je peruánský spisovatel a profesor lingvistiky na Universidad Nacional Mayor de San Marcos. \n\nStudoval pedagogiku a literaturu a poté vyučoval španělštinu na vysokých školách.\n\n"}
{"id": "1137262", "url": "https://cs.wikipedia.org/wiki?curid=1137262", "title": "Mistrovství Evropy v judu 2015 – muži – polotěžká váha (-100 kg)", "text": "Mistrovství Evropy v judu 2015 – muži – polotěžká váha (-100 kg)\n\nZápasy v judu na I. Evropský hrách / mistrovství Evropy v kategorii polotěžkých vah mužů proběhly v Baku, 27. června 2015.\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1137263", "url": "https://cs.wikipedia.org/wiki?curid=1137263", "title": "Tenis na Letních olympijských hrách 1908 – mužská čtyřhra v hale", "text": "Tenis na Letních olympijských hrách 1908 – mužská čtyřhra v hale\n\nMužská čtyřhra v hale na Letních olympijských hrách 1908 probíhala v londýnském areálu Queen's Club. Soutěž se konala v období od 6. do 9. května 1908 na krytém dvorci s dřevěnou palubovkou. Nastoupilo do ni deset tenistů, z toho osm Britů a dva Švédové. Hrálo se na tři vítězné sety.\n\nHalový tenisový turnaj měl na olympiádě premiéru a představoval první ze dvou uskutečněných ročníků. O dva měsíce později proběhla na londýnské olympiádě standardní čtyřhra pod otevřeným nebem v All England Clubu.\n\nOlympijské vítězství vybojoval britský pár Herbert Barrett a Arthur Gore, jehož členové ve finále zdolali krajany George Caridiu s Georgem Simondem po čtyřsetovém průběhu. Zápas o bronzovou medaili vyhrála švédská dvojice Wollmar Boström a Gunnar Setterwall, když porazila britské reprezentanty Lionela Escomba a Josiaha Ritchieho po pětisetovcém boji. V utkání dokázala otočit nepříznivý vývoj 1–2 na sety.\n"}
{"id": "1137264", "url": "https://cs.wikipedia.org/wiki?curid=1137264", "title": "Mistrovství Evropy v judu 2015 – muži – těžká váha (+100 kg)", "text": "Mistrovství Evropy v judu 2015 – muži – těžká váha (+100 kg)\n\nZápasy v judu na I. Evropský hrách / mistrovství Evropy v kategorii těžkých vah mužů proběhly v Baku, 27. června 2015.\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1137265", "url": "https://cs.wikipedia.org/wiki?curid=1137265", "title": "Surb Sarkis (Feodosija)", "text": "Surb Sarkis (Feodosija)\n\nSurb Sarkis neboli kostel svatého Sarkise, nebo podle ukrajinského a ruského vzoru kostel svatého Sergeje( , , ) je аrménský kostel ve Feodosiji pocházející již ze středověku. Je místem posledního odpočinku Ivana Ajvazovského. Patří аrménské apoštolské církvi.\n\nKostel byl ve Feodosiji, tehdy vesnici zvané Kaffa, postaven v roce 1330, v písemných památkách je poprvé připomínán v roce 1361.\n\nVe 14. až 16. století byl Surb Sarkis střediskem arménské vzdělanosti a kultury. Disponoval rozsáhlým skriptoriem, kde působili známí umělci, filosofové, básníci a dějepisci Simeon, Baberdeci, Stepanos, Karneci, Avetis, Arakel ad. Odsud pocházející rukopisy se nyní nacházejí ve sbírkách velkých knihoven, např. v Francouzské národní knihovně v Paříži, knihovně Arménského patriarchátu v Jeruzalémě, arménských mchitaristů ve Vídni atd.\n\nV roce 1811 vzniklo při kostele Feodosijské muzeum starožitností.\n\nV roce 1888 kostel vyhořel a na náklady Ivana Ajvazovského byl obnoven. Ajvazovskij byl v tomto kostele v roce 1817 pokřtěn, ženil se tu a ve zdi chrámu byl v roce 1900 také pohřben. Z jeho závěti kostel a při něm působící škola dostaly 50 000 rublů.\n\nV letech 1965–1970 byl kostel rekonstruován. V roce 1970 ale při výstavbě obytných domů v okolí došlo k narušení drenážního systému a kostel začal trpět podmáčením. Poničena byla zejména původní fresková výzdoba. Od konce 80. let opět probíhá rozsáhlá rekonstrukce.\n\n"}
{"id": "1137267", "url": "https://cs.wikipedia.org/wiki?curid=1137267", "title": "Mistrovství světa ve veslování 1981", "text": "Mistrovství světa ve veslování 1981\n\nMistrovství světa ve veslování 1981 se konalo na veslařském kanále Oberschleißheim v německém Mnichově. Finálové jízdy se jely ve dnech 5. a 6. září 1981.\n\nKaždoroční veslařská regata trvající jeden týden je organizována Mezinárodní veslařskou federací (International Rowing Federation; FISA) obvykle na konci léta severní polokoule. V neolympijských letech představuje mistrovství světa vyvrcholení mezinárodního veslařského kalendáře a v roce, jenž předchází olympijským hrám, představuje jejich hlavní kvalifikační událost. V olympijských letech pak program mistrovství zahrnuje pouze neolympijské disciplíny.\n\nMuži závodili na trati o délce 2000 m, ženy na trati o délce 1000 m.\n\n"}
{"id": "1137269", "url": "https://cs.wikipedia.org/wiki?curid=1137269", "title": "Mistrovství Evropy v judu 2015 – ženy – superlehká váha (-48 kg)", "text": "Mistrovství Evropy v judu 2015 – ženy – superlehká váha (-48 kg)\n\nZápasy v judu na I. Evropský hrách / mistrovství Evropy v kategorii superlehkých vah žen proběhly v Baku, 25. června 2015.\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1137270", "url": "https://cs.wikipedia.org/wiki?curid=1137270", "title": "Parlamentní volby v Řecku 2015", "text": "Parlamentní volby v Řecku 2015\n\nParlamentní volby v Řecku 2015 mohou být:\n"}
{"id": "1137271", "url": "https://cs.wikipedia.org/wiki?curid=1137271", "title": "Ivana Kořínková", "text": "Ivana Kořínková\n\nIvana Kořínková rozená Kolínská (* 20. října 1950, Praha) je československá hráčka basketbalu. Je vysoká 164 cm. Je zařazena na čestné listině zasloužilých mistrů sportu.\nV basketbalovém reprezentačním družstvu Československa v letech 1970 až 1976 hrála celkem 65 utkání a má podíl na dosažených sportovních výsledcích. Zúčastnila se Olympijských her 1976 (Montreal, Kanada) - 4. místo, Mistrovství světa 1975 v Kolumbii - 3. místo, dvou Mistrovství Evropy 1974, 1976, na nichž získala dvě stříbrné medaile za druhá místa v letech 1974 a 1976. Hrála za družstvo žen Výběru Evropy v roce 1976 v Clermont Ferrand proti Sovětskému svazu 66:114.\n\nV československé basketbalové lize žen hrála celkem 6 sezón (1970-1976) za družstvo Sparta Praha, s nímž získala v ligové soutěži pět titulů mistra Československa (1970-1972,1973-1976) a jedno druhé místo (1973). V roce 1976 byla vybrána jako basketbalistka roku a v letech 1973-1976 byla třikrát vybrána do All-Stars - nejlepší pětice hráček československé ligy. Je na 140. místě v dlouhodobé tabulce střelkyň československé ligy žen za období 1963-1993 s počtem 1099 bodů. S klubem se zúčastnila 4 ročníků Poháru mistrů evropských zemí v basketbalu žen (PMEZ) (1971-1976) s nímž dvakrát hrála finále poháru, z toho jedenkrát byla vítězem Poháru evropských mistrů v roce 1976 a na druhém místě v roce 1992 po prohře ve finále s klubem Daugawa Riga. Dále dvakrát prohrála v semifinále Poháru mistrů proti klubům Daugawa Riga (1973) a CUC Clermont Ferrrand (1975). \n\n\nS klubem Sparta Praha v Poháru mistrů evropských zemí v basketbalu žen (PMEZ), kde je uveden počet zápasů (vítězství - porážky) a celkový výsledek v soutěži:\n\n\nHrála za družstvo žen Výběru Evropy v Clermont Ferrand, Francie dne 01.11.1976 proti Sovětskému svazu 66:114, spoluhráčkou byla Hana Doušová-Jarošová\n\n\n\n"}
{"id": "1137272", "url": "https://cs.wikipedia.org/wiki?curid=1137272", "title": "Mistrovství Evropy v judu 2015 – ženy – pololehká váha (-52 kg)", "text": "Mistrovství Evropy v judu 2015 – ženy – pololehká váha (-52 kg)\n\nZápasy v judu na I. Evropský hrách / mistrovství Evropy v kategorii pololehkých vah žen proběhly v Baku, 25. června 2015.\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1137273", "url": "https://cs.wikipedia.org/wiki?curid=1137273", "title": "Olinda", "text": "Olinda\n\nOlinda je brazilské město ve spolkovém státě Pernambuco. Rozkládá se na pobřeží Atlantského oceánu, 8 km severně od města Recife, jehož metropolitní oblasti je součástí.Historické centrum města s mnoha zachovalými budovami portugalské koloniální architektury je od roku 1982 zapsáno na seznamu světového kulturního dědictví UNESCO. V roce 2015 zde žilo více jak 380 tisíc osob.\nMěsto bylo založeno 15. března 1535 Portugalcem Duartem Coelho Pereirou a bylo hlavním městem kapitanátu Pernambuco. Koncem 16. století se Olinda stala centrem výroby třtinového cukru v Brazílii. Bohatství plynoucí z cukrovarského průmyslu bylo příčinou invaze Nizozemců, kteří ovládli město a jeho okolí v roce 1630. O rok později město vyhořelo a bylo opuštěno. Portugalci se vrátili roku 1654 a začali s rekonstrukcí města. Blízké město Recife však mezitím nabylo na významnosti a Olinda již nenabyla zpět svého dominantního postavení. V historické části města se nachází mnoho klášterů, kostelů a dalších sakrárních staveb.\n"}
{"id": "1137274", "url": "https://cs.wikipedia.org/wiki?curid=1137274", "title": "Parlamentní volby v Řecku v září 2015", "text": "Parlamentní volby v Řecku v září 2015\n\nParlamentní volby v Řecku v září 2015 se konaly 20. září a jednalo se o předčasné volby, které následovaly jen osm měsíců po předčasných volbách v lednu. Celkově šlo již o páté parlamentní volby za posledních šest let. Vítězem se opět stala Koalice radikální levice (Syriza) se 35,46 % hlasů a 145 mandáty (95 + 50 bonusových mandátů). Na druhém místě se umístila Nová demokracie (75 mandátů), poté s odstupem Zlatý úsvit (18 mandátů), Panhelénské socialistické hnutí v koalici s Demokratickou levicí (17 mandátů), Komunistická strana Řecka (15 mandátů), Řeka (11 mandátů), Nezávislí Řekové (10 mandátů) a nově byla zvolena i Centristická unie (9 mandátů).\n\nV lednových volbách získala skoro polovinu z 300 křesel řeckého parlamentu Koalice radikální levice a vytvořila koaliční vládu se stranou Nezávislí Řekové, premiérem se stal Alexis Tsipras. Hlavním úkolem jeho vlády bylo vyjednávat o podmínkách nových půjček z Evropského stabilizačního mechanismu. Když se dohodl, protlačil parlamentem schválení podmínek ovšem jen za pomoci poslanců z jiných stran, protože ho nepodpořilo víc než 40 poslanců Koalice radikální levice.\n\nTsipras vyhodnotil tak nízkou podporu v klíčovém hlasování jako nedostatek důvěry ve svou vládu a 20. srpna odevzdal prezidentovi Prokopisu Pavlopulosovi demisi vlády. Po neúspěšných jednáních o sestavení nové vlády vyhlásil 28. srpna prezident termín nových voleb na 20. září a jmenoval na základě ústavy do čela prozatímní úřednické vlády předsedkyni nejvyššího soudu Vasiliku Thanuovou.\n\nV září byla ve většině průzkumů vítěznou stranou Syriza (se ziskem 30 až 34 % hlasů), v jejím závěsu končila opoziční Nová demokracie (se ziskem 24 až 32 % hlasů). Na třetím místě se umísťovala strana Zlatý úsvit (okolo 7,5 % hlasů), dále Komunistická strana (6,5 %), Řeka (5,5 %), PASOK (5,5 %) a jako nováčci Lidová jednota (3,5 %) odtržená od Syrizy a centristický Svaz centristů (3,5 %). Do parlamentu se dle průzkumů něměli dostat vládní Nezávislí Řekové (2 %).\n\nV exit polls sesbíraných po ukončení hlasování se stala vítěznou stranou Koalice radikální levice (Syriza). Oproti dřívějším průzkumům se do parlamentu znovu dostala strana Nezávislí Řekové a naopak neuspěli odtržení rebelové ze Syrizy ve straně Lidová jednota (LAE). Dle očekávání se do parlamentu také nově dostala strana Centristická unie (EK).\n\nPrvní zprávy odhadovaly, že se Tsipras znovu stane premiérem a pokusí se dohodnout koaliční vládu znovu s Nezávislými Řeky. Složení vlády se očekávalo v řádu hodin od oznámení výsledků voleb. K tomu také došlo a byla obnovena vláda na původním lednovém půdorysu. Ve vládě usedlo deset členů Syrizy, tři nezávislí a jeden za ANEL. Jen po dvanácti hodinách byl nucen rezignovat nový náměstek ministra dopravy Dimitris Kammenos (ANEL) za rasistické a antisemitské výroky na Twitteru.\n"}
{"id": "1137275", "url": "https://cs.wikipedia.org/wiki?curid=1137275", "title": "Alena Weiserová", "text": "Alena Weiserová\n\nAlena Weiserová rozená Kopecká (* 7. června 1956, Mariánské Lázně) je československá hráčka basketbalu. Je vysoká 181 cm. Je zařazena na čestné listině mistrů sportu.\n\nPatřila mezi opory basketbalového reprezentačního družstva Československa, za které v letech 1976 až 1988 hrála celkem 200 mezinárodních zápasů a má významný podíl na dosažených sportovních výsledcích. Zúčastnila se dvakrát kvalifikace na Olympijské hry 1980 (Varna, Bulharsko) – 8. místo a 1984 (Havana, Kuba), tří Mistrovství Evropy 1978, 1980, 1981, na nichž získala dvě bronzové medaile za třetí místa v roce 1978 a 1981. Na Mistrovství Evropy juniorek v roce 1975 (Vigo, Španělsko) s družstvem Československa získala titul mistryně Evropy.\n\nV československé basketbalové lize žen hrála celkem 13 sezón (1973-1988) za družstvo Sparta Praha, s nímž získala v ligové soutěži devět titulů mistra Československa (1973-1981, 1987), dvakrát druhé místo (1982, 1984) a dvakrát třetí místo (1985, 1988). V roce 1979 byla vybrána jako basketbalistka roku a v letech 1978-1982 byla čtyřikrát vybrána do All-Stars – nejlepší pětice hráček československé ligy. Je na 24. místě v dlouhodobé tabulce střelkyň československé ligy žen za období 1963-1993 s počtem 3146 bodů. S klubem se zúčastnila 8 ročníků Poháru mistrů evropských zemí v basketbalu žen (PMEZ) s nímž dvakrát hrála finále poháru, z toho jedenkrát byla vítězem Poháru evropských mistrů v roce 1976 a na druhém místě v roce 1978 po prohře ve finále s klubem GS San Giovanni, Itálie. Dále dvakrát prohrála v semifinále Poháru mistrů proti klubu CUC Clermont Ferrrand (1975, 1977). \n\n\nS klubem Sparta Praha – je uveden počet zápasů (vítězství – porážky) a celkový výsledek v soutěži:\n\n\n\n\n"}
{"id": "1137276", "url": "https://cs.wikipedia.org/wiki?curid=1137276", "title": "HC Turnov 1931", "text": "HC Turnov 1931\n\nHC Turnov 1931 (celým názvem: Hockey Club Turnov 1931) je český klub ledního hokeje, který sídlí v Turnově v Libereckém kraji. Od sezóny 2015/16 působí v Liberecké krajské lize, čtvrté české nejvyšší soutěži ledního hokeje.\n\nZaložen byl v listopadu 1931 pod názvem LTC Turnov. V roce 2005, přesněji 21. 6., došlo k obnovení činnosti hokejového klubu. V restauraci U Luků byl založen Bruslařský a hokejový klub Turnov (BHK Turnov). Klubovými barvami byly zvoleny černá, oranžová a světle modrá. Klub si jako cíl vytkl sdružit pod jednu hlavičku oddíly ledního hokeje z okolí a širokou bruslařskou veřejnost. V roce 2016 na základě rozhodnutí valné hromady klubu došlo k přejmenování na Hockey Club Turnov 1931 (HC Turnov 1931). Zároveň se změnou názvu došlo ke změně klubových barev na černou, červenou a bílou.\n\nSvé domácí zápasy odehrává na zimním stadionu Ludvíka Koška s kapacitou 350 diváků.\n\nTradice bruslení, krasobruslení, ale především bandy hokeje (s míčkem na větším hřišti a větším počtem hráčů na ledě) a hokeje kanadského sahá v českých zemích až na přelom 19. a 20. století, kdy se tyto sporty v našem městě pěstovaly za předpokladu vhodných klimatických podmínek hned na několika místech – hřiště mezi mosty, sokolské letní cvičiště za sokolovnou, kurty SK Turnov a dokonce i na nádvoří kasáren bývalo kluziště pro důstojníky a jejich rodiny. Hokej, s největší pravděpodobností bandy, byl poprvé v Turnově sehrán na konci roku 1901, alespoň tak o tom hovořil dlouholetý sportovní činovník Karel Jappl ve svém referátu, který 24. listopadu 1933 přednesl v klubovně hotelu Slavie na valné hromadě LTC (lawn-tennis club) Turnov. Pojizerské listy v lednu následujícího roku dokonce uvádějí, že je to mimo Prahu zcela unikátní jev a turnovští hokejisté se tak nejspíše řadí mezi první průkopníky tohoto sportu v Čechách.\n\nSamotný hokejový oddíl (myšleno oddíl kanadského hokeje) vznikl v listopadu 1931 jako dílčí odbor LTC Turnov, který měl své zázemí na tehdejších tenisových kurtech mezi mosty, které většina současníků zná jako házenkářské hřiště na Jiskře. Tam také v neděli 31. ledna 1932 odehrál Turnov svá první dvě utkání. Do města zavítali hokejisté „A“ i „B“ týmu zavedeného Bruslařského klubu z Mladé Boleslavi, kteří nejprve mezi sebou před početným obecenstvem sehráli ukázkový zápas kanadského hokeje. Po úvodní exhibici nastoupil domácí tým LTC proti „A“ týmu hostí a prohrál 0:3. Následující střetnutí s boleslavskou rezervou skončilo podobně porážkou Turnova 0:4. Právě z důvodu odkazu na historii došlo v roce 2016 ke změně klubového názvu z BHK Turnov na HC Turnov 1931. V průběhu 30. a 40. let zde hrávala dvě mužstva mužů (I.a a rezerva), dorostenci a později i žáci. Turnovský oddíl v tomto období nastupoval do soutěží Severočeské hokejové župy, kde se utkával s tradičními soupeři jako např. BK Mladá Boleslav, ZK Jičín, SK Bakov nad Jizerou, Dolnobousovský SK, SK Polaban Nymburk a SK Brandýs nad Labem. Později, když se lední hokej stával v našem regionu stále populárnějším, přibývá i SK Rovensko pod Troskami, SKI klub Jilemnice nebo SK Železný Brod. Když byla mistrovská utkání odehrána a počasí to umožňovalo, sehrál tým LTC Turnov také spoustu přátelských utkání s týmy z okolí, namátkou Eislaufverein Liberec, Rapid Růžodol, Gablonzer E. W., Latorica Mnichovo Hradiště atd. Velmi často se ale stávalo, že mistrovství župy nebyla z důvodu oblevy dohrána.\n\nNedílnou součástí každé bruslařské sezóny byl oblíbený karneval na ledě, určený především nejmladším bruslařům, jehož pořadatelství také spadá do bohaté činnosti LTC Turnov. V neslavných dobách protektorátních družstvo dorostenců hrávalo Soutěž Kuratoria pro výchovu mládeže v Čechách a na Moravě. Na začátku února 1944 se naši dorostenci poté, co se stali mistry Severočeské hokejové župy, zúčastnili finále Týdne ledních sportů na pražské Štvanici, který opět pořádala výše uvedená nechvalně proslulá propagandistická instituce. Z dvanácti zúčastněných týmů (např. LTC Praha, SK Polička, DSK Třebíč, Ostravská Slávie, HC Písek aj.) rozdělených do dvou skupin skončili turnovští bohužel na posledním 6. místě\n\nV množství článků Pojizerských listů z průkopnického období hokeje v Turnově se objevuje více známých jmen turnovských hráčů (namátkou brankář Kosnar, obránci Formánek a Wacht, forvardi Schömmer, Roštejnský a další), a taky jedno jméno Ludvík Košek. 13. července 2015 uplynulo 71 let od úmrtí Ludvíka Koška, jednoho z mladých nadějných hráčů meziválečného turnovského hokejového týmu. Ludvík Košek, věrný své vojenské přísaze, v červenci 1939 emigroval přes Polsko do Francie, kde se přihlásil do cizinecké legie a následně k letectvu. Po pádu Francie odešel do Velké Británie, kde byl přijat do 311. bombardovací perutě RAF. Jeho bombardér Liberator „L“ BZ 717 se při návratu z operačního letu 13. 7. 1944 zřítil a zahynula v něm celá devítičlenná posádka. Ludvík Košek je pohřben na vojenském hřbitově Weston Hill v Plymouthu, jeho symbolická urna je součástí Památníku zahraničních letců v Prostějově, pamětní deska pak na rodinném hrobě na Mariánském hřbitově v Turnově. Koškovo jméno je také uvedeno na památníku regionálním letcům RAF ve vestibulu Muzea Českého ráje ve Skálově ulici. Ludvík Košek čtyřikrát obdržel Československý válečný kříž, dále Československou medaili za chrabrost, navíc je nositelem britského odznaku Good Conduct Badge. V červenci 1946 byl In memoriam povýšen na poručíka letectva v záloze. Od roku 1947 byl na turnovské Jiskře pořádán Koškův hockeyový turnaj jako vyjádření úcty k bývalému hráči LTC Turnov. Prvního ročníku, který mimo jiné proběhl pod záštitou britského velvyslanectví, významných velitelů československých letců ve Velké Británii sbor. gen. Aloise Vicherka a arm. gen. RNDr. Karla Janouška a dalších významných osobností a institucí, se 2. února 1947 zúčastnilo i Armádní družstvo, včetně tehdejší reprezentační hvězdy Karla Stibora. Vladimír Zábrodský a Stanislav Konopásek, toho času také byli členy Armádního mužstva, v Turnově nenastoupili. Všichni tři pánové se pak o několik dnů později (15. – 23. února) na Mistrovství světa v Praze stali mistry Evropy a mistry světa. (\"turnovskému LTC na tomto turnaji „vojáci“ nadělili 14:0, Jičínský SK si odnesl, v přátelském utkání hraném o den dříve, debakl 38:7.\") V roce 1952 se Koškův turnaj konal v Turnově naposledy, důvody jsou celkem nasnadě – britský pilot se do komunistické šablony válečného hrdiny už poněkud nehodil.\n\nV roce 2016 došlo k obnovení turnaje Ludvíka Koška, kterého se zúčastnilo šest mládežnických týmů.\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1137277", "url": "https://cs.wikipedia.org/wiki?curid=1137277", "title": "Ferenc Szabó (skladatel)", "text": "Ferenc Szabó (skladatel)\n\nFerenc Szabó (27. prosince 1902 Budapešť – 4. listopadu 1969 Budapešť) maďarský skladatel, držitel Kossutovy ceny.\n\nŽil v chudých poměrech. Jeho otec byl původně vesnický řezník, ale poté, co jej zranil kůň, musel zanechat svého povolání, přestěhoval se do Budapešti a pracoval jako číšník. Z jeho tří dětí byl budoucí skladatel nejstarší. Ferenc Szabó studoval na budapešťském piaristickém gymnáziu a po nocích se živil různými pracemi. Z církevní střední školy byl vyloučen kvůli svému členství v Galileiho kroužku (\"Galilei Kör\") a svému zdůrazňovanému ateismu. Dále studoval na Werbőcziho (dnes Petőfiho) gymnáziu. Zabýval se také výtvarným uměním. Poté byl žákem v dílně Bély Uitze a Józsefa Nemes-Lampértha. Mezitím se také učil na housle u jednoho violisty budapešťské Opery – výměnou za donášení obědů. Od roku 1921 studoval na hudební akademii, nejprve byl žákem Leó Weinera, poté Alberta Siklóse. Od třetího ročníku až do roku 1926, kdy získal diplom, studoval ve třídě Zoltána Kodálye.\n\nV roce 1922 se zapojil do dělnického hnutí a od roku 1925 se účastnil pořádání kulturních akcí Sociálně demokratické strany. V roce 1926 byl zakládajícím členem Svobodného sdružení moderních maďarských hudebníků (společně s Pálem Kadosou, Istvánem Szelényim a Hugó Kelenem). Od roku 1928 vedl dělnické sbory. Od roku 1927 pracoval v ilegální komunistické skupině a v roce 1931 odcestoval jako posel Imre Sallaiho do Berlína, kde vykonával organizační práci v kruhu maďarských spisovatelů a novinářů v emigraci. Odtud v dubnu 1932 emigroval do Moskvy, kde absolvoval tříletou stranickou univerzitu. Od roku 1938 vedl v sovětském svazu skladatelů oddělení zabývající se mezinárodními vztahy. Po vypuknutí druhé světové války dobrovolně vstoupil do Rudé armády a jako nadporučík se zúčastnil bojů o Budapešť.\n\nPo osvobození hlavního města chvíli pracoval v novinách Rudé armády \"Nové slovo\". Na podzim roku 1945 byl na Vysoké škole hudební jmenován vedoucím katedry skladby. Od roku 1950 byl předsedou Svazu maďarských hudebníků, v roce 1951 se na sedm let stal poslancem parlamentu, a v roce 1954 členem ústředního výboru Maďarské dělnické strany. Od roku 1958 byl ředitelem hudební akademie. Mnoho slavných učitelů v plné síle poslal do důchodu jen kvůli jejich věku; příliš upřednostňoval ideologické předměty na úkor umělecké výchovy, čímž ohrozil pověst této instituce; jeho činnost se stala nevhodnou už i pro kulturněpolitické vedení, proto byl v roce 1967 penzionován. Poté se jeho zdraví rychle zhoršovalo. V posledních dvou letech pracoval na opeře, která zůstala už jen ve fragmentech.\n\nHudba Ference Szabó je postavena na jednoduchých jasných formách. Její tematický svět vyvěrá z ducha maďarských lidových písní, její harmonie je tonální, pramení z kodályovského stylu. Na začátku své kariéry skládal převážně komorní hudbu a také filmovou hudbu (\"Meseautó\", \"Hyppolit a lakáj\"). Od počátku třicátých let komponoval také sborové skladby, například píseň \"Munkát! Kenyeret!\" (tj. „Práci! Chleba!“). Roku 1931 bylo v Londýně s velkým úspěchem na jedné hudební oslavě uvedeno jeho dílo \"Farkasok dala\" (tj. „Vlčí píseň“), které složil na báseň Sándora Petőfiho, ale i jiné jeho sborové skladby se staly známé po celé Evropě. Skládal zejména sborová díla, komorní hudbu a klavírní skladby, ale komponoval i filmovou hudbu (\"Lúdas Matyi\", \"Föltámadott a tenger\"). Operu \"Légy jó mindhalálig\" (tj. „Buď dobrý až do smrti“) již nebyl schopen sám dokončit, poslední úpravy provedl András Borgulya. Zemřel 4. listopadu 1969 v Budapešti.\n\n\n"}
{"id": "1137278", "url": "https://cs.wikipedia.org/wiki?curid=1137278", "title": "Mistrovství Evropy v judu 2015 – ženy – lehká váha (-57 kg)", "text": "Mistrovství Evropy v judu 2015 – ženy – lehká váha (-57 kg)\n\nZápasy v judu na I. Evropský hrách / mistrovství Evropy v kategorii lehkých vah žen proběhly v Baku, 25. června 2015.\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1137279", "url": "https://cs.wikipedia.org/wiki?curid=1137279", "title": "Abancourt (Nord)", "text": "Abancourt (Nord)\n\nAbancourt je francouzská obec v departementu Nord v regionu Hauts-de-France. V roce 2013 zde žilo 461 obyvatel.\n\nSousední obce jsou: Bantigny, Blécourt, Épinoy, Fressies, Hem-Lenglet a Sancourt.\n\n\"Počet obyvatel\"\n"}
{"id": "1137280", "url": "https://cs.wikipedia.org/wiki?curid=1137280", "title": "Mistrovství Evropy v judu 2015 – ženy – polostřední váha (-63 kg)", "text": "Mistrovství Evropy v judu 2015 – ženy – polostřední váha (-63 kg)\n\nZápasy v judu na I. Evropský hrách / mistrovství Evropy v kategorii polostředních vah žen proběhly v ázerbájdžánském Baku, 26. června 2015.\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1137281", "url": "https://cs.wikipedia.org/wiki?curid=1137281", "title": "Martina Balaštíková-Babková", "text": "Martina Balaštíková-Babková\n\nMartina Balaštíková-Babková (* 31. srpna 1950 Děčín) je československá hráčka basketbalu. Je vysoká 173 cm. Je zařazena na čestné listině mistrů sportu.\n\nV basketbalovém reprezentačním družstvu Československa v letech 1972 až 1976 hrála celkem 92 utkání. Zúčastnila se Olympijských her 1976 (Montreal, Kanada) - 4. místo, Mistrovství světa 1975 v Kolumbii - 3. místo, tří Mistrovství Evropy 1972, 1974, 1976, na nichž získala dvě stříbrné medaile za druhá místa v letech 1974 a 1976 a bronzovou medaili za třetí místo v roce 1972.\nV československé basketbalové lize žen hrála celkem 9 sezón (1968-1977), z toho tři sezóny (1968-1971) za družstvo Sparta Praha a 6 sezón (1971-1977) za VŠ Praha, s nímž získala v ligové soutěži tři tituly mistra Československa (1969, 1971,1973), třikrát druhé místo (1970, 1972, 1975) a jedno třetí místo (1974). Je na 92. místě v dlouhodobé tabulce střelkyň československé ligy žen za období 1963-1993 s počtem 1562 bodů.\nV evropských pohárech klubů v Poháru mistrů evropských zemí v basketbalu žen (PMEZ) za družstvo Sparta Praha hrála 2 ročníky (1968-1970), v sezóně 1968/69 účast ve čtvrtfinálové skupině, 1969/70 vyřazena v semifinále od Wisla Krakov (Polsko) a za družstvo VŠ Praha hrála 1 ročník (1973/74) s účastí ve čtvrtfinálové skupině. V Poháru vítězů pohárů družstvo VŠ Praha hrálo 5 ročníků (1971-1977), bylo vítězem poháru v roce 1976 vítězstvím nad Industromontaza Zagreb (68:51, 73:78), na 2. místě v roce 1973 po porážce ve finále od družstva Spartak Leningrad (55:64, 37:76), vyřazeno v semifinále 1977 od Minor Pernik a dvakrát ve čtvrtfinále (1972, 1975). \n\n\n\n\n\n\n"}
{"id": "1137282", "url": "https://cs.wikipedia.org/wiki?curid=1137282", "title": "Mistrovství Evropy v judu 2015 – ženy – střední váha (-70 kg)", "text": "Mistrovství Evropy v judu 2015 – ženy – střední váha (-70 kg)\n\nZápasy v judu na I. Evropský hrách / mistrovství Evropy v kategorii středních vah žen proběhly v Baku, 26. června 2015.\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1137283", "url": "https://cs.wikipedia.org/wiki?curid=1137283", "title": "Zvonek řepka", "text": "Zvonek řepka\n\nZvonek řepka (\"Campanula rapunculus\") je středně vysoká, planě rostoucí rostlina s modrými zvonkovitými květy. Je to druh rodu zvonek, který do české přírody doputoval ze Středomoří.\n\nDruh s poměrně rozsáhlým, ale nespojitým areálem výskytu. Objevuje se ostrůvkovitě od Velké Británie a západní Evropy přes jižní, střední a východní Evropu až po Kavkaz. Roste také v severozápadní Africe.\n\nDo České republiky byl tento neofyt v minulosti příležitostně zavlékán, v současnosti se zde vyskytuje téměř pravidelně, avšak vzácně. Poprvé byl v české přírodě zaznamenán roku 1892.\n\nNenáročná bylina rostoucí nejčastěji v málo zapojených suchých trávnicích a na kamenitých místech, v křovinatých stráních, ve vinohradech a na okrajích polních cest. Vyhovuje ji nejvíce štěrkovitý nebo písečnohlinitý substrát. Vyskytuje od planárního do kolinního výškového stupně.\n\nDvouletá rostlina s jednoduchou, vzpřímenou, v horní části rozvětvenou lodyhou vyrůstající z řepovitě zhrublého kořene dosahujícího do hloubky téměř metr. Lodyha vysoká 50 až 100 cm bývá tuhá, rýhovaná a tupě hranatá, ve spodní části je našedlá a výše tmavě zeleně. Listy rostoucí ve spodní části lodyhy jsou řapíkaté a jejich čepele jsou na bázi sbíhavé, po obvodě vroubkované a zvlněné, na vrcholu špičaté. Čepele spodních listů bývají dlouhé 40 až 75 mm a široké 6 až 13 mm. Ve střední části lodyhy vyrůstají listy menší, s přisedlou klínovou bázi, úzce elipsovité, po obvodě slabě zoubkované a mírně zvlněné a na vrcholu zašpičatělé. Lodyžní listy jsou šedozeleně zbarvené a bývají chlupaté, někdy i oboustranně.\n\nVrchní část lodyhy je porostlá trojúhelníkovitými listeny, které u báze mají dva zuby, výše jsou jemně zoubkované a vrchol mají dlouze špičatý. Oboupohlavné, široce otevřené květy vyrůstají na stopkách asi 3 mm dlouhých, mají úzce eliptickou číšku asi 5 mm dlouhou a společně vytvářejí dlouhé vrcholové květenství hrozen nebo latu. Pět přímých kališních zubů je úzce šídlovitých a oddáleně plytce zubatých, bývají dlouhé asi 15 mm a u báze jsou široké 1 mm. Nálevkovitě zvonkovitá koruna, asi 18 mm dlouhá, je tvořena pěti modrofialovými, zpětně prohnutými lístky, které jsou vespodu částečně srostlé. Pět volných tyčinek s tlustými nitkami je zakončeno prašníky, spodní semeník s nektarovými žlázkami nese čnělku s trojlaločnou bliznou. Pro zamezení samoopylení dozrávají v květu prašníky dřív než blizna. Rostliny kvetou v červnu a červenci, opylovány jsou hmyzem.\n\nPlody jsou kuželovité tobolky asi 6 mm dlouhé a 3 mm široké, které jsou holé, šedě hnědé a pod vrcholem mají tři otvory, kterými vypadávají zralá semena. Ta jsou oválná, asi 0,5 mm velká, světle hnědá, lesklá a mají uzoučký blanitý lem. Ploidie druhu je 2 = 20.\n\nZvonek řepka, který dostal druhové jméno podle tvaru kořene, se rozmnožuje výhradně semeny, ta spolehlivě klíčí jen po dobu jednoho roku.\n\n\nKategorie:Flóra Česka]]\n"}
{"id": "1137285", "url": "https://cs.wikipedia.org/wiki?curid=1137285", "title": "Mistrovství Evropy v judu 2015 – ženy – polotěžká váha (-78 kg)", "text": "Mistrovství Evropy v judu 2015 – ženy – polotěžká váha (-78 kg)\n\nZápasy v judu na I. Evropský hrách / mistrovství Evropy v kategorii polotěžkých vah žen proběhly v Baku, 25. června 2015.\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1137286", "url": "https://cs.wikipedia.org/wiki?curid=1137286", "title": "Nikolaj Rajevskij", "text": "Nikolaj Rajevskij\n\nNikolaj Nikolajevič Rajevskij ( , 25. září 1771, Petrohrad – 28. září 1829, Boltyška) byl ruský generál a státník, který si vysloužil slávu za své bojové úspěchy v napoleonských válkách.\n\nNarodil se v Petrohradě. Pocházel z dávného rodu, který v průběhu 14. století opustil Dánsko a usadil se Livonsku. V 16. století se rod přihlásil k polské národnosti a byl povýšen do šlechtického stavu králem Zikmundem III. na počátku 17. století.\n\nRajevští se stali prominentním ruským rodem, když si Nikolajův otec plukovník Nikolaj Semjonovič Rajevskij, velitel elitního Izmajlovského pluku, vzal Jekatěrinu Samojlovovou, dvorní dámu carevny Kateřiny II. a neteř knížete Potěmkina. Jejím bratrem byl generál a státník hrabě Alexandr Samojlov.\n\nNikolaj Semjonovič Rajevskij zahynul v rusko-turecké válce u Iaşi, několik měsíců před narozením svého syna. Nedlouho po plukovníkově smrti carevna dohodla sňatek vdovy po Rajevském s bohatým statkářem Lvem Davydovem, který se stal pro malého Nikolaje láskyplným otcem.\n\nRajevskij již v mladém věku nastoupil do Semjonovského pluku carské gardy. V roce 1786 byl přeložen do Nižěgorodského dragounského pluku, s nímž se zúčastnil rusko-turecké války v letech 1787–1792 a vyznamenal se u Bendery a Akkermanu. Byl za to 1. září 1790 povýšen na podplukovníka a stal se velitelem kozáckého pluku.\n\nPo sjednání míru se s Nižegorodským dragounským plukem zúčastnil polsko-ruské války v roce 1792. Za to byl 28. června 1792 vyznamenán řádem sv. Jiří IV. stupně a zlatým mečem.\n\nKdyž v roce 1796 vypukla válka s Persií, účastnil se Rajevskij pod velením hraběte Valeriana Zubova dobývání Derbentu a dalších operací.\n\nKdyž na trůn nastoupil car Pavel I., povolal armádu zpět do Ruska. Rajevského, za jeho přátelství v knížetem Potěmkinem, kterého Pavel nenáviděl, propustil z vojska. Po vraždě Pavla I. a nástupu Alexandra I. na trůn se Rajevskij vrátil do armády a byl povýšen na generálmajora.\n\nPo počátečních neúspěších ruských vojsk po vypuknutí napoleonských válek se Rajevskij vrátil do pole v dubnu 1807. S knížetem Petrem Bagrationem sloužil v předvoji ruské armády. Během tažení v letech 1806–1807 se vyznamenal v několika bitvách a byl oceněn řádem sv. Vladimíra III. stupně. Byl zraněn v bitvě u Heilsbergu, ale znovu velel v bitvě u Friedlandu.\n\nPo podpisu Tylžského míru bojoval Rajevskij ve finské válce a za dosažené úspěchy byl vyznamenán řádem sv. Vladimíra II. stupně a povýšen na generálporučíka. Po skončení války následoval hraběte Nikolaje Kamenského do moldavské armády, která se zúčastnila rusko-turecké války v letech 1806–1812, kde velel dobývání Silistry.\n\nPři Napoleonově tažení do Ruska Rajevskij velel 7. pěchotnímu sboru, náležejícímu k 2. armádě knížete Bagrationa. V předvoji zodpovídal za zpomalení Davoutova postupu k Moskvě. Po bitvě u Saltanovky ustoupil ke Smolensku, kde se zúčastnil bitvy o město. Během bitvy u Borodina bránil pravé křídlo ruské armády na pozici, známé jako Rajevského baterie. Za to byl vyznamenán řádem sv. Jiří III. stupně. Později pronásledoval ustupující Francouze a zúčastnil se bitev u Malojaroslavce a u Krasného, kde pomohl porazit maršála Neye.\n\nRajevskij velel sboru granátníků a kryl ústup v bitvě u Budyšína. Když se Rakousko a Prusko přidaly na stranu spojenců, Rajevského jednotky se připojily k české armádě Karla Filipa Schwarzenberga. Za bitvu u Kulmu byl vyznamenán řádem sv. Vladimíra I. stupně. U Wachau byl vážně zraněn. Za úspěchy jeho armád byl povýšen na generála (8. října 1813) a obdržel rakouský Vojenský řád Marie Terezie III. stupně. Když ale ruská vojska vstoupila do Saska, Rajevskij se musel nakrátko kvůli chatrnému zdraví vrátit do Ruska.\n\nKdyž se zotavil, vrátil se Rajevskij ke svým vojákům během bitvy u Lipska, v níž velel dvěma sborům granátníků. Na Rýnu převzal velení od Petera Wittgensteina a velel jeho armádě při obsazení Paříže. Po Napoleonově konečné porážce dostal čest vstoupit do Paříže po boku Alexandra I.\n\nV roce 1794 si Rajevskij vzal Sofii Alexandrovnu Konstantinovovou, vnučku a dědičku vědce Michaila Lomonosova. Sofiino věno zahrnovalo panství Oranienbaum s více než šesti tisíci nevolníky. Rajevští měli šest dětí, dva syny a čtyři dcery. Když války skončily, Rajevskij se s rodinou usadil v Boltyšce, kterou podědil po svém nevlastním otci. Byla to velká usedlost u břehů Dněpru v Kirovohradské oblasti Ukrajiny, obklopená úrodnými polnostmi a s více než 10 tisíci nevolníky.\n\nV květnu 1821 během cesty na Kavkaz se Rajevskij spřátelil s mladým Alexandrem Puškinem a spolu s ním odcestoval na Krym. Puškin navázal věrná přátelství s Rajevského syny, švagry a jeho nevlastním bratrem Vasilijem Davydovem, kteří byli všichni členy Jižní společnosti, která stála za plány povstání děkabristů v roce 1825. Generálův nejstarší syn Alexandr se stal vzorem pro hrdinu Puškinovy poémy \"Démon\", zatímco Rajevského dcera Marija ho inspirovala při tvorbě \"Evžena Oněgina\".\n\nMarija byla nejoblíbenějším Rajevského dítětem. Ve věku 19 let byla provdána za knížete Sergeje Volkonského, bohatého liberálního aristokrata, který bojoval po boku generála Rajevského v napoleonských válkách. Rajevského nejstarší dcera Jekatěrina se provdala za dalšího veterána napoleonských válek, mladého generála Michaila Fjodoroviče Orlova.\n\nÚčast v debatách o liberálních reformách, západní demokracii a učení osvícenských filosofů přivedly před rokem 1825 Rajevského k tomu, že odmítl názor, že v Rusku navždy musí být absolutní monarchie. Rajevského synové i jeho švagr Michail Orlov dlouho před povstáním děkabristů opustili tajnou Jižní společnost a povstání se neúčastnili. Naopak jeho nevlastní bratr Vasilij Davydov a kníže Volkonskij zůstali členy společnost. Spolu s dalšími spiklenci byli po povstání v prosinci 1825 zadrženi a převezeni do Petrohradu. Tam byli několik měsíců vězněni, vyslýchání, souzeni a odsouzeni k vyhnanství a nuceným pracím na Sibiři. Navzdory otcovu přání se Marija rozhodla doprovodit na Sibiř svého manžela a osobně přesvědčila cara, aby jí k tomu dal svolení. Volkonští zůstali na Sibiři déle než tři desetiletí. Návrat do evropské části Ruska jim umožnila až milost udělená Alexandrem II. po smrti jeho otce Mikuláše I. Marijinu statečnost i podobné příběhy dalších manželek děkabristů zbásnil Nikolaj Někrasov v básni \"Ruské ženy\".\n\nRajevskij zemřel v Boltyšce čtyři roky po povstání děkabristů jako zlomený muž. Skonal na zápal plic, způsobený na jeho cestě za carem, kde žádal o milost pro svou dceru. Na smrtelném loži údajně s pohledem na svou dceru Mariji zašeptal: „To je ta nejznamenitější žena, kterou jsem v životě poznal.“\n\n\n"}
{"id": "1137287", "url": "https://cs.wikipedia.org/wiki?curid=1137287", "title": "Mistrovství Evropy v judu 2015 – ženy – těžká váha (+78 kg)", "text": "Mistrovství Evropy v judu 2015 – ženy – těžká váha (+78 kg)\n\nZápasy v judu na I. Evropský hrách / mistrovství Evropy v kategorii těžkých vah žen proběhly v Baku, 25. června 2015.\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1137288", "url": "https://cs.wikipedia.org/wiki?curid=1137288", "title": "Csaba Hende", "text": "Csaba Hende\n\nCsaba Hende (* 5. února 1960 Szombathely) je maďarský právník, advokát a politik. Mezi lety 1998–2002 byl politickým tajemníkem ministerstva spravedlnosti, následně byl do roku 2005 koordinátorem tzv. občanských kroužků, které zřídil Viktor Orbán. Od roku 2002 je rovněž poslancem parlamentu, v letech 2005–2010 byl parlamentním notářem. V letech 2010–2015 působil ve druhé a třetí vládě Viktora Orbána jako ministr obrany Maďarska.\n\nRoku 1978 odmaturoval na Gymnáziu Lajose Nagye v Szombathely a po splnění povinné vojenské služby zahájil studium na Fakultě státu a práva na ELTE v Budapešti, které ukončil roku 1984. Poté byl jako advokátní koncipient zaměstnán v rodném Szombathely, odbornou právní zkoušku složil roku 1987. Následně pracoval do roku 1991 jako advokát, kdy se stal parlamentním tajemníkem ministerstva obrany, později působil jako vedoucí právního oddělení a také jako sekretář kabinetu až do roku 1994. Pracoval opět jako advokát až do změny vlády po volbách 1998. V roce 2010 po volebním vítězství Fideszu získal post ministra obrany v druhé Orbánově vládě.\n\nRoku 1998 jej tehdejší ministryně spravedlnosti Ibolya Dávid jmenovala politickým tajemníkem svého ministerstva, kde působil až do roku 2002. Poté se stal vedoucím kabinetu Viktora Orbána a několik let byl předsedou kuratoria Nadace Sdružení pro národ. Vedle toho byl mezi lety 2002–2005 koordinátorem hnutí občanských kroužků.\n\nV roce 1988 vstoupil do Maďarského demokratického fóra (MDF), roku 1991 se stal členem republikového výboru, v roce 1996 členem nejvyššího vedení strany. Mezi lety 1993 a 1996 působil jako stranický komisař pro etiku. Od roku 2000 byl místopředsedou strany, později v letech 2001–2002 byl prvním místopředsedou. Roku 2004 vystoupil z MDF a o pár měsíců později se stal členem strany Fidesz – Maďarská občanská unie. V parlamentních volbách 2002 získal mandát ze společné republikové kandidátky Fidesz a MDF.\n\nStal se členem výboru pro ochranu životního prostředí, ve kterém působil až do roku 2005. Vedle toho byl mezi lety 2002–2004 členem jednacího výboru, později v letech 2004–2006 členem výboru pro obranu. Roku 2004 vystoupil z parlamentní frakce MDF a po povinných šesti měsících práce nezávislého poslance vstoupil do frakce Fidesz.\n\nV parlamentních volbách 2006 získal poslanecký mandát ve 2. volebním obvodu župy Vas. V parlamentním cyklu trvajícím do roku 2010 nejprve pracoval v mandátově-imunitním výboru, který měl v kompetenci také střet zájmů a neslučitelnost funkcí, a to až do roku 2009, kdy se stal členem výboru pro národní bezpečnost. \n\nV parlamentních volbách 2010 byl již v prvním kole zvolen poslancem za Szombathely. Vzhledem k volebním výsledkům byl designován na post ministra obrany ve druhé vládě Viktora Orbána. Dne 29. května 2010 se neprodleně po složení přísahy ministra obrany s vojenskými poctami ujal nové funkce na ministerstvu.\n\nV roce 1984 se oženil, jeho manželkou je pedagožka Szilvia Stiber, která vyučuje v Zugligetu. Z manželství mají dvě dcery, dvojčata Borbálu a Júlii. Jeho neteří je Katalin Hende.\n\n"}
{"id": "1137290", "url": "https://cs.wikipedia.org/wiki?curid=1137290", "title": "Mária Wittner", "text": "Mária Wittner\n\nMária Wittner (* 9. června 1937, Budapešť) je maďarská politička, bývalá poslankyně parlamentu (2006–2014). Během maďarského povstání na podzim 1956 se aktivně účastnila bojů v okolí Corvin köz a v ulici Vajdahunyad v Budapešti. V průběhu sovětské invaze dne 4. listopadu 1956 byla v ulici Üllői út zraněna střepinami z miny. Za svou činnost byla po porážce povstání odsouzena k trestu smrti, později zmírněném na doživotní vězení. Veřejnost mohla poznat její jméno až po pádu komunismu v roce 1989.\n\nSvého otce nepoznala, matka ji opustila. Jako dvouletá se dostala do péče karmelitánského řádu. V jedenácti letech se vrátila ke své matce, která ji brzy předala do státní péče.\n\nStudia na gymnáziu zanechala, pracovala jako písařka v Szolnoku, později v okresní radě v obci Kunhegyes. V roce 1955 se jí narodil syn, kterého vychovávala sama. Půl roku nato se přestěhovala do Budapešti a žila z příležitostných prací.\n\nRevolučních událostí na podzim 1956 se účastnila od prvního dne. K bojujícím povstalcům se připojila během obléhání budovy Maďarského rozhlasu (23. října 1956 večer). Dne 24. října se v povstaleckém centru Corvin köz poznala s Katalin Sticker Havrila Béláné, s níž se starala o raněné.\n\nPřipojila se ke skupině operující v ulici Vajnahunyad a účastnila se ozbrojených střetů. Za účelem získání více zbraní obsadili policejní velitelství X. obvodu. Během sovětského útoku dne 4. listopadu byla na ulici Üllői út zraněna střepinami z miny a převezena do nemocnice v ulici Sándora Péterfyho. \n\nDne 9. listopadu se neúspěšně pokusila opustit Maďarsko. Byla zatčena, ale tehdy ji ještě propustili. Úspěšně se dostala do Rakouska, ale po pár týdnech se vrátila domů a pracovala jako pomocná dělnice. Dne 16. července 1957 následovalo její zatčení. „Za účast v organizovaném ozbrojeném povstání s cílem svrhnout státní zřízení, blíže neurčený několikanásobný pokus o vraždu, ozbrojenou loupež a nedovolené opuštění státu,“ byla dne 23. července 1958 ve věku 21 let odsouzena soudem prvního stupně k trestu smrti.\n\nDvě stě dní strávila ve vězení s rozsudkem trestu smrti. Soud druhého stupně dne 24. února 1959 změnil její trest na doživotní odnětí svobody. Propuštěna byla až pod mezinárodním tlakem dne 25. března 1970.\n\nO časech strávených ve vězení promluvila mimo jiné ve filmech \"Szabadság vihara\" (tj. „Bouře svobody“) a \"Hóhér, vigyázz!\" (tj. „Kate, dávej pozor!“) \n\nPracovala jako švadlena, později jako uklízečka. Roku 1980 ve věku 43 let začala pobírat invalidním důchod. Po pádu komunismu se angažovala v nejedné organizaci spjaté s událostmi podzimu 1956. Stala se známou svým důsledným a vyhraněným antikomunismem. \n\nV parlamentních volbách 2006 a 2010 získala mandát z republikové kandidátky pravicové strany Fidesz. V letech 2006–2010 byla jako poslankyně členkou parlamentního výboru pro zaměstnanost a pracovní záležitosti. V roce 2010 byla nejchudší ze všech poslanců, neměla žádný majetek. V dalším parlamentním cyklu 2010–2014 byla členkou výboru pro lidská práva a věci občanské, menšinové a náboženské. \n\nV parlamentních volbách 2014 již nekandidovala.\n\nMária Wittner sehrála hlavní roli v diskuzi, která vypukla roku 2006, s otázkou, zda se pamětníci roku 1956 mají společně účastnit připomínkových akcí 50. výročí revoluce se členy vlády z řad Maďarské socialistické strany. V den výročí 23. října 2006 pískali a pokřikovali na levicové účastníky (členy MSZP) výročí, jelikož je považují za dědice potlačovatelů revoluce.\n\nPřed 50. výročím mnoho organizací roku 1956 a veteránů povstání – mezi prvními právě Mária Wittner – vyjádřili své přání neoslavovat výročí spolu s levicovou vládou. Dále byl z jejich strany kritizován i oficiální památník povstání, který podle nich vyjadřuje spíše útisk nežli touhu po svobodě.\n\nJeště před výše zmíněnou diskuzí zaslali dne 24. května 2006 veteráni povstání – Mária Wittner, Sándor Rácz a László Balás Piri – otevřený dopis tehdejšímu prezidentu László Sólyomovi, ve kterém protestovali proti pozvání italské hlavy státu Giorgia Napolitana na oficiální oslavy 50. výročí s argumentem, že Napolitano byl roku 1956 aktivní v komunistickém hnutí a podporoval sovětskou intervenci v Maďarsku. V dopisu napsali: „Ve jménu přeživších šestapadesátníků nejdůrazněji protestujeme proti tomu, aby byl na 50. výročí revoluce a boje za svobodu pozván politik – a to i když je současným prezidentem Italské republiky –, který poskytl sovětským vrahům mezinárodní pomoc v jejich snaze utopit maďarskou touhu po svobodě v krvi.“ \n\nBez podpory parlamentního výboru se i v parlamentu promítal během připomínkových událostí 23. října 2008 film o na smrt odsouzené bojovnici z roku 1956 Márii Wittner s názvem \"Hóhér, vigyázz!\" (tj. „Kate, dávej pozor!“).\n\nDne 22. března 2011 během parlamentní rozpravy se dostala do sporu s poslancem Elődem Novákem (Jobbik), který kritizoval Fidesz: „Je bolestivé to říci, ale musím říci, že i Gyula Horn a jeho stoupenci brali vážněji ‚národní spolupráci‘ nežli vy, kteří tak často používáte tohoto výrazu.“\n\nNa co Mária Wittner reagovala slovy: „Děkuji vám pěkně, že jste prohlásil Gyulu Horna za velkého krále tohoto národa. Pokud to nevíte, Gyula Horn byl kat. Byl katem z nejlepších. A teď právě z laskavosti našeho premiéra, z vašich, z mých daní a z daní všech, ale také z lidskosti, je už tři roky v bolestech léčen ve Vojenské nemocnici, neschopen zemřít.“\n\n\n\n"}
{"id": "1137291", "url": "https://cs.wikipedia.org/wiki?curid=1137291", "title": "Ivan Pop", "text": "Ivan Pop\n\nIvan Pop, Dr.Sc. (* 26. května 1938, Strabičovo, Československo, Podkarpatská Rus, dnes Ukrajina) je historik, bohemista, rusinista, kulturolog a politolog, který svými díly přispívá k posilování národní svébytnosti rusínského národa. Po pronásledování sovětským režimem v 60. letech byl zklamán také postsovětským vývojem národnostních a politických poměrů na Zakarpatské Ukrajině a tak od roku 1994 žije a pracuje v České republice.\n\nPo vyloučení ze studia historie na Užhorodské univerzitě v roce 1960 a „převýchově u dělnické třídy“ dostudoval a působil v Moskvě, od roku 1967 jako vědecký pracovník Ústavu slavistiky a balkanistiky akademie věd. V období glasnosti a demokratizace byl zvolen šéfredaktorem slavistického časopisu Slavjanověděnije (1989-1992), po rozpadu SSSR předpokládal zrušení československo-sovětské smlouvy z roku 1945 týkající se Podkarpatské Rusi. Před odchodem do České republiky působil krátce na univerzitě v Užhorodu.\n\nIvan Pop je autorem řady historických publikací, za přispění krajanů z USA vydal Encyklopedii Podkarpatské Rusi s 1150 hesly (Užhorod, 2001, 2006, rusky).\n\n"}
{"id": "1137295", "url": "https://cs.wikipedia.org/wiki?curid=1137295", "title": "Heinrich Kaniak", "text": "Heinrich Kaniak\n\nHeinrich Kaniak (1855 – 17. července 1920 Moravský Krumlov) byl rakouský a moravský právník a politik českého původu ale hlásící se k německé národnosti, v 2. polovině 19. století poslanec Říšské rady a starosta Moravského Krumlova.\n\nProfesí byl advokátem. Byl aktivní i politicky. V letech 1909–1918 zastával funkci starosty Moravského Krumlova. Odmítal zřízení české měšťanské školy v tomto městě. V jeho příbuzenstvu byli většinou Češi, on sám se v mládí hlásil k českému národnímu hnutí a nosil čamaru. Později se ale přiklonil k německé národnosti a patřil mezi představitele německých národovců. \"Národní politika\" v nekrologu označuje Kaniaka za osobu, která po třicet let působila na germanizaci Moravského Krumlova. Ve funkci starosty skončil po vzniku Československa.\n\nPůsobil jako poslanec Říšské rady (celostátního parlamentu Předlitavska), kam usedl v doplňovacích volbách roku 1890 za kurii městskou na Moravě, obvod Moravská Třebová, Svitavy atd. Nastoupil 6. března 1890 místo Fritze Wenzlitzkeho. Ve volebním období 1885–1891 se uvádí jako Dr. Heinrich Kaniak, advokát, bytem Moravský Krumlov.\n\nNa Říšskou radu kandidoval jako kandidát německých nacionálů (Deutschnationale Vereinigung). Jako člen jejich klubu se uvádí k roku 1890.\n\nZemřel v červenci 1920.\n"}
{"id": "1137296", "url": "https://cs.wikipedia.org/wiki?curid=1137296", "title": "Kevin McAlea", "text": "Kevin McAlea\n\nKevin McAlea (* 10. dubna 1949 Belfast, Severní Irsko) je britský klávesista působící ve skupině Celtic Orbis. Je také autorem anglického překladu textu protiválečného hitu „99 Luftballons“ z roku 1983.\n\nČasto spolupracoval se skupinou Barclay James Harvest, s níž nahrál mezi lety 1979 a 1997 celkem pět alb a hostoval na jejich koncertních turné. Hrál také s hudebníky, jako jsou Seal, Enya, Poly Styrene a Roy Harper. Spolupracoval s Kate Bush, když v roce 1979 hrál na jejím jediném turné The Tour of Life a v roce 2014 na její sérii koncertů Before the Dawn. V letech 2015 a 2016 se účastnil koncertního turné Davida Gilmoura.\n"}
{"id": "1137300", "url": "https://cs.wikipedia.org/wiki?curid=1137300", "title": "San Rafael (departement)", "text": "San Rafael (departement)\n"}
{"id": "1137306", "url": "https://cs.wikipedia.org/wiki?curid=1137306", "title": "Šunsuke Nakamura", "text": "Šunsuke Nakamura\n\nŠunsuke Nakamura (* 24. června 1978) je japonský fotbalový záložník a reprezentant.\n\nZa A-mužstvo Japonska poprvé nastoupil v roce 2000. Nakamura odehrál 98 reprezentačních utkání. S japonskou reprezentací se zúčastnil Mistrovství světa 2006 a 2010.\n\n"}
{"id": "1137307", "url": "https://cs.wikipedia.org/wiki?curid=1137307", "title": "Júto Nagatomo", "text": "Júto Nagatomo\n\nJúto Nagatomo (* 12. září 1986) je japonský fotbalový obránce a reprezentant, od roku 2011 hráč klubu Inter Milán.\n\nNagatomo se s japonskou reprezentací zúčastnil MS 2010 v Jihoafrické republice a MS 2014 v Brazílii.\n\n"}
{"id": "1137308", "url": "https://cs.wikipedia.org/wiki?curid=1137308", "title": "Oto Kronrád", "text": "Oto Kronrád\n\nMgr. Oto Kronrád (* 28. listopadu 1966 Praha) v roce 1993 založil seznamovací agenturu GRAND, svého času používající unikátní metody spojení výběru protějšků s výpočetní technikou, organizoval seznamovací výlety a akce typu speed dating. Za jeho života prošly jeho seznamkou statisíce klientů. Vystudoval Matematicko-fyzikální fakultu Univerzity Karlovy, poté absolvoval doktorandské studium na univerzitách v Erlangenu a Wurzburgu.\n\nPři své práci seznamovacího poradce dlouhá léta spolupracoval s MUDr. Miroslavem Plzákem, CSc. S ním napsal knihu \"S kým dál…\" zaměřenou na seznamování a mezilidské vztahy. Byl autorem mnoha článků a poraden v časopisech a denících. Jeho cílem a snem bylo, aby se zprostředkované seznámení (prostřednictvím výpočetní techniky a seznamek) stálo běžnou záležitostí. „Zprostředkované seznámení má plno výhod před tím náhodným a časem ho zcela nahradí. Seznamování chápu jako své poslání. Je mým povoláním i koníčkem…“\n\n\n\n"}
{"id": "1137309", "url": "https://cs.wikipedia.org/wiki?curid=1137309", "title": "Jasuhito Endó", "text": "Jasuhito Endó\n\nJasuhito Endó (* 28. leden 1980) je japonský fotbalový záložník a reprezentant. Disponuje skvělou kopací technikou a patří tak mezi nejlepší exekutory přímých kopů.\n\nJasuhito Endó odehrál 148 reprezentačních utkání za japonský národní tým. S japonskou reprezentací se zúčastnil Mistrovství světa 2006, 2010, 2014.\n\n"}
{"id": "1137310", "url": "https://cs.wikipedia.org/wiki?curid=1137310", "title": "Makoto Hasebe", "text": "Makoto Hasebe\n\nMakoto Hasebe (* 18. leden 1984) je japonský fotbalista.\n\nMakoto Hasebe odehrál 83 reprezentačních utkání. S japonskou reprezentací se zúčastnil Mistrovství světa 2010, 2014, 2018.\n\n"}
{"id": "1137311", "url": "https://cs.wikipedia.org/wiki?curid=1137311", "title": "Jošikacu Kawaguči", "text": "Jošikacu Kawaguči\n\nJošikacu Kawaguči (* 15. srpen 1975) je bývalý japonský fotbalista.\n\nJošikacu Kawaguči odehrál 116 reprezentačních utkání. S japonskou reprezentací se zúčastnil Mistrovství světa 1998, 2002, 2006, 2010.\n\n"}
{"id": "1137313", "url": "https://cs.wikipedia.org/wiki?curid=1137313", "title": "Eidži Kawašima", "text": "Eidži Kawašima\n\nEidži Kawašima (* 20. březen 1983) je japonský fotbalista.\n\nEidži Kawašima odehrál 64 reprezentačních utkání. S japonskou reprezentací se zúčastnil Mistrovství světa 2010, 2014, 2018.\n\n"}
{"id": "1137314", "url": "https://cs.wikipedia.org/wiki?curid=1137314", "title": "Marcus Tulio Tanaka", "text": "Marcus Tulio Tanaka\n\nMarcus Tulio Tanaka (* 24. duben 1981) je japonský fotbalista.\n\nMarcus Tulio Tanaka odehrál 43 reprezentačních utkání. S japonskou reprezentací se zúčastnil Mistrovství světa 2010.\n\n"}
{"id": "1137316", "url": "https://cs.wikipedia.org/wiki?curid=1137316", "title": "Kazujoši Miura", "text": "Kazujoši Miura\n\nKazujoši Miura (japonsky: 三浦 知良, * 26. únor 1967) je japonský fotbalista a bývalý reprezentant. V březnu 2017 se stal ve věku 50 let a 7 dní nejstarším profesionálním fotbalistou v historii, překonal věkový rekord Angličana Stanleyho Matthewse.\n\nKazujoši Miura odehrál v dresu japonské reprezentace 89 utkání a vstřelil v nich 55 gólů.\n\n"}
{"id": "1137317", "url": "https://cs.wikipedia.org/wiki?curid=1137317", "title": "Daisuke Macui", "text": "Daisuke Macui\n\nDaisuke Macui (* 11. květen 1981) je japonský fotbalista.\n\nDaisuke Macui odehrál 31 reprezentačních utkání. S japonskou reprezentací se zúčastnil Mistrovství světa 2010.\n\n"}
{"id": "1137318", "url": "https://cs.wikipedia.org/wiki?curid=1137318", "title": "Jošito Ókubo", "text": "Jošito Ókubo\n\nJošito Ókubo (* 9. červen 1982) je japonský fotbalista.\n\nJošito Ókubo odehrál 60 reprezentačních utkání. S japonskou reprezentací se zúčastnil Mistrovství světa 2010, 2014.\n\n"}
{"id": "1137319", "url": "https://cs.wikipedia.org/wiki?curid=1137319", "title": "Júdži Nakazawa", "text": "Júdži Nakazawa\n\nJúdži Nakazawa (* 25. února 1978) je japonský fotbalista.\n\nJúdži Nakazawa odehrál 110 reprezentačních utkání. S japonskou reprezentací se zúčastnil Mistrovství světa 2006, 2010.\n\n"}
{"id": "1137320", "url": "https://cs.wikipedia.org/wiki?curid=1137320", "title": "Džun'iči Inamoto", "text": "Džun'iči Inamoto\n\nDžun'iči Inamoto ( ; * 18. září 1979) je japonský fotbalista.\n\nDžun'iči Inamoto odehrál 82 reprezentačních utkání. S japonskou reprezentací se zúčastnil Mistrovství světa 2002, 2006, 2010.\n\n"}
{"id": "1137321", "url": "https://cs.wikipedia.org/wiki?curid=1137321", "title": "Šindži Ono", "text": "Šindži Ono\n\nŠindži Ono (* 27. září 1979) je japonský fotbalista a bývalý reprezentant.\n\nŠindži Ono odehrál 56 reprezentačních utkání. S japonskou reprezentací se zúčastnil Mistrovství světa 1998, 2002, 2006.\n\n"}
{"id": "1137323", "url": "https://cs.wikipedia.org/wiki?curid=1137323", "title": "Maja Jošida", "text": "Maja Jošida\n\nMaja Jošida (* 24. srpen 1988) je japonský fotbalový obránce a reprezentant. Hraje na postu stopera (středního obránce).\n\nV reprezentačním A-mužstvu Japonska debutoval v roce 2010.\nMaja Jošida se s japonskou reprezentací zúčastnil Mistrovství světa 2014 v Brazílii.\n\n\"Platí k únoru 2016\n"}
{"id": "1137324", "url": "https://cs.wikipedia.org/wiki?curid=1137324", "title": "Jasujuki Konno", "text": "Jasujuki Konno\n\nJasujuki Konno (* 25. leden 1983) je japonský fotbalista a reprezentant.\n\nS japonskou reprezentací se zúčastnil MS 2010 v Jihoafrické republice a MS 2014 v Brazílii.\n\n"}
{"id": "1137331", "url": "https://cs.wikipedia.org/wiki?curid=1137331", "title": "Colin Stetson", "text": "Colin Stetson\n\nColin Stetson (* 1977) je americký saxofonista.\n\nNarodil se v Ann Arboru ve státě Michigan a studoval na hudební škole na Michiganské univerzitě, která sídlí v jeho rodném městě. Již zde se stal členem skupiny Transmission Trio, se kterou v roce 2003 vydal album \"Tiny Beast\". Později vydal několik sólových alb. Za svou desku \"New History Warfare Vol. 3: To See More Light\" z roku 2013 byl nominován na Polaris Music Prize. Často spolupracoval se skupinou Arcade Fire, dále například s Tomem Waitsem a Jolie Holland. V roce 2015 hrál na albu \"Rattle That Lock\" anglického hudebníka Davida Gilmoura. Rovněž hrál na albu \"Painting With\" skupiny Animal Collective.\n\n"}
{"id": "1137332", "url": "https://cs.wikipedia.org/wiki?curid=1137332", "title": "John Parricelli", "text": "John Parricelli\n\nJohn Parricelli (* 5. dubna 1959 Evesham, Worcestershire) je anglický kytarista. V roce 1983 byl jedním ze zakládajících členů big bandu Loose Tubes. Během své pozdější kariéry spolupracoval s mnoha hudebníky, mezi které patří například Bryn Terfel, Kenny Wheeler, Susan Boyle, Charlotte Church, Marc Almond, James Galway a Tom Jones. Hrál také na několika filmových soundtracích. V roce 2000 vydal sólové album \"Alba\". Roku 2011 hrál při koncertním představení opery \"Anna Nicole\" skladatele Marka-Anthonyho Turnage. Dále zde hrál baskytarista John Paul Jones a bubeník Peter Erskine.\n\n"}
{"id": "1137333", "url": "https://cs.wikipedia.org/wiki?curid=1137333", "title": "Peter Erskine", "text": "Peter Erskine\n\nPeter Erskine (* 5. června 1954) je americký jazzový bubeník. Narodil se ve městě Somers Point v New Jersey a na bicí začal hrát ve svých čtyřech letech. Studoval na Interlochen Arts Academy v Michiganu a následně na Indianské univerzitě v Bloomingtonu. V roce 1972 se stal členem orchestru Stana Kentona. Po třech letech jej opustil a začal vystupovat s trumpetistou Maynardem Fergusonem. Během své kariéry spolupracoval s mnoha dalšími hudebníky, mezi které patří například Gary Burton, Randy Brecker, Jan Garbarek, Joe Henderson, Bobby Hutcherson, Diana Krall a Joe Zawinul. Rovněž vydal řadu vlastních alb.\n\n"}
{"id": "1137334", "url": "https://cs.wikipedia.org/wiki?curid=1137334", "title": "Roger Eno", "text": "Roger Eno\n\nRoger Eno (* 29. dubna 1959 Woodbridge, Suffolk) je anglický hudebník a skladatel. Narodil se ve Woodbridge a vě svých dvanácti letech začal hrát na eufonium. V šestnácti pak nastoupil na Colchester College, kde studoval hudbu. V roce 1983 hrál na albu \"Apollo\", což byl společný projekt jeho bratra Briana a kanadského producenta Daniela Lanoise. Se svým bratrem později spolupracoval ještě několikrát. Během své kariéry spolupracoval s mnoha dalšími hudebníky, mezi které patří například David Gilmour, Michael Brook a Kate St John. Rovněž vydal řadu vlastních alb.\n\n"}
{"id": "1137335", "url": "https://cs.wikipedia.org/wiki?curid=1137335", "title": "Diecéze Abomey", "text": "Diecéze Abomey\n\nDiecéze Abomey je diecéze římskokatolické církve, nacházející se v Beninu.\n\nDiecéze zahrnuje beninský departement Zou.\n\nBiskupským sídlem je město Abomey, kde se nachází hlavní chrám diecéze katedrála svatého Petra a Pavla.\n\nRozděluje se do 60 farností. K roku 2012 měla 148 200 věřících, 76 diecézních kněží, 5 řeholních kněží, 24 řeholníků a 78 řeholnic.\n\nDiecéze byla založena 5. dubna 1963 a to bulou \"Christi iussum\" papeže Jana XXIII., z části území arcidiecéze Cotonou a diecéze Porto Novo.\n\nDne 10. června 1995 dala část jejího území vzniknou nové diecézi Dassa-Zoumé.\n\n\n"}
{"id": "1137337", "url": "https://cs.wikipedia.org/wiki?curid=1137337", "title": "Hennessy", "text": "Hennessy\n\nJas Hennessy & Co., známější jako Hennessy, je přední světový výrobce koňaku se sídlem v Cognacu ve Francii. Tuto společnost vlastní koncern LVMH - Moët Hennessy Louis Vuitton a momentální roční produkce Hennessy je přibližně 50 milionů lahví celosvětově prodaných, což je celkem 40 procent světové výroby koňaků. Také je v současnosti největším producentem koňaku na světě.\n\nAroma tohoto koňaku bývá obohaceno o dubové tóny, přecházejích do lískových ořechů. Chuť má lehce květinovou s nádechem bobulového ovoce smíchaného s vanilkou.\n\nKoňak Hennessy založil v roce 1765 Ir Richard Hennessy, kapitán irské brigády francouzského krále Ludvíka XV. Jeho první lahve putovaly do Irska a Velké Británie. O rok později vyexpedoval přes 150 tisíc lahví koňaku Hennessy do francouzských kolonií. Po smrti Richarda Hennessyho přebral podnik jeho syn Jacquet a přejmenoval firmu na dnešní název Jas Hennessy. V roce 1970 se stal generálním manažerem firmy Kilian Hennessy, pátá přímá generace po zakladateli. V roce 1971 se Hennessy sloučila s firmou na šampaňské Moët et Chandon a vytvořila seskupení Moët Hennessy.\n\nV roce 1987 se Moët Hennessy sloučil s luxusní oděvní firmou Louis Vuitton a vznikl koncern LVMH - Moët Hennessy Louis Vuitton. Kilian Hennessy zůstal ve firmě až do roku 2010, kdy zemřel ve věku 103 let.\n\n\n"}
{"id": "1137338", "url": "https://cs.wikipedia.org/wiki?curid=1137338", "title": "Takeši Okada", "text": "Takeši Okada\n\nTakeši Okada (* 25. srpen 1956) je bývalý japonský fotbalista.\n\nTakeši Okada odehrál 24 reprezentačních utkání.\n\n"}
{"id": "1137339", "url": "https://cs.wikipedia.org/wiki?curid=1137339", "title": "Alessandro Santos", "text": "Alessandro Santos\n\nAlessandro Santos (* 20. červenec 1977) je japonský fotbalista.\n\nAlessandro Santos odehrál 82 reprezentačních utkání. S japonskou reprezentací se zúčastnil Mistrovství světa 2002, 2006.\n\n"}
{"id": "1137341", "url": "https://cs.wikipedia.org/wiki?curid=1137341", "title": "Júki Abe", "text": "Júki Abe\n\nJúki Abe (* 6. září 1981) je japonský fotbalový záložník a bývalý reprezentant.\n\nJúki Abe odehrál 53 reprezentačních utkání za japonský národní tým. S japonskou reprezentací se zúčastnil Mistrovství světa 2010 v Jihoafrické republice.\n\n"}
{"id": "1137344", "url": "https://cs.wikipedia.org/wiki?curid=1137344", "title": "Takajuki Morimoto", "text": "Takajuki Morimoto\n\nTakajuki Morimoto (* 7. květen 1988) je japonský fotbalista.\n\nTakajuki Morimoto odehrál 10 reprezentačních utkání. S japonskou reprezentací se zúčastnil Mistrovství světa 2010.\n\n"}
{"id": "1137346", "url": "https://cs.wikipedia.org/wiki?curid=1137346", "title": "Keidži Tamada", "text": "Keidži Tamada\n\nKeidži Tamada (* 11. duben 1980 Urajasu) je japonský fotbalista.\n\nKeidži Tamada odehrál 72 reprezentačních utkání. S japonskou reprezentací se zúčastnil Mistrovství světa 2006, 2010.\n\n"}
{"id": "1137347", "url": "https://cs.wikipedia.org/wiki?curid=1137347", "title": "Vladimír Šrámek", "text": "Vladimír Šrámek\n\nVladimír Šrámek (6. září 1893 Libochovice, Rakousko-Uhersko – 4. května 1969 Praha, ČSSR) byl český překladatel ze staré řečtiny a latiny a divadelní režisér. \n\nVladimír Šrámek vystudoval na Univerzitě Karlově práva, tam rovněž získal i titul JUDr., profesně však tíhl k divadelnímu řemeslu. V průběhu času se věnoval divadelní režii a dramaturgii, nezřídka i hrál (epizodicky rovněž ve filmu), soustavně překládal starověké divadelní hry z řečtiny a latiny.\n\nPřed odchodem na odpočinek zastával i funkci režiséra a ředitele (1950–1951) v královéhradeckém Krajském oblastním divadle, dnes Klicperově divadle.\n\nNa rozdíl od uznávaného klasického filologa Otmara Vaňorného, který ve svém překladu Iliady i Odysseie zachoval hexametr, Vladimír Šrámek použil při překladu obou eposů volný verš a zvolil moderní básnický jazyk. Klasičtí filologové měli k tomuto přístupu výhrady, ale zároveň oceňovali básnickou krásu Šrámkova textu. Odysseia ve Šrámkově překladu vyšla poprvé v roce 1940 a u čtenářů měla velký úspěch.\n\n\nVladimír Šrámek přebásnil i staré židovské a křesťanské texty:\n"}
{"id": "1137349", "url": "https://cs.wikipedia.org/wiki?curid=1137349", "title": "Cunejasu Mijamoto", "text": "Cunejasu Mijamoto\n\nCunejasu Mijamoto (* 7. únor 1977) je bývalý japonský fotbalista.\n\nCunejasu Mijamoto odehrál 71 reprezentačních utkání. S japonskou reprezentací se zúčastnil Mistrovství světa 2002, 2006.\n\n"}
{"id": "1137350", "url": "https://cs.wikipedia.org/wiki?curid=1137350", "title": "Naohiro Takahara", "text": "Naohiro Takahara\n\nNaohiro Takahara (* 4. červen 1979) je japonský fotbalista.\n\nNaohiro Takahara odehrál 57 reprezentačních utkání. S japonskou reprezentací se zúčastnil Mistrovství světa 2006.\n\n"}
{"id": "1137353", "url": "https://cs.wikipedia.org/wiki?curid=1137353", "title": "Tadanari Lee", "text": "Tadanari Lee\n\nTadanari Lee (* 19. prosinec 1985) je japonský fotbalista.\n\nTadanari Lee odehrál 11 reprezentačních utkání.\n\n"}
{"id": "1137354", "url": "https://cs.wikipedia.org/wiki?curid=1137354", "title": "Seigó Narazaki", "text": "Seigó Narazaki\n\nSeigó Narazaki (* 15. duben 1976) je japonský fotbalista.\n\nSeigó Narazaki odehrál 77 reprezentačních utkání. S japonskou reprezentací se zúčastnil Mistrovství světa 1998, 2002, 2006, 2010.\n\n"}
{"id": "1137356", "url": "https://cs.wikipedia.org/wiki?curid=1137356", "title": "Kišó Jano", "text": "Kišó Jano\n\nKišó Jano (* 5. duben 1984) je japonský fotbalista.\n\nKišó Jano odehrál 19 reprezentačních utkání. S japonskou reprezentací se zúčastnil Mistrovství světa 2010.\n\n"}
{"id": "1137359", "url": "https://cs.wikipedia.org/wiki?curid=1137359", "title": "Daiki Iwamasa", "text": "Daiki Iwamasa\n\nDaiki Iwamasa (* 30. leden 1982) je japonský fotbalista a bývalý reprezentant.\n\nDaiki Iwamasa odehrál za japonský národní tým celkem 8 reprezentačních utkání. S japonskou reprezentací se zúčastnil Mistrovství světa 2010 v Jihoafrické republice.\n\n"}
{"id": "1137360", "url": "https://cs.wikipedia.org/wiki?curid=1137360", "title": "Júiči Komano", "text": "Júiči Komano\n\nJúiči Komano (* 25. červenec 1981) je japonský fotbalista.\n\nJúiči Komano odehrál 78 reprezentačních utkání. S japonskou reprezentací se zúčastnil Mistrovství světa 2006, 2010.\n\n"}
{"id": "1137361", "url": "https://cs.wikipedia.org/wiki?curid=1137361", "title": "Andy Newmark", "text": "Andy Newmark\n\nAndrew „Andy“ Newmark (* 14. července 1950 Port Chester, New York) je americký bubeník.\n\nNarodil se v Port Chesteru ve státě New York. V roce 1971 hrál na albu \"Anticipation\" zpěvačky Carly Simon. V roce 1980 nahradil Paula Thompsona ve skupině Roxy Music. Nahrál s ní album \"Avalon\" (1982), ale již roku 1983 se rozpadla. V roce 1983 hrál v jedné písni z alba \"The Final Cut\" skupiny Pink Floyd. Následujícího roku hrál na sólovém albu Rogera Waterse \"The Pros and Cons of Hitch Hiking\". Později hrál také na sólových albech kytaristy této skupiny Davida Gilmoura \"On an Island\" (2006) a \"Rattle That Lock\" (2015). Během své kariéry spolupracoval s mnoha dalšími hudebníky, mezi které patří například Lalo Schifrin, George Benson a Chris Spedding.\n\n"}
{"id": "1137362", "url": "https://cs.wikipedia.org/wiki?curid=1137362", "title": "Kengo Nakamura", "text": "Kengo Nakamura\n\nKengo Nakamura (* 31. říjen 1980) je japonský fotbalista.\n\nKengo Nakamura odehrál 68 reprezentačních utkání. S japonskou reprezentací se zúčastnil Mistrovství světa 2010.\n\n"}
{"id": "1137363", "url": "https://cs.wikipedia.org/wiki?curid=1137363", "title": "Masami Ihara", "text": "Masami Ihara\n\nMasami Ihara (* 18. září 1967) je bývalý japonský fotbalista.\n\nMasami Ihara odehrál 122 reprezentačních utkání. S japonskou reprezentací se zúčastnil Mistrovství světa 1998.\n\n"}
{"id": "1137364", "url": "https://cs.wikipedia.org/wiki?curid=1137364", "title": "Acuši Janagisawa", "text": "Acuši Janagisawa\n\nAcuši Janagisawa (* 27. květen 1977) je bývalý japonský fotbalista a reprezentant.\n\nAcuši Janagisawa odehrál 58 reprezentačních utkání. S japonskou reprezentací se zúčastnil MS 2002 v Japonsku a Jižní Koreji a MS 2006 v Německu.\n\n"}
{"id": "1137365", "url": "https://cs.wikipedia.org/wiki?curid=1137365", "title": "Kunišige Kamamoto", "text": "Kunišige Kamamoto\n\nKunišige Kamamoto (* 15. duben 1944, Kjóto) je bývalý japonský fotbalista. Narodil se v Kjótu, kde také vyrůstal a později zde i navštěvoval střední školu Yamashiro. Poté se rozhodl pro studium univerzity Waseda, konkrétně oboru obchodu. Byl vybrán japonskou fotbalovou reprezentací a již roku 1964 se zúčastnil letních olympijských her v Tokiju. O čtyři roky později hrál i na letních olympijských hrách v Mexico City. Po odchodu do důchodu se stal manažerem a od července roku 1998 je místopředsedou japonského fotbalového svazu.\n\nKunišige Kamamoto odehrál 76 reprezentačních utkání.\n\n"}
{"id": "1137366", "url": "https://cs.wikipedia.org/wiki?curid=1137366", "title": "General Taboada", "text": "General Taboada\n\nGeneral Taboada je departement ležící na východě provincie Santiago del Estero na severozápadě Argentiny a je jedním z 27 departementů provincie.\n\nNa severu hraničí s departementem Juan F. Ibarra, na východě s provincií Santa Fe, na jihu s departementem Belgrano a na západě s departementem Avellaneda.\n\nHlavní město departementu General Taboada je Añatuya.\n\n"}
{"id": "1137367", "url": "https://cs.wikipedia.org/wiki?curid=1137367", "title": "Juan Felipe Ibarra (departement)", "text": "Juan Felipe Ibarra (departement)\n\nJuan Felipe Ibarra je departement ležící na východě provincie Santiago del Estero na severozápadě Argentiny a je jedním z 27 departementů provincie.\n\nNa severu hraničí s departementy Figueroa a Moreno, na východě s provinciemi Chaco a Santa Fe, na jihu s departementem General Taboada a na západě s departementem Sarmiento.\n\nHlavní město departementu Juan Felipe Ibarra je Suncho Corral.\n\n"}
{"id": "1137368", "url": "https://cs.wikipedia.org/wiki?curid=1137368", "title": "Berón de Astrada (departement)", "text": "Berón de Astrada (departement)\n\nBeron de Astrada je departement ležící na severu provincie Corrientes na severovýchodě Argentiny a je jedním z 25 departementů provincie.\n\nNa severu hraničí (hranici tvoří řeka Paraná) s Paraguayí, na východě a jihu s departementem General Paz a na západě s departementy Itatí a San Luis del Palmar.\n\nHlavní město departementu mělo stejný název, ale v roce 2013 bylo přejmenováno na San Antonio de Itatí.\n"}
{"id": "1137369", "url": "https://cs.wikipedia.org/wiki?curid=1137369", "title": "Olympus OM-D E-M10 Mark II", "text": "Olympus OM-D E-M10 Mark II\n\nOlympus OM-D E-M10 Mark II, ohlášený v srpnu 2015, je bezzrcadlovka systému mikro 4/3. Jedná se o druhou generaci přístroje Olympus OM-D E-M10.\n\nFotoaparát patří do kompaktní větve řady OM-D. Vzhledově i vlastnostmi navazuje na svého předchůdce, má stejný 16megapixelový snímač a sdílí s ním i řadu dalších vlastností. V porovnání s první generací E-M10 došlo zejména k následujícím vylepšením:\n\n\nServer \"Digital Photography Review\" mu ve své recenzi ze srpna 2015 udělil stříbrnou cenu. Fotoaparát získal ocenění \"EISA Awards 2015–2016\" v kategorii Pokročilý systémový kompakt.\n\n"}
{"id": "1137372", "url": "https://cs.wikipedia.org/wiki?curid=1137372", "title": "Glamorgan", "text": "Glamorgan\n\n' nebo také ' ( ' nebo ') bylo historické hrabství ve Walesu (do roku 1889) a následně administrativní hrabství (do 1974). V roce 1974 bylo rozděleno do tří samostatných hrabství: West Glamorgan, Mid Glamorgan a South Glamorgan. Původní hrabství se rozkládalo na jihu Walesu a na jeho území ležela největší velšská města Cardiff a Swansea. Nejvyšším vrcholem byl Craig y Llyn (600 m n. m.).\n"}
{"id": "1137379", "url": "https://cs.wikipedia.org/wiki?curid=1137379", "title": "Abancourt (Oise)", "text": "Abancourt (Oise)\n\nAbancourt je francouzská obec, která se nachází v departementu Oise, v regionu Pikardie. Obec má rozlohu 6,01 km². V obci žije přes 600 obyvatel, tudíž je hustota zalidnění zhruba 105 obyv./km².\n"}
{"id": "1137380", "url": "https://cs.wikipedia.org/wiki?curid=1137380", "title": "Alan Llwyd", "text": "Alan Llwyd\n\nAlan Llwyd, rodným jménem Alan Lloyd Roberts, (* 1948) je velšský básník, překladatel a literární kritik. Narodil se ve městě Dolgellau na severozápadě Walesu a studoval na Bangorské univerzitě. Psal převážně ve velšském jazyce. Svou první sbírku ' vydal v roce 1971. Je autorem scénáře k filmu \"Hedd Wyn\" pojednávajícím o stejnojmenném básníkovi. V roce 2011 publikoval biografickou knihu o spisovatelce Kate Roberts nazvanou '. Rovněž se věnoval pedagogické činnosti.\n"}
{"id": "1137385", "url": "https://cs.wikipedia.org/wiki?curid=1137385", "title": "Lukáš Beňo", "text": "Lukáš Beňo\n\nLukáš Beňo (* 7. listopadu 1989, Ilava) je slovenský fotbalový obránce, od ledna 2017 působící v klubu AFC Nové Mesto nad Váhom.\n\nSvou fotbalovou kariéru začal v MFK Dubnica, kde se v roce 2009 propracoval do prvního mužstva. V zimním přestupovém období sezony 2012/13 odešel na hostování do týmu FK DAC 1904 Dunajská Streda. S klubem na jaře 2013 postoupil do nejvyšší soutěže, kterou si za Dunajskou Stredu zahrál. V prosinci 2013 mu skončilo hostování v DACu i smlouva v Dubnici a následující měsíc přestoupil do TJ Spartak Myjava.\nPo odhlášení A-týmu Myjavy z nejvyšší slovenské ligy v zimní přestávce ročníku 2016/17 se dohodl na angažmá s druholigovým slovenským klubem AFC Nové Mesto nad Váhom.\n\n"}
{"id": "1137387", "url": "https://cs.wikipedia.org/wiki?curid=1137387", "title": "Dilys Elwyn-Edwards", "text": "Dilys Elwyn-Edwards\n\nDilys Elwyn-Edwards, rodným jménem Dilys Roberts, (19. srpna 1918 – 13. ledna 2012) byla velšská hudební skladatelka a učitelka. Narodila se ve městě Dolgellau na severozápadě Walesu. Studovala na cambridgeské Girton College a následně na Cardiffské univerzitě. Později studovala na londýnské konzervatoři Royal College of Music, kde jedním z jejích pedagogů byl skladatel Herbert Howells. Později se sama věnovala pedagogické činnosti, například na Bangorské univerzitě. Její skladby nahráli například Bryn Terfel a Aled Jones. Dne 3. září roku 1937 si vzala Elwyna Edwardse a mezi lety 1946 až 1972 učila hudbu.\n\nZemřela v severovelšské vesnici Llanberis ve věku 93 let.\n"}
{"id": "1137389", "url": "https://cs.wikipedia.org/wiki?curid=1137389", "title": "Alfa Caeli", "text": "Alfa Caeli\n\nAlfa Caeli je nejjasnější hvězda v souhvězdí Rydla. Vzhledem k deklinaci 41°52' ji lze spatřit pouze jižně od 48° s.š.\n\nJedná se o dvojhvězdu tvořenou dvěma hvězdami hlavní posloupnosti, spektrálních tříd F<nowiki>2</nowiki> a M<nowiki>0,5</nowiki>.\n\nAlfa Caeli A je hvězda hlavní posloupnosti třídy F2, hmotností 1,48 Sluncí a poloměrem o 30 % větším, než je sluneční. Je to proměnná hvězda typu Delta Scuti.\n\nDruhou složkou je červený trpaslík spektrální třídy M<nowiki>0,5</nowiki> s absolutní hvězdnou velikostí 9,80, který patří mezi proměnné hvězdy typu UV Ceti a dochází u něj k náhlým zvýšením zářivosti.\nTato hvězda je v současnosti od hlavní složky vzdálená 6,6\", čemuž odpovídá předpokládaná oběžná dráha s délkou velké poloosy 206 astronomických jednotek.\n\nAlfa Caeli je od Země vzdálená asi 65,7 světelných let a její stáří je asi 900 milionů let a obíhá kolem středu Mléčné dráhy v průměrné vzdálenosti 8 006 parseků s excentricitou dráhy 0,07.\n"}
{"id": "1137390", "url": "https://cs.wikipedia.org/wiki?curid=1137390", "title": "Staromaďarský Nářek Panny Marie", "text": "Staromaďarský Nářek Panny Marie\n\nStaromaďarský Nářek Panny Marie () je jednou z nejstarších maďarských jazykových památek a první zachovaná báseň v maďarštině. Jako přebásněná latinská báseň byla ve 13. století přepsána do latinského Lovaňského kodexu. V roce 1922 ho objevili v materiálu, který Katolická univerzita v Lovani zakoupila v jednom mnichovském knihkupectví k doplnění knihovního materiálu zničeného Němci za první světové války. Vzácný kodex se v roce 1982 dostal do vlastnictví maďarského státu.\n\nJedná se o jazykovou památku, která byla napsaná staromaďarským pravopisem. Předpokládaným autorem původního díla je ve 12. století žijící dominikánský mnich Gotfrid, který byl zástupcem převora v pařížském augustiniánském kanonickém opatství St. Viktor.\n\nMaďarský autor této básně správně vycítil, že latinské verše se dělí na dvě rytmické jednotky a svou báseň napsal v dvojtaktovém druhu verše. V maďarském přízvučném taktu ještě nebyl počet nepřízvučných slabik vázaný, což umožňovalo větší svobodu a varianty tvoření veršů. V této první maďarské básni jsou již vyspělé rýmy a hezky a vědomě použité aliterace. Mění se i umístění rýmu: vyskytují se sdružené rýmy (aabb), polorýmová řešení (xaxa) a tirádové rýmy (aaa).\n\nV básni mluví Marie, matka ukřižovaného Ježíše, v 1. osobě jednotného čísla. Prožívajíc největší utrpení, pozorujíc synovu smrt v mukách, zmítá se v bezmocném zoufalství. Oplakává svůj zbědovaný stav, oslovuje syna mateřskými pojmenováními, přerušujíc to hořekováním. Prosí o smrt a nabízí sebe místo svého dítěte, pak úpěnlivě prosí Ježíšovy mučitele o milost. Na konci básně se ozve šílený výkřik matky: když již nemůže zachránit svého jediného syna, chce se s ním alespoň podělit o smrt.\n\nNářek Panny Marie se nachází v Lovaňském kodexu na zadní straně 134. listu. Většina textu básně je sotva čitelná, protože neustálým používáním se pergamen jednoduše opotřeboval. V minulosti se rozšířil názor, že jako text v nesrozumitelném jazyce ho odtud vymazali; jakékoliv stopy, které by poukazovaly na vymazání, však neexistují.\n\nŽánr: nářek (planctus)\n\n\n"}
{"id": "1137391", "url": "https://cs.wikipedia.org/wiki?curid=1137391", "title": "Tenis na Letních olympijských hrách 1912 – mužská čtyřhra v hale", "text": "Tenis na Letních olympijských hrách 1912 – mužská čtyřhra v hale\n\nMužská čtyřhra v hale na Letních olympijských hrách 1912 probíhala ve stockholmském areálu Östermalms IP. Soutěž se konala v období od 6. do 11. května 1912 na krytých dvorcích s dřevěnou palubovkou. Nastoupilo do ni šestnáct tenistů ze tří zemí. Hrálo se na tři vítězné sety.\n\nObhájcem zlatého kovu z londýnské halové soutěže byl britský pár Herbert Barrett a Arthur Gore, kteří v semifinále prohráli pětisetovou bitvu a, po porážce v duelu o bronz, skončili bez medaile.\n\nHalový tenisový turnaj představoval druhý a poslední ročník této události. O necelé dva měsíce později proběhla na stockholmské olympiádě standardní čtyřhra pod otevřeným nebem.\n\nOlympijské vítězství vybojoval francouzský pár Maurice Germot a André Gobert, jehož členové ve finále zdolali švédské reprezentanty Carla Kempeho s Gunnarem Setterwallem po čtyřsetovém průběhu. Zápas o bronzovou medaili vyhrála britská dvojice Alfred Beamish a Charles Dixon, když přehrála krajany Barretta s Gorem v pěti sadách.\n\nGunnar Setterwall tak v deblových soutěžích navázal, jako jediný tenista, na bronzový medailový zisk z Londýnských her 1908.\n"}
{"id": "1137396", "url": "https://cs.wikipedia.org/wiki?curid=1137396", "title": "Kostel svatého Jana Křtitele (Újezd pod Troskami)", "text": "Kostel svatého Jana Křtitele (Újezd pod Troskami)\n\nKostel svatého Jana Křtitele v Újezdě pod Troskami v oblasti Českého ráje je sakrální stavbou ležící na okraji osady při silnici u hřbitova.\n\nStojí na místě staršího kostela, který shořel 25. května 1866 po úderu blesku. Stavba nového kostela však začala nedlouho poté podle plánů \"J. Prevota\". V roce 1871 byl kostel vysvěcen. Za plně dokončený se považuje od 1874.\n\nKostel je pseudorománský, trojlodní se stejnými loděmi a příčnou lodí. Presbytář je obdélný a půlkruhovitě uzavřený. Kostel má západní hranolovou věž. Zevně je ozdoben obloučkovým vlysem a vysokými okny s trojdílnou kružbou. Uvnitř je sklenut křížově na pilířích. V bočních lodích se nacházejí empory.\n\nVnitřní zařízení je pseudorománské, pocházející z období výstavby kostela. Hlavní oltář je sloupový, portálový. Podobně jsou zhotovené i boční oltáře, přičemž levý oltář nese obraz Panny Marie a oltář vpravo starší obraz sv. Filipa a Jakuba, dílo pocházející z 18. století.\n\nPři silnici se nachází socha sv. Josefa z roku 1902, která je dílem hořické kamenické školy.\n\n"}
{"id": "1137398", "url": "https://cs.wikipedia.org/wiki?curid=1137398", "title": "Dhúpgarh", "text": "Dhúpgarh\n\nDhúpgarh je nejvyšší hora v pohoří Sátpurá v Indii. Nachází se u horské stanice Pachmarhi ve výšce 1 350 m n. m. Je to také nejvyšší bod ve státě Madhjapradéš.\n"}
{"id": "1137399", "url": "https://cs.wikipedia.org/wiki?curid=1137399", "title": "Brecon Jazz Festival", "text": "Brecon Jazz Festival\n\nBrecon Jazz Festival je hudební festival konaný ve velšském městě Brecon. Věnuje se jazzové hudbě. Založil jej novinář Jed Williams a první ročník se konal v roce 1984. Na prvním ročníku vystupoval například anglický zpěvák George Melly, který ve městě v té době žil, nebo trumpetista Humphrey Lyttelton. V pozdějších letech zde vystupovalo několik desítek dalších hudebníků.\n\n\n"}
{"id": "1137403", "url": "https://cs.wikipedia.org/wiki?curid=1137403", "title": "Smlouva z Küçük Kaynarca", "text": "Smlouva z Küçük Kaynarca\n\nSmlouva z Küçük Kaynarca (, ) byla mírová smlouva podepsaná 21. července 1774 v Küçük Kaynarca (dnes Kajnardža v Bulharsku). Po nedávné porážce v bitvě u Kozludži smlouva mezi Ruským impériem a Osmanskou říší ukončila rusko-tureckou válku a stvrdila prohru Osmanů. Ruské impérium reprezentoval polní maršál Pjotr Rumjancev, Osmanskou říši zastupoval Musul Zade Mehmed Paša.\n\nRusko vrátilo Osmanské říši Valašsko a Moldavsko, avšak obdrželo právo chránit křesťany žijící v Osmanské říši a zasáhnout v případě špatného zacházení s nimi. Bukovina byla v roce 1775 postoupena Rakousku. Krym získal nezávislost, avšak sultán zůstal duchovní autoritou Tatarů coby chalífa. To bylo poprvé, kdy se vliv osmanského chalífy uplatnil za hranicemi říše a byl respektován evropskými mocnostmi. Na Kavkaze Rusko získalo Kabardsko, bezpodmínečnou suverenitu v přístavu Azov, přístavy Kerč a Jenikale na Kerčském poloostrově a část Jedisanu mezi Bugem a Dněprem. Poslední oblast zahrnovala přístav Cherson; Rusko tak získalo dva přístupy k Černému moři a Osmanská říše zde ztratila výhradní postavení. Byla zrušena omezení stanovená v roce 1739 Smlouvou z Niše týkající se přístupu Ruska k Azovskému moři a výstavby opevnění v Azově. Ruské obchodní loďstvo získalo právo plavby Dardanelami. Smlouva rovněž zaručila Ruské ortodoxní církvi právo plout pod ruskou vlajkou do Konstantinopole a vybudovat zde pravoslavný chrám (nakonec nebyl postaven).\nSmlouva zasadila kdysi mocné Osmanské říši dosti ponižující ránu, současně byla zárodkem dalších konfliktů, které vyvstaly mezi Osmany a Ruskem.\n\nFakticky nezávislý Krymský chanát byl podřízen Rusku a v roce 1783 byl Ruskem anektován. Podle ruského chápání smlouvy se dostalo Rusku práva na ochranu všech východních křesťanů v Osmanské říši, což využilo k intervenci v Dunajských knížectvích (Moldávii a Valašsku).\n"}
{"id": "1137411", "url": "https://cs.wikipedia.org/wiki?curid=1137411", "title": "Tenis na Letních olympijských hrách 1912 – mužská čtyřhra", "text": "Tenis na Letních olympijských hrách 1912 – mužská čtyřhra\n\nMužská čtyřhra na Letních olympijských hrách 1912 probíhala ve stockholmském areálu Östermalms IP. Soutěž se konala v období od 28. června do 5. července 1912 na otevřených dvorcích. Nastoupilo do ni čtyřicet čtyři tenistů. Hrálo se na tři vítězné sety.\n\nObhájcem zlaté medaile z předchozí olympiády byl britský pár Reginald Doherty a George Hillyard. Velká Británie však na olympiádu nevyslala žádného reprezentanta pro paralelně hraný grandslam ve Wimbledonu 1912.\n\nO necelé dva měsíce dříve proběhla na stockholmské olympiádě i čtyřhra v hale na dřevěné palubovce.\n\nOlympijské vítězství vybojoval jihoafrický pár Harold Kitson a Charles Winslow, jehož členové ve finále zdolali rakouské reprezentanty Felixe Pipese s Arthurem Zborzilem po čtyřsetovém průběhu. Jihoafričané tak potvrdili turnajovou formu, když v singlové soutěži získal Winslow zlato a Kitson stříbro.\n\nZápas o bronzovou medaili vyhrála francouzská dvojice Albert Canet a Edouard Mény de Marangue, když přehrála český pár Ladislav Žemla a Jaroslav Just ve třech sadách.\n"}
{"id": "1137413", "url": "https://cs.wikipedia.org/wiki?curid=1137413", "title": "Mistrovství světa ve veslování 1980", "text": "Mistrovství světa ve veslování 1980\n\nMistrovství světa ve veslování 1980 se konalo na veslařském kanále Hazewinkel v blízkosti belgického Mechelenu. Finálové jízdy se jely dne 16. srpna 1980.\n\nKaždoroční veslařská regata trvající jeden týden je organizována Mezinárodní veslařskou federací (International Rowing Federation; FISA) obvykle na konci léta severní polokoule. V neolympijských letech představuje mistrovství světa vyvrcholení mezinárodního veslařského kalendáře a v roce, jenž předchází olympijským hrám, představuje jejich hlavní kvalifikační událost. V olympijských letech pak program mistrovství zahrnuje pouze neolympijské disciplíny.\n\nRok 1980 byl rokem olympijským, proto program mistrovství zahrnoval pouze neolympijské disciplíny.\n\n"}
{"id": "1137414", "url": "https://cs.wikipedia.org/wiki?curid=1137414", "title": "Kostel svatého Mikuláše (Horky nad Jizerou)", "text": "Kostel svatého Mikuláše (Horky nad Jizerou)\n\nKostel svatého Mikuláše v Horkách nad Jizerou je barokní sakrální stavbou postavenou v letech 1723-1725 stavitelem italského původu \"Mikulášem Rossim\" z Mladé Boleslavi nákladem \"F. Maxmiliána Hartmanna z Karlštejna\" a vybavenou celkem jednotným zařízením datovaným do období výstavby kostela z dílny sochaře M. Brauna, což dokládá dochovaná smlouva. Je chráněn jako kulturní památka České republiky.\n\nV rámci Programu záchrany architektonického dědictví bylo v letech 1995-2014 na opravu památky čerpáno 5 495 000 Kč.\n\nKostel je obdélný, jednotný. Zevně je členěný pilastry. Má hranolovou dvoupatrovou věž s cibulí ve štítu západního průčelí, které je také členěno pilastry. Průčelí má střední velké okno a niky se sochami sv. Vavřince, sv. Šebestiána a sv. Mikuláše z \"Braunovy dílny\". Presbytář je dvouboký, s jižním přístavkem sakristie a oratoří nad ní. Loď má zděnou kruchtu, která je sklenuta dvěma poli hladké křížové klenby na pilastry. Presbytář má valenou klenbu.\n\nHlavní oltář je rámový, nesený anděly a vyvršený sousoším \"Nejsvětější Trojice\" s cheruby, kteří sedí na retáblu a se sochami sv. Víta a sv. Václava z \"dílny Braunovy\" po roce 1725.\n\nOltářní obraz sv. Mikuláše pochází od \"J. K. Monse\" z téhož období. Od \"J. K. Monse\" jsou i obrazy na dvou bočních portálových pilastrových oltářích po stranách triumfálního oblouku. Oltář vlevo je s obrazem \"Kalvárie\" a má sochy sv. Jana Křtitele a sv. Floriána a puttů v nástavci a reliéfy sv. Jeronýma a \"Obětování Páně v jeruzalémském chrámě\" na soklech. Jedná se o práce \"Braunovy dílny\" z období kolem roku 1735.\n\nOltář vpravo s obrazem \"Nanebevzetí Panny Marie\" má sochy sv. Františka Serafinského a sv. Jana Nepomuckého, puttů a reliéfy: \"Útěk do Egypta\" a sv. Máří Magdalény, které pochází také z \"Braunovy dílny\" a byly zhotoveny kolem roku 1735. Vedle tohoto oltáře se na triumfálním oblouku nachází kazatelna z Braunovy dílny z období po roce 1725 se sochami \"Čtyř evangelistů\", reliéfem Křtu Páně a sochou Salvátora na stříšce kazatelny. Při levé straně lodi je oltář sv. Jana Nepomuckého, který je panelový a pochází z období kolem roku 1735. Je opatřen \"braunovskými\" sochami sv. Vojtěcha, sv. Ludmily a puttů. Z téže díly jsou ještě socha sv. Jana Nepomuckého na zpovědnici z roku 1729 pod kruchtou. Ohlas \"Braunova\" slohu jeví i plastika \"Kalvárie\" z období kolem roku 1735, která se nalézá na protější straně lodi. Cínová křtitelnice je renesanční a pochází z roku 1575. Má vlys akrád, ve kterých se nacházejí alegorické postavy. Na stěnách kostela je umístěno devět obrazů: sv. Petra a sv. Pavla, \"Čtyř církevních otců\" a výjevů z legendy sv. Jana Křtitele. Jedná se o kvalitní barokní díla z období kolem roku 1740, které jsou v původních ozdobných rámech.\n\nZa kostelem ve zdi hřbitova je barokní kostnice od \"Mikuláše Rossiho\", z období kolem roku 1730. Je to hladká, čtyřboká stavba, která má v klenbě placku.\n\n"}
{"id": "1137415", "url": "https://cs.wikipedia.org/wiki?curid=1137415", "title": "Discant", "text": "Discant\n\nDiscant bylo české hudební vydavatelství krátce působící na konci 60. let 20. století. Toto brněnské vydavatelství vzniklo díky uvolnění politických poměrů ve druhé polovině 60. let. Vedle dvou velkých vydavatelství Supraphon a Panton však existovalo pouze rok, než ho zlikvidovala nastupující normalizace.\n\nZaloženo bylo v únoru 1969 v Brně jako dobrovolné družstvo hudebníků, které se mělo zaměřit na vydávání především moravských interpretů. Iniciátorem vzniku Discantu (pod původním názvem Tritón) a jeho prvním ředitelem byl brněnský rozhlasový redaktor a textař Jan Šimon Fiala. Úzce spolupracovalo s brněnským studiem Československého rozhlasu, s brněnským studiem Československé televize plánovalo pořad \"Brněnské beatforum\" a v Gramofonových závodech v Loděnicích si dokázalo vyjednat kapacitu 500 000 vylisovaných gramofonových desek ročně, z nichž první byly Discantem vydány v květnu 1969. Nahrávky byly zaměřeny jednak na lidovou hudbu, jednak na populární popové (Alena Tichá, Jiří Duchoň, Laďka Kozderková, Vladěna Krumlová, Jarmila Veselá, Milena Polášková, Štěpán Mátl, Petr Pospíšil, Milan Černohouz) i bigbítové interprety z Brna (Vulkán, Synkopy 61, Atlantis, The Speakers, The Progress Organization) a později i Ostravy (z popu Arnošt Bracháček, Henryk Sumera, Marcela Urbášková, z bigbítu Flamingo), kde v létě 1969 vznikla pobočka vydavatelství.\n\nProtože však zakladatelé podcenili nutné počáteční investice, byli donuceni změnit charakter vydavatelství, které se 1. září 1969 stalo součástí Mládežnické obchodní komory v rámci vznikajícího Socialistického svazu mládeže. Přicházející změny politických poměrů však label ani pod hlavičkou SSM nepřežil, neboť v prosinci 1969 rozhodlo politbyro KSČ o odebrání loděnické kapacity Discantu s tím, že blokuje kapacity vyhrazené pro chystané slovenské vydavatelství Opus. Od února 1970 již nebyly nahrávky Discantu v Gramofonových závodech lisovány a několik měsíců probíhal pouze doprodej skladových zásob. Pokusy o přechod vydavatelství pod Panton nebyly úspěšné a proto došlo v dubnu 1970 k oficiálnímu zániku Discantu.\n\nZa necelý rok vyšlo v Discantu celkem 42 titulů (z toho jedna LP deska, dvě MP desky, ostatní byly singly) s celkovým nákladem přibližně 241 tisíc kusů. Jedinou realizovanou dlouhohrající deskou byl záznam představení \"Besídka zvláštní školy\" od Šimka a Grossmanna, jejíž téměř celý náklad však musel být z politických důvodů zničen.\n\n"}
{"id": "1137416", "url": "https://cs.wikipedia.org/wiki?curid=1137416", "title": "Mistrovství světa v judu 2015 – muži – superlehká váha (-60 kg)", "text": "Mistrovství světa v judu 2015 – muži – superlehká váha (-60 kg)\n\nZápasy v judu na XL. mistrovství světa v kategorii superlehkých vah mužů proběhly v Astaně, 24. srpna 2015.\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n\n \n"}
{"id": "1137430", "url": "https://cs.wikipedia.org/wiki?curid=1137430", "title": "Mistrovství světa v judu 2015 – muži – pololehká váha (-66 kg)", "text": "Mistrovství světa v judu 2015 – muži – pololehká váha (-66 kg)\n\nZápasy v judu na XL. mistrovství světa v kategorii pololehkých vah mužů proběhly v Astaně, 25. srpna 2015.\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1137431", "url": "https://cs.wikipedia.org/wiki?curid=1137431", "title": "Dorin Goian", "text": "Dorin Goian\n\nDorin Nicolae Goian (* 12. prosince 1980, Suceava, Rumunsko) je rumunský fotbalový obránce a reprezentant, v současnosti hráč řeckého klubu Asteras Tripolis FC. Mimo Rumunsko působil na klubové úrovni v Itálii, Skotsku a Řecku. \n\n\nV A-týmu Rumunska debutoval 16. 11. 2005 v přátelském zápase v Bukurešti proti mužstvu Nigérie (výhra 3:0). Zúčastnil se EURA 2008 v Rakousku a Švýcarsku. \n\n"}
{"id": "1137432", "url": "https://cs.wikipedia.org/wiki?curid=1137432", "title": "Marcel Drlík", "text": "Marcel Drlík\n\nMarcel Drlík (* 10. února 1971 Praha) je český chirurg. V roce 2000 se zúčastnil humanitární mise ve Středoafrické republice. Je jedním ze zakladatelů obecně prospěšné společnosti SIRIRI, jejímž cílem je pomoc Středoafrické republice zejména v oblasti školství, zdravotnictví a zemědělství.\n\nPo absolvování studia medicíny pracoval na chirurgickém oddělení nemocnice v Brandýse nad Labem a později na klinice kardiochirurgie v pražském IKEMU. Poté se stal lékařem Kliniky dětské chirurgie a traumatologie Thomayerovy nemocnice.\n\nV roce 2000 pracoval v nemocnici ve Středoafrické republice. Později se tam ještě několikrát na kratší dobu vrátil.\n\nV roce 2006 se stal jedním ze šesti zakladatelů společnosti SIRIRI, která se snaží \"„pomáhat Středoafričanům postavit se na vlastní nohy“\". Spolupracuje přitom s misií bosých karmelitánů ve Středoafrické republice.\n\n\n"}
{"id": "1137436", "url": "https://cs.wikipedia.org/wiki?curid=1137436", "title": "Kríkština", "text": "Kríkština\n\nKríkština je jazyk užívaný indiánskými rody Kríky a Seminoly ve Spojených státech amerických. Jazyk má tři tóny – vysoký, nízký a „padající“. Tímto jazykem mluví okolo 4 000 lidí. Jazyk používá písma latinky. Jazyk je rozšířený pouze po některých částech států Oklahomy, Alabamy, Georgie a Floridy.\n"}
{"id": "1137437", "url": "https://cs.wikipedia.org/wiki?curid=1137437", "title": "Chris Laurence", "text": "Chris Laurence\n\nChris Laurence (* 6. ledna 1949) je anglický kontrabasista.\n\nNarodil se v Londýně, kde také studoval na Guildhall School of Music. V roce 2006 hrál na sólovém albu Davida Gilmoura nazvaném \"On an Island\". Spolupráci si zopakoval na jeho čtvrté desce \"Rattle That Lock\" (2015). Dále byl například členem skupiny Penguin Cafe Orchestra a spolupracoval s dalšími hudebníky, mezi které patří Elton Dean, Phil Collins, Steve Hackett, Tony Coe a Kenny Wheeler.\n"}
{"id": "1137438", "url": "https://cs.wikipedia.org/wiki?curid=1137438", "title": "Mistrovství světa ve veslování 1979", "text": "Mistrovství světa ve veslování 1979\n\nMistrovství světa ve veslování 1979 se konalo na Bledském jezeře ve slovinském Bledu. Finálové jízdy se jely dne 9. září 1979.\n\nKaždoroční veslařská regata trvající jeden týden je organizována Mezinárodní veslařskou federací (International Rowing Federation; FISA) obvykle na konci léta severní polokoule. V neolympijských letech představuje mistrovství světa vyvrcholení mezinárodního veslařského kalendáře a v roce, jenž předchází olympijským hrám, představuje jejich hlavní kvalifikační událost. V olympijských letech pak program mistrovství zahrnuje pouze neolympijské disciplíny.\n\nMuži závodili na trati o délce 2000 m, ženy na trati o délce 1000 m.\n\n"}
{"id": "1137440", "url": "https://cs.wikipedia.org/wiki?curid=1137440", "title": "Si-čchang", "text": "Si-čchang\n\nSi-čchang () je město s krajskými právy v jiho-centrální Číně v provincii S'-čchuan, administrativní sídlo autonomní prefektury Liang-šan. V roce 2000 mělo město přibližně 615 tisíc obyvatel. Je střediskem potravinářského a hutnického průmyslu, nákupním centrem zemědělského regionu, a také turistickým centrem s tradicemi s kulturou etnické skupiny Iů. Si-čchang má také svoje vlastní letiště.\n"}
{"id": "1137442", "url": "https://cs.wikipedia.org/wiki?curid=1137442", "title": "Jed Williams", "text": "Jed Williams\n\nJed Williams, vlastním jménem John Ellis Dowell Williams, (12. června 1952 – 10. listopadu 2003) byl velšský novinář. Narodil se v Cardiffu. Později se začal věnovat jazzové hudbě, hrál na bicí v několika skupinách. Roku 1981 se oženil s Carolyn Oakley. V roce 1984 založil hudební festival Brecon Jazz Festival zaměřený na jazzovou hudbu. V roce 1987 založil v Cardiffu jazzový noční klub . Zde také hrál v domovské kapele nazvané . V roce 1991 založil hudební časopis \"\". Zemřel v roce 2003 ve věku 51 let.\n"}
{"id": "1137444", "url": "https://cs.wikipedia.org/wiki?curid=1137444", "title": "Pěnkavka mangrovová", "text": "Pěnkavka mangrovová\n\nPěnkavka mangrovová (\"Camarhynchus heliobates\") je drobný pěvec z čeledi strnadovití (\"Emberizidae\"). Druh popsali R. E. Snodgrass a E. Heller roku 1901. Je endemickým druhem pro Galapágy, kde se vyskytuje pouze na jednom ostrově. Patří mezi nejvzácnější ptáky světa. Nebezpečím jsou především parazitické mouchy a introdukované krysy. Patří mezi tzv. Darwinovy pěnkavy, pojmenované podle vědce Charlese Darwina, kterému vývoj jejich zobáku pomohl objasnit teorii evoluce.\n\nMůže být zaměněna s pěnkavkou bledou (\"Camarhynchus pallidus\"), která je jí velice podobná a lze je od sebe odlišit pouze typem zpěvu. Navíc je pěnkavka bledá běžnější.\nPěnkavka mangrovová je endemická pro souostroví Galapágy, kde se vyskytuje pouze na ostrově Isabela. Dříve žila i na Fernandině, ale zde patrně vyhynula.\nPoslední zmínka o ní zde je z roku 1971. I na Isabele je ovšem velice vzácná, vyskytuje se tu pouze několik životaschopných populací roztroušených na různých částech ostrova v mangrovníkových porostech. Celková populace je odhadnuta na 80 jedinců s méně než 20 chovnými páry.\n\nPěnkavka mangrovová váží kolem 18 g. Délka se odhaduje na 14 cm. Peří je převážně hnědavé, zadní část těla přechází do olivové. Částečně je u nich vyvinut pohlavní dimorfismus, samci mohou mít při pelichání kolem krku a na hlavě černé peří, které se ovšem postupně ztratí a nezůstane natrvalo. Díky podobnému zbarvení je možné pěnkavky mangrovové zaměnit s na Galapágách běžnými pěnkavkami bledými (\"Camarhychus pallidus\"). Odlišit je od sebe jde nejjednodušeji podle různých hlasových projevů.\nPěnkavky se živí především drobným hmyzem. Hledají ho většinou pod dřevem, k čemuž má i uzpůsoben dlouhý a špičatý zobák se zakřivenou špičkou. Mimo živočišné potravy se pěnkavky okrajové živí i rostlinami. Ozývají se opakovanými zvuky „chi’priip”. Doba rozmnožování se kryje s příchodem dešťů, obvykle nastává v prosinci a lednu a končí v květnu, i když hnízdění bylo zaznamenáno i v září. Druh je nejčastěji monogamní, samice snáší průměrně tři vejce, která jsou inkubována dvanáct dní.\n\nPěnkavek existuje na Galapágách mnoho druhů. Všechny, včetně pěnkavky mangrovové, se vyvinuly pouze z jednoho druhu, který se sem, jak je předpokládáno, dostal z americké pevniny a rozrůznil se do mnoha forem. Díky velké přizpůsobivosti se pěnkavkám podařilo osídlit téměř všechny ostrovy. Podle toho, jakou potravu zde nacházely, se jim postupně měnil tvar zobáku. Některé ho mají ve tvaru štípacích kleští, aby mohly louskat semena, jiné jako dlouhou pinzetu.\nPěnkavka mangrovová patří do čeledi strnadovití (\"Emberizidae\") a rodu \"Camarhynchus\", který tvoří společně s dalšími čtyřmi tzv. Darwinovými pěnkavami. Druh popsali Robert E. Snodgrass a Edmund Heller.\n\nPodle IUCN jde o kriticky ohrožený druh. Problém představují introdukované krysy obecné (\"Rattus rattus\") a jiní predátoři. Krysy byly na Galapágy dovezeny již během pirátských výprav v 16. století. V největším nebezpečí bývají mláďata, která se těmto predátorům nedovedou ubránit. Pokles stavů způsobují také parazitické mouchy (\"Philornis downsi\"), které mláďatům vysávají krev a oslabují je. Kvůli malé velikosti populace je problémem rovněž příbuzenské křížení.\n\nPoslední nadějí na záchranu druhu je umělý odchov v zajetí. O záchranu tohoto druhu se stará organizace Charles Darwin Foundation (Nadace Charlese Darwina). Roku 2014 byla vejce pěnkavek na Galapágách poprvé odebrána z přírody a odchována v zajetí, přičemž v květnu 2014 byla některá mláďata vypuštěna zpět do volné příroda. Od února do března roku 2015 bylo z volné přírodě odebráno 30 vajec a i tato mláďata se v zajetí úspěšně vylíhla.\n\n"}
{"id": "1137446", "url": "https://cs.wikipedia.org/wiki?curid=1137446", "title": "Mistrovství světa v judu 2015 – muži – lehká váha (-73 kg)", "text": "Mistrovství světa v judu 2015 – muži – lehká váha (-73 kg)\n\nZápasy v judu na XL. mistrovství světa v kategorii lehkých vah mužů proběhly v Astaně, 26. srpna 2015.\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1137447", "url": "https://cs.wikipedia.org/wiki?curid=1137447", "title": "Liang-šan", "text": "Liang-šan\n\nLiang-šan je autonomní prefektura etnické menšiny v Číně, Iů, v provincii S'-čchuan. Sídlem prefektury je Si-čchang. Prefektura má rozlohu 60 423 km². Žije tam přes 4 500 000 obyvatel.\nV oblasti žijí hlavně Iové, kteří tvoří pro oblat cca 50% populace.\n"}
{"id": "1137448", "url": "https://cs.wikipedia.org/wiki?curid=1137448", "title": "Výlet do hor (Akta X)", "text": "Výlet do hor (Akta X)\n\n„Výlet do hor“ (Field trip) je jednadvacátá epizoda šesté série amerického sci-fi seriálu Akta X. Premiéru měla na televizní stanici Fox 9. května 1999.\n\nScénář epizody napsali Frank Spotnitz, Vince Gilligan a John Shiban. O režii se postaral Kim Manners. Hlavními postavami seriálu jsou zvláštní agenti FBI Fox Mulder (David Duchovny) a Dana Scullyová (Gillian Andersonová), kteří pracují na případech spojených s paranormálními jevy, tzv. Akty X.\n\nV této epizodě se Mulder a Scullyová zabývají dvěma kostrami nalezené poblíž Hnědé hory v Severní Karolíně. Během vyšetřování se však agenti stanou kořistí tamní přírody.\n\nV Severní Karolíně jsou nalezeny dvě kostry patřící mladému páru Angele a Wallace Schiffovým. Když se však Mulder zajde podívat k místu nálezu těchto koster, zahlédne samotného Wallace Schiffa, jak utíká do jeskyně. Mulder běží za ním a tam mu Wallace vysvětlí, že kostry nepatří ani jemu, ani Angele. Podle něj byl on i Angela uneseni mimozemšťany a kostry jsou falešné. Zanedlouho pronikne do jeskyně světlo z mimozemské lodě, která vrátí Angelu zpět. Scullyová zatím zkoumá látku, která byla na kostrách nalezena. Dozví se, že nálezení těchto koster není v této oblasti poprvé a rozhodne se jet do hor za Mulderem, kde ho však nemůže najít. Najde ho až u něj v bytě, společně s Angelou a Wallacem. Mulder ji ukáže mimozemšťana, kterého unesl. Zanedlouho však jeho vidění pohlcuje žlutý výměšek a vyjde najevo, že Mulder je ve skutečnosti pod zemí paralyzovaný touto látkou. Když se jej Scullyová s pomocí koronera snaží najít, najdou další kostru, o které se prokáže, že patří Mulderovi. Scullyová dojde na smuteční hostinu do Mulderova bytu, ale nevěří že je mrtvý a je přesvědčena, že je za tím něco jiného. To se ji potvrdí, když Mulder na hostinu sám dojde. Scullyová si vzpomene na houby, které byly v místech, kde byly kostry nalezeny a domnívá se, že obadva trpí halucinacemi. To obadva popudí k tomu, aby se ze země, kde jsou tráveni tímto organizmem, vykopali. Když ale podávají místořediteli Skinnerovi zprávu o případu, Mulder pochybuje o realitě a náhlému nepůsobení této halucinogenní látky. Ukáže se, že pořád jsou pod zemí tráveni tímto houbovitým organizmem, ale na místě už je vyšetřovací tým, který agenty nalezne a vysvobodí.\n"}
{"id": "1137451", "url": "https://cs.wikipedia.org/wiki?curid=1137451", "title": "Camarhynchus", "text": "Camarhynchus\n\nCamarhynchus je rod pěnkavek z čeledi strnadovití (Emberizidae). Patří mezi tzv. Darwinovy pěnkavy, pojmenované podle vědce Charlese Darwina, kterému vývoj jejich zobáku pomohl objasnit teorii evoluce. Jedná se o drobné endemické ptáky žijící na Galapágách. Živí se převážně pupeny, listy a plody rostlin nebo stromů, některé druhy, například pěnkavka bledá (\"C. pallidus\") i larvami hmyzu. Hnízdění probíhá většinou v období dešťů a platí, že všechny druhy z tohoto rodu si staví hnízda kulovitého tvaru. Tento rod poprvé popsal John Gould ve své publikaci v roce 1837.\n\nMimo kriticky ohrožené pěnkavky mangrovové (\"C. heliobates\") a pěnkavky hmyzožravé (\"C. pauper\") jsou všechny zbývající druhy málo dotčené.\n\n\n"}
{"id": "1137452", "url": "https://cs.wikipedia.org/wiki?curid=1137452", "title": "Olympus OM-D E-M5 Mark II", "text": "Olympus OM-D E-M5 Mark II\n\nOlympus OM-D E-M5 Mark II, ohlášený v únoru 2015, je bezzrcadlovka systému mikro 4/3. Jedná se o druhou generaci modelu Olympus OM-D E-M5, který byl prvním přístrojem řady OM-D.\n\nFotoaparát svým vzhledem, ovládáním a celkovou koncepcí připomíná zrcadlovku v kompaktnějším provedení. Navazuje na svého předchůdce, s nímž sdílí stejný snímač i řadu vlastností. Nejvýznamnější vylepšení proti E-M5 první generace jsou:\n\n\nServer \"Digital Photography Review\" mu ve své recenzi z března 2015 udělil stříbrnou cenu.\n\n"}
{"id": "1137454", "url": "https://cs.wikipedia.org/wiki?curid=1137454", "title": "Mistrovství světa v judu 2015 – muži – polostřední váha (-81 kg)", "text": "Mistrovství světa v judu 2015 – muži – polostřední váha (-81 kg)\n\nZápasy v judu na XL. mistrovství světa v kategorii polostředních vah mužů proběhly v Astaně, 27. srpna 2015.\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1137455", "url": "https://cs.wikipedia.org/wiki?curid=1137455", "title": "Národní park Monte Roraima", "text": "Národní park Monte Roraima\n\nNárodní park Monte Roraima (portugalsky \"Parque Nacional do Monte Roraima\" je národní park v Brazílii, ve spolkovém státě Roraima na severu země. Byl vyhlášen v roce 1989 a jeho rozloha je 116 747,80 hektarů. Nachází se na trojmezí Brazílie-Venezuela-Guyana.\n\nZ endemických druhů žijících na Roraima Tepui lze jmenovat např. žáby pralesnička tepui (anomaloglossus praderioi), pralesnička roraimská (anomaloglossus roraima), rosnička Warenova (hyla warreni), rosnička lemská (hypsiboas lemai), rosnička roraimská (hypsiboas roraima), rosnička kanaimská (myersiohyla kanaima), ropucha roraimská (oreophrynella quelchii), ropucha MacConnellova (oreophrynella macconnelli), chůvnička roraimská (stefania roraimae).\n\n\n"}
{"id": "1137456", "url": "https://cs.wikipedia.org/wiki?curid=1137456", "title": "Thomas Browne", "text": "Thomas Browne\n\nSir Thomas Browne (19. říjen 1605, Londýn – 19. říjen 1682, Norwich) byl anglický lékař, básník, alchymista a filosof, známý především svou knihou úvah \"Religio Medici\" (Náboženství lékaře). \n\nNarodil se do rodiny obchodníka s hedvábím, který však brzy zemřel. Mladý Thomas studoval na Winchester college a v letech 1623-1626 na Oxfordské univerzitě. Medicínu studoval v Pise, v Montpellieru a doktorát získal v Leidenu. Roku 1637 se usadil v Norwichi, kde působil jako lékař až do smrti. V roce 1662 (1664 podle Britanniky) svědčil v procesu proti dvěma ženám, obžalovaným z čarodějnictví, a patrně ovlivnil porotu, která je odsoudila k upálení. Roku 1671 ho Karel II. při návštěvě v Norwichi povýšil do šlechtického stavu. Jeho náhrobní deska v kostele v Norwichi připomíná, že \"proměňoval olovo ve zlato\".\n\nSvé první a nejslavnější dílo, knihu deníkových záznamů a myšlenek \"Religio medici\", sám označil jako \"soukromé pokusy určené sobě samému\" a nejprve je dával číst v rukopisech úzkému kruhu přátel. Kniha vyšla bez jeho svolení roku 1642, Browne pak roku 1643 vydal autorizovanou verzi, kde vypustil některá kontroverzní místa. Po mimořádném úspěchu knihy sepsal rozsáhlejší spis \"Pseudodoxia Epidemica\" (nakažlivé omyly), který vyšel roku 1646. Je znám též jako \"Brownovy všeobecné omyly\", neboť v něm vyvrací řadu pověr a přesvědčení, jež žily v obecném povědomí. V roce 1658 vydal svou třetí knihu, dvojici pojednání o pravěkých pohřebních nálezech a o \"Zahradě Cyrově\", kde rozebírá všudypřítomný obrazec pětice (quincunx). Posmrtně, roku 1690, vyšel ještě text \"A Letter to a Friend, Upon occasion of the Death of his Intimate Friend\" (Dopis příteli při příležitosti úmrtí jeho důvěrného přítele). \n\nBrowne byl široce vzdělaný muž, nicméně člověk své doby, ovlivněný jak Baconem, tak i pověrami své doby. Jeho knihy jsou psány živým, bohatým a pestrým jazykem s množstvím citátů z Bible i klasických autorů. Proto se zejména \"Religio medici\" stále vydává i čte a silně ovlivnila řadu britských autorů, především romantiků (Thomas de Quincey, Samuel Taylor Coleridge, Edgar Allan Poe, Herman Melville nebo Joseph Conrad), ale také Virginii Woolfovou a řadu vědců (Samuel Johnson, Stephen Jay Gould) i mystiků až do současnosti (Helena Petrovna Blavatská, Jorge Luis Borges).\n"}
{"id": "1137459", "url": "https://cs.wikipedia.org/wiki?curid=1137459", "title": "Karel Mejta", "text": "Karel Mejta\n\nKarel Mejta je jméno dvou českých veslařů:\n\n"}
{"id": "1137460", "url": "https://cs.wikipedia.org/wiki?curid=1137460", "title": "Mistrovství světa v judu 2015 – muži – střední váha (-90 kg)", "text": "Mistrovství světa v judu 2015 – muži – střední váha (-90 kg)\n\nZápasy v judu na XL. mistrovství světa v kategorii středních vah mužů proběhly v Astaně, 28. srpna 2015.\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1137462", "url": "https://cs.wikipedia.org/wiki?curid=1137462", "title": "Vlajka Korjackého autonomního okruhu", "text": "Vlajka Korjackého autonomního okruhu\n\nVlajka Korjackého autonomního okruhu byla symbolem bývalého subjektu Ruské federace existujícího v letech 1930–2007. 1. července 2007 byl Korjacký autonomní okruh spojen s Kamčatskou oblastí a vznikl nový subjekt Ruské federace, Kamčatský kraj.\n\nVlajka byla schválena 13. července 1998 a zanesena do Státního heraldického rejstříku Ruské federace, vlajce bylo následně uděleno registrační číslo 438. Vlajka přestala platit dne 1. července 2007. Autorem vlajky je Alexandr Vasiljevič Prichoďko.\n\nVlajka Korjackého autonomního okruhu má obdélníkový tvar a je vertikálně rozdělena na tři stejné pruhy. Dva krajní jsou zabarveny do jasně modré barvy a mezi nimi je bílý pruh, ve kterém je ve středu vyobrazena hlava jelena v červené barvě. Poměr šířky vlajky k její délce je 2:3.\n"}
{"id": "1137463", "url": "https://cs.wikipedia.org/wiki?curid=1137463", "title": "PAS Giannina", "text": "PAS Giannina\n\nPAE PAS Giannina (řecky ΠΑΕ ΠΑΣ Γιάννινα – Ποδοσφαιρική Ανώνυμη Εταιρεία Πανηπειρωτικός Αθλητικός Σύλλογος Γιάννινα; fotbalový oddíl panepirského atletického sdružení Giannina) je řecký fotbalový klub z města Ioánnina v kraji Epirus, který byl založen v roce 1966. Letopočet založení je i v klubovém emblému. Domácím hřištěm je stadion Zosimades s kapacitou cca 7 650 míst.\nKlubové barvy jsou bílá a modrá.\n\nV sezóně 2014/15 skončil klub na 6. místě v řecké Superlize.\n\nKlubovému logu mimo názvu ΠΑΣ ΓΙΑΝΝΙΝΑ dominuje býk, který se vyskytuje na starověké minci Epirotské koalice. Je zde i slovo ΑΠΕΙΡΩΤΑΝ, v překladu \"lidé Epiru\". V emblému se nachází i letopočet založení 1966.\n\n"}
{"id": "1137466", "url": "https://cs.wikipedia.org/wiki?curid=1137466", "title": "Petnjica", "text": "Petnjica\n\nPetnjica je město a opština na severu Černé Hory. Petnjica byla prohlášena opštinou v květnu 2013. Dříve jí byla v letech 1945 až 1957, kdy byla spojena s opštinou Berane. V roce 2011 ve městě žilo 565 obyvatel, zatímco v celé opštině 5 665 obyvatel.\n"}
{"id": "1137467", "url": "https://cs.wikipedia.org/wiki?curid=1137467", "title": "Kaple Narození Páně (Horky nad Jizerou)", "text": "Kaple Narození Páně (Horky nad Jizerou)\n\nKaple Narození Páně v Horkách nad Jizerou (někdy udávána jako \"Kaple Narození Panny Marie\") je centrální rokoková (pozdně barokní) kaple na kruhovém půdorysu z roku 1762. Je chráněna jako kulturní památka České republiky.\n\nNachází se uprostřed obce, ve stísněném prostoru mezi silnicí a patou schodiště ke kostelu sv. Mikuláše a byla postavena díky úsilí místního faráře Františka Rüppela. Dispozičně má charakter románské rotundy.\n\nKaple je centrální, kruhová s hlubokou apsidou. Je členěná pilastry a prolomena kasulovými okny. Má zvlněnou předsíň, která je členěná pilastry s čabrakami, v níž je rozeklaný štít s otvorem pro zvon. V klenbě má placku.\n\nVnitřní vybavení kaple je různorodé, většinou z 18. a 19. století. Na hlavním oltáři je obraz \"Narození Páně\" z 1. poloviny 19. století. Obraz sv. Antonína od J.F. Leubnera pochází z 2. poloviny 18. století. Kaple, koncem osmdesátých let 20. století velmi zchátralá, ale v roce 1991 byla opravena.\n\n"}
{"id": "1137472", "url": "https://cs.wikipedia.org/wiki?curid=1137472", "title": "Karel Mejta (1951)", "text": "Karel Mejta (1951)\n\nKarel Mejta (* 2. července 1951, Třeboň) je bývalý reprezentant Československa ve veslování.\n\nJe dvojnásobným medailistou z Mistrovství světa ve veslování, na MS 1977 v Amsterdamu vybojoval bronz, na MS 1978 na novozélandském jezeřě Karapiro dokonce stříbro. V obou případech byl členem dvojky s kormidelníkem.\n\nÚčastnil se LOH 1976 v Montréalu a LOH 1980 v Moskvě, vždy jako člen posádky osmy. V Montréalu dojela česká osma šestá, v Moskvě čtvrtá.\n"}
{"id": "1137474", "url": "https://cs.wikipedia.org/wiki?curid=1137474", "title": "Breconská katedrála", "text": "Breconská katedrála\n\nBreconská katedrála se nachází ve městě Brecon v jižní části Walesu patřící ke swanseaské a breconské diecézi. Je sídlem biskupa swanseaského a breconského. Vzhledem ke kruhovému obrysu hřbitova se předpokládá, že katedrála stojí na místě staršího keltského kostele, po kterém však nezůstaly žádné stopy. Výstavbu nového kostela nařídil normanský rytíř Bernard de Neufmarché v roce 1093 poté, co ovládl království Brycheiniog. Přibližně v roce 1215 byl kostel za vlády krále Jana Bezzemka přestavěn a rozšířen v gotickém slohu. Od šestnáctého století kostel chátral a v devatenáctém století byla v provozu pouze hlavní loď. V roce 1836 proběhla částečná rekonstrukce, větší pak následovala v šedesátých letech téhož století.\n\n"}
{"id": "1137478", "url": "https://cs.wikipedia.org/wiki?curid=1137478", "title": "Tenis na Letních olympijských hrách 1920 – mužská čtyřhra", "text": "Tenis na Letních olympijských hrách 1920 – mužská čtyřhra\n\nMužská čtyřhra na Letních olympijských hrách 1920 probíhala v antverpském Tenisovém klubu Beerschot. Soutěž se konala v období od 23. do 28. srpna 1920 na otevřených travnatých dvorcích. Nastoupilo do ni 41 tenistů ze 14 zemí. Hrálo se na tři vítězné sety.\n\nObhájcem zlaté medaile z předchozí olympiády byl jihoafrický pár Charles Winslow a Harold Kitson, jenž do soutěže nezasáhl\n\nDo soutěže nesměli nastoupit tenisté Centrálních mocností, jakožto poražení v první světové válce. Nepřicestovali také hráči Spojených států, protože dali přednost přípravě na blížící se zářijové Mezinárodní mistrovství USA 1920\n\nOlympijské vítězství vybojoval britský pár Oswald Turnbull a Max Woosnam, jehož členové ve finále zdolali japonské reprezentanty Ičiju Kumagaa se Sejičireem Kašiem po čtyřsetovém průběhu. Zápas o bronzovou medaili se neodehrál a tento kov připadl francouzským olympionikům Pierru Albarranovi a Maxi Decugisovi.\n"}
{"id": "1137480", "url": "https://cs.wikipedia.org/wiki?curid=1137480", "title": "Mistrovství světa ve veslování 1978", "text": "Mistrovství světa ve veslování 1978\n\nMistrovství světa ve veslování 1978 bylo jako jediné v historii rozděleno do dvou různých míst a termínů.\n\nZávody lehkých vah se konaly v srpnu na jezeře Bagsværd v sousedství dánské Kodaně (finálové jízdy se jely 6. srpna 1978). \n\nKlasické závody „těžkých“ vah se konaly až počátkem listopadu na jezeře Karapiro na Novém Zélandu (finálové jizdy se jely 4. listopadu 1978).\n\nKaždoroční veslařská regata je organizována Mezinárodní veslařskou federací (International Rowing Federation; FISA) obvykle na konci léta severní polokoule. Vzhledem k místu konání byl však termín pro klasické závody tentokrát posunut na přelom října a listopadu, což je na jižní polokouli prostředek jara. \n\nV neolympijských letech představuje mistrovství světa vyvrcholení mezinárodního veslařského kalendáře a v roce, jenž předchází olympijským hrám, představuje jejich hlavní kvalifikační událost. V olympijských letech pak program mistrovství zahrnuje pouze neolympijské disciplíny.\n\nMuži závodili na tratích o délce 2000 m, ženy na trati o délce 1000 m.\n\n"}
{"id": "1137489", "url": "https://cs.wikipedia.org/wiki?curid=1137489", "title": "Christa Ludwig", "text": "Christa Ludwig\n\nChrista Ludwig (16. března 1928 Berlín) je německá operní a koncertní pěvkyně, mezzosopranistka.\n\nNarodila se v hudební rodině. Její otec Anton Ludwig (1888-1957) byl zpěvák a operní režisér (mimo jiné v Cáchách, Hanau, Gießen), její matka Eugenie Besalla-Louis (1899-1993) byla kontraaltistkou a hudební učitelkou. Byla také jedinou učitelkou své dcery.\n\nPrvní veřejné vystoupení měla ve věku sedmnácti let v Giessenu. O rok později vystoupila v Frankfurtu nad Mohanem jako princ Orlovský v opěře Netopýr. Až do roku 1952 zůstala ve Frankfurtu nad Mohanem. Poté byla angažována v Landestheater Darmstadt (1952-1954) a v Hannoveru (1954-1955). Během svého angažmá ve Frankfurtu a Darmstadtu spolupracovala pravidelně s festivalem současného umění hudby Donaueschinger Musiktage kde zpívala díla Luigi Dallapiccola, Pierre Bouleze a Luigi Nona.\n\nV roce 1955 ji Karl Böhm přivedl do Vídeňské státní opery. Zde se stala významnou interpretkou a v roce 1962 obdržela čestný titul komorní pěvkyně. Členkou souboru byla téměř 40 let. Během této doby zpívala ve 769 představeních 42 různých rolí. V roce 1955 debutovala na Salcburském festivalu; zde naposledy vystouopila 9. srpna 1993. Od roku 1960 zpívala také na Hudebních slavnostech v Bayreuthu (role Brangäna a Kundry), v opeře La Scala (s Marii Callas) a v Royal Opera House v Covent Garden v Londýně.\n\nÚspěchy slavila i mimo Evropu. Po vystoupení v Lyric Opera v Chicagu ji pozval Rudolf Bing do Metropolitní opery v New Yorku, kde debutovala v roce 1959 jako Cherubín v opeře Figarova svatba. Až do roku 1993 zpívala významné role jako Leonore (Fidelio), Dido (Les Troyens), Ortrud, Kundry, Marschallin, Waltraute, Fricka (Wagner). Její repertoár obsahoval i role: Eboli (Don Carlos), Amneris (Aida), (Lady Macbeth), Carmen, Brangäna (Tristan a Isolda), Venuše (Tannhäuser), Octavian (Růžový kavalír), skladatel (Ariadne auf Naxos), Barvířka (Žena beze stínu), Klytemnestra (Elektra), Marie (Vojcek) a Judith (Modrovousův hrad).\n\nVedle operních rolí zpívala též koncertní a písňový repertoár skladatelů Franz Schubert, Robert Schumann, Johannes Brahms, Hugo Wolf, Gustav Mahler, Hans Pfitzner a Richard Strauss. Jejími klavírními doprovazeči byli Sebastian Peschko, Erik Werba, Gerald Moore, Geoffrey Parsons, Irwin Gage, Charles Spencer, Daniel Barenboim, Tzimon Barto, Leonard Bernstein a James Levine.\n\nV Metropolitní opeře v New Yorku naposledy vystoupila v roce 1993 v roli Fricky v opeře Valkýra. V letech 1993 a 1994 absolvovala své světové turné na rozloučenou. Se svým publikem se rozloučila 14. prosince 1994 na jevišti ve Vídeňské státní opeře v roli Klytaimnestry ve Straussově opeře Elektra.\n\nNejdůležitějšími dirigenty, kteří doprovázeli její kariéru, byli Karl Böhm, Herbert von Karajan a Leonard Bernstein. Spolupracovala rovněž s Václavem Neumannem, vystoupila na koncertu k jeho sedmdesátinám dne 13. a 14. září 1990 (Gustav Mahler: Symfonie č. 3 d-moll)\n\nVe své kariéře se setkala s velkými zpěváky operního světa, včetně Elisabeth Schwarzkopf, Marie Callas, Anna Moffo, Franco Corelli, Ileana Cotrubas, Edita Gruberová, Plácido Domingo, Dietrich Fischer-Dieskau, Luciano Pavarotti a dalšími.\n\nOd roku 1957 do roku 1970 byla vdaná za zpěváka Waltera Berryho, s nímž má jednoho syna. V roce 1972 se provdala za francouzského herce a režiséra Paula-Émila Deibera (1925-2011). Žije nedaleko Vídně.\n\n"}
{"id": "1137492", "url": "https://cs.wikipedia.org/wiki?curid=1137492", "title": "Myrkur", "text": "Myrkur\n\nMyrkur (v překladu z islandštiny znamená \"temnota\") je black metalový hudební projekt dánské zpěvačky a multiinstrumentalistky Amalie Bruun (bývalé členky poprockové kapely Ex Cops) založený v New York City v USA. Mezi její inspirace patřily norské kapely Darkthrone a Ulver a také skladatel Edvard Grieg. Emblémem Myrkur je runa ᛗ v kruhu.\n\nDebutní studiové album s názvem \"M\" vyšlo v srpnu 2015. Druhá studiová deska \"Mareridt\" vyšla v září 2017.\n\n\n\n\n\n\n"}
{"id": "1137495", "url": "https://cs.wikipedia.org/wiki?curid=1137495", "title": "Krasnogorsk", "text": "Krasnogorsk\n\nKrasnogorsk může být:\n\n"}
{"id": "1137497", "url": "https://cs.wikipedia.org/wiki?curid=1137497", "title": "Krasnogorsk (Moskevská oblast)", "text": "Krasnogorsk (Moskevská oblast)\n\nKrasnogorsk () je město v Moskevské oblasti v Ruské federaci. Při sčítání lidu v roce 2010 mělo skoro 117 tisíc obyvatel.\n\nKrasnogorsk leží přibližně 25 kilometrů severozápadně od centra Moskvy těsně za jejími hranicemi a moskevským dálničním okruhem. Nejbližší další města jsou Chimki na severovýchod a Dědovsk na severozápad.\n\nKrasnogorsk vznikl v roce 1932 jako sídlo městského typu sloučením několika existujících vesnic, mimo jiné vesnice \"Banki\" a vesnice \"Pavšino\", podle které se jmenuje hlavní krasnogorská železniční zastávka.\n\nMěstem je Krasnogorsk od roku 1940.\n\n"}
{"id": "1137498", "url": "https://cs.wikipedia.org/wiki?curid=1137498", "title": "Koníčkův mlýn (Újezd)", "text": "Koníčkův mlýn (Újezd)\n\nKoníčkův mlýn byl památkově chráněný vodní mlýn z druhé poloviny 18. století v Újezdě u Průhonic, od roku 1974 části Prahy. Roku 2014 byl objekt zbořen a na jeho půdoryse vznikla novostavba. \n\nPrvní písemný záznam o renesanční mlýnské usedlosti je z roku 1591, pravděpodobně vznikla ve druhé polovině 16. století. Pravděpodobně za třicetileté války byl areál mlýna zničen. K roku 1672 existuje doklad o nové barokní mlýnské usedlosti. Ve druhé polovině 18. století byla budova vlastního mlýna přestavována (na mlýnském zařízení byly letopočty 1768, 1789, 1799). Na průčelí hlavní budovy s mlýnicí byl nápis „W.K. 1828“. Větších stavebních úprav doznal celý areál v průběhu 19. a na počátku 20. století. V letech 1946–1947 byla vsazena do severovýchodní části areálu obytná budova (čp. 2).\n\nPůvodně byl v roce 1964 mlýn zapsán do rejstříku pod číslem 1-1887 a pod názvem „Čp. 11 s branou a čp. 2 (Koníčkův mlýn)“, v roce 1965 byl zapsán znovu pod číslem 2-2331 a názvem „Mlýn čp. 11 + brána“. Rozhodnutím z 18. dubna 1996 bylo upuštěno od ochrany hlavní budovy mlýna s mlýnicí, z níž existovalo již jen torzo. 20. dubna 2011 byla zrušena ochrana obytné budovy čp. 2. V roce 2014 byly všechny původní budovy zcela odstraněny a postavena jejich přibližná replika, památková ochrana trvá.\n\nPopis podle Františka Holce: na území Prahy ojediněle dochovaný vesnický mlýn, soubor obytných, provozních a hospodářských budov. Nejvýznamnější je zděná patrová stavba s mansardovou střechou a dřevěným štítem, uvnitř datovaná letopočtem 1768. Zachovaly se zbytky původního zařízení mlýnice pravděpodobně z druhé poloviny 18. století. Uvnitř zůstala kachlová kamna a pec hospodářské budovy – jsou z 19. století. Brána do mlýnského areálu, patrně z počátku 19. století, má segmentově zaklenutý vjezd.\n\nAreál kulturní památky původně zahrnoval pozemky na parcelách č. 588, 589 a 592; hlavní budovu s mlýnicí (roku 1996 zrušeno prohlášení za kulturní památku); obytný dům čp. 2 (roku 2011 zrušeno prohlášení za kulturní památku); východní hospodářskou budovu (čp. 11); stodolu s podsklepeným přístavkem; západní hospodářskou budovu; vstupní bránu (vjezdová brána s brankou). \n\nVozová kolna a původní sušárna (?), pravděpodobně barokního původu, doplněné mladšími přístavbami, na parcele č. 590 nejsou částí kulturní památky, ale tvoří prostředí této KP ve smyslu památkového zákona.\n\nV projektu ateliéru Archion z roku 2010 se psalo o „rekonstrukci a dostavbě“ památkově chráněné historické usedlosti - mlýna pro účely luxusního trvalého bydlení. Architekt zakomponoval zachovalé části mlýna a doplnil je novou architekturou tak, aby výsledek tvořil harmonický celek a navazoval na historicky známé a ověřené schema usedlostí v krajině.\n\nNa ortofotomapě z roku 2011 ještě budovy stojí, budova mlýnice čp. 2 však již neexistuje. Při obhlídce 7. dubna 2014 bylo Národním památkovým ústavem zjištěno, že většina budov areálu byla demolována (demolice údajně začala již koncem r. 2013), stála jen osamělá brána v dezolátním stavu a ruiny památkově nechráněných hospodářských budov na parcele č. 590. \n\nNárodní památkový ústav podal podnět k zahájení správního řízení, MHMP zahájil správní řízení o uložení pokuty (o obojím referuje v Seznamu ohrožených nemovitých památek záznam z 26. června 2014, výsledek řízení tam není uveden). Národní památkový ústav podal (v srpnu 2014?) též trestní oznámení, výsledek jeho vyřízení není veřejně dostupný. \n\nV lednu 2015 původní budovy již neexistovaly, nové budovy stojí na půdorysu původní stavby a napodobují její vzhled, památková ochrana trvá.\n\n"}
{"id": "1137501", "url": "https://cs.wikipedia.org/wiki?curid=1137501", "title": "Emil Barell", "text": "Emil Barell\n\nEmil Christoph Barell (13. ledna 1874 Schaffhausen, Švýcarsko – 18. března 1953 Basilej) byl švýcarský chemik a podnikatel.\n\nBarell byl synem soukeníka Benjamina z Gressoney-Saint-Jean (vesnice v regionu Valle d'Aosta) a Anny Hügi. Po studiu chemie na universitách v Curychu a Bernu byl Barell roku 1896 zaměstnán Fritzem Hoffmannem-La Roche v jeho nově založené společnosti F. Hoffmann-La Roche, která se později stala jednou z největších farmaceutických korporací na světě. Barell pracoval více než 56 let na nejrůznějších pozicích ve společnosti, přičemž se nakonec stal i prezidentem správní rady a tuto funkci zastával až do roku 1952. Barell se také živě zajímal o architekturu. Jeho rodinný dům mu postavil známý švýcarský architekt Otta Rudolf Salvisberg, jenž byl také aktivní v práci pro firmu Roche.\n\n21. března 1947 založil Barell v Basileji spolu s firmou Roche novou nadaci Emil Barell-Stiftung zur Ausbildung von Chemie-Ingenieuren (v překladu \"Nadace Emila Barella pro vzdělávání v oblasti chemického inženýrství\") pro podporu studentů s mimořádnými znalostmi v oblasti chemického inženýrství na ETH Curych. Základní kapitál činil 500 000 švýcarských franků. Nadto byl aktivní i v nadaci Emil und Viktoria Barell-Stiftung (v překladu \"Nadace Emila a Viktorie Barellových\") se sídlem v St. Gallenu. Ročně dával částku 3000 švýcarských franků na podporu péče o děti a staré lidi.\n\n\n"}
{"id": "1137502", "url": "https://cs.wikipedia.org/wiki?curid=1137502", "title": "Antibalaka", "text": "Antibalaka\n\nAntibalaka jsou lidové milice, které se v násilím zmítané Středoafrické republice v roce 2013 zformovaly za účelem obrany domorodců vůči útokům rebelů z organizace Séléka. Postupem času se však Antibalaka radikalizovala a začala se dopouštět stejných zločinů jako Séléka.\n\nNáboženství ve střetech obou skupin původně nehrálo velkou roli. Stálé zdůrazňování toho, že Sélékovci jsou muslimové a členové Antibalaky křesťané, však vedlo k zatažení náboženského přesvědčení do konfliktu a vyhrocení nenávisti. Antibalaka začala útočit i na muslimy, kteří se Sélékou neměli nic společného a rabovat a vypalovat mešity.\n\nNa konci roku 2013 Antibalaka zaútočila na hlavní město Bangui, čímž v zemi začala občanská válka. V červenci 2014 Séléka a Antibalaka v Kongu podepsaly příměří. Bezpečnostní situace se sice o něco zlepšila, občas nicméně v různých místech země vypukne prudká krize. Nově začalo docházet k únosům cizinců.\n\nV konfliktu přišlo o život více než 2600 lidí, asi milion ze 4,5 milionu obyvatel opustil své domovy (údaje k září 2014). Podle odhadu UNICEF v zemi působilo na 6 tisíc dětských vojáků. \n"}
{"id": "1137505", "url": "https://cs.wikipedia.org/wiki?curid=1137505", "title": "M (album, Myrkur)", "text": "M (album, Myrkur)\n\nM je debutní studiové album black metalového hudebního projektu Myrkur dánské zpěvačky a multiinstrumentalistky Amalie Bruun (bývalé členky poprockové kapely Ex Cops), které vyšlo v srpnu 2015 u vydavatelství Relapse Records.\n\nZdroj:\n\n"}
{"id": "1137506", "url": "https://cs.wikipedia.org/wiki?curid=1137506", "title": "TJ Baník Zbýšov", "text": "TJ Baník Zbýšov\n\nTělovýchovná jednota Baník Zbýšov je moravský fotbalový klub z jihomoravského města Zbýšov, který byl založen 24. září 1932. Největším úspěchem klubu je dvouleté působení ve 3. nejvyšší soutěži (1939/40 a 1940/41), v novodobé historii pak jednoroční účast v Divizi D.\n\nOd sezony 2017/18 hraje Okresní přebor Brno-venkov (8. nejvyšší soutěž).\n\nZdroj: \n\n\nRoku 1923 byl v rámci Sokola založen \"Meteor\", který však nikdy nebyl začleněn do pravidelných soutěží a v roce 1928 zanikl.\n\n24. září 1932 se v restauraci \"„u Šauerů“\" konala ustavující schůze Sportovního klubu Slavoj Zbýšov.\n\nBěhem 60. a 70. let 20. století klub zažíval jedno z nejlepších období ve své historii, ještě v 80. letech byl pravidelným účastníkem nejvyšší jihomoravské soutěže. Vrchol klubu přišel s reorganizací nižších soutěží po sezoně 1990/91, kdy se v jednom ročníku (1991/92) účastnil Divize D (4. nejvyšší soutěž). Poté, co na konci sezony 1995/96 sestoupil z nejvyšší župní soutěže, se během 6 sezon propadl až do Okresního přeboru. V sezoně 2010/11 se vrátil do Přeboru Jihomoravského kraje, nedlouho poté však následovala další série sestupů, která na konci sezony 2014/15 znamenala po 13 letech návrat do Okresního přeboru Brna-venkov.\n\nZdroje: \n\nV roce 1932 se začalo budovat hřiště \"„Na Anenské“\", které bylo na pozemku DTJ (\"Dělnické tělocvičné jednoty\"). Roku 1937 vypršela Slavoji smlouva o pronájmu hřiště a oddíl začal budovat nové na místě bývalé cihelny, také \"„Na Anenské“\", které již bylo hodno mistrovských utkání. Po druhé světové válce došlo k rozvoji města a hřiště přestalo vyhovovat.\n\nRokem 1952 začala výstavba nového sportoviště s fotbalovým hřištěm \"„Na Lužích“ \"(105x75 metrů), které bylo slavnostně otevřeno v neděli 12. září 1954 v rámci krajské Spartakiády. Na tomto hřišti se hraje dosud.\n\n\nZdroj: \n\nPoznámky:\n\nTJ Baník Zbýšov „B“ byl rezervním mužstvem Zbýšova, které naposled hrálo Základní třídu Brno-venkov - sk. C (nejnižší soutěž) v sezoně 2013/14. Po podzimu 2013 se ze soutěže odhlásilo a jeho výsledky byly anulovány.\n\n"}
{"id": "1137509", "url": "https://cs.wikipedia.org/wiki?curid=1137509", "title": "Kostel svatého Petra a Pavla (Bílina)", "text": "Kostel svatého Petra a Pavla (Bílina)\n\nArciděkanský kostel svatého Petra a Pavla v Bílině je sakrální stavbou, která se nachází jižně od hlavního Mírového náměstí, u cesty k zámku. Je chráněn jako kulturní památka České republiky.\n\nNa místě vlastnického kostela, připomínaného roku 1067 (1125) byl postaven počátkem 14. století farní kostel nového města. Tento gotický kostel byl pak po požáru v roce 1568 renesančně přestavěn v letech 1573–1575 a následně ještě v letech 1870–1872 podle plánů \"L. Denharta\".\n\nStavba je architektonicky bazilikálním chrámem s hranolovou věží v západním průčelí a pětiboce uzavřeným presbytářem. Po jižní straně presbytáře se nachází sakristie z roku 1873.\n\nHlavní loď měla původně plochý strop. V klenbě má dnes tři pole křížové žebrové klenby na vtažené pilíře z roku 1573. V západní části je tříramenná dvoupatrová renesanční tribuna. Severní loď má v klenbě křížovou žebrovou klenbu z konce 14. století a křížovou klenbu bez žeber. Jižní loď je sklenuta žebrovou klenbou z poloviny 14. století a klenbou polovalenou s lunetami. Presbytář je s opěráky a hrotitými okny bez kružeb sklenut valenou klenbou s lunetami a paprsčitým závěrem. Na jihozápadní straně lodi je barokní kaple sv. Rocha, která byla postavena na místě zbořené kostnice po roce 1629.\n\nHlavní oltář pochází z roku 1833. Má klasicistní sloupovou architekturu se sochami sv. Václava a sv. Jana Nepomuckého a velký obraz patronů kostela, který byl v roce 1873 opraven. V hlavní lodi jsou dva oltáře a kazatelna, která je pozdně barokní, upravena ve druhé polovině 19. století. Varhany jsou novobarokní z roku 1917.\n\nV jižní lodi se nachází novogotický oltář \"Panny Marie Pomocné\" z období po roce 1870, zhotovený podle návrhu \"L. Denharta\". V severní lodi je oltář novorománský a barokní Panny Marie Pomocné s akantovým rozvilinovým rámem z konce 17. století.\n\nV kapli svatého Rocha je oltář s akantovými rozvilinami z roku 1696, který byl zvýšen kolem poloviny 18. století a obraz ze 2. poloviny 19. století. Křtitelnice je kamenná, dvanáctiboká s devíti reliéfy a erbem \"Jana ml. z Lobkovic\". Pochází z období po roce 1580.\n\nInteriér nabízí epitafy Lobkoviců ze 16. století a dalších majitelů Bíliny. V presbytáři je kamenný epitaf \"Děpolta z Lobkovic\" a manželky \"Anežky z Klinštejna\" z roku 1528 a velký sloupov epitaf \"Jana ml. z Lobkovic\", který zemřel v roce 1583, a jeho manželek: \"Hedviky z Oprštorfu\" († 1583), a \"Kateřiny z Lobkovic\" († 1590), s reliéfem \"Vzkříšení\" s volnou klečící postavou rytíře. Vně se nachází epitaf \"Litvína z Lobkovic\" z období po roce 1580. Má kamennou sloupovou architekturu s reliéfem klečící rodiny zemřelého pod ochranou sv. Petra a Pavla. Stranou se od této skupinky se nachází klečící postava ženy (torzo), pražská práce. Na jižní straně trojlodí je náhrobník \"Kristyny Zahrádkovny z Divic\", manželky \"Mat. Geznara z Duchcova\" z období po roce 1580.\n\n"}
{"id": "1137514", "url": "https://cs.wikipedia.org/wiki?curid=1137514", "title": "Benny Friedman", "text": "Benny Friedman\n\nBenny Friedman (narozen 1985) je americký zpěvák, který zpívá chasidské a židovské písně a zpívá hlavně v hebrejštině. Svoje první album \"Tammu\" vydal v roce 2009. Druhé album \"Yesh Tikvah: Dawn of Moshiach\" (2012) obsahuje jeho zatím největší hit \"Yesh Tikvah\", tedy \"Existuje naděje\".\n"}
{"id": "1137515", "url": "https://cs.wikipedia.org/wiki?curid=1137515", "title": "Dedinky", "text": "Dedinky\n\nDedinky (, ) jsou obec na Slovensku v okrese Rožňava. V roce 2014 zde žilo 279 obyvatel. První písemná zmínka o obci pochází z roku 1380.\n\nObec v Hnilecké dolině u břehů vodní nádrže Palcmanská Maša vznikla v roce 1933 sloučením obcí Imrichovce a Štefanovce.\n\nV obci se nachází barokně-klasicistní kostel z roku 1853.\n\n"}
{"id": "1137518", "url": "https://cs.wikipedia.org/wiki?curid=1137518", "title": "Alexej Gusarov", "text": "Alexej Gusarov\n\nAlexej Vasiljevič Gusarov (rusky Алексей Васильевич Гусаров, * 8. července 1964 v Leningradu, SSSR) je bývalý ruský hokejový obránce, který odehrál 607 utkání v NHL a je členem prestižního Triple Gold Clubu.\n\nV mládežnických kategoriích reprezentoval Sovětský svaz. S týmem do 18 let získal bronz na juniorském mistrovství Evropy 1982 ve Švédsku. Za výběr do 20 let absolvoval rovněž ve Švédsku mistrovství světa juniorů 1984 (zlato). Na obou zmíněných turnajích byl vyhlášen nejlepším obráncem a zařazen do All star týmu.\n\nDebut v národním týmu si odbyl 9.4.1984 v Göteborgu na Švédských hokejových hrách proti Finsku (8:2). Za SSSR absolvoval olympijské hry v Calgary 1988 (zlato), 6x mistrovství světa (1985 v Československu – bronz, 1986 v Sovětském svazu – zlato, 1987 v Rakousku – stříbro, 1989 ve Švédsku – zlato, 1990 ve Švýcarsku – zlato, 1991 ve Finsku – bronz) a tři Kanadské poháry – 1984 (semifinále), 1987 (finále) a 1991 (5. místo).\n\nNa olympijském turnaji v Naganu 1998 reprezentoval Rusko a získal stříbro.\n\nGusarov je odchovancem klubu SKA Leningrad. Za mateřský klub nastupoval v sovětské lize v letech 1981–1984. V roce 1984 přestoupil do HC CSKA Moskva, s tímto celkem pětkrát vyhrál ligový titul. V průběhu sezony 1990/91 klub opustil a vydal se do NHL.\n\nKariéru v zámoří započal v klubu Quebec Nordiques, který jej v roce 1989 draftoval. V roce 1995 se mužstvo přestěhovalo do Denveru, kde působí jako Colorado Avalanche. V sezoně 1995/96 získal tým Stanleyův pohár. Z Colorada přestoupil v ročníku 2000/01, kdy byl vyměněn za 5. volbu v draftu do New York Rangers. Ještě v průběhu sezony jej Rangers v jiné transakci postoupili do St. Louis Blues za Petera Smreka. V létě 2001 ukončil Gusarov kariéru.\n\n\nV letech 2011–2014 pracoval jako asistent generálního manažera v mateřském SKA Petrohrad (do roku 1991 Leningrad). V sezoně 2014/15 byl asistentem trenéra v HK Soči. Oba kluby hrají KHL.\n\n"}
{"id": "1137521", "url": "https://cs.wikipedia.org/wiki?curid=1137521", "title": "FattyPillow", "text": "FattyPillow\n\nFattyPillow, dříve také \"Tlustej Kárl\", vlastním jménem \"Karel Sivák\" (* 15. srpna 1992 Třebíč) je český streamer a youtuber, působí především jako bavič. Prioritně využívá službu Twitch a sekundárně službu YouTube pro zveřejňování úryvků ze svého Twitch vysílání.\n\nÚčet FattyPillow vznikl dne 1. prosince 2014, během 11 měsíců získal přes 142 tisíc fanoušků na sociální síti Facebook, 240 tisíc na YouTube a přes 160 tisíc na službě Twitch. Avšak tento profil není prvním, jeho dřívější YouTube kanál s první tvorbou (hudební) vznikl dne 6. října 2013 pod pseudonymem Tlustej Kárl. K lednu 2019 získal na YouTube už přes 720tisíc odběratelů.\n\nVyrůstal sám s matkou, protože v osmi letech mu zemřel otec na rakovinu. Po ukončení základní školy Na Kopcích v Třebíči (2007) se rozhodl studovat na střední Hotelové škole Třebíč v oboru kuchař. Po dokončení tohoto studia dále studoval na Soukromé střední odborné škole a Středním odborném učilišti Třebíč, toto studium však předčasně ukončil dne 26. června 2015. Již od nižšího věku se zajímal o hip hop a rap, v roce 2013 si tak založil svůj hip-hop/rap YouTube kanál pod přezdívkou \"Tlustej Kárl\", který využíval ke zveřejňování svých skladeb, v písních se označuje také jako \"Tlustej C\". V roce 2013 vystupoval na Hip Hop Kempu, který se konává v Hradci Králové.\n\nNa začátku prosince 2014 si založil účet FattyPillow se záměrem pobavit diváky svým originálním vystupováním; během dvou týdnů nasbíral přes 1 000 odběratelů, ale největší nárůst přišel v únoru 2015. V dubnu 2015 obdržel cenu od společnosti Youtube \"Silver Play Button\" za 100 000 odběratelů. FattyPillow využívá prioritně službu Twitch.tv, která nabízí sofistikovaný systém možnosti sdílení peněžitých příspěvků od diváků na určitý kanál za účelem podpory; účinkující FattyPillow si tak dokáže touto službou během jednoho vysílání vydělat i několik tisíc korun. Diváky neuchvacuje hraním a hrami samotnými, zaměřuje se spíše na jejich pobavení různými příhodami nebo vtipkováním.\n\nNa konci srpna 2015 divákům oznámil, že se se svou přítelkyní Sárou Holanovou přestěhoval do hlavního města ČR Prahy, do té doby žil se svou matkou v rodné Třebíči. Vystupoval také v pořadech \"Aliho parťáci\" a \"Šéfik internetu\" na televizi Prima Cool.\n\nV červnu 2017 se s přítelkyní Sárou Holanovou, taktéž youtuberkou, po dvou letech vztahu rozešel. Od té doby si již našel novou přítelkyni, Janu Svobodovou ,bývalou modelkou , která se objevuje občas na streamu na Twitchi , a FattyPillow si s ní vystavil jednu fotografii na instagram .\n\nV roce 2018 dostal 2 community striky za několik svých starších videí v důsledku retroaktivní aplikace nových pravidel YouTube. Pokud by dostal i třetí, byl by jeho kanál nenávratně smazán. Karel tedy raději ze svého kanálu smazal většinu svých starších videí, především velmi oblíbené „příběhy“, týkající se jeho zážitků ve škole, na kuchařských praxích, s kamarády atd. Od té doby jsou, po vypršení striků, videa postupně znovu nahrávána na YouTube v sérii zvané „NOSTALGIE“.\n\n21.12.2018 Vydal na svůj YouTube kanál Skladbu s názvem „KONTROVERZNÍ“, která během 24 hodin od publikování přesáhla hranici milion zhlédnutí.\n\n"}
{"id": "1137522", "url": "https://cs.wikipedia.org/wiki?curid=1137522", "title": "František Moos", "text": "František Moos\n\nFrantišek Moos (4. února 1919 Zbýšov – 9. srpna 2002 tamtéž) byl český fotbalový útočník. Nejvyšší soutěž hrál za Zbrojovku Brno.\n\nZbýšovský rodák odešel v roce 1941 do brněnských Žabovřesk, kde pravidelně nastupoval v Moravsko-Slezské divizi (2. nejvyšší soutěž). V roce 1948 přestoupil do Zbrojovky Židenice, kde si zahrál nejvyšší soutěž. V sezonách 1948 (podzim) (11/1) a 1949 (20/7) zasáhl celkem do 31 utkání, v nichž vstřelil 8 branek. Za Zbrojovku vstřelil také 12 druholigových gólů: 9 na jaře 1948 a 3 v sezoně 1950. Koncem roku 1950 se vrátil do Zbýšova, kde se spolu s Josefem Svobodou značnou měrou zasloužili o postup tehdejšího Sokola do vyšší třídy. Závodně hrál do svých 45 let, končil v I. A třídě Jihomoravského kraje (tehdy 4. nejvyšší soutěž) na jaře 1964.\n\n\n"}
{"id": "1137524", "url": "https://cs.wikipedia.org/wiki?curid=1137524", "title": "Varšavská mořská panna", "text": "Varšavská mořská panna\n\nVaršavská mořská panna (polsky: Warszawska Syrenka) je symbolická postava ze znaku hlavního města Polska Varšavy.\n\nNejstarší obraz Varšavské mořské panny je z roku 1390. Tento znak ukazuje postavu s ptačíma nohama a tělem draka. V následujícím století (1459) se panna proměnila v ženu s rybím ocasem, lidským torzem s rukama a ptačíma nohama s drápy. Podoba panny s rybím ocasem vznikla roku 1622 a v této verzi se symbol užívá až do dneška. V levé ruce mořská panna drží štít, v pravé ruce krátký meč. V aktuální verzi, schválené v roce 1938, je Varšavská mořská panna ve znaku hlavního města Varšavy zobrazena na červeném pozadí.\n\nVe Varšavě existují tři sochy mořské panny:\n\n\n\n\n"}
{"id": "1137526", "url": "https://cs.wikipedia.org/wiki?curid=1137526", "title": "Národní parky v Srbsku", "text": "Národní parky v Srbsku\n\nV Srbsku se nachází 5 národních parků.\n"}
{"id": "1137527", "url": "https://cs.wikipedia.org/wiki?curid=1137527", "title": "Národní parky v Estonsku", "text": "Národní parky v Estonsku\n\nV Estonsku se nachází 5 národních parků (estonsky \"Rahvuspark\" - „Národní park“). Tato chráněná území jsou upravena zákonem o ochraně přírody (§ 26 odstavec 1), který určuje zachovávat tato území udržované ve stavu nezměněném lidskou činností.\n\n\nÚzemí Estonska je z 61% zalesněno a národní parky jsou častým cílem turistického ruchu. Z těchto důvodů jsou na území národních parků vytyčeny oblasti, v nichž je povoleno stanovaní včetně rozdělávání ohně. Tato místa (estonsky \"telkimisala\") jsou vybavena krytým ohništěm, lavicemi se stolem, suchou toaletou a zásobou dřeva včetně nářadí. \n\n"}
{"id": "1137530", "url": "https://cs.wikipedia.org/wiki?curid=1137530", "title": "Mistrovství světa ve vodním slalomu 2014", "text": "Mistrovství světa ve vodním slalomu 2014\n\nMistrovství světa ve vodním slalomu 2014 se uskutečnilo ve dnech 17.–21. září 2014 na trati na přehradní nádrži Deep Creek Lake v americkém Marylandu. Celkově se jednalo o 36. mistrovství světa ve vodním slalomu.\n"}
{"id": "1137536", "url": "https://cs.wikipedia.org/wiki?curid=1137536", "title": "San Rafael (Mendoza)", "text": "San Rafael (Mendoza)\n\nSan Rafael je hlavní město stejnojmenného departementu v provincii Mendoza, v centrální části Argentiny. Od Buenos Aires jej dělí vzdálenost vzdušnou čarou 920 km a od chilského Santiaga 250 km. Leží v průměrné nadmořské výšce 690 m n. m. Jižním okrajem města protéká řeka Diamante pramenící z ledovce hory Maipo, která je přítokem řeky Desaguadero.\n\nMěsto je významným turistickým centrem regionu Cuyo (provincie La Rioja, Mendoza, San Juan a San Luis). Jeho ubytovací kapacita je 150 000 návštěvníků za sezónu. Význam turistiky, služeb a obchodu na ekonomice města narůstá na úkor podílu zemědělství a průmyslu.\n\nPrvní Španělé přišli do regionu okolo města v roce 1551. Za formální datum založení města se považuje 2. duben 1805, kdy byla dokončena stavba pevnosti \"Fuerte San Rafael del Diamante\".\n"}
{"id": "1137538", "url": "https://cs.wikipedia.org/wiki?curid=1137538", "title": "Josh Schwartz (hudebník)", "text": "Josh Schwartz (hudebník)\n\nJosh Schwartz byl americký zpěvák a kytarista.\n\nV devadesátých letech působil ve skupině Further. Později se stal členem skupiny Beachwood Sparks, ve které již dříve působili někteří členové Further. Skupinu však po vydání několika singlů opustil. Nahrál s ní také album \"Desert Skies\", které zůstalo nevydané až do roku 2013. Během své kariéry spolupracoval s mnoha dalšími hudebníky, mezi které patří například Tim Burgess ze skupiny The Charlatans. V roce 2010 vystupoval s velšským hudebníkem Johnem Calem jako baskytarista. Téhož roku vydal album \"Painted Hills\", což byl jeho sólový projekt. Později, roku 2011, mu byla diagnostikována amyotrofická laterální skleróza. Roku 2014 na benefičním koncertu, který měl zajistit finance na Schwartzovu léčbu, vystoupili například Ariel Pink, John C. Reilly, Miranda Lee Richards a další. Nemoci podlehl roku 2017 ve věku 45 let.\n\n\n"}
{"id": "1137539", "url": "https://cs.wikipedia.org/wiki?curid=1137539", "title": "Gliese 667 Cc", "text": "Gliese 667 Cc\n\nGliese 667 Cc je extrasolární planeta v trojhvězdném systému Gliese 667 v souhvězdí Štíra vzdáleném 23,62 světelných let od Země (7,241 parseků). Je o 54% větší než Země (přesná hmotnost zůstává neznáma) a obíhá hvězdy v ideální vzdálenosti v tzv. obyvatelné zóně, kde se může voda vyskytovat v kapalném skupenství. Jeden tamější rok trvá něco přes 28 dní a teplota na povrchu je odhadována na 4 °C. Planeta je svými parametry dosti podobná té naší a teoreticky by na ni mohl být život.\n\nGliese 667 Cc má celkem tři mateřské hvězdy. Největší z nich, oranžový trpaslík Gliese 667 A spektrální třídy K3V je o 73% lehčí, 76% menší a 8x méně svítivější než Slunce. O něco menší hvězda, také oranžový trpaslík pojmenovaný Gliese 667 B spektrální třídy K5V je o 69% menší a 20x méně svítivější. Nejmenší z hvězd, červený trpaslík Gliese 667 C spektrální třídy M2V je o 31% lehčí, 42% menší než Slunce. Ačkoliv se planeta nachází v obyvatelné zóně, tak kvůli spektrálních tříd svých hvězd obdrží jen 90% energie než to, co obdrží Země. Z toho je většina infračervené záření a pouze 18% viditelné světlo.\n\nMateřská hvězda\nPlaneta\n\n\n"}
{"id": "1137541", "url": "https://cs.wikipedia.org/wiki?curid=1137541", "title": "Cantus planus", "text": "Cantus planus\n\nCantus planus je latinský výraz pro způsob zpěvu užívaný v liturgii západní církve. Ačkoli se východní pravoslavná církev a západní církev rozdělily až dlouho po po vzniku canta plana, byzantský zpěv se obvykle za cantus planus nepovažuje. Jedním z typů canta plana je Gregoriánský chorál.\n\nCantus planus je monofonní, sestávající pouze z jedné melodické linky bez doprovodu. Rytmus je zpravidla volnější, než u měřeného rytmu pozdější západní hudby. \n\nV anglickém prostředí se též můžeme setkat s označením \"plainsong\" nebo \"plainchant\". U Jeronýma moravského, ale ještě i v německé hudební teorii 18. století, je pro cantus planus používán též termín cantus firmus (základní melodie vícehlasých kompozic), neboť cantus firmus býval často vybírán právě z gregoriánského chorálu. \n\nCantus planus se vyvinul v nejstarších obdobích křesťanství, zřejmě pod vlivem židovského synagogálního zpěvu a zcela jistě pod vlivem řeckého modálního systému. Má však vlastní systém notace při užití čtyřlinkové osnovy místo pětilinkové.\n\n"}
{"id": "1137542", "url": "https://cs.wikipedia.org/wiki?curid=1137542", "title": "Red Book (rozcestník)", "text": "Red Book (rozcestník)\n\nRed Book může být:\n\n"}
{"id": "1137544", "url": "https://cs.wikipedia.org/wiki?curid=1137544", "title": "Krymská vlajka", "text": "Krymská vlajka\n\nKrymská vlajka (, , ) je po anexi Krymu vlajkou Republiky Krym, jedné z (mezinárodně neuznaných) autonomních republik Ruské federace a zároveň vlajkou Autonomní republiky Krym, kterou si nárokuje Ukrajina. Vlajka se používá od roku 1992 a oficiálně byla přijata dne 21. dubna 1999.\n\nVlajkový list o poměru 1:2 je tvořen třemi pruhy, modrým, bílým a červeným, jež mají panslovanský význam. Modrý pruh je umístěn při horním okraji a zabírá 1/6 šířky vlajky. Bílý pruh je největší a zajímá 2/3 šířky vlajky. Červený pruh se nachází při dolním okraji a bere si 1/6 šířky vlajky. V případě, že je vlajka umístěna svisle, měl by být modrý pruh na levé straně, bílé pole ve středu a červený pruh na pravé straně.\n\nPo rozpadu Sovětského svazu bylo na Krymu užíváno separatisty několik variant vlajek. Nejčastějším návrhem byla bílá vlajka s modrou siluetou mapy Krymu, připomínající kyperskou vlajku. Oproti tomu mnozí členové Státní rady republiky Krym podporovali verzi bílé vlajky se sedmi pruhy v barvě duhy v její horní části. Krym vyhlásil samosprávu 5. května 1992, ale nevybral žádnou oficiální vlajku.\n\nDne 5. června 1992 bylo předloženo krymskému parlamentu pět návrhů: \n\nNávrh číslo 5, navržený V. Trusovem a A. Malginem, byl nakonec vybrán vlajkou Krymu. Bylo doporučeno, aby se znak vytvořený G. Jefetovem a V. Jagunovem, na vlajce také objevil. Konečný design vlajky byl předložen při druhém zasedání Nejvyšší rady Krymu 24. září 1992. Vlajka byla oficiálně přijata dne 21. dubna 1999.\n\nKrymští Tataři užívají svou vlastní, tradiční vlajku. Světle modrá vlajka se zlatým \"damğa\", známým jako \"Qırımtatar bayrağı\" nebo též \"Kök Bayra\" (modrá standarta) byla užívána jako národní a státní vlajka, zelená vlajka byla užívána pro náboženské účely a červeně zbarvená vlajka jako tatarská válečná vlajka. Zlatě zbarvená damğa byla umístěna v horním žerďovém rohu, někdy i ve středu vlajky.\n\nV současné době se užívá pouze světle modrá vlajka, která je nyní etnickou vlajkou krymských Tatarů.\n\nNáboženská vlajka krymských Tatarů byla zelené barvy se zlatým damğa v jejím horním žerďovém rohu. Vlajku užívala republika Krym v letech 1917–1918, oficiálně byla přijata v listopadu 1917 a později zrušena v lednu 1918.\n\nNa konci roku 1917 deklarovali krymští Tataři nezávislost Krymské lidové republiky na Ruské říši. Užívána byla vlajka v podobě světle modré a zlaté trikolóry se zlatým pruhem ve středu. Nezávislost krymských Tatarů měla jen krátkého trvání, protože Rusko převzalo kontrolu nad Krymem na začátku roku 1918, následně vlajka pozbyla svou platnost.\n\nKrátkotrvající Krymská regionální vláda () vedena generálem Matvějem Aljeksandrovičem Sulkjevičem, jež byl původem litevským Tatarem, existovala během německé okupace Krymu (od 25. června do 15. listopadu 1918), v němž krymská vláda vyhlásila samosprávu. \n\nSulkjevičova vláda přijala vlajku, která měla být kompromisem mezi krymskými Tatary a Rusy. Jednalo se o tradiční krymskotatarský, modře zbarvený prapor, ale se znakem Ruské říše (Tavrické gubernie) místo krymskotatarské damğy.\n\n18. října 1921 byla založena Krymská ASSR jako součást Ruské SFSR. V této souvislosti byla přijata nová vlajka. Ta měla rudě červenou barvu se zlatými písmeny v azbuce (КрССР) a arabském písmu (ق س ش ج). Později byl ale nápis na vlajce změněn tak, aby obsahoval nápisy \"КрАССР\" a \"QrMSŞÇ\" v jednotné turkické abecedě z roku 1929, což mělo za cíl poukázat na fakt, že Krym je autonomní sovětskou socialistickou republikou.\n\nVlajka byla přesto znovu pozměněna v roce 1938 a nesla nápis v azbuce \"РСФСР\" nahoře (za ruskou SFSR) a \"КрАССР\" pod ním. Poté, co byl Krym 30. června 1945 přetransformován na Krymskou oblast, byla jeho vlajka zrušena.\n\n"}
{"id": "1137556", "url": "https://cs.wikipedia.org/wiki?curid=1137556", "title": "Vlastimír", "text": "Vlastimír\n\nVlastimír je mužské křestní jméno slovanského původu. Význam je \"mír vlasti (majetku, mocí, vládě)\". Jmeniny slaví 17. března.\n\nVlasta, Vlastek, Vlastík, Mirek, Vlastin, Vlast\n\n\n\n\n"}
{"id": "1137557", "url": "https://cs.wikipedia.org/wiki?curid=1137557", "title": "Lepkavá rýže", "text": "Lepkavá rýže\n\nLepkavá rýže (\"Oryza sativa var. glutinosa\") je surová zrnitá rýže, která se pěstuje v především v jihovýchodní a východní Asii. Vyznačuje se výraznou chutí a vysokou lepkavostí po uvaření. Tato rýže je zvláště vhodná pro výrobu sladkých pokrmů, a proto se také někdy označuje jako sladká rýže. Variantou této rýže je i černá lepkavá rýže. Většinou se používá ve vietnamské kuchyni.\n"}
{"id": "1137558", "url": "https://cs.wikipedia.org/wiki?curid=1137558", "title": "Nebahat Çehre", "text": "Nebahat Çehre\n\nNebahat Çehre (* 15. března 1944) je turecká herečka, modelka a zpěvačka, která byla zvolena jako Miss Turecka 1960. Je známá hlavně svou protagonistickou rolí Ayşe Hafsa Sultan v historické telenovele Velkolepé století (Muhteşem Yüzyıl, 2011-14).\n\nJako Miss Turecka reprezentovala Turecko v Miss World 1960 v Londýně. Mimo jiné také reprezentovala Turecko v Miss Universe 1965, které se konalo 24. července 1965 v Miami Beach.\n\nCelým jménem Hilal Nebahat Çehre se narodila 15. března 1944 v Samsunu, ve městě u Černého moře na severu Turecka. Má gruzínské a lazské předky. Její otec İzzet Çehre byl právník a její matka Müzeyyen Çehre byla ženou v domácnosti. Po té, co její otec zemřel, se ona a její rodina přestěhovala ze Samsunu do největšího města Turecka, do Istanbulu. Tehdy bylo Nebahat pouhých 5 let. V Istanbulu se její ovdovělá matka znovu provdala za soudce, se kterým se pak v roce 1956 rozvedla. Po třetí se provdala na počátku 60. let za novináře Cahita Poyraze. S tím měla pak další děti a z Nebahat se stala malá stydlivá holka a uzavírala se do sebe. I přesto, že přišla tak brzy o otce, souhlasila s tím, že se její matka znovu provdala; brala to jako náhradu za otce, který jí velmi chyběl. Studovala na školách Fatih Kız Orta Okulu a Fatih Akşam Kız Sanat Okulu.\n\nNebahat měla staršího nevlastního bratra, jménem Nail Çehre (byl ze vztahu její matky, který měla před prvním manželstvím; později byl adoptován jejím otcem). Také měla mladšího bratra jménem Orhan Çehre a mladšího nevlastního bratra Tayyar Yıldız, z druhého manželství její matky.\n"}
{"id": "1137562", "url": "https://cs.wikipedia.org/wiki?curid=1137562", "title": "Alšovo nábřeží", "text": "Alšovo nábřeží\n\nAlšovo nábřeží na Starém Městě v Praze prochází u pravého břehu Vltavy od Platnéřské ulice kolem Mánesova mostu k ulici Na Rejdišti. Nazváno je podle významného českého malíře, kreslíře a ilustrátora Mikoláše Alše (1852-1913). Koncem 19. století tu měla sídla malířská akademie, z které vznikla Vysoká škola uměleckoprůmyslová v Praze.\n\nNa velké lodi u nábřeží je \"plovoucí restaurace\" Marina Grosseto Ristorante.\n\nVe středověku byl na nábřeží brod, součást cesty ze Staroměstského náměstí přes sousedící Platnéřskou ulici na Pražský hrad. Názvy nábřeží se měnily:\n\n"}
{"id": "1137566", "url": "https://cs.wikipedia.org/wiki?curid=1137566", "title": "Hymna Marshallových ostrovů", "text": "Hymna Marshallových ostrovů\n\nHymna Marshallových ostrovů je píseň Forever Marshall Islands.\n\nAutorem slov a hudby je první prezident státu, Amata Kabua.\n\nPoznámka: Slova v závorkách mohou být alternativní slova.\n\n"}
{"id": "1137572", "url": "https://cs.wikipedia.org/wiki?curid=1137572", "title": "Maršálština", "text": "Maršálština\n\nMaršálština (též \"marshallština, maršálština\") je jazyk, který patří do austronéské jazykové rodiny. Tímto jazykem mluví obyvatelé Marshallových ostrovů a ostrovu Nauru. Spolu s angličtinou je oficiálním jazykem na Marshallových ostrovech.\n\nMaršálština je jedním ze dvou dosud známých jazyků s mluvnickou kategorií čísla vyjadřující čtyři osoby či věci.\n\n"}
{"id": "1137573", "url": "https://cs.wikipedia.org/wiki?curid=1137573", "title": "Alfa Lyncis", "text": "Alfa Lyncis\n\nAlfa Lyncis je nejjasnější hvězda v souhvězdí Rysa a jediná v tomto souhvězdí, která má Bayerovo označení. Měřením paralaxy byla zjištěna vzdálenost kolem 203 světelných let.\n\nJde o obří hvězdu, která vyčerpala zásoby vodíku v jádru a posunula se mimo hlavní posloupnost. Poloměr je asi 55krát větší než poloměr Slunce a zářivý výkon je oproti Slunci 673krát větší. Vzhledem k efektivní povrchové teplotě 3 882 K má oranžové zbarvení.\n\nAlfa Lyncis je proměnná hvězda, jejíž zdánlivá jasnost kolísá v rozmezí 3,17 až 3,12. Tato proměnnost je častá u hvězd s uhlíkovým jádrem, v němž neprobíhají reakce a které je obklopeno vrstvou, v níž dochází k fúzi helia, což naznačuje, že se tato hvězda přemeňuje v miridu.\n"}
{"id": "1137574", "url": "https://cs.wikipedia.org/wiki?curid=1137574", "title": "Ouro Preto", "text": "Ouro Preto\n\nOuro Preto (doslovný český překlad \"„Černé zlato“\") je brazilské město ve spolkovém státě Minas Gerais. Rozkládá se v průměrné nadmořské výšce 1 150 m n. m. v hornatém terénu pohoří Serra do Espinhaço. Historické centrum města s mnoha zachovalými budovami portugalské barokní architektury je od roku 1980 zapsáno na seznamu světového kulturního dědictví UNESCO. V roce 2015 zde žilo více jak 70 tisíc osob.\n\nPočátky evropské kolonizace sahají do roku 1698, kdy sem dorazil portugalský průzkumník Antônio Dias de Oliveira. Město vzniklo jako těžařská osada, která byla centrem brazilské zlaté horečky na začátku 18. století. Statut města byl Ouru Pretu přiznán roku 1711. Po vyčerpání zásob zlata v okolí města v 19. století význam města upadl. Historické centrum, ve kterém se zachovaly mnohé veřejné budovy, residenční domy, náměstí, kašny a sakrální stavby podél klikatých nepravidelně uspořádaných ulic, představuje jedinečný homogenní celek barokní architektury.\n\nOd roku 1720 do roku 1897 bylo hlavním městem kapitanátu a následně státu Minas Gerais.\n"}
{"id": "1137578", "url": "https://cs.wikipedia.org/wiki?curid=1137578", "title": "Kostel Zvěstování Panny Marie (Bílina)", "text": "Kostel Zvěstování Panny Marie (Bílina)\n\nKostel Zvěstování Panny Marie v Bílině je pozdně gotická sakrální stavba založená roku 1420, přebudovaná na konci 16. století do jednotné renesanční podoby. Stojí na nároží ulic Petra Bezruče a Alšovy. Z centra města je vzdálen asi 600 m jihozápadně. Je chráněn jako kulturní památka České republiky.\n\nKostel je jednolodní, obdélný, s obdénou lodí a polygonálně uzavřeným presbytářem. Vnějšek celé stavby je členěn opěráky a okny polokruhově uzavřenými.\n\nPresbytář i loď mají valenou klenbu s lunetami a zrcadlem. Jsou zdobeny štukovou dekorací. Stěny lodi jsou členěny plochými pilastry. Zděná kruchta je sklenuta křížově na dvou pilířích. V západním průčelí se nachází hlavní portál, který tvoří sloupová edikula s rozeklanou římsou. V kartuši se zde pak nachází alianční znak Lobkoviců z období kolem roku 1600.\n\nHlavní oltář je raně barokní se sloupovou architekturou s boltcovým ornamentem a obrazem Zvěstování Panny Marie z období kolem roku 1670. Obdobné jsou i dva boční oltáře Panny Marie a sv. Anny, které však mají oltářní obrazy z 2. poloviny 19. století. Lavice na kůru jsou renesanční a pocházejí z 1. čtvrtiny 17. století. Varhany jsou novogotické z 2. poloviny 19. století.\n\n"}
{"id": "1137583", "url": "https://cs.wikipedia.org/wiki?curid=1137583", "title": "Tibor Gécsek", "text": "Tibor Gécsek\n\nTibor Gécsek ( * 22. září 1964 Szentgotthárd) je bývalý maďarský kladivář, mistr Evropy z roku 1998.\n\nTřikrát startoval na olympijských hrách – nejlépe se umístil v Barceloně v roce 1992 na čtvrtém místě. Na světových šampionátech vybojoval v hodu kladivem dvakrát bronzovou medaili – v roce 1993 a 1995. Úspěšný byl také na mistrovství Evropy, v roce 1990 ve Splitu skončil druhý, v Budapešti v roce 1998 zvítězil. Ze stejné sezóny pochází jeho osobní rekord 83,68 metru. Jeho kariéru přerušil prokázaný doping v roce 1995. Původní čtyřletý trest mu byl po roce zkrácen na polovinu.\n\n"}
{"id": "1137590", "url": "https://cs.wikipedia.org/wiki?curid=1137590", "title": "Čoktština", "text": "Čoktština\n\nČoktština je jazyk indiánského kmene Čoktů (Čoktavů), kteří žijí v jihovýchodních Spojených státech. V současné době používá tento jazyk méně než 10 tisíc lidí. Jazyk Čoktů je velmi podobný příbuznému jazyku Čikasavů a patří k maskogijské rodině. Pochází z něj např. název Oklahoma (doslova \"Červená země\"). Existují tři dialekty čoktského jazyka: v jihovýchodní Oklahomě, ve střední a jižní Oklahomě a ve státě Mississippi, částečně i ve státě Louisiana.\n"}
{"id": "1137595", "url": "https://cs.wikipedia.org/wiki?curid=1137595", "title": "Milan Doleček", "text": "Milan Doleček\n\nMilan Doleček je jméno dvou českých veslařů, otce a syna.\n\n"}
{"id": "1137596", "url": "https://cs.wikipedia.org/wiki?curid=1137596", "title": "Průmysl 4.0", "text": "Průmysl 4.0\n\nPrůmysl 4.0 (též Práce 4.0 či čtvrtá průmyslová revoluce) je označení pro současný trend digitalizace, s ní související automatizace výroby a změn na trhu práce, které s sebou přinese.\n\nKoncept vychází z dokumentu, který byl představen na veletrhu v Hannoveru v roce 2013. Základní vize tzv. čtvrté průmyslové revoluce se objevily v roce 2011. Podle této myšlenky vzniknou „chytré továrny“, které budou využívat kyberneticko-fyzikální systémy. Ty převezmou opakující se a jednoduché činnosti, které do té doby vykonávali lidé. To bude provázet změna pracovního trhu, kdy by mohla být ohrožena zaměstnanost osob u kterých počítače s novými řídícími/rozhodovacími systémy či těmito systémy řízené robotické systémy nahradit lidskou sílu (příkladem může být diagnostické lékařské systémy, právnické u vyšších kvalifikací nebo universální výrobní linky, které nahradí pracovníky s nižší kvalifikací). Měla by vznikat nová pracovní místa, která však budou vyžadovat vyšší kvalifikaci zaměstnanců.\n\nZavádět se bude pomocí metod strojového vnímání, autokonfigurace a autodiagnostiky a s počítačovým spojením strojů a dílů. Produkty i stroje dostanou čipy, pomocí nichž je bude možné kontrolovat a obsluhovat přes internet. Dále se budou využívat cloudová úložiště, 3D tisk, datová centra, automatické hlášení problémů či „chytré sklady“, které samy informují o docházejících zásobách.\n\nPomocí metod a nástrojů průmyslu 4.0 by mělo dojít k úsporám času a peněz a zvýšení flexibility firem. Mezi hlavní rizika patří hackerské útoky a zneužití dat. Pro dobré fungování je rovněž potřebná spolehlivá síť i kvalitní hardware. Průmysl 4.0 s sebou přináší naději na zvýšení kvality lidského života díky zvyšování produktivity práce a mizení monotónních a fyzicky náročných profesí. To je spojeno i se základním nepodmíněným příjmem. Automatizace, integrace systémů a vyšší efektivita díky propracovanější logistice jsou také nadějí pro snižování negativních lidských vlivů souvisejících s průmyslem a pro implementaci udržitelného rozvoje.\n\nJe systém, ve kterém mohou být různé objekty řízeny na dálku a také spolu navzájem interagovat. Děje se tak přes internet díky vloženým čipům, senzorům a softwaru. Důležitá je vzájemná konektivita jednotlivých zařízení.\n\nJsou systémy založené na online práci a sdílení dat v cloudových úložištích. Cloudy jsou nástrojem pro kooperativní vytváření obsahů. Jejich další výhodou je vysoká konektivita – k jejich užívání stačí v podstatě jakýkoli webový prohlížeč. Odpadá nutnost ukládání dat na vlastní hard disk a nákupu a instalace softwaru.\n\nPrůmysl 4.0 a Digitální ekonomika jsou úzce propojené pojmy. Digitální ekonomika je také produktem čtvrté průmyslové revoluce. Obecně jde o koncept, který umožní některé aktivity z běžného života přesunout na internet při snížení nákladů a zvýšení pohodlí. \n\nV integrovaných projektech Průmyslu 4.0 nutno již při stanovení globální struktury dopravního, výrobního a skladovacího systému uvažovat o zavedení dalšího pojmu, kterým je digitální logistika, částečně se s pojmem digitální ekonomika doplňující.\n\nPůvodní princip spočívá již v koncepcích \"počítačem integrované logistiky\" CIL (Coputer Integrations Logistics), jako progresívních výhledech do průmyslové společnosti budoucnosti.\n\nZ hlediska ekonomické teorie je nezaměstnanost vzniklá „zastaráváním“ pracovních míst nezaměstnaností strukturální, tedy je součástí nezaměstnanosti přirozené. Nelze se tedy vyhnout tomu, že některá pracovní místa se v důsledku technologického pokroku stanou přežitkem.\n\nObava z toho, že stroje vezmou lidem práci, není nová. Vychází z obavy, která se v důsledku ukazuje jako překvapivě racionální. Přestože automatizace zvyšuje produktivitu práce a lidstvo jako celek zvyšuje svojí výrobní kapacitu, ukazuje se, že zvyšování nezaměstnanosti, ať formou offshoringu nebo právě automatizace, vede k celkovému snížení ceny práce méně kvalifikovaných pracovníků a v důsledku toho k dalším negativním sociálním jevům.\n\nS něčím podobným jsme se setkali třeba v první polovině 19. století v souvislosti s hnutím Ludditů. Rolníci byli nahrazeni stroji, které následně manifestačně rozbíjeli. Musíme proto hledat kompenzační mechanismy pro ty, jichž se čtvrtá průmyslová revoluce dotkne negativním způsobem.\n\nAž se nový způsob výroby stane běžným standardem, bude pro firmy fungující v dotčených odvětvích, které se nestihly adaptovat, obtížné přežít.\n\nV první fázi by mělo pracovních míst ubývat, ale časem vzroste poptávka po pracovnících s vyšší kvalifikací, kteří se budou starat o chod strojů. Je tu také prostor pro vznik míst v oblasti IT, vývoje a marketingové komunikace. Zahraniční zkušenosti ukazují, že na jedno ztracené místo by mělo přibýt 2,5 nového. Dojde pravděpodobně ke ztrátě nízko kvalifikovaných míst, například těch v pásové výrobě. To jsou pozice s nízkou přidanou hodnotou, tedy pokud skutečně tato místa budou nahrazena jinými, kvalifikovanějšími, mělo by to mít na společnost blahodárný účinek v podobě vyšší parity kupní síly a tím pádem spotřeby a blahobytu společnosti.\n\nProduktivita práce by po čtvrté průmyslové revoluci měla vzrůst o třetinu. Průměrný růst produkce na obyvatele v Evropě byl v osmnáctém století 0,2 %, v devatenáctém 1,1 % a ve dvacátém 1,9 %. Růst produktivity byl ve skutečnosti ale ještě vyšší, protože průměrná pracovní doba na osobu značně poklesla. Protože by naše produktivita, a tím pádem i produkce na obyvatele měla vzrůst ještě více, jedním z logických kroků by bylo další zkrácení pracovní doby tak, jako se to v současnosti děje třeba ve Švédsku. Další možností je přesunutí spotřebitelů ke kvalitnějšímu zboží, což by s sebou v některých odvětvích paradoxně přineslo odklon od fordismu.\n\nPrůmysl 4.0 přinese výrobu s (téměř) nulovými mezními náklady, jak se domnívá americký ekonom a sociolog Jeremy Rifkin. To v praxi znamená, že nejvyšší náklady spojené s výrobou, budou ty potřebné na postavení výrobního zařízení. Pokud by se nám podařilo implementovat zásady cirkulární ekonomiky a úspěšně přeorientovat energetiku na obnovitelné zdroje, náklady na další vyrobenou jednotku by v plně automatizovaných továrnách mohly být skutečně téměř nulové.\n\nVyšší bohatství společnosti by mohlo vytvořit podmínky pro zaměstnanost, více práce ve veřejném sektoru, neziskových organizacích a pro sociální práci.\n\nPředseda ČMKOS Josef Středula vyslovil obavu, že by se automatizace průmyslu mohla dotknout až 40 % pracovní míst. Je pravda, že Česká republika je v evropském srovnání poměrně silně orientovaná na zaměstnanost v sekundárním sektoru ekonomiky. V roce 2014 měl průmysl na hrubé přidané hodnotě ČR podíl 32,6 %.\n\nV září 2015 vydalo Ministerstvo průmyslu a obchodu Národní iniciativu Průmysl 4.0. V ní vysvětluje specifika českého hospodářství ve vztahu k nástupu průmyslu 4.0. Zdůrazňuje, že Česká republika, jakožto země závislá na exportu, má potenciál ve spolupráci se zahraničními partnery, vlastníky mnoha místních průmyslových podniků.\n\nMezi kladné stránky naší připravenosti řadí dokument inovační výkonnost ČR. Naopak Digital Evolution Index, který měří otevřenost inovacím čistě v digitální oblasti ji mezi padesáti zeměmi, jež hodnotí, řadí na předposlední místo. Dalšími přednostmi by měla být ochota obyvatelstva se učit a studovat na vysokých školách a také kvalita technického vysokého školství.\n\nMezi \"příležitosti\" lze řadit prosazení přístupu státu jako národní priority, zvýšení atraktivity ČR pro zahraniční investory, možnost exportovat technická řešení i výsledky výzkumu, cílenou podporou malých a středních podniků dosáhnout efektivního růstu konkurenceschopnosti, vznik nových pracovních příležitostí a využití blízkosti německého prostředí a průmyslu k přebírání zkušeností a efektivních řešení.\n\nZa slabé stránky považuje dokument obecné nepochopení pojmů a nepřipouštění si rozsahu, kterého by se změny měly týkat, neexistující představu o nákladech a výnosech spojených se zaváděním změn a nedostatečnou specializace českého školství pro nové potřeby pracovního trhu.\n\nVzhledem k tomu, že si strategie adaptace na čtvrtou průmyslovou revoluci bere za vzor Německo, mělo by Česko opustit svou dlouhodobou mantru udržování nízké ceny práce jako prostředku k lákání zahraničních investic a přeorientovat se na vytváření pracovních míst s vyšší přidanou hodnou. Bývalý premiér Sobotka se domníval, že v přechodu na takový průmysl zatím brání nevyhovující zdroje financování. Kvalitní strategie v digitální oblasti má vytvořit potenciál pro podnikání v sektorech s vysokou přidanou hodnotou, nikoli jen se střední, jak tomu bylo doposud. Důležitým krokem je také pokusit se vyrovnat českou obchodní bilanci. To je nutné proto, že zahraniční investoři nemají v Česku tendenci investovat do špičkových pracovišť a vznikají zde tak spíše \"montovny\" (nutno však přijmout fakt, že montáž je nutnou závěrečnou výrobní fází při zhotovení každého výrobku, který se skládá z více částí-jedná se tedy o otázku, jak efektivně tyto části ovlivnit či \"zkonstruovat\" a přesně, spolehlivě smontovat-logistický problém \"make or buy\" hraje též svou roli). Ty nevyžadují tak rozsáhlé reinvestice a kvalifikovanou pracovní sílu jako třeba výzkumná zařízení, a proto vytvořený zisk proudí ve velkém do mateřských zemí společností.\n\nV České republice se již diskuzi o aspektech Průmyslu 4.0 věnuje několik společností. Systém výroby je díky novinkám levnější, propracovanější, rychlejší a přizpůsobivější. V kombinaci s učením, algoritmizací a schopností spolupracovat s ostatními objekty s AI se dostáváme za obvyklou představu co dělá robot – automat dnes, nejen ve výrobě, ale i logistice. Projekt Firma 4.0 se zaměřuje na sdílení informací z oblastí 4.0 mezi firmami a na podporu rozvoje podnikání v ČR.\n\nRozvoj Průmyslu 4.0 velmi úzce souvisí i se vzděláváním. Nejen, že je vzdělávací systém jeho rozvojem ovlivňován, ale i vzdělávání má opačný vliv a jeho kvalitní a správně orientované provádění rozvíjející žádoucí kompetence žáků a studentů může k rozvoji průmyslu výrazně přispět. Již dnešní výuka nestačí současným nárokům na úroveň absolventů škol. Uplatnění Průmyslu 4.0 v celé společnosti vytvoří potřebu vytváření nových znalostí a dovedností, neboť důsledky Průmyslu 4.0 se budou projevovat ve všech sférách života společnosti. Technologické a společenské změny vytváří permanentní tlak na inovace technického vzdělávání napříč vzdělávacím systémem – od mateřských škol, přes školy základní a střední až k vysokým. Stále podstatnější roli sehrává i mimoškolní technicky orientované vzdělávání, které umožňuje rozvoj specifických zájmů a talentu dětí.\n"}
{"id": "1137601", "url": "https://cs.wikipedia.org/wiki?curid=1137601", "title": "Ropotamo", "text": "Ropotamo\n\nRopotamo ( \"Ропотамо\", \"Ροπόταμος\") je řeka na jihovýchodě Bulharska v Burgaské oblasti. Pramení v pohoří Strandža a vlévá se do Černého moře. Podél jejího dolního toku se rozkládá významná přírodní rezervace.\n\nŘeka Ropotamo vzniká soutokem řek Rosenska reka (levá zdrojnice) a Cerovska reka (pravá zdrojnice) na místě v nadmořské výšce 23 m, 1,4 km jižně od obce Veselie. Za hlavní zdrojnici řeky se oficiálně považuje \"Cerovska reka\", která přitéká z hřebene Bosna, nejsevernější části pohoří Strandža, kde pramení v nadmořské výšce 400 m, 500 m jihozápadně od hory Bosna (454 m n. m.). Až do obce Novo Paničarevo (do roku 1878 nazývané Cerovo) teče severovýchodním směrem úzkým, hlubokým a zalesněným údolím. Před touto obcí je postavena přehradní hráz a vytváří na řece vodní nádrž. Za obcí řeka opouští Strandžu a otáčí se na východ v mělkém a širokém údolí. Zde se řeka kdysi nazývala \"Kriva Kruša\". Poté vtéká do úzké soutěsky mezi kopci Bakărlăk (Měděný vrch) a Uzundža bair a pod ní se rozlévá do širokého bažinatého údolí. Ústí dlouhým a širokým limanem do zálivu Ropotamo v Černém moři, západně od mysu Sveti Dimităr (Skombolioroš, Skomboli Oros).\n\nHranice povodí, jsou následující:\n\n\nPlocha povodí je 249 km².\n\nHlavní přítoky: (→ levý přítok, ← pravý přítok)\n\n← Varanovsko dol (Варановско дол)\n\n← Gergjovski dol (Гергьовски дол)\n\n← Katuneški dol (Катунешки дол)\n\n← Staroselska reka (Староселска река)\n\n→ Rosenska řeka (Росенска река) – také nazývaná Mechmečenskata reka nebo Cera (Мехмеченската река; Цера), tekoucí od hřebene Měděného vrchu nad vesnici Rosen (dříve Mechmeč kioi)\n\n→ Tiklite\n\nŘeka má průměrný roční průtok 1,128 m³/s v obci Veselie, maximální je v lednu a únoru a minimální v srpnu.\n\nPodél řeky se rozkládá pouze jedna vesnice, Novo Paničarevo (obština Primorsko).\n\nPředpokládá se, že Ropotamo je zkrácený tvar Kalogeropotamos (Καλογεροπόταμος), starořecky hraniční řeka.\n\nDalší verze názvu řeky je, že je pojmenována po řecké bohyni Ro, což znamená „utéct“, a „potamo“ - řeka. Legenda praví, že bohyně byla tak okouzlující a zpívala tak krásně, až se jí podařilo přesvědčit piráty, aby pokojně opustili oblast.\n\nJe zde úžasná příroda s množstvím druhů rostlin a živočichů, působivými skalními útvary na pravém břehu řeky včetně malé jeskyně. Oblast řeky je domovem pro více než 100 zástupců ohrožených druhů z bulharské červené knihy. Tato druhová pestrost je důvodem, že zde již v roce 1940 byla vyhlášena přírodní rezervace Ropotamo, která má v současnosti rozlohu 1000 hektarů, čímž se řadí mezi největší chráněné oblasti v Bulharsku.\n\nDlouhý a široký liman, kterým řeka ústí, je od moře oddělen písečnou kosou v zálivu. Zde se nacházejí nejvyšší písečné duny na Balkánském poloostrově.\n\nFlóra v dolním údolí řeky je reprezentována společenstvem přímořského lužního lesa (longoz) s duby, jasany, jilmy, habry a dalšími druhy. V řece rostou rozličné lekníny, rovněž díky nimž je Ropotamo známo.\n\nPokud jde o faunu, tak přímo v řece žije mnoho ryb (plotice, tloušť a dalších 50 druhů). Na březích žijí želvy (želva bahenní, želva zelenavá, želva žlutohnědá) a užovky (užovka levhartí, užovka stromová, užovka obojková, užovka podplamatá). Ze savců se tu nacházejí jeleni, srnci, divočáci, šakali, lišky, vydry a kuny. Ptáci jsou zastoupeni lejsky, sovami a také nejatraktivnějším zástupcem místní fauny mořským orlem s rozpětím křídel dva metry.\n\nVody z řeky se používá pro zavlažování, zejména z přehradní nádrže nad Novým Paničarevem.\n\nOkolí řeky je významně využíváno pro turistický ruch. V laguně je možno plout malými plavidly a výletními loďmi. Mimo to je oblast atraktivní i pro lovce.\n\n"}
{"id": "1137605", "url": "https://cs.wikipedia.org/wiki?curid=1137605", "title": "Milan Doleček (1957)", "text": "Milan Doleček (1957)\n\nMilan Doleček starší (* 30. listopadu 1957, Praha) je bývalý český veslař, po skončení závodnické kariéry pak úspěšný veslařský trenér.\n\nÚčastnil se LOH 1980 v Moskvě a LOH 1988 v Soulu. V Moskvě byl členem posádky osmiveslice, která vyjela čtvrté místo, v Soulu pak vesloval na čtyřce s kormidelníkem, která skončila osmá..\n\nNa Mistrovství světa ve veslování byl jeho největším úspěchem bronz na dvojce s kormidelníkem z MS 1982 v Luzernu. Veslovali Milan Doleček starší a Milan Škopek, kormidelníkem byl Oldřich Hejdušek.\n\nPo skončení závodnické kariéry se věnuje trenérské práci, trénoval i svého syna Milana Dolečka mladšího, ale především je znám jako trenér Ondřeje Synka, kterého přivedl k několika titulům mistra světa a k olympijskému stříbru z LOH 2012 v Londýně.\n"}
{"id": "1137606", "url": "https://cs.wikipedia.org/wiki?curid=1137606", "title": "Řibřid", "text": "Řibřid\n\nŘibřid (též Žibřid) je rybník na Světelském potoce. Leží jihozápadně od městyse Mrákotín. První zmínka o něm se nachází v urbáři telčského panství z roku 1581.\n\nVodní plocha má protáhlý tvar. Světelský potok do rybníka vstupuje ze západu a vychází na východě. Severní část obklopují louky a pole, severněji pak zástavba Mrákotína a silnice první třídy I/23, po hrázi prochází silnice třetí třídy č. 40614, v její severní části se nachází bezpečnostní přeliv. Na jižním břehu rostou stromy. Od května do července na hladině kvete lakušník štítnatý.\n\nRybník se nachází v nadmořské výšce 545 až 556 metrů. Nejvyšší bod, Hora, leží 300 metrů východně v 593 m n. m. Po silnici třetí třídy vede modrá turistická trasa a cyklotrasa č. 5021.\n"}
{"id": "1137607", "url": "https://cs.wikipedia.org/wiki?curid=1137607", "title": "Milan Doleček (1982)", "text": "Milan Doleček (1982)\n\nMilan Doleček mladší (* 18. března 1982, Mělník) je český veslař, olympionik a vítěz světového poháru. Jeho otec Milan je olympionik a trenér veslování.\n\nÚčastnil se LOH 2004 v Athénách a LOH 2008 v Pekingu. V Athénách jel spolu s Ondřejem Synkem na dvojskifu, skončili pátí. V Pekingu byl členem posádky párové čtyřky, která obsadila 10. místo..\n\nNa Mistrovství světa ve veslování je jeho největším úspěchem bronz na dvojskifu z MS 2003 v Miláně. Vesloval zde spolu s Ondřejem Synkem. Ve stejném roce spolu zvítězili také v celkovém hodnocení světového poháru.\n\n"}
{"id": "1137608", "url": "https://cs.wikipedia.org/wiki?curid=1137608", "title": "Kepler-452b", "text": "Kepler-452b\n\nKepler-452b je extrasolární planeta obíhající hvězdu Kepler-452 v souhvězdí Labutě 1 400 světelných let (430 parseků) od Země. Jedná se o jednu z nejvhodnějších exoplanet, které známe, co se týče podobnosti se Zemí, jelikož obíhá svojí hvězdu spektrální třídy G (jako Slunce) v tzn. obyvatelné zóně, kde se může udržet voda v kapalném skupenství. Tu oběhne za 384,8 dní a přestože je hvězda o něco větší než ta naše, tak Kepler-452b je o něco dál, což znamená, že přijímá téměř stejné množství záření jako Země. Podle údajů z vesmírného teleskopu Kepler se bude hmotnost planety pohybovat okolo 5-6 Zemí. Vědci se stále kvůli její hmotnosti dohadují, zda se jedná o kamennou nebo plynnou planetu, ale pravděpodobně bude kamenná. Teoreticky podporuje vznik mimozemského života (zatím nelze potvrdit), ale od toho pozemského by se celkem lišil, opět kvůli velké gravitaci. \n\nPokud bychom chtěli na planetu letět a použili bychom k tomu nejrychlejší postavenou raketu na světě, Atlas V, tak při rychlosti 58 350 km/h bychom dosáhli cíle za 7 192 964 let. Nicméně exoplaneta je tak daleko, že i světlu z našeho Slunce trvá 1 400 let než k ní doletí. \n\nMateřská hvězda\nPlaneta\n\n"}
{"id": "1137609", "url": "https://cs.wikipedia.org/wiki?curid=1137609", "title": "Áčko (pořad)", "text": "Áčko (pořad)\n\nÁčko je televizní pořad TV Nova. Vysílal se čtyřikrát týdně od května 1997 do roku 2002. Vysílán byl živě ze studia A v Měšťanské besedě, kde tehdy TV Nova sídlila. Do hodinové talk show byli zváni hosté, kteří prožili něco výjimečného a chtěli se o to podělit. Prezentovaly se zde zkušenosti, názory, postoje, emoce, výhry i pády. K diskuzi byli zváni i odborníci.\n\nJednotlivé dny se odlišovaly podle barev a osobou moderátora. Pondělí bylo zelené, úterý modré, středa žlutá a čtvrtek červený. Jako moderátoři se zde vystřídali Pavlína Wolfová, Honza Musil, Martin Veselovský, Šárka Kubelková, Mirek Vaňura, Jarmila Balážová.\n\nNa stanici Telka je pořad reprízován v nočních hodinách všedních dnů.\n\nPořad byl opakovaně parodován, např. jako \"Řetko\" v \"Tele Tele\" a \"Béčko\" v \"České sodě\".\n"}
{"id": "1137613", "url": "https://cs.wikipedia.org/wiki?curid=1137613", "title": "Mistrovství světa v judu 2015 – muži – těžká váha (+100 kg)", "text": "Mistrovství světa v judu 2015 – muži – těžká váha (+100 kg)\n\nZápasy v judu na XL. mistrovství světa v kategorii těžkých vah mužů proběhly v Astaně, 28. srpna 2015.\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1137617", "url": "https://cs.wikipedia.org/wiki?curid=1137617", "title": "Neovlivní.cz", "text": "Neovlivní.cz\n\nNeovlivní.cz je český nezávislý investigativní web a měsíční tištěný magazín, který vytvořil ucelenou databázi dezinformačních webů v České republice, z níž čerpala další média. První výčet obsahoval 29 proruských webů. Následně vznikla také databáze lží politiků. \n\nFunguje od března 2015, provozuje jej vydavatelství Dead Line Media vlastněné Sabinou Slonkovou. Financován je z předplatného tištěné verze magazínu Neovlivní.cz, z grantů, sponzorských příspěvků a další činnosti vydavatelství. Zabývá se investigativní žurnalistikou, vlivnými lidmi a skupinami v různých částech společnosti a rozličných oborech. \n\nV čele stanula Sabina Slonková. Obsah od začátku tvořili žurnalisté jako například Simona Holecová, Jakub Unger, David Binar, dále přispívali Marie Bastlová, Markéta Chaloupská, Jana Klímová, Pavel Vrabec či Vedran Kovačevič a fotograf Filip Singer. \n\nOd ledna 2018 do října na webu publikoval Lukáš Wagenknecht skrze nově vytvořenou ekonomickou redakci. Svoji misi ukončil po zvolení do Senátu jako nezávislý kandidát.\n\nRedakce opakovaně přinesla původní investigativní zprávy, která vyvolaly celospolečenskou diskusi. Reportéři přinesli například exkluzivní rozhovor s bývalým poradcem premiéra Mirka Topolánka Markem Dalíkem před jeho nástupem do vězení. Dalík v něm mimo jiné otevřeně popsal, jak fungovala politika za vlád ODS a ČSSD, a jak státní kontrakty provázely obří provize pro lidi spojené s politikou.\n\nNa stránkách webu byla poprvé zveřejněna informace, že žádost o dotaci na Čapí hnízdo českého premiéra Andreje Babiše měla být od počátku podvod. Důkazy posléze použila policie v obvinění premiéra z dotačního podvodu.\n\nV tištěném magazínu se objevila první zmínka o tzv. krymském únosu syna premiéra Andreje Babiše mladšího na Ruskem okupované území. Stalo se tak v době vrcholící kauzy Čapí hnízdo.\n\n"}
{"id": "1137620", "url": "https://cs.wikipedia.org/wiki?curid=1137620", "title": "Don’t Bring Me Down", "text": "Don’t Bring Me Down\n\n\"Do not Bring Me Down\" je devátá a zároveň poslední skladba z alba \"Discovery\" anglické rockové skupiny Electric Light Orchestra z roku 1979. Stala se dodnes jejich nejúspěšnějším hitem v USA. Ve Spojeném království obsadila 3. místo.\n\nJeff Lyne znovu nahrál tuto skladbu ve svém domácím studiu. Vydána byla na výběru \"\" s ostatními znovu nahranými skladbami skupiny ELO.\n\n\nV roce 1980 vznikla televizní nahrávka s názvem „Tak nehraj dál“, kterou s textem Zdeňka Borovce nazpívali Helena Vondráčková, Petra Černocká, Věra Špinarová a Jiří Schelinger. Tato nahrávka vyšla na několika kompilačních CD po roce 2002.\n\n"}
{"id": "1137624", "url": "https://cs.wikipedia.org/wiki?curid=1137624", "title": "Productores de Música de España", "text": "Productores de Música de España\n\nProductores de Música de España (zkracováno na Promusice, někdy stylizováno jako Promusicae) je obchodní skupina reprezentující španělský hudební průmysl. Je skupinou IFPI pro Španělsko.\n\nHitparády jsou vypočítávány každý týden v neděli na základě maloobchodních prodejů ve Španělsku od předchozí soboty do pátku. Nové hitparády jsou obvykle nahrávány na webstránku Promusicae v neděli v noci španělského kontinentálního času.\n\nPromusicae poskytuje následující hitparády:\n\nCertifikace existují ve Španělsku od poloviny 70. let. Během této doby, pokud singly nebo alba dosáhly prodeje 100 000 kopií, byly certifikovány zlatou deskou, která byla jedinou certifikací v té době.\n\nPromusicae v současnosti odpovídá za certifikování nahrávek ve Španělsku. Zlaté a platinové desky se udělují na základě prodeje alb a prodeje prostřednictvím digitálního stahování.\n\nDo 1. listopadu 2005 byly certifikační úrovně pro alba 50 000 pro zlatou a 100 000 pro platinovou desku. Současné úrovně jsou: 20 000 pro zlatou a 40 000 pro platinovou desku.\n"}
{"id": "1137628", "url": "https://cs.wikipedia.org/wiki?curid=1137628", "title": "Rub al-Hizb", "text": "Rub al-Hizb\n\nRub al-Hizb je islámský symbol. Má podobu dvou překrývajících se stejně velkých čtverců, pootočených vzájemně o 45 stupňů, takže vytvářejí osmicípou hvězdu, zpravidla doplněnou o malou kružnici uprostřed. Používá se jako grafické znaménko v Koránu, kde odděluje jednotlivé úseky, na které je text rozdělen kvůli lepší orientaci předčítajícího. V tabulce Unicode má kód U+06DE. Hvězda je častým motivem v islámské architektuře (například obě věže Petronas Twin Towers mají půdorys vybíhající do osmi cípů), používá se také ve státních znacích některých muslimských zemí (Turkmenistán, Uzbekistán, v historii Saadové). Pod názvem \"nedžmat al-Kuds\" je symbolem arabského Jeruzaléma, připomínajícím osmiboký Skalní dóm. Je také znakem káhirského metra a objevuje se ve filmu \"Indiana Jones a poslední křížová výprava\" na vlajce Hataye (tento stát sice ve třicátých letech 20. století skutečně existoval, používal však tureckou vlajku). Symbol je ovšem doložen už z předislámských časů, používali ho například Tartessové na Pyrenejském poloostrově, v hinduismu je osmicípá hvězda atributem bohyně Lakšmí. \n\n"}
{"id": "1137630", "url": "https://cs.wikipedia.org/wiki?curid=1137630", "title": "Ulstr (tkanina)", "text": "Ulstr (tkanina)\n\nUlstr je těžká tkanina z hrubé příze, pojmenovaná podle irské provincie Ulster. \n\nVyrábí se jako jednoduchá nebo dvojitá tkanina ve vazbě plátnové, keprové, panamové nebo se vzorem rybí kostry. Na dvojité tkanině je lícní strana obvykle jednobarevně melírovaná a na rubní straně je natkaná podšívka, většinou s kostkovaným vzorem. Dražší zboží se vyrábí z mykané vlny, levnější tkaniny jsou z trhané vlny nebo i z jiných trhaných materiálů.\n\nÚprava tkaniny se provádí dvojím způsobem:\n\n\n\nPoužití: kabáty, saka, kostýmy \n\nV období cca 1830–1880 byly s označením \"ulstr\" v módě těžké zimní kabáty (viz \"kresba vpravo\"). \n\nUlster Weavers je výrobce lněných tkanin se sídlem v irském Belfastu od roku 1880. Firma se specializuje od 60. let 20. století na kuchyňské textilie a je na světě největším producentem potištěných lněných utěrek. \n\n"}
{"id": "1137635", "url": "https://cs.wikipedia.org/wiki?curid=1137635", "title": "Mistrovství světa v judu 2015 – ženy – superlehká váha (-48 kg)", "text": "Mistrovství světa v judu 2015 – ženy – superlehká váha (-48 kg)\n\nZápasy v judu na XL. mistrovství světa v kategorii superlehkých vah žen proběhly v Astaně, 24. srpna 2015.\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1137643", "url": "https://cs.wikipedia.org/wiki?curid=1137643", "title": "Betliar", "text": "Betliar\n\nBetliar je obec na Slovensku v okrese Rožňava. Leží v údolí řeky Slané, 5 km severozápadně od Rožňavy. V roce 2014 zde žilo 946 obyvatel. První písemná zmínka o obci pochází z roku 1330.\n\nV obci se nachází známý betliarský kaštel, římskokatolický kostel sv. Alžběty ze 14. století a evangelický kostel z roku 1794.\n\n"}
{"id": "1137647", "url": "https://cs.wikipedia.org/wiki?curid=1137647", "title": "Mistrovství světa v judu 2015 – ženy – pololehká váha (-52 kg)", "text": "Mistrovství světa v judu 2015 – ženy – pololehká váha (-52 kg)\n\nZápasy v judu na XL. mistrovství světa v kategorii pololehkých vah žen proběhly v Astaně, 25. srpna 2015.\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1137651", "url": "https://cs.wikipedia.org/wiki?curid=1137651", "title": "Mistrovství světa v judu 2015 – ženy – lehká váha (-57 kg)", "text": "Mistrovství světa v judu 2015 – ženy – lehká váha (-57 kg)\n\nZápasy v judu na XL. mistrovství světa v kategorii lehkých vah žen proběhly v Astaně, 26. srpna 2015.\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1137652", "url": "https://cs.wikipedia.org/wiki?curid=1137652", "title": "Hanno Koffler", "text": "Hanno Koffler\n\nHanno Koffler (* 25. března 1980 Berlín, Německo) je německý filmový a divadelní herec a hudebník.\n\nHanno Koffler se narodil v Berlíně. Dětství prožil v kulturní berlínské čtvrti Charlottenburg, kde ve svých devíti letech poprvé vystoupil na divadelních prknech v Schillertheater. V roce znovusjednocení Německa se rodina přestěhovala do Sasko-Anhaltska, kde v mládežnickém divadle dostal první hlavní role a definitivně se rozhodl pro hereckou profesi a divadlo dodnes neopustil. V roce 1994 založil spolu se svým bratrem Maxem Kofflerem hudební skupinu \"Band Kerosin\", ve které hrál na bicí nástroje. V roce 2001 získala kapela druhé místo v soutěži \"Emergenza\".\n\nHanno Koffler studoval herectví na Vídeňském semináři Maxe Reinhardta, který ukončil v roce 2007. Během studia herectví přijal divadelní úlohy v Shakespearově dramatu \"Hamlet\" pod režijním vedením Klaus Maria Brandauera ve vídeňském Burgtheateru a \"Snu noci svatojánské\" v rakouském Altaussee. V Mnichově hrál v divadelních hrách autorů Martina Walsera \"Überlebensgroß Herr Krotta\" a Elfriedy Jelinekové \"Bambiland\". Za tato svá účinkování obdržel v roce 2007 v Salzburgu cenu za nejlepší výkon mnichovského hereckého souboru a zároveň i druhou cenu na 4. mezinárodním festivalu divadelních škol ve Varšavě.\n\nPrvní filmovou roli dostal v krátkém filmu \"Mein lieber Herr Gesangsverein\". Zahrál si po boku herečky Lisy Marie Potthoffové ve filmu režiséra Marco Kreuzpaintnera \"REC\". Krátce na to měl svůj filmový debut ve filmu \"Anatomie 2\", kde hrál složitou postavu Williho, trpícího dystrofií svalů. Následovaly další velké filmové role od režiséra Marco Kreuzpaintnera \"Ganz und gar\" a \"Letní bouře\". V \"Letní bouři\" hraje sebevědomého emancipovaného gaye Malta.\nV roce 2008 pokračoval Hanno Koffler ve své filmové kariéře hned třemi výraznými filmovými výkony. Účinkoval ve filmech \"Rudý baron\" a \"Krabat\", ale za zmínku stojí především hlavní role ve filmu režisérky Brigitte Bertelové \"Nacht vor Augen\" - film se stal oficiálním příspěvkem k diskusi u kulatého stolu na mezinárodním fóru 58. ročníku berlínského festivalu Berlinale - a v roce 2013 oceněná hlavní role ve filmu režiséra Stephana Lacanta Freier Fall (Volný pád).\n\nHanno Koffler vedle filmových rolí pokračoval i ve své divadelní kariéře. V roce 2010 hrál po boku slavné rakouské Erni Margoldové ve hře pro dvě osoby autora Wernera Koflera \"Tanzcafé Treblinka\" v divadle Nestroyhof ve Vídni. V divadelní sezóně 2010/2011 se stal stálým členem divadelního souboru Státního divadla Braunschweig, kde nepřetržitě hraje dodnes - mimo jiné Mellefonta v Lessingově hře \"Slečna Sára Simpsonová\" nebo Bricka ve hře Tennessee Williamse \"Kočka na rozpálené plechové střeše\". V hlavní roli saxofonisty Heinze Strunka ve hře \"Fleisch ist mein Gemüse\" navíc vyniká v jazzovém hudebním orchestru Tiffanys ve hře na saxofon.\n\nV současné době žije v Braunschweigu se svou životní partnerkou a má jednu dceru.\n\n\n"}
{"id": "1137653", "url": "https://cs.wikipedia.org/wiki?curid=1137653", "title": "Kostel Narození Panny Marie (Radonice)", "text": "Kostel Narození Panny Marie (Radonice)\n\nKostel Narození Panny Marie je římskokatolický kostel zasvěcený Narození Panny Marie v obci Radonice v okrese Chomutov. Od roku 1963 je chráněn jako kulturní památka. Stojí v jihovýchodním cípu radonického náměstí, ze kterého je přístupný branou pod nárožím bývalé fary.\n\nKostel je v Radonicích uváděn již v roce 1352. Na jeho místě byla stavitelem Petrem Fortigem v roce 1699 zahájena stavba barokního kostela, který byl vysvěcen dne 26. prosince 1702.\n\nKostel má obdélný půdorys a před jeho západní průčelí předstupuje hranolová věž, jejíž část postavená z románského kvádříkového zdiva se dochovala ze stavby původního kostela. Podélné fasády jsou členěny pilastry a okny zakončenými půloblouky. Loď je zaklenutá valenou klenbou.\n\nVětšina vnitřního vybavení je barokní a pochází z první poloviny 18. století. Hlavní baldachýnový oltář věnovaný Adamem Filipem Losym pochází z roku 1739, zdobí ho sochy čtyř evangelistů a obraz Panny Marie Pasovské z roku 1787. Obraz byl do kostela přemístěn ze zrušené kaple na Vintířovském vrchu. Levý boční oltář je z roku 1723, obsahuje erb Losynthalů a obraz Uctívání Nejsvětější svátosti od Jana Jiřího Heinsche z roku 1702. Kromě nich jsou v kostele další tři oltáře: oltář Nejsvětější Trojice z roku 1739, baldachýnový oltář svatého Jana Nepomuckého a rokokový oltář Panny Marie z roku 1755. K vybavení patří také renesanční křtitelnice z roku 1579 zdobená reliéfy Křtu v Jordáně, čtyř evangelistů, městským a šlikovským erbem, dále kazatelna s akantovými rámy a obrazy čtyř evangelistů z roku 1723, sousoší Kalvárie a obraz Svaté rodiny. Varhany jsou rokokové z roku 1791.\n\n\n"}
{"id": "1137655", "url": "https://cs.wikipedia.org/wiki?curid=1137655", "title": "Pigazzano", "text": "Pigazzano\n\nPigazzano je vesnice v italském regionu Emilia-Romagna, který se nachází 24 kilometrů jihozápadně od města Piacenza. Je částí obce Travo.\n\nZa šest let, sdružení Friends Pigazzano, neboli v češtině Přátelé z Pigazzana, pořádá každoroční festival známý jako Pigazzano pod hvězdami, který trvá tři dny, včetně dne Nanebevzetí Panny Marie.\n"}
{"id": "1137660", "url": "https://cs.wikipedia.org/wiki?curid=1137660", "title": "Huyền Trân", "text": "Huyền Trân\n\nPrincezna Huyen Tran 玄珍公主 (1289 – 1340), později jmenována královnou Parameswari z Čampy z dynastie Tran ve Vietnamu. Byla dcerou císaře Tran Nhan Tong a mladší sestrou císaře Tran Anh Tong. V roce 1306 provdal Tran Anh Tong princeznu Huyen Tran do Čampy králi Jaya Sinhavarman III. výměnou za tři provincie (Quảng Bình Province, Quảng Trị Province and Thừa Thiên–Huế Province).\nJe známo pouze málo údajů o životě Huyen Tran. Narodila se v roce 1289, datum její smrti známo není. Roku 1293 císař Tran Nhan Tong odstoupil ve prospěch svého syna, Tran Nhan Tong, aby mohl vstoupit do kláštera v Pagodě v Mount Yen Tu. V roce 1301 císařův otec Tran Anh Tong navštívil království Čampy a byl štědře přivítán králem Jaya Sinhavarmanem III. Tato návštěva trvala devět měsíců. Když císařův otec opustil Čampu a vracel se do Dai Viet (tehdejší název pro Vietnam), přislíbil svou dceru králi Jaya Sinhavarmanovi III., ten přijal, přesto že byl už ženat s Tapasi z rodu Javanese. Barbarský král Čampy Jaya Sinhavarman poslal mnoho vyslanců k urychlení svatby, jak bylo dohodnuto. Císař však svatbu odmítl. Pouze generál Van Tuc Dao Thai a ministr Minister Trần Khắc Chung podporovali manželství. Roku 1306 nabídl král Jaya Sinhavarman III. tři provincie Quảng Bình Province, Quảng Trị Province and Thừa Thiên–Huế Province, s čímž císař Tran Anh Tong souhlasil a provdal svou sestru do Čampy. Princezna Huyen Tran odjela do Čampy. O rok později král Jaya Sinhavarman III. zemřel a korunovaný princ vyslal velvyslance do Dai Viet nabídnout bíle slony jako dar při oznámení královi smrti. Podle tradice musí být všechny manželky pohřbeny s mrtvým králem. Císař nařídil generálovi Tran Khac Chung, aby navštívil pohřeb jeho sestry v jeho zastoupení. Pravý důvod jeho cesty však bylo zachránit princeznu Huyen Tran odvézt ji zpět do Dat Viet lodí. Cesta zpět trvala rok. Legendy vypráví, že se generál Tran Khac Chung zamiloval do princezny Huyen Tran. Údajně spolu zmizeli a ztrávili zbytek života. Pro tuto teorii však není žádný vědecký důkaz.\n"}
{"id": "1137662", "url": "https://cs.wikipedia.org/wiki?curid=1137662", "title": "Gusarov", "text": "Gusarov\n\nRuské příjmení Gusarov () má více nositelů: \n\n"}
{"id": "1137664", "url": "https://cs.wikipedia.org/wiki?curid=1137664", "title": "Karel Nekola", "text": "Karel Nekola\n\nKarel Nekola (* 8. února 1949 Dolní Březinka) je bývalý český hokejista.\n\nZačínal ve Světlé nad Sázavou, původně jako brankář, později se stal útočníkem. Po dvou prvoligových sezónách v Tesle Pardubice a vojenské službě v Dukle Hodonín přišel v roce 1970 do Zetoru Brno, za který odehrál šestnáct sezón. Nastupoval na levé straně prvního útoku, v letech 1979 a 1980 byl asistentem kapitána. V Brně skončil v roce 1986, poté hrál jednu sezónu v Jugoslávii za HK Partizan. Po ukončení kariéry trénoval brněnská mládežnická mužstva, v letech 2005 až 2006 byl asistentem trenéra prvního týmu Lubomíra Oslizla.\n\n"}
{"id": "1137666", "url": "https://cs.wikipedia.org/wiki?curid=1137666", "title": "Abandon All Ships", "text": "Abandon All Ships\n\nAbandon All Ships je kanadská electronicoreová skupina z Toronta. Vznikla v roce 2006 a od té doby vydala stejnojmenné EP v roce 2009 a jedno studiové album \"Geeving\" v roce 2010 přes Universal Music Canada a Rise.\n\n"}
{"id": "1137667", "url": "https://cs.wikipedia.org/wiki?curid=1137667", "title": "Abazgové", "text": "Abazgové\n\nAbazgové jsou starověký, v současnosti již neexistující národ žijící v oblasti současné Abcházie. Abazgové podléhali řadě kulturních vlivů: na přelomu letopočtu patřily pod Římskou, později pod Byzantskou říši. V 6. století po nástupu křesťanství tuto víru postupně přebírali. V 8. století splynuly s dalšími okolními kmeny do národa Abcházie. Od 15. století byla oblast pod tureckou nadvládou a došlo k rozšíření sunnitského islámu.\n"}
{"id": "1137669", "url": "https://cs.wikipedia.org/wiki?curid=1137669", "title": "Mistrovství světa v judu 2015 – ženy – polostřední váha (-63 kg)", "text": "Mistrovství světa v judu 2015 – ženy – polostřední váha (-63 kg)\n\nZápasy v judu na XL. mistrovství světa v kategorii polostředních vah žen proběhly v Astaně, 27. srpna 2015.\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1137671", "url": "https://cs.wikipedia.org/wiki?curid=1137671", "title": "Abataj-chán", "text": "Abataj-chán\n\nAbataj-chán nebo Abataj-Sajn-chán nebo Abtaj-chán (1554 – 1587) byl severomongolský kníže, zakladatel dynastie Tüšet-chánů. V roce 1578 se setkal s dalajlamou Sönam Gjamccho a prohlásil lamaismus za státní náboženství. Na ruinách hlavního města Mongolské říše Karakorum dal v roce 1586 postavit Erdenedzú, nejstarší buddhistický klášter v Mongolsku.\n"}
{"id": "1137675", "url": "https://cs.wikipedia.org/wiki?curid=1137675", "title": "Kostel svatého Martina (Soběsuky)", "text": "Kostel svatého Martina (Soběsuky)\n\nKostel svatého Martina je římskokatolický kostel zasvěcený svatému Martinovi v Soběsukách v okrese Chomutov. Od roku 1963 je chráněn jako kulturní památka. Kostel stojí na okraji terénní hrany nad údolím Ohře asi jeden kilometr pod hrází nechranické přehrady. Je obklopen zrušeným hřbitovem a hřbitovní zdí s barokní branou.\n\nPrvní písemná zmínka o kostelu svatého Martina v Soběsukách pochází z roku 1369, ale existují dohady o starším kostele založeném okolo roku 1180 mnichy z kláštera ve Waldsassenu. Stávající barokní podobu kostel získal během přestavby na konci 17. století. V kostele byli až do osmdesátých let 18. století pohřbíváni majitelé panství. Nový hřbitov býl zřízen asi půl kilometru jižně od návsi.\n\nKostel je jednolodní a na východě ho uzavírá pravoúhlý presbytář, k jehož stranám jsou připojeny dva šestiboké přístavky. Před západní průčelí vystupuje hranolová věž a střecha nese sanktusovou vížku. Fasády jsou členěné pilastry a a půlkruhově ukončenými okny. Vnitřní stěny lodi přechází fabionem do stropu členěného štukovými rámci. Presbytář se do lodi otevírá půlkruhovým vítězným obloukem a je zaklenutý valenou klenbou s lunetami na římsových konzolách. Kruchta je dřevěná a zdobí ji barokní sošky evangelistů. V jižní stěně se zachovalo gotické zdivo a zazděný pískovcový portál.\n\nV kostele se nachází čtyři oltáře: hlavní oltář svatého Martina, dále oltář svatého Jana Nepomuckého, oltář Panny Marie a oltář svatého Josefa. K vybavení také patří kazatelna, křtitelnice a lavice v chrámové lodi. Na vítězném oblouku je soška Piety z 19. století. Sochy svatých v sakristii jsou ze druhé poloviny 18. století. Lavice na oratoři pochází z období okolo roku 1680. Interiér také zdobí obrazy křížové cesty z roku 1771. Z původních tří zvonů v kostele zůstal jen největští renesanční zvon z roku 1539 zdoběný nápisem \n\nU brány ve hřbitovní zdi je na vysokém podstavci sousoší z roku 1724 se svatým Janem Nepomuckým, který stojí na zeměkouli a doprovázejí ho dva andělé. Před kostelem byl také na původní návsi vztyčen raně barokní mariánský sloup z roku 1694.\n\n\n"}
{"id": "1137677", "url": "https://cs.wikipedia.org/wiki?curid=1137677", "title": "Biographisches Lexikon des Kaiserthums Oesterreich", "text": "Biographisches Lexikon des Kaiserthums Oesterreich\n\nBiographisches Lexikon des Kaiserthums Oesterreich (zkr. BLKÖ) je biografická encyklopedie zahrnující osobnosti Rakouska a životní dílo lexikografa a spisovatele Constantina von Wurzbach.\n\nDílo bylo publikováno v šedesáti svazcích v letech 1856–1891. Obsahuje 24 254 biografií hlavně z období 1750 a 1850 z rakouských korunních zemí, tedy osobností, které se narodily, působily, či zemřely v Habsburské monarchii, Rakouském císařství a Rakousko-Uhersku.\n\nV roce 1953 započala Rakouská akademie věd vydávat navazující biografické dílo \"Österreichisches Biographisches Lexikon 1815–1950\" (ÖBL).\n\nU jednotlivých dílů je uveden odkaz na jejich digitální přístup. ws = na německých Wikizdrojích, alo = na projektu Austrian Literature Online\n\n"}
{"id": "1137678", "url": "https://cs.wikipedia.org/wiki?curid=1137678", "title": "Max Koffler", "text": "Max Koffler\n\nMax Koffler (* srpen 1978 Berlín, Německo) je německý hudebník, starší bratr německého herce Hanno Kofflera (*1980). Napsal hudbu k několika německým filmům.\n\nMax Koffler se narodil v srpnu 1978 v Berlíně. Už od školních let hrál hlavní role v muzikálech, ve věku jedenácti let začal skládat vlastní písničky a hrát v rozhlasových hrách. V roce 1994 založil spolu se svým mladším bratrem, hercem Hanno Kofflerem, hudební skupinu „Band Kerosin“, ve které Hanno Koffler hrál na bicí nástroje. V roce 2001 získala kapela druhé místo v největší soutěži světových kapel \"„“\" za různé hudební skladby pro televizní a filmové projekty. Max Koffler napsal mimo jiné také skladbu, která dala název stejnojmennému německému filmu \"„Ganz und gar“\". V roce 2006 nečekaně uspěl na druhém konci světa v jižní Koreji skladbou \"„Korea Ist Mein Schicksal“\" (\"Korea je můj osud\"). Po úspěšném koncertním turné se svou skupinou Solo-Band Seoulmates v Jižní Koreji vydali bratři Kofflerové v květnu 2008 první sólové album „Taboo“ pro hudební společnost Sony BMG. Skupina „Band Kerosin“ vystoupila také jako předskokani koncertu skupiny Neil Young. \"Max Koffler a výsledky jeho hudebního snažení\" byly popsány na čtyřech stránkách v hudební rubrice časopisu \"„Der Spiegel“\". V roce 2014 zpřístupnil Max Koffler široké veřejnosti svou malou hudební vizitku.\n\nAlbum:\n\n\nPísně:\n\n\nFilmová hudba:\n\n\n"}
{"id": "1137679", "url": "https://cs.wikipedia.org/wiki?curid=1137679", "title": "Cíle udržitelného rozvoje", "text": "Cíle udržitelného rozvoje\n\nSedmnáct cílů udržitelného rozvoje (, \"SDGs\") je prezentováno jako program OSN rozvoje na následujících 15 let (2015–2030) a navazuje na úspěšnou agendu Rozvojových cílů tisíciletí (MDGs). Tyto cíle byly přijaty v září 2015 na summitu OSN v rámci tzv. Agendy 2030 \"Přeměna našeho světa: Agenda pro udržitelný rozvoj 2030\" (Transforming our World: The 2030 Agenda for Sustainable Development), na které se státy dohodly během tříletého procesu, který začal na Konferenci OSN o udržitelném rozvoji v roce 2012 v Riu de Janeiro.\n\n„\"Nová agenda je slibem politických lídrů lidem na celém světě. Týká se všech států a je to komplexní a tranzitivní vize lepšího světa pro všechny. Plán na vymýcení extrémní chudoby, plán pro společnou prosperitu, mír a partnerství, který zohledňuje naléhavost změny klimatu a je založen na rovných příležitostech a respektu k právům. Jeho hlavním mottem je, že nesmíme zapomenout na nikoho, ani na nejchudší, zranitelné a marginalizované, včetně lidí s postižením\",“ vysvětlil Agendu v úvodu summitu generální tajemník OSN Pan Ki-mun.\n\nVznik cílů byl iniciován na konferenci Organizace spojených národů o udržitelném rozvoji v Rio de Janeiru v červnu 2012 (Konference Rio+20); usnesení o ní je obsaženo v závěrečné zprávě konference (\"The future we want\").\n\nV průběhu samotné konference se již nepodařilo identifikovat konkrétní tematické oblasti pro tyto cíle. Proto započala další jednání. Ke 22. lednu 2013 byla rozhodnutím Valného shromáždění OSN (\"UN General Assembly\") ustanovena třicetičlenná Otevřená pracovní skupina (\"Open Working Group - OWG\"). Tato skupina dostala pověření, aby vypracovala návrhy Cílů udržitelného rozvoje, kterými se bude následně zabývat Valné shromáždění OSN během svého 68. zasedání v období září 2013 – září 2014.\n\nV září 2013 bylo oznámeno datum setkání Mezinárodního sympózia zaměřeného na Rozvojovou agendu po roce 2015 a Cíle udržitelného rozvoje (\"International Symposium on the Post 2015 Agenda & The Sustainable Development Goals\"), které se mělo uskutečnit v australském Sydney. To bylo ale následně zrušeno z důvodů snížení finanční podpory od australské vlády.\n\nOd té doby probíhal v rámci OSN proces směřující k určení nového globálního rozvojového rámce, který nahradí v roce 2015 končící Rozvojové cíle tisíciletí. Definování a etablování nových cílů a agendy bylo náročné (vzhledem k tomu, že je potřeba nalézt společný konzensus mezi jednotlivými členskými státy). Pro vytváření koncepce Rozvojové agendy po roce 2015 je pak stěžejní dialog mezi společenskými skupinami a aktéry (tzv. stakeholdery) z různých oblastí (zahrnující i sféru byznysu).\n\n19. července 2014 Otevřená pracovní skupina Valného shromáždění OSN na Cíle udržitelného rozvoje \"(the UN General Assembly's Open Working Group on Sustainable Development Goals - OWG)\" podala návrh na koncepci Cílů udržitelného rozvoje. Tento návrh obsahoval 17 cílů se 169 dílčími objekty pokrývající širokou škálu témat udržitelného rozvoje. Týkají se například problematiky eliminace chudoby a hladu, zlepšení zdraví a vzdělání, směřování k udržitelnějším sídlům, boje proti změně klimatu, ochrany oceánů a lesů. \n\nDne 4. prosince 2014 Valné shromáždění OSN přijalo souhrnnou zprávu generálního tajemníka, která tvrdí, že etablování Rozvojové agendy po roce 2015 a Cílů udržitelného rozvoje by mělo reflektovat tyto návrhy. Shody na konečné podobě koncepce Cílů udržitelného rozvoje bylo dosaženo na konferenci OSN která se uskutečnila 25. – 27. září 2015 v New Yorku. Česká republika se na aktivitách mezinárodního společenství v této oblasti podílí, její zástupci se proto zúčastnili i této konference. V nedávné době došlo v ČR také k restrukturalizaci Rady vlády pro udržitelný rozvoj, která plní mj. funkci poradního orgánu vlády pro směřování k udržitelnému rozvoji České republiky. \n\nCíle udržitelného rozvoje jsou následující:\n\nBoj s chudobou je součástí rozvojových cílů pro její poměrně snadnou měřitelnost, zřejmou souvislost s hospodářstvím a socioekonomickou politikou a kvůli širokému spektru dopadů, které chudoba má jak na individuální rodiny, tak na celá společenství. Vymýcení extrémní chudoby (ta je definována hranicí 1,25 dolaru na člověka a den) bylo už klíčovou součástí Rozvojových cílů tisíciletí.\n\nPočet podvyživených lidí v rozvojových zemích se od roku 1990 snížil téměř o polovinu, nicméně stále každý devátý člověk na světě trpí podvýživou. Naprostá většina hladovějících lidí přitom žije v rozvojových zemích (zejména v Asii a Africe), kde je zároveň největší přírůstek obyvatel. Nejvíce ohroženy jsou přitom děti a dospívající, špatná výživa je zodpovědná za smrt téměř poloviny dětí mladších pěti let, desítky milionů dětí na světě chodí běžně do škol hladových. Zemědělství je stále největším zdrojem příjmů i pracovních míst pro chudé venkovské domácnosti. Většina potravin zkonzumovaných ve vyspělém světě pochází právě z malých farem. Investice do drobného zemědělství jsou tak přínosem pro rozvojové země a to nejen, co se týče podpory pracovních míst, ale i v oblasti zlepšování výživy obyvatel a odvracení hladomoru. I přes znatelné pokroky, jichž bylo dosaženo v minulosti za přispění mezinárodního společenství, je tedy současná situace velice závažná.\n\nPrvní princip Deklarace Konference OSN o životním prostředí a rozvoji deklaruje, že: ,Lidské bytosti stojí v ohnisku zájmu o trvale udržitelný rozvoj. Mají právo na zdravý a produktivní život, který je v souladu s přírodou.” Toto je také základní premisa, kterou reflektují další důležité dokumenty přijaté mezinárodním společenstvím jako je Agenda 21, Implementační plán ze Světového summitu o udržitelném rozvoji a Budoucnost, kterou chceme. Na zlepšení zdravotního stavu populace v globálním měřítku se zaměřovaly také tři z osmi Rozvojových cílů tisíciletí (konkrétně to byly následující: Snížení dětské úmrtnosti na třetinu současných hodnot; Podstatné zlepšení zdravotního stavu matek; Zamezení šíření HIV/AIDS, malárie jakož i ostatních epidemických chorob). Zdravotní problematika je také ústředním tématem v připravované koncepci Cílů udržitelného rozvoje a Rozvojové agendy po roce 2015. V rámci Sítě řešení pro udržitelný rozvoj vznikla proto Tematická skupina Zdraví pro všechny, která v únoru 2014 zveřejnila zprávu Zdraví v rámci udržitelného rozvoje. Tato zpráva se zaměřuje na analýzu zdravotního stavu populace v globálním měřítku a priority pro Rozvojovou agendu po roce 2015. Ve shodě s minulými dokumenty uvádí, že zdraví je zásadní pro udržitelný rozvoj. Argumentuje, že zdraví je dobrým indikátorem pokroku jednotlivých států v oblasti udržitelného rozvoje. A to vzhledem k tomu, že přispívá k rozvoji, jak prostřednictvím produktivní zaměstnanosti, tak i díky tomu, že snižuje výdaje na léčbu nemocí a tím zároveň podporuje větší sociální soudržnost.\n\n,Rozvojové cíle tiscíletí (MDGs) navrhovaly zpřístupnit základní vzdělání všem – tedy zajistit, aby všechny děti (chlapci i dívky) absolvovaly plné základní vzdělání. Během 15 let MDGs jsme byli svědky dramatického zlepšení v přístupu dívek ke vzdělání. V rozvojových zemích navštěvuje v roce 2015 základní školu 91 procent dětí. V roce 2000 to bylo 83 procent dětí. Mezi mladými ve věku 15 až 24 let se celosvětově v letech 1990 až 2015 zvýšila míra gramotnosti z 83 procent na 91 procent.\"\n\nSvětové společenství volá po ukončení všech forem diskriminace žen a dívek všude na světě. Rovnost mezi muži a ženami by měla být patrná nejen v právech a povinnostech, ale i v příležitostech k adekvátnímu rozvoji osobního potenciálu každého člověka.\n\nDosažení rovného přístupu k cenově dostupné pitné vodě pro všechny lidi do roku 2030, to je globální cíl, který se týká nejzákladnější podmínky lidského života.\n\nZhruba každý pátý člověk na Zemi nemá přístup k elektřině. Tři miliardy lidí využívají na vaření a topení dřevo, uhlí, dřevěné uhlí a živočišný odpad. S tím souvisí nadměrné znečištění jejich životního prostředí a to nejen vnějšího ale i vnitřního (obytné prostory), v němž se často nacházejí otevřená ohniště. Znečištění obou prostředí má negativní dopady na zdraví obyvatel a způsobuje řadu nemocí (dýchací potíže, rakoviny, atd.) i nehod v podobě požárů. Nadměrné využívání nevhodných zdrojů energie přispívá také k degradaci širokého okolí (těžba neobnovitelných zdrojů) a postupem času vede k energetické závislosti a hospodářskému úpadku. V planetárním měřítku mohou špatně nastavené energetické vzorce přispívat ke klimatické změně. Energie z obnovitelných zdrojů oproti tomu nepřispívá ke znečištění, její zdroje jsou široce dostupné a nevyčerpatelné. Nepřispívá ke globální změně klimatu a nezpůsobuje ani další problémy životního prostředí. V současné době tvoří obnovitelné zdroje pouhých patnáct procent z celkové energetické spotřeby, zbytek představují stále zdroje neobnovitelné.\n\nEkonomický růst byl dlouho považován za jediný ukazatel vyspělosti zemí. V poslední době je zpochybňována jak podoba tohoto růstu, tak i růst samotný. Převažuje konzensus říkající, že růst je potřeba, nicméně je zároveň třeba věnovat pozornost jeho podobě. Ekonomický růst sám o sobě nemusí totiž být indikátorem pouze vzkvétající ekonomiky ale také té, jež odkládá problémy na později, za účelem okamžitého zisku, který se nicméně v dlouhodobějším horizontu prodraží.\n\nDevátý cíl udržitelného rozvoje zmiňuje potřebu vybudovat odolnou infrastrukturu, stejně jako podporovat inkluzivní a udržitelnou industrializaci a inovace. V jeho rozpracování (targets) je zmíněna potřeba rozšíření internetového připojení. Dostupnost internetového připojení je důležitá, vzhledem k tomu, že přístup na síť (k informacím) a zprostředkování výměny informací a znalostí, bude nezbytným předpokladem nejen pro dobré dosažení cíle tohoto ale i všech ostatních (vzhledem k rychlosti šíření poznatků, nízkým transakčním nákladům na distribuci a možnosti zapojování široké veřejnosti do jejich vytváření a využívání).\n\nPodle desátého cíle by do roku 2030 měl být zajištěn růst příjmu chudších 40% obyvatel v každé zemií rychlejší než průměrný růst celé země. Současně by tito chudší lidé měli být lépe integrováni do společnosti pomocí společenské, ekonomické a politické inkluze a chráněni citlivou fiskální a sociální politikou. A konečně by měla být zajištěna rovnost příležitostí a omezení všech diskriminujících praktik a zákonů.\n\nPodíl městské populace ve světě neustále roste. Cíl, zajistit do roku 2030 všem lidem na planetě přístup k bezpečnému a cenově dostupnému bydlení a službám, není jednoduchý. Ještě stále se mnohá města nevypořádaly se slumy, kde žije 828 milionů lidí.\n\nProdukci a spotřební chování lidí je potřeba reformovat směrem k trvale udržitelnějšímu modelu. To se týká nejen průmyslu, ale i služeb, potravin či odpadů.\n\nPodnebí ovlivňuje lidská činnost, konkrétně znečišťování životního prostředí, zejména ovzduší.\n\nZnečištění a nadměrné využívání oceánů ohrožuje jak organismy, které v nich žijí, tak i pobřežní země. Čtrnáctý cíl se proto zabývá regulací jejich poškozování.\n\nNa naší planetě zanikají obrovské plochy lesů, narůstají pouště, vymírají živočišné druhy. Zlepšení této situace je obtížné bez koordinované globální spolupráce.\n\nWeb udržitelného rozvoje uvádí, že ,Podle Úřadu Vysokého komisaře OSN pro uprchlíky stoupl jejich počet pod mezinárodní ochranou v polovině roku 2014 na 13 milionů. Protože dynamika migrace se v roce 2014, zejména vinou syrské krize, ještě zrychlila, měli bychom se primárně zabývat mitigačními opatřeními, tedy předcházet situacím, které nutí lidi opouštět své domovy.\"\n\nZávěrečný cíl shrnuje, co bude agenda Cílů udržitelného rozvoje znamenat na světové úrovni a jak by se mělo globální partnerství vyvinout v příštích 15 letech.\n\nPovědomí o Cílech udržitelného rozvoje v České republice rozšiřuje Asociace společenské odpovědnosti, největší iniciativa společenské odpovědnosti (CSR) a Cílů udržitelného rozvoje od OSN v Česku. Od roku 2017 uděluje prestižní \"Ceny SDGs\", unikátní ocenění za naplňování globálních cílů. Ceny SDGs ztělesňují spolupráci a partnerství mezi nevládní organizací, státní správou a soukromým sektorem (tzv. Public Private Partnership). Cílem projektu je motivovat další hráče z byznysu, ale i z neziskových organizací, veřejné správy i široké veřejnosti, aby začlenili SDGs do svých každodenních aktivit. V roce 2017 byl hlavním řečníkem slavnostního předávání americký ekonom Jeffrey Sachs.\n"}
{"id": "1137680", "url": "https://cs.wikipedia.org/wiki?curid=1137680", "title": "Piper Aircraft", "text": "Piper Aircraft\n\nPiper Aircraft, Inc. je výrobce civilních letadel se sídlem na letišti Vero Beach na Floridě. Spolu se společnostmi Beechcraft a Cessna je považován za jednoho z \"Velké trojky\" v oblasti výrobců menších civilních letadel. Od založení společnosti v roce 1927 do konce roku 2009 společnost vyrobila více než 144 000 letadel ve 160 certifikovaných modelech, z nichž více než 90 000 je stále v provozu.\n\n\n"}
{"id": "1137681", "url": "https://cs.wikipedia.org/wiki?curid=1137681", "title": "Jalovec tuhý pobřežní", "text": "Jalovec tuhý pobřežní\n\nJalovec tuhý pobřežní (\"Juniperus rigida\" subsp. \"conferta\") je poddruh jalovce tuhého, rozšířený v Japonsku a východním Rusku. Vyznačuje se šídlovitými jehlicemi podobnými jehlicím jalovce obecného a nízkým, poléhavým růstem. Je pěstován jako okrasná pokryvná dřevina.\n\nJalovec tuhý pobřežní je dvoudomý, nízký, poléhavý keř s plazivými kmínky, tvořící husté porosty. Větévky jsou rezavě hnědé, hustě pokryté jehlicemi. Jehlice jsou tuhé, pichlavé, více či méně prohnuté, 10 až 17 mm dlouhé a 1 až 2 mm široké, uspořádané v přeslenech po třech. Na bázi jsou kloubovitě připojené k větévce podobně jako u jalovce obecného a nesbíhají po ní. V průřezu jsou téměř trojúhelníkovité. Na vrchní straně jehlice je hluboký žlábek a jeden podélný bílý pruh průduchů ve střední části. Na spodní straně jsou jehlice matně zelené, kýlnaté a rýhované. Šupinovité jehlice chybějí. Šištice jsou jednotlivé a vyrůstají v úžlabích na loňských větévkách. Samčí šištice jsou žlutozelené, kulovitě vejcovité, asi 3 mm dlouhé a 2,5 mm široké. Samičí šištice jsou krátce stopkaté a hustě obklopené drobnými šupinami, kulovité, zprvu zelené, později v průběhu dozrávání až purpurově černé. Zralé mají 10 až 12 mm v průměru a obsahují 3 semena. Semena jsou elipsoidní, na koncích poněkud špičatá, 5 až 7 mm dlouhá. Opylení probíhá v červenci, galbuly dozrávají na podzim následujícího roku.\n\nTento jalovec je přirozeně rozšířen v Japonsku, Ruském Sachalinu a pravděpodobně i na Kurilských ostrovech. Roste na písčitých podkladech v blízkosti pobřeží. V Japonsku se vyskytuje na tichomořském pobřeží ostrovů Honšú a Hokkaidó.\n\nTaxon byl popsán jako samostatný druh \"Juniperus conferta\". V současné taxonomii je uváděn nejčastěji jako poddruh nebo řidčeji jako varieta druhu \"Juniperus rigida\".\n\n\nDruh je pěstován jako okrasná pokryvná dřevina, nejčastěji pod názvem \"Juniperus conferta\". Patří mezi méně známé jalovce a v klasické české dendrologické literatuře (Koblížek, Hieke) většinou není uváděn.\nV českých botanických zahradách jsou pěstovány 2 kultivary: 'Schlager' a 'Blue Pacific'.\n\nTento jalovec prospívá na plném slunci v propustné vlhké nebo i sušší půdě. Snáší zásadité i kyselé půdy. Je rovněž odolný vůči zasolení. Nejnižší zóna odolnosti je uváděna 6a (do – 23 °C).\n\n"}
{"id": "1137685", "url": "https://cs.wikipedia.org/wiki?curid=1137685", "title": "Aldo Nicolaj", "text": "Aldo Nicolaj\n\nAldo Nicolaj (15. března 1920 Fossano – 5. července 2004 Orbetello) byl italský dramatik.\n\n\n"}
{"id": "1137686", "url": "https://cs.wikipedia.org/wiki?curid=1137686", "title": "Anna Součková", "text": "Anna Součková\n\nAnna Součková roz. Kozmanová (* 9. března 1956, Praha) je československá hráčka basketbalu. Je vysoká 186 cm. Je zařazena na čestné listině mistrů sportu. V roce 2015 zařazena do Síně slávy České basketbalové federace. Nyní je učitelkou na ZŠ Na Chodovci - učí tělesnou a občanskou výchovu a výchovu ke zdraví.\n\nPatřila mezi opory basketbalového reprezentačního družstva Československa, za které v letech 1977 až 1984 hrála celkem 233 utkání a má významný podíl na dosažených sportovních výsledcích. Zúčastnila se dvakrát kvalifikace na Olympijské hry 1980 (Varna, Bulharsko) - 8. místo a 1984 (Havana, Kuba) a tří Mistrovství Evropy 1980, 1981, 1983, na nichž získala bronzovou medaili za třetí místo v roce 1981. Na Mistrovství Evropy juniorek v roce 1975 (Vigo, Španělsko) s družstvem Československa získala titul mistryně Evropy.\n\nV československé basketbalové lize žen hrála celkem 14 sezón (1974-1989) za družstvo VŠ Praha, s nímž získala v ligové soutěži čtyři tituly mistra Československa (1981-1985), dvakrát druhé místo (1975, 1981) a dvakrát třetí místo (1979, 1980). V letech 1981 až 1984 byla čtyřikrát vybrána jako basketbalistka roku a v letech 1978-1984 byla šestkrát vybrána do All-Stars - nejlepší pětice hráček československé ligy. Je na 4. místě v dlouhodobé tabulce střelkyň československé ligy žen za období 1963-1993 s počtem 5677 bodů.\nS klubem VŠ Praha hrála 3 ročníky Poháru mistrů evropských zemí v basketbalu žen (PMEZ) , v sezónách 1983/84 prohra v semifinále proti Levski Spartak Sofia (Bulharsko), 1982/83 a 1984/85 účast ve čtvrtfinálové skupině. V Poháru vítězů pohárů (Ronchetti Cup) družstvo hrálo 7 ročníků (1975-1982), bylo vítězem poháru v roce 1976 vítězstvím nad Industromontaza Zagreb (68:51, 73:78), třikrát vyřazeno v semifinále 1977 od Minor Pernik, 1981 od Spartak Moskva a 1987 od FD Miláno (Itálie), třikrát hrálo ve čtvrtfinále (1975, 1979, 1982). \n\n\n\n\n\n\n"}
{"id": "1137687", "url": "https://cs.wikipedia.org/wiki?curid=1137687", "title": "Hraniční přechod Bajakovo-Batrovci", "text": "Hraniční přechod Bajakovo-Batrovci\n\nHraniční přechod Bajakovo-Batrovci (chorvatsky Granični prijelaz Bajakovo-Batrovci, srbsky Гранични прелаз Батровци-Бајаково/Granični prelaz Batrovci-Bajakovo) je hlavní silniční hraniční přechod mezi Srbskem a Chorvatskem. Jmenuje se podle vesnic Bajakovo ve Vukovarsko-sremské župě Chorvatska a Batrovci ve Sremském okruhu Srbska.\n\nHraniční přechod se nachází na bývalé dálnici Bratrství a jednoty, která v bývalé Jugoslávii spojovala Záhřeb a Bělehrad (a také další města). Představuje hlavní přechod mezi Chorvatskem a Srbskem. Na západní straně dnes z přechodu vede dálnice A3 do Chorvatska a na východ pokračuje dálnice A3 do Srbska.\n\nV současné podobě byl hraniční přechod vybudován po roce 2005, a to za finanční asistence Evropské unie, resp. agentury EU pro rekonstrukci. Nahradil tak starší přechod z let 1993-1994, který neodpovídal provozu na mezinárodní dálnici.. Dne 21. září 2015 byl v souvislosti s evropskou migrační krizí tento hraniční přechod uzavřen pro nákladní dopravu, což přerušilo nákladní kamionovou dopravu mezi Srbskem a západem Evropy. Následně srbská vláda zaslala protestní dopis Evropské komisi ohledně toho, že členská země (Chorvatsko) se rozhodla tento přechod uzavřít.\n"}
{"id": "1137688", "url": "https://cs.wikipedia.org/wiki?curid=1137688", "title": "Horgoš", "text": "Horgoš\n\nHorgoš (v srbské cyrilici Хоргош, maďarsky Horgos) je vesnice na severu srbské Vojvodiny, v blízkosti města Subotica. Administrativně spadá pod opštinu (obec) Kanjiža. V roce 2011 měla vesnice 5709 obyvatel. Je známá díky dálničnímu i železničnímu hraničnímu přechodu do Maďarska. \n\nObyvatelstvo Horgoše je převážně maďarské národnosti (v roce 2002 celkem 83,82 %), dále zde žijí Srbové (cca 7 % obyvatel). Z vesnice pocházela maďarská šlechtická rodina \"Kárász de Horgos et Szentpéter.\"\n\nSoučasný název města pochází z maďarštiny a znamená hák. Poprvé je zaznamenán v roce 1640. Růst původní malé vesnice do dnešní podoby začal v 19. století, kdy zde byla zprovozněno nádraží na trati Subotica-Szeged. Ještě na počátku 20. století mělo okolo sedmi tisíc obyvatel, poté však vinou urbanizace regionu začalo docházet k jeho poklesu. V roce 2015 vznikaly v blízkosti Horgoše a státní hranice s Maďarskem tábory uprchlíků v souvislosti s evropskou migrační krizí.\n"}
{"id": "1137692", "url": "https://cs.wikipedia.org/wiki?curid=1137692", "title": "Omonia Aradippou", "text": "Omonia Aradippou\n\nOmonia Aradippou (řecky Ομόνοια Αραδίππου) je kyperský fotbalový klub z města Aradippou nedaleko Larnaky, který byl založen v roce 1929. Domácím hřištěm je stadion Aradippou s kapacitou cca 2 000 míst.\nKlubové barvy jsou modrá a bílá. Městským rivalem Omonie je Ermis Aradippou.\n\nKlub hraje druhou kyperskou ligu B' katigoría.\n\nKlubovému logu dominuje dvojice bílých holubic a nápis ΟΜΟNIA ΑΡΑΔΙΠΠΟΥ. V emblému je i letopočet založení 1929.\n\n"}
{"id": "1137693", "url": "https://cs.wikipedia.org/wiki?curid=1137693", "title": "Mistrovství světa v judu 2015 – ženy – střední váha (-70 kg)", "text": "Mistrovství světa v judu 2015 – ženy – střední váha (-70 kg)\n\nZápasy v judu na XL. mistrovství světa v kategorii středních vah žen proběhly v Astaně, 27. srpna 2015.\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1137694", "url": "https://cs.wikipedia.org/wiki?curid=1137694", "title": "Mistrovství světa ve veslování 1977", "text": "Mistrovství světa ve veslování 1977\n\nMistrovství světa ve veslování 1977 se konalo na veslařském kanále Bosbaan v Amsterdamu v Nizozemsku. Finálové jízdy se jely 27. a 28. srpna 1977.\n\nKaždoroční veslařská regata je organizována Mezinárodní veslařskou federací (International Rowing Federation; FISA) obvykle na konci léta severní polokoule. V neolympijských letech představuje mistrovství světa vyvrcholení mezinárodního veslařského kalendáře a v roce, jenž předchází olympijským hrám, představuje jejich hlavní kvalifikační událost. V olympijských letech pak program mistrovství zahrnuje pouze neolympijské disciplíny.\n\nMuži závodili na trati o délce 2000 m, ženy na trati o délce 1000 m.\n\n"}
{"id": "1137697", "url": "https://cs.wikipedia.org/wiki?curid=1137697", "title": "Welsh Music Prize", "text": "Welsh Music Prize\n\n"}
{"id": "1137698", "url": "https://cs.wikipedia.org/wiki?curid=1137698", "title": "Mistrovství světa v judu 2015 – ženy – polotěžká váha (-78 kg)", "text": "Mistrovství světa v judu 2015 – ženy – polotěžká váha (-78 kg)\n\nZápasy v judu na XL. mistrovství světa v kategorii polotěžkých vah žen proběhly v Astaně, 28. srpna 2015.\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1137700", "url": "https://cs.wikipedia.org/wiki?curid=1137700", "title": "Bílence (zámek)", "text": "Bílence (zámek)\n\nZámek Bílence se nachází v jihozápadní části stejnojmenné obce v okrese Chomutov. Stojí na okraji zemědělského dvora na pravém břehu Chomutovky v nadmořské výšce asi 260 metrů. Je využíván k hospodářským účelům a veřejnosti není přístupný.\n\nPředchůdcem zámku byla gotická tvrz, která zanikla nejpozději na začátku 17. století. V jeho druhé polovině vznikl u zbytků tvrze hospodářský dvůr. V poslední třetině 18. století Auerspergové připojili vesnici i s dvorem k červenohrádeckému panství a nechali na místě původní tvrze postavit barokní zámek, který sloužil jako sídlo správy dvora. Jedním ze správců dvora byl Franz Storch (1820–1892), otec pozdějšího chomutovského starosty Ernsta Storcha.\n\nBarokní zámek s klasicistními prvky zaujal severní nároží hospodářského dvora, při jehož výstavbě byl zavezen příkop starší tvrze. Je to obdélná přízemní stavba se sedlovou střechou. Z nádvorního průčelí mírně vystupuje rizalit zdobený štítem s balustrádou s plastikami váz a římských císařů. Balustrádu podpírají čtyři pilastry. Ve středu rizalitu se nachází hlavní vstup do zámku a po jeho stranách jsou oválná okna. Vstupní hala zámku je oválná. Park za budovou zanikl.\n\nZ hospodářského dvora se dochovala mimo jiné brána s pozdně gotickou brankou a na okraji areálu stojí socha svatého Jana Nepomuckého.\n\n\n"}
{"id": "1137701", "url": "https://cs.wikipedia.org/wiki?curid=1137701", "title": "Mistrovství světa v judu 2015 – ženy – těžká váha (+78 kg)", "text": "Mistrovství světa v judu 2015 – ženy – těžká váha (+78 kg)\n\nZápasy v judu na XL. mistrovství světa v kategorii těžkých vah žen proběhly v Astaně, 28. srpna 2015.\nPoražení čtvrtfinalisté se utkávají mezi sebou v opravách. Vítězové oprav následně vyzvou poražené semifinalisty v boji o bronzovou medaili.\n"}
{"id": "1137704", "url": "https://cs.wikipedia.org/wiki?curid=1137704", "title": "Paweł Januszewski", "text": "Paweł Januszewski\n\nV běhu na 400 metrů překážek se celkem šestkrát stal mistrem Polska. Na světovém šampionátu v Athénách v roce 1997 se probojoval do semifinále. Krátce poté utrpěl zranění při autonehodě. Díky rychlé rehabilitaci se dostal do výborné formy hned v následující sezóně, kdy se stal v Budapešti v této disciplíně mistrem Evropy, když vytvořil nový národní rekord časem 48,17. Při dalším startu na evropském šampionátu v roce 2002 skončil ve finále na 400 metrů překážek třetí.\n"}
{"id": "1137705", "url": "https://cs.wikipedia.org/wiki?curid=1137705", "title": "Brzotín", "text": "Brzotín\n\nBrzotín (, 1920–1927 ) je obec na Slovensku v okrese Rožňava. V letech 1976 až 1990 byla obec součástí města Rožňava. Přes obec teče řeka Slaná. Zachoval se zde románsko-gotický reformovaný kostel z 13. století, římskokatolický kostel z konce 18. století, barokní kaštel z roku 1729 a několik zemanských kurií.\n\nV roce 2014 zde žilo 1 347 obyvatel. První písemná zmínka o obci pochází z roku 1243.\n\n"}
{"id": "1137709", "url": "https://cs.wikipedia.org/wiki?curid=1137709", "title": "Szentenderský ostrov", "text": "Szentenderský ostrov\n\nSzentenderský [se-] neboli Svatoondřejský ostrov (maďarsky \"Szentendrei-sziget\") je říční ostrov na Dunaji, ležící v maďarské župě Pest. Protáhlý ostrov je dlouhý 31 km a široký až 3,5 km. Severní konec leží na vyústění Dunajského ohbí nedaleko slovenské hranice a jižní konec se dotýká Budapešti. Ostrov je z východu obtékán hlavním tokem Dunaje a ze západu jeho ramenem Szentendrei-Duna (Szentenderský Dunaj). Je jen řídce osídlený, pobřeží je lemováno lužním lesem, ve vnitrozemí se nacházejí louky a pastviny. Ostrov je plochý, nejvyšší bod se nachází 124 metrů nad mořem. Na ostrově leží vesnice Kisoroszi, Tahitótfalu, Pócsmegyer, Surány, Szigetmonostor a Horány. Ostrov je součástí Národního parku Dunaj-Ipoly, je využíván převážně k rekreaci. S pevninou je spojen mostem a několika přívozy, naproti němu na \"pevnině\" leží města Vác (východně) a Szentendre (západně, podle něj se ostrov jmenuje). Na samotném ostrově se nachází sídla Kisoroszi, Szigetmonostor a Tahitótfalu. Plánuje se zřízení klimatického parku.\n\n"}
{"id": "1137710", "url": "https://cs.wikipedia.org/wiki?curid=1137710", "title": "Coupe Banque Nationale 2015", "text": "Coupe Banque Nationale 2015\n\nCoupe Banque Nationale 2015 byl tenisový turnaj pořádaný jako součást ženského okruhu WTA Tour, který se hrál na krytých dvorcích s kobercem v halovém komplexu PEPS de l'Université Laval. Konal se mezi 14. až 20. zářím 2015 v kanadském Québecu jako 23. ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se měla stát americká světová devatenáctka Madison Keysová, která se však odhlásila pro poranění levého zápěstí. Druhý kariréní titul z dvouhry si připsala Němka Annika Becková. Deblovou soutěž ovládla česko-belgická dovjice Barbora Krejčíková a An-Sophie Mestachová, které tak na okruhu WTA Tour získaly premiérové trofeje.\n\nNásledující hráčky obdržely divokou kartu do hlavní soutěže:\n\nNásledující hráčka postoupila do hlavní soutěže v důsledku žebříčkové ochrany:\n\nNásledující hráčky si zajistily postup do hlavní soutěže v kvalifikaci:\n\n\nNásledující pár obdržel divokou kartu do hlavní soutěže:\n\n\n"}
{"id": "1137712", "url": "https://cs.wikipedia.org/wiki?curid=1137712", "title": "Japan Women's Open 2015", "text": "Japan Women's Open 2015\n\nJapan Women's Open 2015 byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem tenisového centra Ariake Coliseum. Konal se mezi 14 až 20. zářím 2015 v japonské metropoli Tokiu jako 7. ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala Španělka z druhé světové desítky Carla Suárezová Navarrová, kterou v úvodním kole vyřadila Ukrajinka Kateryna Bondarenková. Titul si připsala belgická hráčka Yanina Wickmayerová. Deblovou soutěž opanoval tchajwanský sesterský pár Chao-čching a Jung-žan Čanových.\n\nV roce 2015 došlo ke změně dějiště, když byl turnaj z Ósaky přemístěn do Tokia.\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\nNásledující páry obdržely divokou kartu do hlavní soutěže:\n\n\n"}
{"id": "1137713", "url": "https://cs.wikipedia.org/wiki?curid=1137713", "title": "Michel Muller", "text": "Michel Muller\n\nMichel Muller (* 9. září 1966, Vídeň, Rakousko) je francouzský herec, scenárista a režisér.\n\nMichel Muller se narodil v roce 1966 ve Vídni v Rakousku. Opustil univerzitu a zahájil svoji kariéru v zábavním průmyslu, jako vystupující v one-man show, po celé Francii. V roce 2001 si zahrál ve filmu \"Wasabi\" se Jeanem Reno a Ryōko Hirosue.\n\nV roce 2007 vyhrál cenu Genie Award - Nejlepší herec ve vedlejší roli za roli ve filmu \"Kniha pomsty\".\n"}
{"id": "1137716", "url": "https://cs.wikipedia.org/wiki?curid=1137716", "title": "Coupe Banque Nationale 2015 – ženská dvouhra", "text": "Coupe Banque Nationale 2015 – ženská dvouhra\n\nDo soutěže ženské dvouhry na tenisovém turnaji Coupe Banque Nationale 2015 nastoupilo třicet dva hráček. Obhájkyní titulu byla chorvatská tenistka Mirjana Lučićová Baroniová, kterou v semifinále vyřadila Becková.\n\nVítězkou dvouhry se stala pátá nasazená Nšmka Annika Becková, jež ve finále zdolala Lotyšku Jeļena Ostapenkovou po dvousetovém průběhu 6–2 a 6–2. V probíhající sezóně si připsala premiérové turnajové vítězství, které představovalo druhý singlový titul na okruhu WTA Tour. Pro Ostapenkovou to bylo první finále v této úrovni ženského tenisu.\n\nNejvýše nasazená Madison Keysová se odhlásila pro poranění levého zápěstí. Překvapením se stala semifinálová účast Britky Naomi Broadyová, která postoupila z kvalifikace až jako šťastná poražená.\n\n"}
{"id": "1137717", "url": "https://cs.wikipedia.org/wiki?curid=1137717", "title": "Mistrovství světa ve vodním slalomu 2015", "text": "Mistrovství světa ve vodním slalomu 2015\n\nMistrovství světa ve vodním slalomu 2015 se uskutečnilo ve dnech 15.–20. září 2015 v areálu v Lee Valley White Water Centre v Londýně (jednalo se o stejnou trať jako na Letních olympijských hrách 2012). Celkově se jednalo o 37. mistrovství světa ve vodním slalomu.\n"}
{"id": "1137718", "url": "https://cs.wikipedia.org/wiki?curid=1137718", "title": "Japan Women's Open 2015 – ženská dvouhra", "text": "Japan Women's Open 2015 – ženská dvouhra\n\nDo soutěže ženské dvouhry na tenisovém turnaji Japan Women's Open 2015 nastoupilo třicet dva hráček. Obhájkyní titulu byla australská tenistka Samantha Stosurová, která se rozhodla turnaje neúčastnit.\n\nVítězkou dvouhry se stala nenasazená Belgičanka Yanina Wickmayerová, jež ve finále zdolala turnajovou Magda Linetteovou po třísetovém průběhu 4–6, 6–3 a 6–3. V probíhající sezóně si připsala premiérové turnajové vítězství, které představovalo čtvrtý singlový titul na okruhu WTA Tour, první po téměř šesti letech.\n\n"}
{"id": "1137719", "url": "https://cs.wikipedia.org/wiki?curid=1137719", "title": "Japan Women's Open 2015 – ženská čtyřhra", "text": "Japan Women's Open 2015 – ženská čtyřhra\n\nDo soutěže ženské čtyřhry na tenisovém turnaji Japan Women's Open 2015 nastoupilo šestnáct dvojic. Obhájcem titulu byl japonsko-český pár Šúko Aojamová a Renata Voráčová, jehož členky nestartovaly společně. Aojamová nastoupila s Makoto Ninomijovou, aby ve čtvrtfinále podlehly Čanovým. Voráčová se rozhodla na turnaji nestartovat.\n\nVítězem čtyřhry se stal nejvýše nasazený tchajwanský pár sester Chao-čching a Jung-žan Čanových, který ve finále zdolal japonskou dvojici Misaki Doiová a Kurumi Naraová, startující na divokou kartu, po hladkém průběhu 6–1 a 6–2.\n\nObě šampionky si do žebříčku WTA připsaly 280 bodů. Chao-čching získala jubilejní desátou deblovou trofej na okruhu WTA Tour a starší sestra Čan Jung-žan šestnácté turnajové vítězství. Jednalo se o jejich čtvrtý triumf v probíhající sezóně a po Cincinnati Masters 2015 druhý v rozmezí měsíce.\n\n"}
{"id": "1137720", "url": "https://cs.wikipedia.org/wiki?curid=1137720", "title": "Coupe Banque Nationale 2015 – ženská čtyřhra", "text": "Coupe Banque Nationale 2015 – ženská čtyřhra\n\nDo soutěže ženské čtyřhry na tenisovém turnaji Coupe Banque Nationale 2015 nastoupilo šestnáct dvojic. Obhájcem titulu byl česko-chorvatský pár Lucie Hradecká a Mirjana Lučićová Baroniová, jenž ve čtvrtfinále prohrál s Krejčíkovou a Mestachovou.\n\nVítězem čtyřhry se stal nenasazený česko-belgický pár Barbora Krejčíková a An-Sophie Mestachová, který ve finále zdolal argentinsko-polské turnajové trojky María Irigoyenová a Paula Kaniová po vyrovnaném průběhu setů 4–6 a 6–3, až v superitebreaku poměrem míčů [12–10]. Obě šampionky si do žebříčku WTA připsaly 280 bodů a na okruhu WTA Tour získaly premiérový titul.\n\n"}
{"id": "1137721", "url": "https://cs.wikipedia.org/wiki?curid=1137721", "title": "Mistrovství světa ve veslování 1975", "text": "Mistrovství světa ve veslování 1975\n\nMistrovství světa ve veslování 1975 se konalo od 24. do 30. srpna 1975 v Národním centru vodních sportů Holme Pierrepont (Holme Pierrepont National Watersports Centre) na řece Trent v anglickém Nottinghamu.\n\nKaždoroční veslařská regata je organizována Mezinárodní veslařskou federací (International Rowing Federation; FISA) obvykle na konci léta severní polokoule. V neolympijských letech představuje mistrovství světa vyvrcholení mezinárodního veslařského kalendáře a v roce, jenž předchází olympijským hrám, představuje jejich hlavní kvalifikační událost. V olympijských letech pak program mistrovství zahrnuje pouze neolympijské disciplíny.\n\nMuži závodili na trati o délce 2000 m, ženy na trati o délce 1000 m.\n\n"}
{"id": "1137723", "url": "https://cs.wikipedia.org/wiki?curid=1137723", "title": "Vojenský výcvikový prostor Prameny", "text": "Vojenský výcvikový prostor Prameny\n\nBývalý Vojenský výcvikový prostor Prameny (později uváděný i jako Vojenský výcvikový tábor Kynžvart) se v letech 1946–1954 nacházel v Karlovarském kraji v okresech Sokolov, Cheb a Karlovy Vary. Přibližně uvnitř lázeňského trojúhelníku Karlovy Vary – Mariánské Lázně – Františkovy Lázně. Jeho rozloha, která se v průběhu let měnila, činila přibližně 25 km².\n\nO vybudování vojenského výcvikového tábora v prostoru Slavkovského lesa (tehdy ještě Císařského lesa) začalo Ministerstvo národní obrany uvažovat již v roce 1945. Vedení armády doporučovalo umístění nových cvičišť do pohraničí, kde se po odsunu německého obyvatelstva po 2. světové válce uvolnily vhodné prostory a dosídlení neprobíhalo příliš úspěšně. Rozhodnutí o zřízení učinila vláda svým usnesením ze dne 17. května 1946, ale teprve v roce 1949 byl schválen zákon, který upravil zřizování vojenských újezdů. \n\nUž od počátku byla zpochybňována volba zabíraného území. Mezi nejdůraznější kritiky patřil starosta Mariánských Lázní Bohumil Kuželovský, který se dovolával porušování zákonů, předpisů a nařízení, ke kterým docházelo při jednáních o zřizování vojenského prostoru. První návrh území obsahoval jména 40 obcí, které se zcela či zčásti octnou ve vojenském prostoru. Nejvíce jich bylo v okrese Sokolov. S určením hranic byly problémy, hranice se měnily, proto není možné přesně určit, kolik obyvatel bylo postiženo zřízením vojenského prostoru. Odhady uvádějí 15 až 20 tisíc obyvatel.\n\nSchválení výcvikového prostoru mělo za následek okamžité zahájení prací již v roce 1946. Velitelství, tehdy ještě vojenského výcvikového tábora (do roku 1952 se vojenským prostorům říkalo vojenský výcvikový tábor) bylo umístěno do obce Prameny. Již v prosinci 1946 se začaly objevovat žádosti o přeložení velitelství do Kynžvartu. Důvodů byla celá řada, od nedostatku pitné vody, množství sněhu a s tím spojené problémy v zásobování v zimě, až po chybějící školu pro děti důstojníků. Město Kynžvart přišlo s nabídkou ubytování v lázních a nabídlo i převedení lesů ve prospěch armády. Po prohlídce nabízeného ubytování bylo 24. února 1947 rozhodnuto o přemístění. Poté se začal používat nový název Vojenský výcvikový tábor Kynžvart.\n\nV průběhu následujících let došlo k vybudování vojenských staveb, ze kterých se však dochovalo jen několik. Mezi ně patří betonové pevnůstky u zaniklého města Čistá (, v roce 1948 přejmenováno na \"Čistou\"), pozorovací kryty u obce Smrkovec, muniční sklad mezi obcemi Prameny a Sítinami a pozůstatky několik menších objektů. Na území vznikly cvičné i ostré střelnice pro minomety, protitanková děla, polní střelnice pro pancéřové pěsti, plamenomety, ostřelovače a granátové cvičiště. K výstavbě řady plánovaných objektů však nedošlo, například ke zřízení polního letiště u obce Rudolec. Vojenský výcvik byl zaměřen především na součinnost jednotlivých druhů vojsk. Nacvičovaly se také střelby z pěchotních zbraní, noční střelby, pěší přesuny, přesuny na lyžích a podobně. Zvláštní postavení měl kurz „Boje o osadu“. Tento druh výcviku zaznamenal vojenský instruktážní film. Místem „Boje o osadu“ se stalo město Čistá. V tomto filmu je možné naposledy spatřit stojící domy bývalé Čisté. Tím zaniklo historické město, které roku 1551 obdrželo privilegium královského horního města.\n\nUž od počátku provázely Vojenský výcvikový prostor Prameny značné problémy. Když se podařilo překonat odpor samosprávy, objevil se ještě větší problémem. Tím byla uranová ruda, která se vyskytovala na značné části území. Střetávaly se tedy dva zájmy, a to výcvik armády, který byl považován za důležitý a ještě důležitější zájem, průzkum a těžba uranu. Průzkumné činnosti Jáchymovských uranových dolů se rozšířily do oblasti Slavkovského lesa. \n\nPrvní byl na řadě Smrkovec, kde již dříve byly uranové rudy objeveny a těženy, následně do blízkosti Horního Slavkova, Krásna a mnoha dalších míst. Ve snaze najít soulad dvou rozdílných státních zájmů byla již v dubnu 1947 uzavřena dohoda o hornickém podnikání na vojenském území. Na základě této dohody bylo v květnu 1947 vydáno povolení k dobývání u obce Smrkovec, následovala dohoda z října 1947 o průzkumu v obcích Hrušková, Třídomí a Milíře, z března 1949 o průzkumu v obci Horní Lazy, z května 1949 o průzkumu u obcí Čistá, Bystřina, Krásná Lípa, Dvorečky a Prameny a pokračovaly další. I tak se stávalo, že se prospektoři střetávali s cvičícími vojáky. Koexistence výcvikového prostoru a Jáchymovských dolů se stala neúnosnou a území se stalo pro vojenskou správu prakticky neupotřebitelné. V listopadu 1952 brigádní generál JUDr. Jaroslav Kokeš uvádí ve svém dopisu na Hlavní správu uranového výzkumu, že vojenská správa nemá zájem na využívání vojenského prostoru a hodlá zřídit Vojenský výcvikový prostor Doupov. Když bylo Jáchymovskými doly potvrzeno, že v prostoru Doupovských hor nebudou po dobu 10 let prováděny žádné hornické práce, bylo rozhodnuto. V roce 1953 bylo konstatováno, že využívání vojenského prostoru Prameny bude ukončeno ve výcvikovém roce 1952/1953. Protože Vojenský výcvikový prostor Doupov nebyl v roce 1953 a 1954 zcela vybudován, probíhal částečný výcvik ve výcvikovém prostoru Prameny až do roku 1954. Oficiálně byl Vojenský výcvikový prostor Prameny zrušen ke dni 30. června 1954 vládním usnesením ze dne 29. června 1954.\n\nV průběhu let fungování armády ve výcvikovém prostoru ve Slavkovském lese došlo k úplnému nebo částečnému zničení obcí a osad. Většinou byly zničeny zcela. Po zrušení vojenského prostoru byly pozůstatky staveb srovnány se zemí, včetně kostelů v Čisté, Lobzech, Vranově a Smrkovci. Zlikvidovány byly také staré hřbitovy. Co nestihla zničit armáda, dokonala příroda. Jen pozdě na podzim a brzo na jaře se někde objevují zbytky základů domů a vstupy do sklepů.\n\n"}
{"id": "1137724", "url": "https://cs.wikipedia.org/wiki?curid=1137724", "title": "Mistrovství světa ve veslování 1976", "text": "Mistrovství světa ve veslování 1976\n\nMistrovství světa ve veslování 1976 se konalo na Osojském jezeře (Ossiacher See) v rakouském Villachu. Finálové jízdy se jely dne 14. srpna 1976.\n\nKaždoroční veslařská regata trvající jeden týden je organizována Mezinárodní veslařskou federací (International Rowing Federation; FISA) obvykle na konci léta severní polokoule. V neolympijských letech představuje mistrovství světa vyvrcholení mezinárodního veslařského kalendáře a v roce, jenž předchází olympijským hrám, představuje jejich hlavní kvalifikační událost. V olympijských letech pak program mistrovství zahrnuje pouze neolympijské disciplíny.\n\nRok 1976 byl rokem olympijským, proto program mistrovství zahrnoval pouze neolympijské disciplíny.\n\n"}
{"id": "1137728", "url": "https://cs.wikipedia.org/wiki?curid=1137728", "title": "Dušan Gábriš", "text": "Dušan Gábriš\n\nDušan Gábriš (* 6. února 1952) je bývalý slovenský fotbalista, útočník.\n\nV československé lize hrál za AC Nitra. Nastoupil v 1 ligovém utkání, gól v lize nedal. Ve druhé nejvyšší soutěži hrál i za Baník Prievidza.\n\n"}
{"id": "1137729", "url": "https://cs.wikipedia.org/wiki?curid=1137729", "title": "Štefan Komjaty", "text": "Štefan Komjaty\n\nŠtefan Komjaty (* 17. prosince 1953) je bývalý slovenský fotbalista, záložník.\n\nV československé lize hrál za ZVL Žilina. Nastoupil v 10 ligových utkáních, gól v lize nedal. Ve druhé nejvyšší soutěži hrál i za LB Spišská Nová Ves a Chemlon Humenné.\n\n\n"}
{"id": "1137730", "url": "https://cs.wikipedia.org/wiki?curid=1137730", "title": "Bad Boys Blue", "text": "Bad Boys Blue\n\nBad Boys Blue je německá hudební skupina, která byla založena v roce 1984 v Kolíně nad Rýnem. Skupinu založil německý producent Tony Hendrik se svou manželkou, textařkou, Karin van Haaren. \n\nPůvodní trojici tvořili Trevor Taylor (sólový zpěv), John McInerney (původně sbory, později sólový zpěv) a Andrew Thomas (sbory). Trevor Taylor se rozhodl v roce 1989 skupinu opustit a o 20 let později zemřel na AIDS. \nPo jeho odchodu se ve skupině vystřídalo pár komparzistů/kytaristů (Trevor Bannister a Mo Rusell), kteří ve skupině působili krátce. Koncem 90. let se ke skupině přidal raper Kevin McCoy, který zremixoval jejich některé starší hity. \nNicméně v roce 2005 Kevin McCoy a Adrew Thomas ze skupiny odešli(Andrew pak o 4 roky později zemřel na infarkt). \nNově se ke skupině přidal raper Carlos. V roce 2011 skupinu opustil Carlos a tak John McInerny ve skupině zůstal sám. \nV roce 2016 do skupiny přišly dvě zpěvačky, Sylvia McIneray a Edith Miracle.\n\nNejvětší ohlas zaznamenala alba vydaná v začátcích jejich kariéry, v průběhu 80. let. Poté již nehrají nové písně, ale jen své starší hity a použité hudební postupy. Skupina je oblíbená v Rusku.\n\n\n"}
{"id": "1137731", "url": "https://cs.wikipedia.org/wiki?curid=1137731", "title": "Kostel svatého Štěpána (Bílina)", "text": "Kostel svatého Štěpána (Bílina)\n\nKostel svatého Štěpána v Bílině byla sakrální stavba, která byla zbořená v listopadu 1983. Kostel stál na zrušeném hřbitově v Mosteckém předměstí. V místě dnes stojí pouze barokní socha sv. Antonína z roku 1764.\n\nKostel byl postaven roku 1361, před rokem 1651 a roku 1698 rozšířen o dvě kaple po obou stranách lodi. Přestavěn byl po roce 1854 s použitím starých základů a obou barokních kaplí.\n\nKostel byl v novorománském slohu, obdélný s půlkruhovou apsidou. Uvnitř měl plochý strop.\n\nHlavní oltář byl novorománský a pocházel z roku 1883. Oltářní obraz sv. Štěpána byl signován „\"A. Jul. Paschek\", pinx. 1858“. Boční oltář byl zasvěcen sv. Kříži. Jednalo se o plochou pozdně barokní architekturu s velkým obrazem z roku 1760. Druhý boční oltář, který byl obdobný, byl zasvěcen sv. Judovi Tadeáši a pocházel z téže doby.\n"}
{"id": "1137732", "url": "https://cs.wikipedia.org/wiki?curid=1137732", "title": "Ermis Aradippou", "text": "Ermis Aradippou\n\nErmis Aradippou (řecky Ερμής Αραδίππου) je kyperský fotbalový klub z města Aradippou nedaleko Larnaky, který byl založen v roce 1958. Letopočet založení je i v klubovém emblému. Domácím hřištěm je stadion Ammochostos v Larnace s kapacitou cca 4 000 míst. Městským rivalem Ermisu je Omonia Aradippou.\nKlubové barvy jsou červená a černá.\n\nKlub hraje první kyperskou ligu A' katigoría.\n\n\n"}
{"id": "1137738", "url": "https://cs.wikipedia.org/wiki?curid=1137738", "title": "APEP", "text": "APEP\n\nAPEP (řecky Aθλητική Ποδοσφαιρική Ένωση Πιτσιλιάς; Athlitiki Podosfairiki Enosi Pitsilia – Atletická fotbalová unie Pitsilia) je kyperský fotbalový klub z obce Kyperounta v regionu Pitsilia, který byl založen v roce 1979. Letopočet založení je i v klubovém emblému. Domácím hřištěm je stadion Kyperountas s kapacitou cca 6 000 míst.\nKlubové barvy jsou modrá a bílá.\n\nKlub hraje druhou kyperskou ligu B' katigoría.\n\nKlubovému logu dominuje letící bílá holubice s dopisní obálkou v zobáčku a nápis ΑΠΕΠ. V emblému je i letopočet založení 1979.\n\n"}
{"id": "1137744", "url": "https://cs.wikipedia.org/wiki?curid=1137744", "title": "Analýza buněčného cyklu", "text": "Analýza buněčného cyklu\n\nAnalýza buněčného cyklu je aplikací metody průtokové cytometrie. Umožňuje rozlišit buněčnou populaci na skupiny podle fáze buněčného cyklu. Metoda je založená na kvantifikaci buněčné DNA, jejíž množství se mění během jednotlivých fází . Před replikací (fáze G1; G0) je množství DNA u diploidního organismu rovno 2n. Během fáze replikace (S) dochází k zdvojování DNA a množství DNA je >2n. Další fáze, G2 obsahuje množství DNA 4n, stejně jako buňky na počátku mitózy (fáze M). Naměřená data se prezentují ve formě histogramu, kde je vynesen počet buněk proti množství DNA.\nKvantifikace DNA pomocí měření na průtokovém cytometru je založena na využití fluorescenčních barviv. Fluorescenční barvivo se stechiometricky váže na molekulu DNA. Po excitaci fluorescenčního barviva dochází k emisnímu vyzařování o delší vlnové délce, která je zaznamenávána průtokovým cytometrem. Intenzita emitovaného záření je přímo úměrná množství DNA, jehož množství se mění v průběhu buněčného cyklu, jak již bylo výše popsáno.\n\nZákladní dělení fluorescenčních barviv DNA je podle toho, zda vyžadují fixaci buněk nebo ne. Barvy neprostupné buněčnou membránou vyžadují permeabilizaci membrány a nejsou tudíž vhodné pro barvení nefixovaných buněk. Mezi tyto barvy patří zejména interkalační činidlo propidium jodid (PI). Nejčastějším permeabilním barvením je Hoechst.\nNa trhu je od komerčních výrobců dostupných mnoho dalších barvících sond různých excitačních i emisních délek.\nPři výběru vhodné fluorescenční barvy pro kvantifikaci DNA je třeba dbát na její stabilitu, excitační a emisní vlastnosti ale také na vazebné vlastnosti (např. PI váže všechny dvou-řetězcové nukleové kyseliny a je potřeba před analýzou buňky inkubovat s RNázou).\nBuňky jsou převedeny do suspenze a inkubovány s barvící látkou. V případě potřeby jsou fixovány, nejčastěji etanolem. K permeabilizaci membrány se používají detergenty, např. Triton X-100. Následují promývací kroky, které slouží k odmytí nenavázané barvy. Poté je pomocí průtokového cytometru změřena intenzita fluorescence.\nVzhledem k tomu, že porucha buněčného cyklu vede k mnoha patologickým stavům, má měření klinický význam. Histogram prokáže odchylky od normální distribuce buněk v rámci buněčného cyklu. Toho se využívá při diagnostice rakoviny , protože právě nekontrolovaný buněčný cyklus je častou příčinou karcinogeneze. Analýza buněčného cyklu také odhalí aneuploidie, které jsou běžné u nádorových buněk.\n\n\n"}
{"id": "1137747", "url": "https://cs.wikipedia.org/wiki?curid=1137747", "title": "Séchault", "text": "Séchault\n\nSéchault je francouzská obec v departementu Ardensko v regionu Grand Est. V roce 2012 zde žilo 65 obyvatel.\n\nObec leží u hranic departementu Ardensko s departementem Marne. Sousední obce jsou: Ardeuil-et-Montfauxelles, Bouconville, Fontaine-en-Dormois (Marne), Gratreuil (Marne), Challerange, Marvaux-Vieux, Monthois a Montcheutin.\n\n\"Počet obyvatel\"\n"}
{"id": "1137750", "url": "https://cs.wikipedia.org/wiki?curid=1137750", "title": "Ardeuil-et-Montfauxelles", "text": "Ardeuil-et-Montfauxelles\n\nArdeuil-et-Montfauxelles je francouzská obec v departementu Ardensko v regionu Grand Est. V roce 2012 zde žilo 83 obyvatel.\n\nObec leží u hranic departementu Ardensko s departementem Marne. Sousední obce jsou: Gratreuil (Marne), Manre, Marvaux-Vieux a Séchault.\n\n\"Počet obyvatel\"\n"}
{"id": "1137751", "url": "https://cs.wikipedia.org/wiki?curid=1137751", "title": "Kuzovský potok", "text": "Kuzovský potok\n\nKuzovský potok (v horním toku zhruba po Třebívlice lidově též zvaný Granátka; německy \"Kusower Bach\" nebo \"Granaten Bach\") je potok, levý přítok Ohře, protékající okresy Litoměřice a Louny v Ústeckém kraji. Délka toku činí 8,7 km po bifurkaci u Solan, 17,2 km celkem jako Kuzovský potok + Žejdlík. Plocha povodí činí 48,5 km². Někdy se naopak označuje názvem Žejdlík celý tok už od pramenů – takto uvádějí Kuzovský potok např. Základní mapy ČR.\n\nPotok pramení západně od vsi Dřevce (pramen je ještě v okrese Teplice, v k. ú. Červený Újezd u Mukova) a po prvních několika kilometrech strmého spádu úbočími Českého středohoří se severně od Třebívlic stává tok mírnějším. Za Solany se tok rozdvojuje (bifurkace) na dvě ramena – severněji tekoucí a mnohem méně vodnou Rosovku a jižnější Žejdlík. U Vojniček Žejdlík zprava přijme svůj největší přítok Suchý potok a pokračuje velmi mělkým údolím k jihu, kde jižně od Koštic ústí zleva do Ohře. Rosovka přijímá ještě vody Voračky a Podsedického potoka a vlévá se do Ohře dále po proudu poblíž Radovesic.\n\nKuzovský potok ve své horní části protéká tzv. pyroponosnými ložisky, odkud se vyplavují do jeho toku převážně těžké minerály erodované z okolních hornin a usazují se ve vrstvách štěrku (odtud název Granátka, český granát tvoří jedny z nejzajímavějších minerálů v toku potoka). Dále se zde objevuje olivín, ilmenit, pleonast, magnetit, v menší míře také korund, zirkon a byly potvrzeny dva ze čtyř nálezů diamantů v českých zemích. Pyroponosné horniny (zde převážně serpentinity) se dostaly k povrchu při třetihorní vulkanické činnosti. Minerály je zde stále možno v malé míře najít prostým rýžováním, další jsou nalézány v širším rozsevu v okolních polích.\n\n\n"}
{"id": "1137753", "url": "https://cs.wikipedia.org/wiki?curid=1137753", "title": "Zkušební pilot", "text": "Zkušební pilot\n\nZkušební pilot nebo testovací pilot je letec, který na nových nebo upravených letadlech, vrtulnících, závěsných nebo padákových kluzácích provádí speciálně určené manévry a letecké zkušební techniky, čímž umožňuje měření výsledků a zhodnocení designu letadla.\n\nZkušební letci pracují obvykle pro soukromé firmy nebo armádu. Testování vojenských letadel se považuje za nejnáročnější a nejriskantnější létání prováděné v období míru.\n\nV 50. letech 20. století zahynul v průměru jeden zkušební pilot týdně. Riziko v dnešní době je oproti tomu už jen zlomkem, hlavně díky vyspělosti leteckých technologií, lepšímu testování na zemi a simulaci chování letadel. V poslední době přispělo ke zlepšení statistik při testování pokusných funkcí i nových konstrukcí i používání bezpilotních letounů. Pilotování experimentálních letadel zůstává stále nebezpečnější než jiné způsoby létání.\n\nTestovací pilot musí být schopen:\n\nZkušební létání ve formě systematické činnosti začalo během první světové války ve výzkumném středisku britského Ministerstva obrany (RAE) ve Spojeném království. Zkušební lety začaly v Ústřední letecké škole Royal Flying Corps.\n\nV 20. letech 20. století bylo zkušební létání dále vyvíjeno ve Spojeném království a v NACA v USA. Pokrok ve zkušebním létání nastal v 50. letech po vylepšení stability letadel a přesnosti jejich ovládání.\n"}
{"id": "1137755", "url": "https://cs.wikipedia.org/wiki?curid=1137755", "title": "Erin Cafaro", "text": "Erin Cafaro\n\nErin Cafaro (* 9. června 1983, Modesto, Kalifornie) je americká veslařka. Je dvojnásobnou olympijskou vítězkou na osmiveslici z olympiád 2008 a 2012. Je též trojnásobnouu mistryní světa.\n\n"}
{"id": "1137760", "url": "https://cs.wikipedia.org/wiki?curid=1137760", "title": "Kanjiža", "text": "Kanjiža\n\nKanjiža (maďarsky: \"Magyarkanizsa\") je město a opština na severu srbské Vojvodiny. V roce 2011 ve městě žilo 9 871 obyvatel a v celé opštině 25 343 obyvatel.\n\nPřestože Kanjiža administrativně spadá do Severobanátského okruhu, tak se tato opština ve skutečnosti nachází spíše v regionu Bačka. Území opštiny hraničí s řekou Tisa a opštinou Novi Kneževac na východě, se Sentou na jihu a se Suboticou na západě. Na severu se nachází hranice s Maďarskem.\n\nSoučástí opštiny jsou kromě města Kanjiža i tyto vesnice:\n\n\n"}
{"id": "1137762", "url": "https://cs.wikipedia.org/wiki?curid=1137762", "title": "Helen Gloverová", "text": "Helen Gloverová\n\nHelen Gloverová, nepřechýleně Helen Glover (* 17. června 1986, Truro, Spojené království) je britská veslařka. Na Letních olympijských hrách 2012 v Londýně získala s Heather Stanningovou zlatou medaili na dvojce bez kormidelnice. O čtyři roky později na olympiádě v Rio de Janeiro svůj úspěch zopakovaly. Je též trojnásobnou mistryní světa.\n\n"}
{"id": "1137765", "url": "https://cs.wikipedia.org/wiki?curid=1137765", "title": "Mistrovství světa v ragby 2015", "text": "Mistrovství světa v ragby 2015\n\nMistrovství světa v ragby 2015 bylo 8. ročník mistrovství světa v ragby pořádaný Mezinárodní ragbyovou federací (IRB). Turnaj hostila Anglie v termínu od 18. září do 31. října 2015. Závěrečné finále se uskutečnilo na největším ragbyovém stadionu ve Velké Británie na Twickenham Stadium (jehož kapacita byla však menší než stadionu Wembley, na kterém se uskutečnily dva zápasy v základních skupinách C a D).\n\nAnglie byla vybrána jako hostitel šampionátu v červenci roku 2009, když v konfrontaci o pořádání turnaje porazila konkurenty z Itálie, Japonska a Jižní Afriky.\n\nTurnaje se účastnilo 20 týmů. Dvanáct týmů se kvalifikovalo díky umístění na prvních třech místech v základních skupinách na předchozím mistrovství v roce 2011, zbylých osm týmů muselo projít přes regionální kvalifikace. Z 20 zemí, které se účastnily předchozího mistrovství světa, se na turnaj nedostalo pouze Rusko, které v turnaji nahradila Uruguay. Po porážkách od Walesu a Austrálie v průběhu základní skupiny, se Anglie stala první hostitelskou zemí a prvním bývalým vítězem MS, který se nedostal do vyřazovací fáze turnaje (Wales se nedokázal kvalifikovat jako společný hostitel šampionátu v roce 1991). Poprvé se na mistrovství světa v ragby nedostal ve vyřazovací fázi přes čtvrtfinále alespoň jeden tým ze severní polokoule.\n\nObhájcem trofeje Webba Ellise bylo mužstvo novozélandských All Blacks, které titul po finálové výhře na Austrálií poměrem 34–17 obhájilo.\n\nAnglie se na šampionát, jakožto hostující země kvalifikovala automaticky, stejně jako všechny týmy na prvních třech místech v základních skupinách na Mistrovství světa v ragby 2011. Kvalifikační průběh pro zbývající týmy (celkem 80 zúčastněných týmů) se skládal z kontinentálních soutěží, jako například Mistrovství Evropy v ragby.\n\nZávěrečného turnaje se účastnilo celkem 20 národních týmů. Jejich seznam je uveden níže, spolu s příslušným žebříčkem mužstva v žebříčku IRB. Seznam týmů byl shodný se složením mužstev z turnaje v roce 2003.\n\n\n\n\nZdroj: \"The Telegraph\"\n\nCelkem 41 míst, která působila jako týmové základny pro mužstva na turnaji, byly oznámeny 26. srpna 2014. Všechny základny týmů byly předmětem přísného výběrového řízení, které zahrnovalo rozsáhlý a podrobný program kontrol na místě, stejně jako spolupráci ve výběru se soutěžícími týmy turnaje. Týmová základna se skládala z venkovního a vnitřního tréninkového zařízení, bazénu, posilovny a hotelu.\n\nDne 7. dubna 2015 jmenovala na šampionát Mezinárodní ragbyová federace (World Rugby) dvanáct hlavních rozhodčích, sedm asistentů rozhodčích a čtyři videorozhodčí. Největší zastoupení hlavních rozhodčích na šampionátu měla Francie, kterou reprezentovala trojice rozhodčích. Výběr rozhodčích na šampionát byl proveden po obsáhlém přezkoumání jednotlivých sudích ze strany World Rugby.\n\n\nToto je seznam vysvětlivek použitých v souhrnech odehraných zápasů.\n\"Všechny časy zápasů jsou uvedeny ve středoevropském letním čase (UTC +2).\"\n\n\"Všechny časy zápasů jsou uvedeny ve středoevropském letním čase (UTC +2).\"\n\n\"Všechny časy zápasů jsou uvedeny ve středoevropském letním čase (UTC +2).\"\n\n\"Všechny časy zápasů jsou uvedeny ve středoevropském letním čase (UTC +2).\"\n\n\"Všechny časy zápasů jsou uvedeny ve středoevropském letním čase (UTC +2).\"\n\nNáhledy\n\n"}
{"id": "1137772", "url": "https://cs.wikipedia.org/wiki?curid=1137772", "title": "Jozef Gálik", "text": "Jozef Gálik\n\nJozef Gálik (* 17. ledna 1955) je bývalý slovenský fotbalový brankář. Po skončení aktivní kariéry působil jako fotbalový funkcionář.\n\nV československé lize hrál za Tatran Prešov. Nastoupil v 1 ligovém utkání. Ve druhé nejvyšší soutěži hrál za ZVL Považská Bystrica a ZZO Čadca.\n\n\n"}
{"id": "1137773", "url": "https://cs.wikipedia.org/wiki?curid=1137773", "title": "SK Vizovice", "text": "SK Vizovice\n\nSportovní klub Vizovice je moravský fotbalový klub z města Vizovice, hrající od sezóny 2016/17 Okresní soutěž Zlínska (9. nejvyšší soutěž). Klub byl založen v roce 2004 po pádu původního klubu z župního přeboru do základních soutěží.\n\nPoznámky:\n\n"}
{"id": "1137775", "url": "https://cs.wikipedia.org/wiki?curid=1137775", "title": "John Smith (veslař, 1990)", "text": "John Smith (veslař, 1990)\n\nJohn Smith (* 12. ledna 1990, Germiston, Jihoafrická republika) je jihoafrický veslař lehké váhy. Na Letních olympijských hrách 2012 v Londýně získal zlatou medaili na čtyřce bez kormidelníka lehkých vah. Je též mistrem světa z roku 2014 na dvojskifu lehkých vah.\n\n"}
{"id": "1137779", "url": "https://cs.wikipedia.org/wiki?curid=1137779", "title": "Mistrovství světa ve veslování 1974", "text": "Mistrovství světa ve veslování 1974\n\nMistrovství světa ve veslování 1974 se konalo od 2. do 9. září 1974 na jezeře Rotsee ve švýcarském Luzernu. Na tomto místě se konalo již podruhé (konalo se zde historicky první mistrovství světa v roce 1962).\n\nToto mistrovství bylo v několika ohledech přelomové. Poprvé závodily ženy, poprvé byly v programu závody veslařů lehkých vah. Počínaje tímto rokem se mistrovství začalo konat každoročně (do roku 1974 to bylo jen jednou za čtyři roky). \n\nVeslařská regata je organizována Mezinárodní veslařskou federací. V neolympijských letech představuje mistrovství světa vyvrcholení mezinárodního veslařského kalendáře a v roce, jenž předchází olympijským hrám, představuje jejich hlavní kvalifikační událost. V olympijských letech pak program mistrovství zahrnuje pouze neolympijské disciplíny.\n\nMuži závodili na trati o délce 2000 m, ženy na trati o délce 1000 m.\n\n"}
{"id": "1137781", "url": "https://cs.wikipedia.org/wiki?curid=1137781", "title": "John Smith", "text": "John Smith\n\nJohn Smith je jméno a příjmení více osob:\n\n"}
{"id": "1137782", "url": "https://cs.wikipedia.org/wiki?curid=1137782", "title": "Marián Krajčovič", "text": "Marián Krajčovič\n\nMarián Krajčovič (* 27. ledna 1951) je bývalý československý fotbalista, záložník.\n\nV československé lize hrál za Spartak Trnava. Nastoupil ve 31 ligových utkáních a dal 2 ligové góly. V Poháru mistrů evropských zemi nastoupil ve 2 utkáních. Ve druhé nejvyšší soutěži hrál za TŽ Třinec a během vojenské služby za Duklu Banská Bystrica.\n\n\n"}
{"id": "1137783", "url": "https://cs.wikipedia.org/wiki?curid=1137783", "title": "Tvrz v Předboji", "text": "Tvrz v Předboji\n\nPředbojská tvrz (tvrziště) je dnes již zaniklé opevnění v obci Předboj v okrese Praha-východ Středočeského kraje. Tvrziště v Předboji je chráněno jako kulturní památka České republiky.\n\nTvrz postavená na břehu rybníka vznikla pravděpodobně ve 14. století. Roku 1433, kdy je jako majitel předbojského panství v zemských deskách zapsán jistý Janek z Krajnice, byla tvrz vypálena husitskými vojsky.\n\nDalší držitelé pak tvrz využívali jako rezidenci pravděpodobně do 16. století. Později byla opuštěna a postupně zanikla. Zbylo jen tvrziště tvaru nepravidelného čtyřúhelníku asi 25 × 30 m, dochované do roku 1996, kdy byla plocha tvrziště zarovnána v souvislosti s rekonstrukcí a přestavbou budov bývalého statku, dnešního golfového rezortu s restaurací.\n\nNěkdejší objekt dnes připomínají jen místní názvy „Ke Tvrzi“, „Na Valech“ a „Na Parkáni“.\n"}
{"id": "1137803", "url": "https://cs.wikipedia.org/wiki?curid=1137803", "title": "...And Out Come the Wolves", "text": "...And Out Come the Wolves\n\n...And Out Come the Wolves je třetí studiové album americké punkové kapely Rancid. Bylo vydáno v srpnu 1995. Název alba byl převzat z knihy \"The Basketball Diaries\" od Jima Carrolla.\n\nVšechny skladby byly napsány Timem Armstrongem, Mattem Freemanem a Lars Frederiksenem, není-li uvedeno jinak.\n\n"}
{"id": "1137806", "url": "https://cs.wikipedia.org/wiki?curid=1137806", "title": "Bore Da", "text": "Bore Da\n\nBore Da je druhé sólové studiové album velšského hudebníka Eurose Childse. Vydalo jej v březnu roku 2007 hudební vydavatelství Wichita Recordings. Na své první desce, v roce 2006 vydané \"Chops\", nazpíval téměř všechny písně v anglickém jazyce. Na tomto albu zpívá naopak ve velštině. Producentem alba byl společně s Childsem David Wrench.\n\n"}
{"id": "1137813", "url": "https://cs.wikipedia.org/wiki?curid=1137813", "title": "The Miracle Inn", "text": "The Miracle Inn\n\nThe Miracle Inn je třetí sólové studiové album velšského hudebníka Eurose Childse. Vydalo jej v srpnu roku 2007 hudební vydavatelství Wichita Recordings. Jde o jeho druhé album vydané v tomto roce. Stejně jako v případě předchozího alba \"Bore Da\", vydaného v březnu toho roku, jej produkoval Childs společně s Davidem Wrenchem. Vedle jiných se na albu podílel Richard James, který s Childsem v minulosti působil ve skupině Gorky's Zygotic Mynci. Vedle sedmi autorských písní obsahuje také jednu coververzi od skupiny The Turtles.\n\n"}
{"id": "1137815", "url": "https://cs.wikipedia.org/wiki?curid=1137815", "title": "Dmitrij Ivanovič vnuk", "text": "Dmitrij Ivanovič vnuk\n\nDmitrij Ivanovič vnuk ( \"Дмитрий Иванович Внук\", 1483–1509) byl velkokníže moskevský v letech 1498 až 1502.\n\nRodiči Dmitrije byli Ivan Ivanovič Mladý, následník Moskevského knížectví, a Jelena, dcera moldavského knížete Štěpána III. Velikého. Po smrti svého otce v roce 1490 se stal presumptivním následníkem Moskevské Rusi. V únoru 1498 Ivan III. svého vnuka Dmitrije korunoval na velkoknížete vladimirského, moskevského a celé Rusi.\n\nAni po udělení oficiálního titulu a postavení v knížectví nedisponoval Dmitrij Ivanovič politickou mocí. Na druhou stranu, v roce 1499 jeho strýc Vasilij od Ivana III. získal vládu nad Novgorodem a Pskovem.\n\nBěhem následujících 3 let se moskevský dvůr stal místem intrik mezi stoupenci Dmitrije, především jeho matkou Jelenou na jedné straně a stoupenci Ivanova druhorozeného syna Vasilije na staně druhé, podporované jeho matkou a také druhou ženou Ivana III., Žofií Paleologovnou.\n\n11. dubna 1502 nechal Ivan III. Dmitrije a jeho matku Jelenu uvěznit. O tři roky později učinil Ivan Vasilije samovládcem vší Rusi. Roku 1509 Dmitrij ve vězení zemřel.\n\n\n \n"}
{"id": "1137816", "url": "https://cs.wikipedia.org/wiki?curid=1137816", "title": "Grand Prix Itálie 2015", "text": "Grand Prix Itálie 2015\n\nGrand Prix Itálie 2015 (oficiálně Formula 1 Gran Premio d'Italia 2015) se jela na okruhu Autodromo Nazionale Monza v Monze v Itálii dne 6. září 2015. Závod byl dvanáctým v pořadí v sezóně 2015 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1137818", "url": "https://cs.wikipedia.org/wiki?curid=1137818", "title": "Karla Vobišová-Žáková", "text": "Karla Vobišová-Žáková\n\nKarla Vobišová-Žáková, (21. ledna 1887 Kunžak – 7. června 1961 Praha) byla první česká profesionální sochařka.\n\nKarla Vobišová se narodila v obci Kunžak u Jindřichova Hradce, jako třetí dítě z celkem třinácti. Byla dcerou Františka Vobiše, mlynáře a krupaře v Kunžaku a jeho manželky Marie. Studovala jako hospitantka v letech 1911–1913 a v roce 1916 na sochařské škole v Hořicích u profesora Quido Kociana. Ve studiu pokračovala v letech 1917–1921 na Umělecko-průmyslové škole v Praze u profesorů Josefa Drahoňovského, Bohumila Kafky, Stanislava Suchardy a Štěpána Zálešáka. V roce 1919 a 1920 pobývala studijně v Mnichově a u prof. Antona Hanáka ve Vídni, v letech 1920-1924 v Paříži u Emila Antoina Bourdella.\n\nVdala se za svého bývalého spolužáka z hořické školy – sochaře Josefa Žáka (1886–1952); měli spolu dva syny (Přemysl, ̽1924, Karel, ̽1929)\n\nByla členkou uměleckých sdružení:\n\nZemřela v Praze, je pohřbena na pražském Vyšehradském hřbitově.\n\n\nDíky podpoře Bohumila Kafky získala Vobišová první veřejné zakázky. Je autorkou monumentálního pískovcového Pomníku padlým legionářům v Nové Pace a Památníku padlým v 1. světové válce v Kunžaku se sochou legionáře (1933).\n\nOd roku 1922 vytvořila v bronzu několik menších soch modelovaných sumárně a bez zbytečných detailů, s výraznými gesty rukou (Lotova žena, 1922, Sibyla, 1922, Tatínek se synkem, 1922, Nový život, 1930).\nVytvořila pamětní desku s portrétem Elišky Krásnohorské a roku 1929 získala první cenu v soutěži na pomník Elišky Krásnohorské. Za jeho realizaci (1931) obdržela vyznamenání Akademie věd a umění.\n\nVobišová je autorkou četných sochařských portrétů známých osobností (Otokar Březina, Jaroslav Vrchlický Charlotta Masaryková, Marie Winterová-Mezerová, Bohumil Kafka, Teréza Nováková, Helena Malířová, Marie Pujmanová, Karolína Světlá, Fráňa Šrámek a paní Šrámková, S.K. Neumann a paní Neumannová, Josef Hora, Václav Šolc, Božena Němcová, Karel Hynek Mácha, Minka Podhajská, Renáta Tyršová, Otakar Mařák, Bohuslav Martinů, PhDr J. Václavková, dr. F. Staněk, K. Weinzettl, K. Jonáš) a pamětních desek.\n\nVobišová často portrétovala děti - své vlastní (\"Přemysl\", 1921, 1925, 1925, \"Karel\", 1931) i jiné (\"Dášenka\", mramor, 1930, \"Alenka\", 1935) nebo děti Tomáše Bati při příležitosti Zlínského salonu. Mimo to tvořila volná portrétní díla (\"Hlava ženy\", javorové dřevo) a ženské akty (\"Akt\", sádra, 1924, \"Otvírání studánek\", mramor, 1935, \"Léto\", bronz, \"Réva\", kararský mramor, \"Čtenářka\", mušlový vápenec, 1937, \"Dívka s květinou\", bronz, \"Děvčátko\", bronz) Na jejím náhrobku na vyšehradském hřbitově je osazena její plastika \"Sochařka\" z roku 1950. Kromě toho zde již roku 1920 jako studentka vytvořila pískovcový \"náhrobek F. Kukly\" (1920). \n\nVobišová se sakrálním uměním zabývala soustavně - vytvořila sochu \"blahoslavené Anežky\" z polychromovaného lipového dřeva pro hlavní oltář kostela na Spořilově v Praze, polychromovanou sochu \"blahoslavené Zdislavy\" pro plzeňské dominikány (1927), \"sousoší sv. Petra a Pavla\" pro kostel v Bratislavě, nebo \"Pietu\" z bílého mramoru pro kostel ve Velké Belině na Slovensku (kolem 1960).\n\nOd dubna 2018 je v pražské katedrále svatého Víta, Václava a Vojtěcha umístěno sousoší svatého Vojtěcha, obklopeného bratrem Radimem a přítelem Radlou. Socha je výsledkem soutěže vypsané v roce 1936. Původní návrh Karly Vobišové-Žákové z roku 1937, který získal v soutěži 2. cenu (první nebyla udělena), představoval pololežícího světce podpíraného dvěma anděly. Během deseti let vytvořila sochařka tři modely v různých velikostech a finální sádrový model byl vystaven v katedrále v roce 1947. K obnovení prací a realizaci sousoší ve stříbře však došlo až po smrti umělkyně, v období 2010–2018.\n\n\n"}
{"id": "1137823", "url": "https://cs.wikipedia.org/wiki?curid=1137823", "title": "Síla Jména", "text": "Síla Jména\n\nSíla Jména je stručný spis anglického pravoslavného teologa, biskupa Kallista Warea, rozebírající tzv. Ježíšovu modlitbu ve světle tradice hésychasmu.\n\nKallistos Ware v knize rozebírá starobylou praxi tzv. Ježíšovy modlitby na podkladě tradice hésychasmu. Podrobně se zabývá jejím obsahem a smyslem, kterým je v konečném důsledku sjednocení s Kristem - theosis a účast na perichorezi osob Nejsvětější Trojice. Zmiňuje také praxi ovládání dechu, která modlitbu provází (jedna část slov modlitby je vázána na nádech, druhá na výdech). Vnitřní \"modlitba srdce\" se tak stává zároveň modlitbou těla a duše.\n\n"}
{"id": "1137824", "url": "https://cs.wikipedia.org/wiki?curid=1137824", "title": "Cheer Gone", "text": "Cheer Gone\n\nCheer Gone je čtvrté sólové studiové album velšského hudebníka Eurose Childse. Vydalo jej v říjnu roku 2008 hudební vydavatelství Wichita Recordings. Jde o jeho čtvrtou a zároveň poslední desku vydanou touto společností. Producentem alba byl Mark Nevers. Nahráno bylo v Nashvillu v listopadu 2007.\n\nAutorem všech skladeb je Euros Childs.\n"}
{"id": "1137828", "url": "https://cs.wikipedia.org/wiki?curid=1137828", "title": "Catfish and the Bottlemen", "text": "Catfish and the Bottlemen\n\n\n"}
{"id": "1137837", "url": "https://cs.wikipedia.org/wiki?curid=1137837", "title": "Hana Brůhová", "text": "Hana Brůhová\n\nHana Brůhová, rozená Peklová (* 24. května 1960 Karlovy Vary) je bývalá československá hráčka basketbalu. Je vysoká 196 cm. Je zařazena na čestné listině mistrů sportu.\n\nV basketbalovém reprezentačním družstvu Československa v letech 1977 až 1985 hrála celkem 167 utkání a má podíl na dosažených sportovních výsledcích. Zúčastnila se kvalifikace na Olympijské hry 1984 (Havana, Kuba) - 8. místo a pěti Mistrovství Evropy 1978, 1980, 1981, 1983, 1985, na nichž získala dvě bronzové medaile za třetí místa v letech 1978 a 1981. Na Mistrovství Evropy juniorek s družstvem Československa v letech 1977 a 1979 získala dvě třetí místa. Hrála za družstvo žen Výběru Evropy v roce 1978 v Polsku Poznaň proti Sovětskému svazu (76:113).\n\nV československé basketbalové lize žen hrála celkem 13 sezón (1977-1990) za družstvo Sparta Praha, s nímž získala v ligové soutěži šest titulů mistra Československa (1977-1981, 1985-1987), třikrát druhé místo (1981-1984) a třikrát třetí místo (1985, 1987-1989). V sezónách 1982/83 a 1984/85 byla dvakrát vybrána do All-Stars - nejlepší pětice hráček československé ligy. Je na 56. místě v dlouhodobé tabulce střelkyň československé ligy žen za období 1963-1993 s počtem 2130 bodů. S klubem se zúčastnila 7 ročníků Poháru mistrů evropských zemí v basketbalu žen (PMEZ), ve kterém v roce 1978 skončila na druhém místě po prohře ve finále s klubem GS San Giovanni, Itálie, v roce 1988 byla na 5. místě ve finálové skupině a 5x hrála ve čtvrtfinálové skupině (1979-1982, 1987). Dále v Poháru vítězů pohárů, Ronchetti Cup družstvo hrálo 5 ročníků (1983-1990) a hrálo ve čtvrtfinálové skupině s umístěním 2x na 2. místě (1983, 1984), 2x na 3. místě (1986, 1989) a 1x na 4. místě (1990). \n\n\n\n\nHrála za družstvo žen Výběru Evropy v Polsku Poznaň dne 31.05.1978 proti Sovětskému svazu (76:113). Jejím spoluhráčkou byla Dana Klimešová-Ptáčková\n\n\n\n"}
{"id": "1137838", "url": "https://cs.wikipedia.org/wiki?curid=1137838", "title": "H. Hawkline", "text": "H. Hawkline\n\nH. Hawkline, vlastním jménem Huw Evans, (* 15. března 1985) je velšský zpěvák a kytarista. Narodil se v Cardiffu, ale vyrůstal ve městě Prestatyn na severovýchodě Walesu. V osmnácti letech se vrátil do Cardiffu. Své první album nazvané \"A Cup of Salt\" vydal v roce 2010 (vydavatelství ). O rok později následovala deska \"The Strange Uses of Ox Gall\" a v roce 2015 pak \"In the Pink of Condition\". V roce 2014 zpíval doprovodné vokály v písni „Let's Go to War“ z alba \"Futurology\" velšské skupiny Manic Street Preachers. Roku 2016 se podílel na albu \"Crab Day\" velšské zpěvačky Cate Le Bon.\n\n\n"}
{"id": "1137845", "url": "https://cs.wikipedia.org/wiki?curid=1137845", "title": "Bohumil Polesný (astronom)", "text": "Bohumil Polesný (astronom)\n\nBohumil Polesný (1905–1976) byl český amatérský astronom, předseda Jihočeské astronomické společnosti a jeden ze zakladatelů hvězdárny na Kleti.\n\nBohumil Polesný vystudoval gymnázium v Prostějově a dále přírodní vědy na Karlově univerzitě v Praze. Po ukončení studia nastoupil jako učitel na měšťanskou školu v Českém Krumlově, odkud přešel na gymnázium v Českých Budějovicích, kde vyučoval matematiku a fyziku. \n\nVedle své pedagogické práce se intenzivně věnoval astronomii. Stal se členem Jihočeské astronomické společnosti (JAS) a v roce 1942 jejím předsedou. Působil také v České astronomické společnosti (ČAS) jako pozorovatel proměnných hvězd, slunce a jako předseda sekce po pozorování planet. Po ukončení okupace v roce 1945 organizoval obnovu českobudějovické hvězdárny, předtím obsazené německou armádou. Po ukončení činnosti JAS, která se začlenila do České astronomické společnosti, se stal prvním ředitelem českobudějovické lidové hvězdárny a podílel se tak na popularizaci astronomie v Českých Budějovicích. Pomáhal rozvoji amatérské astronomie v jižních Čechách, zakládání astronomických kroužků a budování hvězdáren v kraji.\n\nSpolu s optikem a astronomem Vilémem Erhartem (1914–1996) přišel v padesátých letech s myšlenkou vybudování hvězdárny na Kleti. Pod jeho vedením byla tato myšlenka realizována a první část hvězdárny byla postavena, vybavena základními astronomickými přístroji a postupně uvedena do provozu (1957–1966). Tato hvězdárna se pak stala nejvýznamnějším centrem objevování a sledování komet a planetek v Česku. Profesionální astronomickou činnost ukončil v roce 1966.\n\nV roce 1995 po něm byla pojmenována planetka č. 24847 (Polesný), objevená na Kleti.\n"}
{"id": "1137852", "url": "https://cs.wikipedia.org/wiki?curid=1137852", "title": "Ivana Třešňáková", "text": "Ivana Třešňáková\n\nIvana Třešňáková (* 21. února 1958, Praha) je československá hráčka basketbalu. Je vysoká 184 cm.\nV basketbalovém reprezentačním družstvu Československa v letech 1977 až 1981 hrála celkem 33 utkání a má podíl na dosažených sportovních výsledcích. Zúčastnila se kvalifikace na Olympijské hry 1980 (Montreal, Kanada) - 8. místo, tří Mistrovství Evropy 1978, 1980, 1981, na nichž získala dvě bronzové medaile za třetí místa v letech 1978 a 1981. Na Mistrovství Evropy juniorek v roce 1977 v Bulharsku s družstvem Československa skončila na třetím místě. Hrála za družstvo žen Výběru Evropy v roce 1981 v Itálii Caserta proti Sovětskému svazu (64:90).\n\nV československé basketbalové lize žen hrála celkem 6 sezón (1976-1982) za družstvo Sparta Praha, s nímž získala v ligové soutěži pět titulů mistra Československa (1976-1981) a jedno druhé místo (1982). V roce 1980 byla vybrána jako basketbalistka roku a letech 1978-1981 byla třikrát vybrána do All-Stars - nejlepší pětice hráček československé ligy. Je na 84. místě v dlouhodobé tabulce střelkyň československé ligy žen za období 1963-1993 s počtem 1759 bodů. S klubem se zúčastnila 4 ročníků Poháru mistrů evropských zemí v basketbalu žen (PMEZ) s nímž se stala finalistou poháru 1978, prohra ve finále s GS San Giovanni, Itálie. Dále prohrála v semifinále Poháru mistrů 1977 proti CUC Clermont Ferrrand a dvakrát ve čtvrtfinále. \n\n\nS klubem Sparta Praha v Poháru mistrů evropských zemí v basketbalu žen (PMEZ)\n(je uveden počet zápasů (vítězství - porážky) a celkový výsledek v soutěži:\n\n\nHrála za družstvo žen Výběru Evropy v Itálii Caserta dne 22.09.1981 proti Sovětskému svazu (64:90). Jejím spoluhráčkou byla Jana Stibůrková-Menclová\n\n\n\n"}
{"id": "1137860", "url": "https://cs.wikipedia.org/wiki?curid=1137860", "title": "Frederik Bílovský", "text": "Frederik Bílovský\n\nFrederik Bílovský, někdy uváděný jako Frederik Bilovský (* 3. března 1992, Dubnica nad Váhom, Československo), je slovenský fotbalový záložník, od ledna 2017 působící v FC Nitra .\n\nSvou fotbalovou kariéru začal v MFK Dubnica, kde prošel mládežnickými kategoriemi. V roce 2011 se propracoval do prvního týmu. V zimním přestupovém období ročníku 2013/14 přestoupil do mužstva TJ Spartak Myjava. Poté, co Spartak odhlásil v zimní přestávce sezóny 2016/17 A-tým z 1. slovenské ligy, odešel do českého klubu FK Dukla Praha.\n\n"}
{"id": "1137867", "url": "https://cs.wikipedia.org/wiki?curid=1137867", "title": "The Broad", "text": "The Broad\n\nThe Broad je muzeum v Los Angeles. Otevřeno bylo 20. září 2015 a svůj název dostalo podle filantropa Eliho Broada, který se podílel na jeho financování. Ve sbírce muzea se nachází přibližně 2000 děl. Jsou zde vystaveny například obrazy Cy Twomblyho, Juliana Schnabela či Andyho Warhola. Původně mělo být muzeum otevřeno již v roce 2014. Budovu navrhlo studio Diller Scofidio + Renfro, předtím byla zvažována švýcarská firma Herzog & de Meuron, japonská architektka Kazujo Sedžimaová nebo Francouz Christian de Portzamparc a další.\n\n"}
{"id": "1137879", "url": "https://cs.wikipedia.org/wiki?curid=1137879", "title": "Constantin von Wurzbach", "text": "Constantin von Wurzbach\n\nConstantin Ritter von Wurzbach-Tannenberg (11. dubna 1818 Lublaň – 18. srpna 1893 Berchtesgaden) byl rakouský bibliograf, lexikograf a spisovatel.\n\nStudoval ve Štýrské Hradci, v roce 1837 vstoupil do rakouské armády, později v aktivní službě získal titul doktora filosofie na univerzitě ve Lvově. Živil se do roku 1848 jako novinář, později jako bibliotekář v knihovně ministerstva vnitra ve Vídni.\n\nJeho životním dílem byl \"Biographisches Lexikon des Kaiserthums Oesterreich\". Za své dílo byl vyznamenán rytířským křížem Řádu Františka Josefa a Řád železné koruny III. třídy (na základě tohoto řádu povýšen na šlechtický stupeň rytíře).\n\nNarodil jako Eduard Konstantin Michael (jako hlavní jméno užíval Constantin, případně i ve tvaru Constant), jeho otec byl Dr. iur. Maximilian Wurzbach, který byl roku 1854 povýše do šlechtického stavu s predikátem von Tannenberg (Constantin byl později na základě udělení Řádu železné koruny povýšen do rytířského stupně šlechtictví). V roce 1835 zahájil studia práv ve univerzitě ve Štýrském Hradci, ale studia zanechal po čtyřech semestrech a roku 1837 vstoupil do armády k pěchotě. S armádou se dostal do Lvova, kde byl v roce 1841 na tamější univerzitě promován na doktora (jako vůbec první rakouský voják v činné službě). Poté vystoupil z armády a působil jako skriptor univerzitní knihovny.\n\nV roce 1843 oženil s Antonií Hinzinger. V roce 1847 pracoval u lvovských novin (Lemberger Zeitung) a roku 1848 působil jako politický novinář. Ku konci roku vstoupil nejprve do dvorní knihovny, poté byl ustanoven jako archivář ministerstva vnitra a konečně do administrativní knihovny tohoto ministerstva, kde zůstal až do roku 1874.\n\n\n"}
{"id": "1137882", "url": "https://cs.wikipedia.org/wiki?curid=1137882", "title": "Diamantina (město)", "text": "Diamantina (město)\n\nDiamantina je brazilské město ve spolkovém státě Minas Gerais. Rozkládá se v průměrné nadmořské výšce 1 280 m v hornatém terénu pohoří Serra dos Cristais. Historické centrum města, s mnoha zachovalými budovami portugalské barokní architektury, je od roku 1999 zapsáno na seznamu světového kulturního dědictví UNESCO. V roce 2015 zde žilo více jak 45 tisíc osob.\n\nVznik osady je spojen s těžbou zlata a diamantů. Kolem roku 1722 započal nárůst zdejší populace, která se věnovala především právě těžbě. Přírodní bohatství se zde těžilo ve velkém měřítku po většinu 18. století a ještě na začátku 19. století.\n\nNejznámějším rodákem města je bývalý brazilský prezident Juscelino Kubitschek de Oliveira.\n\nPartnerským městem je jihočeská Třeboň (družba byla navázána v souvislosti s výše uvedeným prezidentem, jehož předci pocházeli z jižních Čech).\n"}
{"id": "1137884", "url": "https://cs.wikipedia.org/wiki?curid=1137884", "title": "Poprava rozčtvrcením", "text": "Poprava rozčtvrcením\n\nRozčtvrcení byl krutý způsob popravy, používaný ve starověku a středověku jako trest pro nejzávažnější zločiny, zvláště velezradu, královraždu nebo vedení povstání proti panovníkovi. V současnosti se již nepoužívá. Odsouzenec byl většinou rozsekán zaživa na několik kusů nebo roztrhán pomocí čtyř koní, přivázaných k jeho končetinám, což se provádělo hlavně ve středověké Francii. V Anglii bylo rozčtvrcení předepsanou součástí trestu smrti za velezradu od roku 1351 až do 1820. Trest byl prováděn obzvlášť krutě, jako kombinace oběšení, vykuchání a rozčtvrcení. Kat odsouzeného nejprve oběsil, ale odřízl ho dříve, než se stihl uškrtit. Pak mu ještě zaživa vyvrhl vnitřnosti, usekl končetiny a nakonec hlavu. V Číně a ve Vietnamu se až do 19. století provádělo ling-čch’ neboli pomalé rozřezání pomocí nožů, při němž mohlo trvat i několik hodin než odsouzenec zemřel. V Japonsku nebo v Persii v minulosti odsouzence také rozřezávali pilou. Např. v Českých zemích se však tak kruté mučení nikdy neprovádělo, odsouzence nejprve sťali a teprve pak rozčtvrtili, jako např. v roce 1621 Jána Jesenského.\n\n"}
{"id": "1137885", "url": "https://cs.wikipedia.org/wiki?curid=1137885", "title": "Denis Duga", "text": "Denis Duga\n\nDenis Duga (* 5. září 1994, Myjava) je slovenský fotbalový záložník, od léta 2017 hráč klubu FK Senica. Mimo Slovensko působil na klubové úrovni v Česku.\n\nSvoji fotbalovou kariéru začal v TJ Spartak Myjava, odkud v průběhu mládeže zamířil do českého klubu SK Slavia Praha. V zimním přestupovém období sezony 2013/14 odešel na hostování zpět do Myjavy. V létě 2014 do týmu přestoupil.\nPo odhlášení A-týmu Myjavy z nejvyšší slovenské ligy v zimní přestávce ročníku 2016/17 odešel do druholigového českého klubu FC Sellier & Bellot Vlašim.<br>\nV letním přestupovém období se vrátil na Slovensko, posílil prvoligový klub FK Senica.\n\n"}
{"id": "1137888", "url": "https://cs.wikipedia.org/wiki?curid=1137888", "title": "III. třída okresu Ústí nad Orlicí", "text": "III. třída okresu Ústí nad Orlicí\n"}
{"id": "1137892", "url": "https://cs.wikipedia.org/wiki?curid=1137892", "title": "67. ročník udílení cen Emmy", "text": "67. ročník udílení cen Emmy\n\n67. ročník udílení cen Emmy oceňující nejlepší televizní počiny v období od 1. června 2014 do 31. května 2015, se konal dne 20. září 2015 v Microsoft Theater v Los Angeles. Přímý přenos vysílala televizní stanice Fox a moderoval jej Andy Samberg. Nominace byly oznámeny dne 16. července 2015.\n\nSeriál \"Hra o trůny\" vytvořil nový rekord v počtu získaných ocenění, s celkem dvanácti výhrami (včetně cen Creative Arts, které se předávaly dne 12. září 2015).\n\nVítězi jsou uvedeni jako první v pořadí a označeni tučně.\n"}
{"id": "1137894", "url": "https://cs.wikipedia.org/wiki?curid=1137894", "title": "Dobra Kolata", "text": "Dobra Kolata\n\nDobra Kolata ( ) je se svými 2528 m n. m. druhý nejvyšší vrch Černé Hory a 17. nejvyšší hora Albánie v pohoří Prokletije, v nejvyšším pohoří Dinárských vrchů. Leží na hranicích Černé Hory a Albánie v masivu Kolata spolu s vrchem Zla Kolata (albánsky \"Kollata ë Keqe\"), který je jen o 6 metrů vyšší. Dobra Kolata je spolu se Zlou Kolatou vyhledávána turisty z celého světa především na jaře, když je tu ještě sníh a tak nabízí možnost výstupu v zimních podmínkách.\n"}
{"id": "1137895", "url": "https://cs.wikipedia.org/wiki?curid=1137895", "title": "Národní park Babia Góra", "text": "Národní park Babia Góra\n\nNárodní park Babia Góra, , je polský národní park, který byl vytvořen roku 1954 na území krakovského vojvodství.\n\nNachází se v jižní části Polska, na území suského a nowotargowského okresu (nyní malopolské vojvodství) na hranicích se Slovenskem. Na druhé straně hranice existuje CHKO Horná Orava. Zahrnuje severní i jižní část masivu Babie hory, včetně nejvyššího vrcholu Żywieckých Beskid - Diablaku (1725 m n. m.).\n\nV Zawoji, kde sídlí správa národního parku, bylo vytvořeno speciální vzdělávací centrum národního parku, které přístupnou formou představuje přírodní hodnoty babiogorské přírody. Pro zvýšení atraktivity a návštěvnosti parku byla vyznačena síť naučných stezek.\n\nPark byl vytvořen nařízením vlády dne 30. října roku 1954. Rozkládá se na ploše 16,37 km.\n\nÚzemí s přísnou ochranou zahrnovalo 1049,88 ha a s volnějším režimem 624,89 ha. Na vytvoření Národního parku Babia Góra mělo vliv více faktorů, mezi jinými vegetační stupeň, skupiny skalní vegetace a jako na jediném místě v Polsku existující stanoviště rostlin: hladýš andělikový a rožec alpský. Ve vrcholové partii Babie hory se vyskytuje v Beskydech jediné halné (horské) pásmo a řada zanikajících jezer.\n\nV roce 1977 byla Babie hořee v rámci Národního parku přiřčen status Biosférické rezervace a byla zařazena do programu UNESCO-MAB (Člověk a biosféra). Více než 20leté snahy o zvětšení parku přinesly úspěch roku 1997. Nařízením vlády byla zvětšena rozloha na 3391,55 ha. Zároveň bylo vytvořeno ochranné pásmo o velikosti 8437 ha.\n\nNa území parku bylo popsáno více než 500 druhů cévnatých rostlin, téměř 200 druhů mechů a řada lišejníků, řas a játrovek. Vyskytuje se zde 70 vysokohorských a 54 těch druhů, které podléhají druhové ochraně. Mají zde mimo jiné svá stanoviště v Polsku velmi vzácné druhy rostlin jako jsou: hladýš andělikový (ten je i symbolem Národního parku, neboť se vyskytuje pouze zde), dále pak rožec alpský, měkčilka jednolistá, ostřice blešní, hornice alpská, oměj tuhý moravský, zimozel severní.\n\nNa Babie hoře je patrná vegetační stupňovitost horské vegetace. Jedná se o následující stupně spolu s jejími charakteristickými zástupci:\n"}
{"id": "1137896", "url": "https://cs.wikipedia.org/wiki?curid=1137896", "title": "TOP tým", "text": "TOP tým\n\nTOP tým z. s. je spolek, který celorepublikově zastupuje krajské spolky hlásící k podpoře konzervativních a liberálních hodnot ve spolupráci s politickou stranou TOP 09. \n\nSdružuje aktivní mladé lidi se zájmem o politiku a liberálně-konzervativní hodnoty založené na evropské křesťanské morálce. Členem mládežnické organizace TOP tým se může stát osoba ve věku 15–35 let včetně.\n\nCílem TOP týmu má být „vytvoření prostoru, který pomáhá osobnostnímu, politickému i sociálnímu růstu mladého člověka, kterému není lhostejné politické dění a stav veřejného sektoru v naší zemi a chce být aktivní součástí procesu vývoje našeho státu a naší kultury. Spolek chce u mladé generace podporovat ideje liberálně-konzervativní politiky a posilovat vědomí o tradičních hodnotách společnosti. Jedním z cílů je rovněž pomoci svým členům seznámit se s fungováním politiky a připravit je po odborné i politické stránce pro jejich možnou politickou dráhu či působení ve veřejném sektoru.\"\n\nTOP tým otevřeně podporuje TOP 09, přičemž jeho program pak přirozeně vychází z programových cílů této strany.\n\nS myšlenkou vzniku spolku mladých lidí pravicového zaměření přišli na konci roku 2010 studenti a podporovatelé TOP 09 v Praze. Na tomto základě vznikla přípravná skupina, která začala podnikat kroky k založení nové organizace. Pražský TOP tým vznikl na jaře roku 2011, na ustavující valné hromadě 28. 7. 2011 byl předsedou zvolen Jan Kavalírek, který svůj post v letech 2013 a 2015 obhájil.\n\nV dalších letech začaly vznikat další krajské organizace, které se na konci roku 2016 dohodli na založení celostátní mládežnické organizace TOP tým. \n\nPrvní volební sněm celostátního TOP týmu proběhl 1. dubna 2017 v Praze, 1. předsedou organizace byl zvolen Jan Kavalírek, tehdejší předseda TOP týmu Praha. Od konce března 2019 je předsedou republikového TOP týmu Petr Kučera. \n\nČleny předsednictva jsou: Karel Pelikán (1. místopředseda), Lenka Šimo a Robert Pecka (místopředsedové), Adéla Jiránková, Přemysl Krejsa a Jiří Kuchař (členové předsednictva). \n\nČinnost TOP týmu je zaměřena na pořádání přednášek, besed, seminářů a odborných konferencí k aktuálnímu společensko-politickému dění. Na těchto konferencích se mohou především mladí lidé setkat a diskutovat s významnými představiteli politického, ekonomického nebo společenského života.  \n\nTOP tým organizoval již řadu akcí a diskusí s mezinárodní účastí na aktuální témata: 1) Bezpečnostní situace v Pobaltí; 2) Role Visegrádské čtyřky ve světle krize evropské integrace; 3) Ukrajina jako výzva pro Evropu; nebo studentské interpelace s poslanci a senátory.\n\nDále také organizuje častá setkání s politiky, akce pro své vlastní členy pro navazování kontaktů a sbírání dalších zkušenostní a znalostí (ideové konference, víkendové výjezdy, atp.). \n\nTOP tým je celorepubliková organizace složená z krajských organizací: Plzeň; Praha; Pardubice; Vysočina; Liberec; Zlín; Středočeský, Karlovarský, Ústecký, Jihočeský, Jihomoravský nebo Moravskoslezský kraj. Pracuje i na rozšiřování do Olomouckého a Královéhradeckého kraje.\n\nProgram a zaměření spolku pak přirozeně vychází z programových cílů strany TOP 09, jejíž je TOP tým oficiální mládežnickou organizací.\n\nČlenkou spolku je například poslankyně a předsedkyně TOP 09 Markéta Pekarová Adamová.\n\nOd dubna 2017 je TOP tým členem evropské mládežnické platformy Youth of European People´s Party (YEPP), která sdružuje mládežnické organizace politických stran sdružených pod Evropskou lidovou stranu (EPP). \n\nTOP tým dále spolupracuje s řadou zahraničních partnerských subjektů a i s pobočkami zahraničních nadací.\n\n\"Současná bezpečnostní situace v Pobaltí\", panelová diskuze o bezpečnostní situaci v Evropě ve světle ukrajinské krize, která se uskutečnila 20. dubna 2015. Besedy se zúčastnil například Karel Schwarzenberg, Štefan Füle nebo profesor Luboš Švec a velvyslanci pobaltských zemí.\n\n\"Ukrajina jako výzva pro Evropu\", beseda z října 2014, o dění na Ukrajině, pod záštitou primátora hl. města Prahy Tomáše Hudečka. \n\n\"Majetkové vyrovnání s církvemi\", která se v březnu 2012 uskutečnila ve spolupráci s Občanským institutem a která se konala v Poslanecké sněmovně.\n\nTOP tým je jedním ze zakladatelů spolku sdružující šest mládežnických organizací českých politických stran (TOP tým, Mladí konzervativci, Mladí lidovci, Mladí křesťanští demokraté, Mladí sociální demokraté a Mladí zelení). Spolek s názvem Asociace mládežnických politických organizací (AMPO) byl založen 20. listopadu 2015 a jeho cílem je podpořit politickou diskusi mezi mladými a přispět tak k jejich občanské angažovanosti. \n\nTOP tým spolku předsedal od konce února 2016 do konce května 2016. V květnu 2016 organizovalo AMPO, pod vedením TOP týmu, konferenci na téma \"Role Visegrádské čtyřky ve světle krize evropské integrace.\"\n\nPřed založením spolku AMPO se TOP tým aktivně účastnil i přípravné konference Význam mládežnických organizací politických stran pro demokracii k 25. výročí obnovení demokracie, kde se spolupodepsal pod Prohlášení mládežnických organizací českých politických stran k 25 letům demokracie.\n\n"}
{"id": "1137899", "url": "https://cs.wikipedia.org/wiki?curid=1137899", "title": "IV. třída okresu Ústí nad Orlicí", "text": "IV. třída okresu Ústí nad Orlicí\n\nSoutěže se v průběhu její historie účastnilo sedm až jedenáct celků. Sedm týmů se do soutěže zapojilo v úvodním ročníku 2001/2002, rok poté bylo již účastníků devět. Nejvyšší počet jedenácti přihlášených týmů byl v letech 2005 až 2008 a 2010/2011. Za dobu existence soutěže se podařilo zvítězit dvakrát pouze týmu Fotbal Žichlínek.\n\nPo ukončení soutěže byla o její týmy rozšířena III. třída okresu Ústí nad Orlicí. Stalo se tak od ročníku 2014/2015. Přírůstek celků v soutěži vedl k rozdělení její základní části na část Jih a část Sever.\n\n"}
{"id": "1137904", "url": "https://cs.wikipedia.org/wiki?curid=1137904", "title": "Sen (opera)", "text": "Sen (opera)\n\nSen (v německém originále ) je druhá opera českoněmeckého skladatele a brněnského rodáka Josepha (Josefa) Gustava Mraczka.\n\nJoseph Gustav Mraczek po studiu hry na housle a kompozice na brněnské vídeňské konzervatoři ve Vídni pracoval v brněnském Městském divadle (německém) jako koncertní mistr v letech 1897–1901. V letech 1898–1919 vyučoval sám hře na housle na brněnské konzervatoři, s divadlem však neztratil styk. V něm měla roku 1902 premiéru jeho první pohádková opera \"Skleněný pantoflíček\" ('). Zde měla 26. února 1909 také premiéru jeho první vážná opera \"Sen\". Libreto si k ní napsal sám podle známé dramatické pohádky rakouského dramatika Franze Grillparzera \"Život je sen\" (') z roku 1834.\n\nTato opera byla v roce 1912 uvedena v Královské opeře v Berlíně, čímž upoutal pozornost na Mraczkovo jméno v širším německojazyčném kontextu. Co do popularity ji z Mraczkových děl překonala až roku 1927 jeho opera \"Obraz pana Dürera aneb Madona u lučního plotu\" (\"\").\n\n\nOdehrává se v Samarkandu a jeho okolí v pohádkové době.\nVnitřek chýše. Rustan žije u svého starého strýce Massuda, jehož dcera Mirza je do něj zamilována. I on ji sice miluje, ale silnější než láska je u něho touha po lesku, slávě a moci. Černošský otrok Zanga jej ponouká, aby se pokusil nalézt štěstí ve velkém světě, a tak Rustan po Massudovi žádá, aby ho nechal odejít. Stařec jej nemůže zadržet, a Rustan má tedy zítřejšího rána odcestovat. Ještě jednu noc hodlá strávit v domovské chýši a při magickém zpěvu starého derviše usíná.\n\nLesnatá krajina. Král samarkandský je stíhán obrovským drakem, a protože mu nemůže uniknout, vysílením omdlévá. Rustan se Zangou se nacházejí v blízkosti. Mladík hodí po drakovi svůj oštěp, ale mine cíl a ocitá se sám v nebezpečí. Tu se objeví jakýsi muž ve tmavém plášti, hodí svým oštěpem a nestvůru skolí. Neznámý zmizí a král procitne. Pokládá Rustana za svého zachránce. Mladík se sice chvíli zdráhá přijmout nezasloužený vděk, ale puzen Zangovými pobídkami a okouzlen krásou královy dcery Gülnare, která právě přispěchala, vydává se za vítěze nad drakem. Král jej jmenuje vojevůdcem a Gülnare jej okouzlí svou láskou. Ještě jednou zůstává Rustan se Zangou sám, když tu se muž ze skal vrací, aby si u krále vyzvedl svou odměnu. Zmatený Rustan se na něj vrhne a zabije ho.\n\nOtevřené prostranství v Samarkandu. Rustan v boji zvítězil nad královými nepřáteli. Ale král se stal nedůvěřivým, dal pátrat a zjistil, že Rustan je vrahem jeho skutečného zachránce. V divokých obavách Rustan otráví krále, získá vojsko na svou stranu a Gülnare si jej vezme za muže.\n\nSál na zámku. Rustan je rozpoznán jako vrah, a protože se jej Gülnare zřekne a dokonce se obrátí proti němu, musí uprchnout. Je pronásledován a na stejném místě, na skalním mostě, kde zabil vítěze nad drakem, je dostižen. V zoufalství se vrhá z mostu dolů do vody – a probudí se v Massudově chýši. Vše, co se událo, byly jen snové obrazy, které mu daly poznat, že klidné štěstí po Mirzině boku stojí za více než zrádné a zločinné dění ve světě za humny. Žádá svého strýce, aby mohl zůstat doma jako Mirzin manžel, a protože i ta připojuje své prosby k prosbám svého milého, Massud svoluje.\n"}
{"id": "1137906", "url": "https://cs.wikipedia.org/wiki?curid=1137906", "title": "Marzia Kjellberg", "text": "Marzia Kjellberg\n\nMarzia Kjellberg (rozená Bisognin; * 21. října 1992 Arzignano, Itálie), je italská módní návrhářka a bývalá youtuberka. Na svém YouTube kanále, kde vystupovala nejdříve jako CutiePieMarzia a poté jen Marzia, se zabývala především cestováním, módou a make-upem. K 13. březnu 2019 měl její kanál přes 567 milionů zhlédnutí a přes 7,6 milionů odběratelů. V dubnu 2018 oznámila zasnoubení s přítelem Felixem Kjellbergem, známým pod přezdívkou PewDiePie, se kterým se vzali 19. srpna 2019.\n\n22. října 2018 vydala video „Goodbye YouTube.“ ve kterém oznámila, že končí s natáčením na YouTube. Ukončila i přispívání na svůj blog \"Marzia’s Life\".\n\nKanál na Youtube si založila 16. ledna 2012. Soustředí se hlavně na módu, styl, krásu, make-up, krátké návody (jak-na-to) a takzvané hauly (nakupování) a DIY (udělej si sám) videa. I když je italské národnosti, ve svých příspěvcích hovoří anglickým jazykem. Kanál je zapsán pod The Platform (Maker Studios) a měl až 16 milionů zhlédnutí měsíčně. Dne 22.10.2018 vydala video \"Goodbye YouTube.\" ve kterém prohlašuje, že končí s YouTube. Videa ji už nadále nenaplňovala.\n\nNarodila se 21. října 1992 v italském městě Arzignano. Na internetu je známá jako přítelkyně Felixe Kjellberga, se kterým žije od roku 2011. Nejprve společně žili ve Švédsku, později v Itálii a v v současnosti žijí v Anglii v Brightonu. V dubnu 2018 pár oznámil zasnoubení a vzali se v Královských botanických zahradách v Londýně 19. srpna 2019. Svatbu, která se odehrála jen v okruhu blízkých přátel, oba oznámili na svých sociálních sítích den poté.\n\nKvůli studiu několikrát odmítla nabídku práce v modelingu.\n\n"}
{"id": "1137912", "url": "https://cs.wikipedia.org/wiki?curid=1137912", "title": "Michel Legrand", "text": "Michel Legrand\n\nMichel Legrand (24. února 1932 Paříž, Francie – 26. ledna 2019 Paříž) byl francouzský hudební skladatel, dirigent a klavírista.\n\nNarodil se v Paříži jako syn Raymonda Legranda, jednoho z tehdy nejpopulárnějších skladatelů / dirigentů ve Francii.\n\nNejprve přispíval v oblasti jazzu (spolupracoval s inovátory jako Dizzy Gillespie, Miles Davis, John Coltrane, Stan Getz a Bill Evans), později se proslavil psaním hudby pro filmy.\n\n\n"}
{"id": "1137914", "url": "https://cs.wikipedia.org/wiki?curid=1137914", "title": "Hoechstovo barvivo", "text": "Hoechstovo barvivo\n\nHoechstova barviva tvoří skupinu modrých fluorescenčních barviv, která se vážou DNA. Jsou to bisbenzimidy pojmenované podle firmy Hoechst AG, která je vyvinula. Skupinu tvoří tři strukturně podobná barviva Hoechst 33258, Hoechst 33342 a Hoechst 34580. Nejčastěji používaná jsou barviva Hoechst 33258 a Hoechst 33342, která mají velmi podobná excitační a emisní spektra.\n\nBarviva Hoechst 33258 a Hoechst 33342 mají excitační maximum okolo 350 nm v ultrafialové části spektra a emisní maximum 461  nm v tyrkysové oblasti. Nenavázané barvivo emituje v rozmezí 510–540 nm. Intenzita fluorescence stoupá s pH rozpouštědla. \n\nHoechstova barviva jsou rozpustná ve vodě a organických rozpouštědlech, jako jsou DMSO a DMFA. Koncentrace může dosáhnout až 10 mg/ml. Vodný roztok je při teplotě 2-6 °C stabilní více než půl roku, je však třeba jej chránit před světlem. Pro dlouhodobé uskladnění je vhodné roztoky zamrazit.\n\nHoechstova barviva se vážou do malého žlábku dvoušroubovice DNA zejména do míst bohatých na adenin a thymin. V případě vazby na jiné nukleové kyseliny je intenzita fluorescence výrazně nižší.\n"}
{"id": "1137915", "url": "https://cs.wikipedia.org/wiki?curid=1137915", "title": "Wikipedista rezident", "text": "Wikipedista rezident\n\nWikipedista rezident () je editor Wikipedie, který je zapojen do činnosti instituce – typicky galerie, knihovny, archivu či muzea (tzv. organizací typu ) nebo jiné vzdělávací instituce (např. univerzity) – s cílem usnadňovat tvorbu týkajících se této instituce a jejího poslání, podporovat a pomáhat jí uvolňovat a šířit materiály pod svobodnými licencemi a rozvíjet vztahy mezi institucí a hnutím Wikimedia. Náplní práce wikipedisty rezidenta obvykle bývá i pořádání školení a workshopů pro zaměstnance domovské instituce i širokou veřejnost.\n\nKoncept \"wikipedista rezident\" se podobá obecnějšímu konceptu \"umělec rezident\" (), v rámci něhož si instituce již od počátku 20. století do svého středu zvou renomované spisovatele, vědce, kurátory a další zástupce tvůrčích profesí.\n\nPrvním wikipedistou rezidentem byl Australan , který působil jako dobrovolník v Britském muzeu po dobu pěti týdnů v létě roku 2010. Podle svých slov si uvědomil, že Wikipedie musí navázat bližší spolupráci s muzei, aby mohly být veřejnosti poskytovány co nejaktuálnější a nejpřesnější informace. Shrnul to slovy: „Děláme stejnou věc ze stejného důvodu, pro stejné lidi, ve stejném prostředí. Pojďme to dělat společně.“\n\nK 21. září 2015 působilo v kulturních a vzdělávacích organizacích v různých zemích světa 29 wikipedistů rezidentů. Většina z nich je placena buď institucí, ve které působí, nebo organizací z hnutí Wikimedia.\n\nMezi organizace, které v minulosti měly nebo stále mají vlastního wikipedistu rezidenta se řadí velké kulturní instituce jako Britské muzeum, americký Národní institut pro bezpečnost a ochranu zdraví, Britská knihovna, Norská národní knihovna či Švýcarský spolkový archiv; z menších pak zařízení jako jsou muzeum a galerie v anglickém Derby, zámek Versailles ve Francii, barcelonské Picassovo muzeum, Smithsonovský institut ve Washingtonu, Prezidentská knihovna Geralda R. Forda nebo Národní archiv USA. V Česku zaměstnává wikipedistu rezidenta Masarykova univerzita.\nPrvního českého wikipedistu rezidenta zaměstnává od února 2015 Masarykova univerzita. Stal se jím Marek Blahuš editující pod přezdívkou \"\". Jeho posláním je propojovat akademickou obec s komunitou Wikipedie, koordinovat činnost týmu spolupracovníků, kteří za aktivní podpory univerzity vytvářejí nový encyklopedický obsah, a podporovat používání svobodných licencí na univerzitě. Tým Wikipedie na Masarykově univerzitě pracuje pod záštitou rektora univerzity a spolku Wikimedia Česká republika.\n\n\n"}
{"id": "1137920", "url": "https://cs.wikipedia.org/wiki?curid=1137920", "title": "Agiděl", "text": "Agiděl\n\nAgiděl (, – doslova „Bílá řeka“, myšleno Belaja) je město v Baškortostánu v Ruské federaci. Při sčítání lidu v roce 2010 mělo přes šestnáct tisíc obyvatel.\n\nAgiděl leží na severozápadním okraji Baškortostánu, pár kilometrů východně od hranice s Tatarstánem a pár kilometrů severně od řeky Belaji, která se přibližně deset kilometrů západně od Agidělu vlévá do Dolnokamské přehraní nádrže a tím do Kamy. Od nedalekého většího Něftěkamsku je vzdálen 45 kilometrů na jih, od Moskvy je vzdálen zhruba tisíc kilometrů vzdušnou čarou na východ.\n\nAgiděl byl založen v roce 1980 v souvislosti s výstavbou Baškirské jaderné elektrárny. Městem je od roku 1991.\n"}
{"id": "1137921", "url": "https://cs.wikipedia.org/wiki?curid=1137921", "title": "Jaroslav Abelovič", "text": "Jaroslav Abelovič\n\nJaroslav Abelovič (4. dubna 1932 Naháč, Československo - 18. května 1996 Bratislava, Slovensko) byl slovenský geodet. Působil na Stavební fakultě STU v Bratislavě (od roku 1991 jako profesor). Věnoval se studiu dynamiky svahových pohybů a řešení problémů metrologie v geodézii.\n\n\n"}
{"id": "1137922", "url": "https://cs.wikipedia.org/wiki?curid=1137922", "title": "Kenneth Appel", "text": "Kenneth Appel\n\nKenneth Ira Appel (8. října 1932, Brooklyn, New York, USA – 19. dubna 2013) byl americký matematik, který v roce 1976 společně s Wolfgangem Hakenem dokázal Problém čtyř barev, v té době jeden z nejznámějších otevřených problémů teorie grafů.\n"}
{"id": "1137923", "url": "https://cs.wikipedia.org/wiki?curid=1137923", "title": "Neil Bartlett", "text": "Neil Bartlett\n\nNeil Bartlett (15. září 1932 Newcastle upon Tyne, Spojené království - 5. srpna 2008 Walnut Creek, Kalifornie, USA) byl v Anglii narozený americký chemik.\n\nNarodil se ve městě Newcastle upon Tyne v Anglii, kde vystudoval univerzitu a získal doktorát. V roce 1958 odešel na University of British Columbia v Kanadě, kde v roce 1962 udělal svůj velký objev, když jako první připravil směs vzácného plynu Xe[PTF]. Vyvrátil tak všechny domněnky chemiků, kteří předpokládali, že xenon, jakož i jiné vzácné plyny, je v reakci s jinými prvky nečinný (vysvětleno v oktetovém pravidle Gilberta Lewise). Později vytvořil několik sloučenin s xenonem: XeF, XeF a XeF. Na univerzitě zůstal do roku 1966.\n\nV roce 1966 odešel do Spojených států, kde byl přijat na Princeton University, spolupracoval například s Bell Laboratories. V roce 1969 přešel na fakultu Kalifornské univerzity a přitom spolupracoval s Lawrence Berkeley National Laboratory.\n\nV roce 1973 se stal členem Královské společnosti. V roce 1979 byl oceněn Zahraničním sdružením Státní akademie vědců v USA. Dostal i mnoho dalších ocenění a čestných dekretů.\n\nFakultu v Berkeley opustil v roce 1993 a Lawrencovy laboratoře v 1999.\n"}
{"id": "1137924", "url": "https://cs.wikipedia.org/wiki?curid=1137924", "title": "Primoco UAV", "text": "Primoco UAV\n\nPrimoco UAV je bezpilotní letoun () pro civilní využití, navržený a vyrobený v České republice. První let se uskutečnil v červenci 2015 a UAV Model One 100 odstartoval sériovou výrobu v lednu 2016. Jeho primární využití je v civilních leteckých operacích, podporuje aplikace od ochrany hranic a bezpečnosti až po monitorování plynovodů a řízení vzdálených infrastruktur. Letoun má pevnou konstrukci křídla, která poskytuje rozšířený rozsah a spolehlivost za nepříznivých klimatických podmínek. Ve srovnání s vrtulníkem s posádkou bude bezpilotní UAV obvykle představovat přibližně polovinu provozních nákladů. Společnost Primoco UAV SE je veřejně obchodovatelná na pražské burze (trh Start).\n\nLetadlo je provozováno z pozemní řídící stanice s pilotem a operátorem letu. Lze jej ovládat ručně nebo spustit v plně automatickém režimu, kdy předprogramované waypointy umožňují automatický vzlet, let a přistání. Letadlo má také dodatečné bezpečnostní režimy, které mu umožňují návrat na základnu nebo přistání v bezpečné oblasti, pokud dojde ke ztrátě komunikace nebo k poruchám. UAV je vybaveno odpovídačem v módu S pro bezpečný provoz v civilním vzdušném prostoru. Zařízení a letadla jsou přepravovány v lehké dodávce, což umožňuje rychlý přístup k malým vzdáleným letištím.\n\nZabezpečená komunikace prostřednictvím rádiového nebo satelitního připojení Inmarsat je zabudována tak, aby umožňovala nepřetržité přenášení videa nebo senzorových hodnot na pozemní stanici. Rozsah senzorů na palubě zahrnuje: Infračervené kamery, Optické kamery, senzory Radar / Lidar a další dle požadavků provozovatele. \n\n\n\nUAV jsou široce používány v řadě civilních aplikací. Tyto zahrnují:\n\n\nUAV se používají v civilních aplikacích veřejného sektoru:\n"}
{"id": "1137925", "url": "https://cs.wikipedia.org/wiki?curid=1137925", "title": "Halový pětiboj", "text": "Halový pětiboj\n\nHalový pětiboj je ženská halová lehkoatletická soutěžní disciplína, skládající se z pěti různých disciplín: \n\n\nJedná se o obdobu mužského halového sedmiboje. Na otevřených atletických drahách absolvují muži desetiboj a ženy sedmiboj. Podmínky v hale však neumožňují konání některých technických disciplín (hod oštěpem) a je nutno počítat i se zkráceným běžeckým okruhem (v hale měří okruh 200 m, přímá dráha 60 m, pod otevřeným nebem měří okruh 400 m, přímá dráha až 110 m). Proto se halové víceboje liší od venkovních, mají méně disciplín a jejich složení je pozměněno.\n\nVšechny disciplíny halového pětiboje se konají během jediného dne.\n\nDo programu halového mistrovství Evropy v atletice byl halový pětiboj poprvé zařazen v roce 1992.\n\nDo programu halového mistrovství světa v atletice byl halový pětiboj poprvé zařazen v roce 1993, jakožto ukázková disciplína. Od roku 1995 je pak halový pětiboj oficiálně součástí programu halového mistrovství světa.\n\n\"naposledy ověřeno v červenci 2019\"\n"}
{"id": "1137939", "url": "https://cs.wikipedia.org/wiki?curid=1137939", "title": "Istra (město)", "text": "Istra (město)\n\nIstra () je město v Moskevské oblasti v Ruské federaci. Při sčítání lidu v roce 2010 mělo přes pětatřicet tisíc obyvatel.\n\nIstra leží na stejnojmenné řece přibližně 56 kilometrů na severozápad od Moskvy, hlavního města celé federace.\n\nPrvní zmínka o Istře je z roku 1589, kdy se nazývala \"Voskresenskoje\" (). V roce se stala se jménem \"Voskresensk\" (). Současný název podle řeky Istry je z roku 1930.\n\n"}
{"id": "1137948", "url": "https://cs.wikipedia.org/wiki?curid=1137948", "title": "Summertime '06", "text": "Summertime '06\n\nSummertime '06 je debutové studiové album amerického rappera Vince Staplese. Album bylo nahráno u labelů ARTium Recordings a Def Jam Recordings, a vydáno 30. června 2015. Album téměř celé produkoval producent No I.D. Setkalo se s úspěchem především u hudebních kritiků.\n\nKdyž Staples oznámil práci na svém debutovém albu, uvedl, že se bude jednat o pokračování projektu \"Hell Can Wait EP\", který vydal v roce 2014. Dále prozradil, že album bude popisovat jeho vlastní zážitky z léta 2006, když mu bylo třináct let. Odtud i název alba.\n\nJedná se o dvojalbum; seznam písní byl zveřejněn v červnu 2015.\n\nDne 21. června 2015 bylo album zveřejněno ke streamování na rádiu NPR.\n\nV květnu 2015 byl vydán první singl, píseň \"Señorita\". V červnu poté druhý singl \"Get Paid\" (ft. Desi Mo). Ani jeden singl v hlavních hitparádách nezabodoval.\n\nV prodeji album debutovalo na 39. příčce žebříčku Billboard 200 se 14 000 prodanými kusy v první týden prodeje v USA.\n\n\n"}
{"id": "1137949", "url": "https://cs.wikipedia.org/wiki?curid=1137949", "title": "Expo 2005", "text": "Expo 2005\n\nExpo 2005 byla světová výstava pořádaná v Japonsku v prefektuře Aiči od 25. března do 25. září 2005. Tématem výstavy byla moudrost přírody. Výstavy se zúčastnilo 121 zemí, které zde měly své národní pavilony.\n\nHlavní část výstavy se konala v Nagakute na východ od Nagoje na rozloze 1,85 km². Menší část se nacházela v Seto na rozloze 0,15 km², spojení mezi oběma částmi bylo zajištěné prostřednictvím autobusové dráhy s magnetickým vedením.\n\nNáklady na výstavu činily 340 miliard jenů (přibližně 3,3 dolarů). Rekordní počet 22 049 544 návštěvníků (zejména Japonců) vysoce překročil předpokládaných 15 milionů. EXPO tak přineslo pořadatelům zisk zhruba 10 miliard jenů.\n\nMaskoty výstavy se stali plyšáci Morizo a Kiccoro, společně známí jako Morikoro.\n\nČeská republika se zde prezentovala expozicí pod názvem Zahrada fantazie a hudby. Za 6 měsíců navštívilo pavilon ČR 1,7 milionu diváků, což jej zařadilo mezi nejúspěšnější národní prezentace. Jediným mimopražským regionem, který se na výstavě představil samostatně, byl Jihomoravský kraj.\n\nČesko zde také bylo zastoupeno vystoupením hudebního souboru Dětská opera Praha pod vedením dirigentky, sopranistky Zuzany Markové.\n\n"}
{"id": "1137954", "url": "https://cs.wikipedia.org/wiki?curid=1137954", "title": "Miroslav Kostka", "text": "Miroslav Kostka\n\nMiroslav Kostka (3. prosinec 1924 Brumov-Bylnice – 5. dubna 1988 Olomouc) – československý malíř a grafik působící od počátku 50. let do konce 80. let v Prostějově a Olomouci, později v Bazilice Navštívení Panny Marie na Svatém kopečku.\nMiroslav Kostka se narodil v Brumově (dnes Brumov-Bylnice), po válce studoval na Státní grafické škole užité grafiky v Praze kde ukončil studium v roce 1950. Ihned po studiu odešel do Olomouckého kraje, kde působil až do své smrti ve svém ateliéru v Olomouci roku 1988.\n\nVelkou část života tvořil v Olomouckém kraji, vytvořil řadu obrazů s \"kosmickou\" tematikou a cykly obrazů Znějící prostor, Ptačí pevnost, Variace, Gony, Fáze a mnohá další. Většina obrazů je nyní uchována v soukromých sbírkách . Pro vytváření svých obrazů často používal přesné geometrické obrazce a surrealistické výjevy. Jeho obrazy se objevili mimo jiné na výstavách v Janově (1968), Praze (1970), Olomouci (1971).\n\n"}
{"id": "1137956", "url": "https://cs.wikipedia.org/wiki?curid=1137956", "title": "Margate", "text": "Margate\n\nMargate je město v Kentu v Anglii. Nachází se 61 km severovýchodně od Maidstone na pobřeží Thanetu u mysu North Foreland. Zahrnuje také území sídel Cliftonville, Garlinge, Palm Bay a Westbrooku. V roce 2001 v něm žilo 40 386 obyvatel.\n\nMěsto je vzpomínáno jako Meregate v roce 1264 a už jako Margate v roce 1299, ale výslovnost se v průběhu let neustále měnila. Odkazuje na místa u moře mezi útesy s hlubší vodou, kam se dá skákat. Historie města souvisí především s mořem. V 15. století bylo součástí konfederace Cinque ports jako \"ruka\" Doveru. Od 18. století je spolu s Ramsgate tradičním pobřežním letoviskem pro obyvatele Londýna, když láká především na své písečné pláže. Viktoriánské molo bylo zničeno bouří v roce 1978.\n\nPodobně jako Brighton a Southend město proslulo nepokoji mezi mody a rockery v 60. letech 20. století a mezi mody a skinheady v 80. letech 20. století.\n\nOd moře je vidět nedaleká větrná elektrárna Thanet Wind Farm dokončená v roce 2010. Blízko přístavu stojí od roku 2011 umělecká galerie Turner Contemporary.\n\nV roce 1923 a v letech 1935 až 1939 se ve městě pravidelně konal šachový turnaj za účasti nejlepších hráčů světa. Zvítězili v něm Ernst Grünfeld (1923), Samuel Reshevsky (1935), Salo Flohr (1936), Reuben Fine a Paul Keres (1937), Alexandr Alexandrovič Aljechin (1935) a Paul Keres (1939).\n"}
{"id": "1137957", "url": "https://cs.wikipedia.org/wiki?curid=1137957", "title": "Kašira", "text": "Kašira\n\nKašira () je město v Moskevské oblasti v Ruské federaci. Při sčítání lidu v roce 2010 mělo bezmála dvaačtyřicet tisíc obyvatel.\n\nKašira leží pravém, jižním břehu řeky Oky v jižní části Moskevské oblasti. Od Moskvy je vzdálena 115 kilometrů na jihovýchod.\n\nVýchodně od Kaširy vede dálnice M4 z Moskvy do Novorossijsku. Na severovýchodě Kaširy je nádraží, odkud je přímé spojení do Moskvy na Pavelecké nádraží.\n\nPrvní zmínka o Kašiře je z roku 1356, kdy je zmíněna pod názvem \"Košira\" ().\n\nKoncem 15. století byla Kašira hraničním městem na jižní hranici Moskevského velkoknížectví a v roce 1480 ho nechal Ivan III. zapálit před postupujícími Tatary. Koncem 16. století Kaširu opakovaně napadli Krymští Tataři. V roce 1620 byla Kašira přesunuta z levého na pravý břeh Oky; tento rok se někdy pokládá za rok založení současné Kaširy.\n\nV roce 1777 byla Kašira povýšena na město, v roce 1900 byla do města přivedena železnice.\n"}
{"id": "1137958", "url": "https://cs.wikipedia.org/wiki?curid=1137958", "title": "Sergej Pugačov", "text": "Sergej Pugačov\n\nSergej Pugačov (* 4. února 1963 Kostroma) je ruský podnikatel a politik, někdejší miliardář. Vedl volební kampaně prezidentů Borise Jelcina i Vladimira Putina. Od roku 2001 byl v Rusku po deset let senátorem. \n\nZ blízkého přítele Putina se stal jeho ostrým kritikem. Jeho podnikatelské impérium se rozpadlo, v Rusku je obviněn ze zpronevěry a hrozí mu 10 let vězení. Pugačov obvinění považuje za absurdní. Od roku 2011 žije nejvíce v Londýně, odkud v létě 2015 prchl do francouzského Nice. \n\nPugačov zbohatl díky podnikání v bankovnictví již v době, kdy byl ruským prezidentem Boris Jelcin. Byl také majitelem loděnic, uhelných dolů a nemovitostí v Moskvě a Petrohradě. Stal se pak i blízkým člověkem Vladimira Putina, míval proto přezdívku \"„Putinův bankéř“\". V roce 2008 dosahoval Pugačovův majetek podle odhadu časopisu Forbes asi dvě miliardy dolarů. Patřil tak mezi 50 nejbohatších Rusů.\n\nTéhož roku se ale neshodl s jinými vlivnými lidmi z Putinova okolí. V říjnu 2010 ústřední banka zrušila licenci Pugačovově bance Mežprombank, která poté zbankrotovala. Ještě předtím již však Pugačov údajně vytuneloval. V Rusku je tak obviněn ze zpronevěry a hrozí mu 10 let vězení. Na základě ruské žádosti na něj vydal zatykač Interpol.\n\nV roce 2011 Pugačov, který obvinění označuje za absurdní, Rusko opustil. Se svou partnerkou a třemi dětmi se usadil v Londýně. V létě 2015, přestože mu byl zabaven pas, uprchl přes Paříž do Nice (od roku 2009 je francouzským občanem). Důvodem podle něj byly výhrůžky smrtí. \n\nV září 2015 podal na Rusko u arbitrážního soudu v Haagu žalobu, díky níž chce získat přes 10 miliard dolarů (asi 242 miliard Kč) jako odškodnění za rozpad svého podnikatelského impéria.<ref name=\"LN22/9\"></ref>\n"}
{"id": "1137960", "url": "https://cs.wikipedia.org/wiki?curid=1137960", "title": "Kostel svaté Alžběty (Bílina)", "text": "Kostel svaté Alžběty (Bílina)\n\nKostel svaté Alžběty v Bílině byla sakrální stavba původně z 1. poloviny 14. století. Kolem roku 1600 byl renesančně přestavěn a do roku 1640 byl řádovým špitálním kostelem německých rytířů. Zbořen byl v roce 1942.\n\nPři renesanční přestavbě kolem roku 1600 získal obdélný tvar s polygonálně uzavřeným presbytářem. Vnějšek byl členěn opěráky a hrotitými okny. Uvnitř byla valená klenba se štukovými žebry. Na západě lodi se nacházela renesanční zděná tribuna na dvou sloupech, která měla křížovou klenbu. V kostele se nacházel zazděný portál z období kolem roku 1600.\n\nZ původního zařízení se zachoval oltář sv. Alžběty umístěný do okresního muzea s renesančním obrazem sv. Alžběty z období kolem roku 1600.\n\nS kostelem byla spojena chodbou budova špitálu. Jednalo se o barokní obdélnou stavbu s typ. dvoutraktovým uspořádním obytných místností a dlouhou podélnou chodbou. Na západě byly připojeny vstupní síň a dvě velké společenské místnosti.\n\n"}
{"id": "1137969", "url": "https://cs.wikipedia.org/wiki?curid=1137969", "title": "Miroslav Kořistka", "text": "Miroslav Kořistka\n\nMiroslav Kořistka (* 26. prosince 1959) je bývalý český fotbalista, záložník.\n\nV československé lize hrál za FC Vítkovice. Nastoupil ve 12 ligových utkáních. Ve druhé nejvyšší soutěži hrál za TŽ Třinec a Ostroj Opava.\n\n\n"}
{"id": "1137977", "url": "https://cs.wikipedia.org/wiki?curid=1137977", "title": "Geografie Spojených států amerických", "text": "Geografie Spojených států amerických\n\nSpojené státy americké leží v Severní Americe. Základem tohoto kontinentu je Kanadský štít, jehož stáří se datuje od archaika. Rozprostírá se v severovýchodní části kontinentu. Jeho střední část je konkávní a tvoří dno Hudsonova zálivu. Je tvořen přeměněnými a vyvřelými horninami. V současnosti se pod Severoamerickou desku podsouvá tichomořská, přesněji se podsouvá pod její západní okraj. Zároveň se Jihoamerická deska pohybuje směrem k Severní.\n\nV důsledku těchto pohybů vznikla vysoká horská hradba sopečného původu, která se táhne od Aleutských ostrovů u Aljašsky až po Ohňovou zemi. Kordillery začínají Aljašským hřbetem (nejvyšší bod Mount McKinley o výšce 6 194 m) a táhnou se na jih ve dvou výrazných pásmech. U pobřeží Tichého oceánu jsou to Pobřežní hory a ve vnitrozemí Skalnaté hory. Mezi jednotlivými pásy Kordiller se rozprostírají sníženiny a plošiny, např. Koloradská plošina a Velká pánev. Nejníže položené místo Ameriky leží v USA a je jím Údolí smrti (\"Death Valley\"). Tato proláklina je 86 m pod úrovní hladiny moře. Své jméno dostala podle nehostinných podmínek pro život (poušť bez vody s velkými vedry, ve stínu naměřili až 57° C). Podél východního pobřeží se táhne staré pohoří Apalačské hory. Mezi Appalačským pohoří a Atlantským oceánem se rozprostírá pobřežní nížina. Mexický záliv lemuje mississippská nížina. Mezi Appalačským pohořím a Kordillerami se postupně od východu rozprostírají Vnitřní roviny a Velké planiny.\n\nPodle vědeckovýzkumné vládní agentury United States Geological Survey pro geologii a geografii se Spojené státy americké (bez Aljašky a Havajských ostrovů) dělí do osmi hlavních fyzickogeografických regionů.\n\nVětší část území USA patří do úmoří Atlantiku. Vlévají se do něj veletoky jako Mississippi, s přítokem Missouri (nejdelší říční soustava USA - 6212 km), řeka Svatého Vavřince a Rio Grande. Tichý oceán přijímá většinou kratší toky tekoucí z Kordiller. Mezi významnější patří řeky Columbia a Colorado. Do Severního ledového oceánu se vlévají řeky Mackenzie s Yukon.\n\nV USA najdeme i mnoho jezer. Ledovcového původu jsou Velká jezera (Hořejší jezero, Michiganské jezero, Huronské jezero a jezero Ontario), které tvoří největší zásobárnu sladké vody na světě a přírodní hranici mezi USA a Kanadou. Velké Solné jezero se rozprostírá v bezodtokové oblasti mezi Skalnatými horami a Pacifickým pobřežním pásmem. V USA je množství vodopádů, ale nesporně nejznámější jsou Niagarské vodopády, které leží mezi Erijským a Ontarijským jezerem.\n\nDíky své velikosti USA leží v několika významných podnebných pásech. Severní část území leží v mírném pásmu, je však chladnější a vlhčí než v Evropě. Způsobuje to studený Labradorský proud, který omývá severovýchodní a východní pobřeží. Vnitřní roviny a Velké planiny mají v závislosti na vzdálenosti od Atlantského oceánu čím dál tím méně srážek. Jižní část USA leží v příjemném subtropickém podnebném pásmu a Mexický záliv, poloostrov Florida v tropickém pásmu. Výjimku tvoří vysoce položené pohoří a plošiny, kde je podstatně chladněji, projevuje se tam výšková stupňovitost. Aljaška leží v studeném pásmu a Havajské ostrovy v tropickém pásmu. Tvárnost povrchu Ameriky umožňuje téměř nepřerušenou přesun vzdušných mas ze severu na jih a naopak. Proto jsou časté zejména vpády arktického vzduchu z vyšších zeměpisných šířek až do oblasti Mexického zálivu. Proudění v rovnoběžkovém směru překážejí horské bariéry Kordiller. Proto vláha, která by se s proudícím vzduchem dostávala do vnitrozemí Ameriky od Tichého oceánu, vyprší se nad oceánem, úzkou pobřežní nížinou a nad návětrnými svahy pacifické pásma.\n\nNa severu Aljašky, kde převláda tundra a arktické podmínky, klesá teplota až k −62,2 °C (−80 °F). Na druhé straně byla v Údolí smrti v Kalifornii naměřena teplota 56,7 °C (134 °F), tedy druhá dosud nejvyšší zaznamenaná teplota na světě.\n\nHory v západních státech USA dostávají pravidelně a v průmeru nejvyšší sněhové srážky na zemi. Největší roční úroveň srážek je na Mount Rainier ve státě Washington - 1 758 cm (692 in); rekord byl zaznamenán v zimě v letech 1971–72, tedy 2 850 cm (1 122 in). Tento rekord byl překonán poblíž lyžařské oblati Mt. Baker v severozápadním Washingtonu v sezoně 1998-99, kdy napadlo 2 896 cm (1 140 in). Další místa s výraznými srážkami mimo Kaskádové pohoří je pohoří Wasatch Range nedaleko Velkého Solného jezera, San Juan Mountains ve státě Colorado a Sierra Nevada poblíž jezera Tahoe.\n\nV centrálních částech USA jsou tornáda běžnější než kdekoliv jinde na světě a obvykle se objevují během jara a léta. Smrtící a destruktivní hurikány se téměř každý rok vyskytují podél pobřeží Atlantiku a v Mexickém zálivu. Appalačská oblast a středozápad zažívá nejhorší povodně, i když prakticky žádná oblast ve Spojených státech vůči záplavám imunní není. Jihozápadní oblast zase trpí na nejhorší sucha; existuje i teorie, že taková sucha před 500 lety zdecimovala kulturu Anasaziů. Západ bývá každý rok zasažen velkými požáry.\n\nSpojené státy jsou každoročně zasaženy řadou přírodních katastrof. Ačkoli takové sucho je vzácné, občas způsobilo vážná ochromení jako například během tzv. prachové pánve v letech 1931-1942. Farmaření na velkých pláních na čas selhalo, celé regiony byly téměř vylidněné a prašné bouře pustošily zemi.\n\n\n"}
{"id": "1137979", "url": "https://cs.wikipedia.org/wiki?curid=1137979", "title": "Fontána Vodná ruža", "text": "Fontána Vodná ruža\n\nVodná ruža je fontána v Ružinově, Bratislavě, která se nachází v místní části Pošeň.\n\nFontána Vodná ruža se nachází na východní straně ulice Viliama Figuša-Bystrého při vyústění Ondrejovovy ulice.\n\nAutoři fontány jsou akad. soch. Vladimír Farár a ing. arch. Ladislav Pinkavský.\n\nOdhalená byla v roce 1972.\n\nUprostřed čtvercového bazénu s travertinovým obkladem je umístěna plastika z duralu, která se skládá ze soustavy růžic umístěných na vysokém pilíři. Lopatky růžic jsou roztáčeny dopadající vodou. Proto se fontána nazývá i Lopatková nebo Kinetická.\n\n"}
{"id": "1137980", "url": "https://cs.wikipedia.org/wiki?curid=1137980", "title": "Pavel Molek", "text": "Pavel Molek\n\nPavel Molek (* 23. dubna 1980 České Budějovice) je český právník se zaměřením na ústavní a správní právo. Působí jako soudce Nejvyššího správního soudu v Brně.\n\nVystudoval politologii a mezinárodní vztahy a evropská studia na Fakultě sociálních studií MU a právo na Právnické fakultě MU. Roku 2009 disertační prací \"Právní pojem „pronásledování“ v souvislostech evropského azylového práva\" zakončil doktorská studia v oboru mezinárodního práva veřejného a v roce 2015 se na Masarykově univerzitě habilitoval v oboru ústavního práva a státovědy. V mezidobí absolvoval roční studijní program na Universidade Católica v Lisabonu, kde stále pravidelně přednáší, hostoval také na řadě dalších univerzit ve světě. Hlavní akademickou činnost ale vyvíjí na domovské právnické fakultě v Brně, kde zahájil samostatnou výuku lidských práv. Přednáší i na Justiční akademii a byl členem Legislativní rady vlády. V letech 2003–2013 byl také asistentem Vojtěcha Šimíčka na Nejvyšším správním soudu, kde se mj. angažoval pořádáním konferencí a vedením asistentů zpracovávajících judikaturu, a poté asistentem Kateřiny Šimáčkové na Ústavním soudu. 10. listopadu 2015 byl jmenován soudcem Nejvyššího správního soudu.\n\nOdborně se věnuje zejména lidským právům, otázkám azylu, volebnímu soudnictví nebo správnímu trestání. Je autorem nebo spoluautorem několika monografií (např. \"Soudní přezkum voleb\", \"Komunistické právo v Československu\", \"Právo na spravedlivý proces\" či \"Politická práva\") a desítek odborných článků publikovaných např. v časopise \"Soudní rozhledy\". Ve svých pracích s oblibou cituje světovou beletrii a odborný text prokládá historkami a poznámkami na okraj. Kromě toho spolupracuje s Českým rozhlasem, jeho dramatický debut zde znamenala hra \"Má protentokrát obsazená vlast\", jejíž děj se odehrává v červnu 1939 během zkoušky cyklu Smetanových symfonických básní \"Má vlast\".\n"}
{"id": "1137981", "url": "https://cs.wikipedia.org/wiki?curid=1137981", "title": "Fontána Květ lípy", "text": "Fontána Květ lípy\n\nKvět Lípy je fontána v Ružinově, Bratislavě, která se nachází v místní části Pošeň u křižovaty ulice Ivana Horvátha a Exnárovy ulice.\n\nAutoři fontány jsou akad. soch. Alexander Bilkovič a ing. arch. Iľja Skoček.\n\nOdhalená byla v roce 1986.\nFontána byla instalována do již existujícího bazénu, ve kterém měly být původně pěstovány lekníny.\nTeprve později byl bazén přeměněn na fontánu.\nTo vysvětluje jeho rozlehlost a přítomnost schůdků vedoucích do něj.\nVe středu je umístěna kovová plastika květu lípy.\nKolem je rozmístěno 5 vodotrysků, ze kterých stříká voda do výšky 6 metrů vytvářející kolem plastiky vodní mlhovinu, která duhově zbarvuje sluneční paprsky.\n\n"}
{"id": "1137986", "url": "https://cs.wikipedia.org/wiki?curid=1137986", "title": "NK HAŠK Záhřeb", "text": "NK HAŠK Záhřeb\n\nNK HAŠK Záhřeb (chorvatsky Nogometni Klub Hrvatski Akademski Športski Klub Zagreb) je chorvatský fotbalový klub z města Záhřeb, který byl založen v roce 1903. V roce 1945 zanikl a znovu byl obnoven v roce 1993. V r. 2006 byl sloučen s klubem NK Naftaš Ivanić.\n\nDomácím hřištěm je stadion na Peščenici. Klubové barvy jsou červená, bílá a žlutá.\n\n"}
{"id": "1137988", "url": "https://cs.wikipedia.org/wiki?curid=1137988", "title": "Cyklomost slobody", "text": "Cyklomost slobody\n\nCyklomost svobody ( ) je most vedoucí přes řeku Moravu, který spojuje slovenský a rakouský břeh a vytváří tak propojení již existujících cyklostezek. Otevřený byl 22. září 2012. \n\nProjekt vznikl v rámci \"Programu přeshraniční spolupráce Slovenská republika - Rakousko 2007–2013\". Partneři v projektu Cyclomost byly Dolní Rakousy, Bratislavský samosprávný kraj, bratislavská městská část Devínska Nová Ves a Hlavní město Bratislava. Projekt byl financován z fondů Evropské unie.. Přímá dotace z Evropského fondu regionálního rozvoje byla plánována 4 533 877,24 € (271 885,24 € CYCLOMOST-I + 4 261 992 € CYCLOMOST-II). Autorem návrhu je Ing. Arch. Milan Beláček.\n\nBratislavský samosprávný kraj vyhlásil 21. února veřejnou anketu s názvem: „Rozhodněte o názvu cyklomostu. Můj návrh názvu pro nový cyklomost mezi Devínskou NV a Schlosshofem“, kterou župan podpořil prohlášením: „Tak jak jsme dosud vše budovali před zraky veřejnosti, rovněž se jdeme ucházet o to, aby název, který bude mít tento most, byl veřejností přijat.“ V anketě už po týdnu od vyhlášení vítězilo pojmenování po americkém herci Chuckovi Norrisovi. S tímto názvem však nesouhlasila rakouská strana, která navrhovala most pojmenovat jako \"Most Marie Terezie\".\n\nDo odsouhlasení jeho oficiálního názvu byl most dočasně pojmenován jako \"Cyklomost Devínska Nová Ves - Schlosshof\". O konečném slovenském názvu rozhodli poslanci bratislavského samosprávného kraje na jednání regionálního zastupitelstva v září 2012, kdy schválili název \"Cyklomost svobody\", se kterým souhlasila i rakouská strana. V němčině se most jmenuje \"Fahrradbrücke der Freiheit\".\n\nNěkterá světová média zaznamenala nepoužití Norrisova jména.\n\nCyklomost kopíruje trasu původního historického mostu mezi bratislavskou městskou částí Devínska Nová Ves a dolnorakouským Schlosshofem. Stavba prochází přes tzv. oblast Natura 2000, což je území evropského významu, aluviem řeky Moravy. Proto musela být při výstavbě dodržena přísná opatření.\n\nMost přes řeku Moravu v této lokalitě existoval již v období vlády rakouské panovnice Marie Terezie. V roce 1771 byl poprvé postaven obloukový kamenný most přes řeku. Hlavní konstrukce mostu byla ze dřeva. Tento most v roce 1809 zničily plovoucí ledové kry a o několik let později (v roce 1813) byl most znovu postaven. V roce 1866 byl během prusko-rakouské války zapálen, opět následovala časná výstavba, ale i tento v roce 1880 zničily ledové kry. Následně už nebyl vybudován. Pak v tom místě existoval už jen přívoz pomocí přívozu nebo loďkami.\n\nRůzné návrhy na opětovné vystavění mostu vznikly už dávno. Slovensko tyto návrhy podporovalo, ale Rakousko bylo zpočátku proti výstavbě mostu.\n\nPostoj Rakouska se však po čase změnil, a tak se v roce 2009 začala v rámci projektu rakousko-slovenské přeshraniční spolupráce bratislavské městské části Devínska Nová Ves s rakouským městečkem Engelhartstetten přípravná fáze na výstavbu, a to tzv. projekt \"Cyklomost I - Cyklotrasy a most spojující lidi - přípravná fáze\". Před samotným zahájením stavby bylo zapotřebí několik jednání se slovenskými i rakouskými ochránci přírody, právě kvůli tomu, že stavba prochází přes oblast Natura 2000. Rovněž se udělal i podrobný archeologický průzkum. Při pracích byly nalezeny pozůstatky původního mostního náspu, pocházející z dob vlády Marie Terezie a také původní piloty. Při výstavbě současného mostu se tyto původní části nezničily; most byl postaven tak, že vede přes tyto historické části.\n\nVýstavba mostu začala v září roku 2011 a probíhala ve dvou fázích:\nStavět se začalo přesně na místech starého mostu. Výstavbu realizovalo konsorcium Ingsteel a Doprastav. Most byl dokončen v červnu 2012, pro veřejnost byl otevřen 11. srpna téhož roku..\n\n\nJde o zavěšený symetrický třípolový most ocelové konstrukce s rozpětím 30 m, 120 m a 30 m. Se svou volnou šířkou průchodu 4 metry je určen pro chodce a cyklisty. Celková délka přemostění je 751 metrů a celková délka mostního objektu je 525 metrů. Plocha mostu je 2100 m². \n\nMost se nachází ve výšce 21,5 metru nad řekou Moravou a 12,3 metru nad zemí. Hmotnost ocelové konstrukce mostu je 593 tun.\n\n\nBěhem své krátké existence musel být most v červnu 2013 uzavřen z bezpečnostních důvodů. Uzavření trvalo několiko dnů; důvodem byly povodně ve střední Evropě v roce 2013, které zasáhly i Bratislavu a řeka Morava se vylila ze svého koryta a odřízla most od ulice \"Na mýte\".\n"}
{"id": "1137989", "url": "https://cs.wikipedia.org/wiki?curid=1137989", "title": "Židovský hřbitov na Olivové hoře", "text": "Židovský hřbitov na Olivové hoře\n\nŽidovský hřbitov na Olivové hoře je nejstarší a nejvýznamnější hřbitov v Jeruzalémě. Začalo se zde pohřbívat před třemi tisíci lety, již v období Prvního chrámu, a pohřbívá se zde dosud. Na hřbitově se nachází mezi dvěma a třema sty tisíci hroby ze všech možných období. Nacházejí se zde hroby důležitých osobností židovské historie. Je tu pohřben například i Dr. Jindřich Chajim Brody, poslední předválečný vrchní pražský rabín.\n\n"}
{"id": "1137995", "url": "https://cs.wikipedia.org/wiki?curid=1137995", "title": "Lomnice nad Popelkou (zámek)", "text": "Lomnice nad Popelkou (zámek)\n\nZámek Lomnice nad Popelkou vznikl přestavbami tvrze, zbudované v Lomnici nad Popelkou ve 13. století. Stojí na horním okraji Husova náměstí, čp. 4. Je chráněn jako kulturní památka České republiky.\n\nTvrz je poprvé zmiňována v písemných pramenech v roce 1417 při dobývání Lomnice nad Popelkou Hynkem Jablonským, hejtmanem krále Václava IV. Mezi prvními majiteli tvrze jsou uváděni v roce 1462 Aleš ze Šanova a v roce 1482 Jan Černín z Černína.\n\nV roce 1524 koupil tvrz do vlastnictví Vilém Štěpanický z Valdštejna. Jeho syn Václav ji přestavěl v letech 1566–1567 na zámek v renesančním slohu. Podoba zámku z této doby je zachycena na obraze malíře Antonína Chmelíka a jeho popis zaznamenán v lomnickém urbáři z roku 1667. V majetku Valdštejnů zůstal zámek, s výjimkou krátké doby, kdy ho držel jako léno Otto Bedřich Harrach, do roku 1654. Tehdy ho Jan Viktorin z Valdštejna prodal hraběti Janu Morzinovi.\n\nDalší z Morzinů, Václav, provedl v letech 1730–1737 poslední přestavbu zámku v barokním slohu. V této podobě, s malými úpravami, se zachoval zámek do současné doby. V roce 1796 prodal Rudolf Morzin panství Ignáci Fulgemu, obchodníkovi z Trutnova, od jehož vnuka ho pak získal do vlastnictví kníže Karel Rohan.\n\nV novodobé historii bylo v zámku v roce 1850 sídlo okresního soudu a trestnice, v roce 1919 ho zakoupil Živnostenský dům pro společenské účely a v letech 1957–1958 zde byl zřízen domov důchodců.\n\nPůvodní zámek z druhé poloviny 16. století byl kamenný, kruhového půdorysu s věží, padacím mostem a kašnou uprostřed nádvoří.\n\nPřestavba z první poloviny 18. století nebyla realizována v plném rozsahu stavebních plánů. Vznikla jednoduchá, trojkřídlá jednopatrová budova v barokním slohu. Boční křídlo uzavírající Husovo náměstí je opatřeno členitější fasádou a zvýrazněno mansardovou střechou. V interiéru přízemí byly použity křížové hřebínkové a valené klenby s výsečemi. První patro sestává po rekonstrukci z velkého výstavního a koncertního sálu, společenského salonku a loutkového divadla. K hudebním produkcím je též využíván altán na nádvoří zámku.\n\nZa finanční podpory Regionálního operačního programu NUTS II Severovýchod, proběhla v letech 2008–2010 generální rekonstrukce interiérů zámku podle návrhu architekta Libora Sommera, včetně úpravy nejbližšího okolí a rekultivace přilehlého parčíku. Pro využití veřejností bylo zrekonstruováno i několik místností rozsáhlého sklepení pod budovou. Exteriér budovy byl upraven pouze novou fasádou v původní cihlové barvě.\n\nProstory zámku jsou v současné době využívány ke kulturním a společenským účelům. V multifunkčním sále v prvním poschodí se konají výstavy, koncerty, přednášky, plesy apod. V budově má sídlo městské Kulturní a informační středisko, Městská knihovna a scéna loutkového divadla.\n\n\n\n"}
{"id": "1137996", "url": "https://cs.wikipedia.org/wiki?curid=1137996", "title": "Galerie Nedbalka", "text": "Galerie Nedbalka\n\nGalerie Nedbalka je nezisková organizace, která byla založena v roce 2012. Galerie sídlí v rekonstruované historické budově na Nedbalově ulici v Bratislavě. Její představitelé si v souladu s podnázvem galerie - Slovenské moderní umění stanovili cíl postupně sbírat, systematicky zpracovávat a prezentovat výtvarná díla 20. století s přesahem do konce 19. a počátku 21. století, které vznikly na Slovensku. Těžiště sbírky spočívá v malbě, ale jsou v ní zastoupeny i sochy a grafika.\n\nGalerie díla prezentuje prostřednictvím stálé expozice, krátkodobých výstav, odborných publikací a výstavních katalogů. Primárně se věnuje výstavní činnosti z tvorby slovenských autorů. Ve sbírce Galerie Nedbalka je v současnosti zastoupeno více než pět set uměleckých děl slovenského výtvarného umění od konce devatenáctého století až po současnost.\n\nVe výstavních prostorách je na čtyřech patrech vytvořena stálá expozice věnovaná zrodu a vývinu výtvarné moderny Slovenska, která podává obraz o dějinách malířství a sochařství na Slovensku v 20. století. Prostřednictvím přibližně 160 významných obrazů a soch si mohou návštěvníci udělat poměrně ucelenou představu o slovenské výtvarné scéně tohoto období. Díla jsou chronologicky a významově rozčleněné do celků, které naznačují základní tendence výtvarného umění v rozmezí více než jednoho století.\n\nZ vynikajících osobností přelomu století jsou v galerii svými díly zastoupeni Ladislav Medňanský, Dominik Skutecký či Peter Július Kern. Meziválečné umění zastupují Anton Jaszusch, Ľudovít Fulla, Mikuláš Galanda, Martin Benka, Miloš Alexander Bazovský, Cyprián Majerník, Vincent Hložník, Gustáv Mallý, Endre Nemes a další. Divácky známou je Skupina Mikuláše Galandy a tvorba jejích členů - Andreje Barčíka, Vladimíra Kompánka, Rudolfa Krivoša, Milana Laluhy, Milana Paštéky, Andreje Rudavského, Ivana Štubňa a Pavla Tótha. V rámci šiře chápaného současného umění od druhé poloviny 20. století jsou zde zastoupeny díla Júlia Jakobyho, Ernesta Smetáka, Imricha Weinera-Krále, Víry Kraicovej, Ester Martinčekovej-Šimerovej, Ladislava Guderny, Mariána Čunderlíka, Víry Žilinčanovej, Michala Jakabčice, ale i Stanislava Filka, Rudolfa Fily, Milana Dobeše, Jana Ilavský, Júlia Bartfaye a Juraje Rusnáka.\n\n\n\n"}
{"id": "1137997", "url": "https://cs.wikipedia.org/wiki?curid=1137997", "title": "Afghánsko-uzbecký most přátelství", "text": "Afghánsko-uzbecký most přátelství\n\nAfghánsko-uzbecký Most přátelství je silniční a železniční most přes řeku Amudarju, spojující město Hairatan v severním Afghánistánu s Termezem v Uzbekistánu.  Byl postaven Sovětským svazem a otevřen v roce 1982, aby zlepšil sovětskou logistiku při Sovětské válce v Afghánistánu.\n"}
{"id": "1137999", "url": "https://cs.wikipedia.org/wiki?curid=1137999", "title": "Kamperova kurie", "text": "Kamperova kurie\n\nKamperova kurie () je kulturní památka v Bratislavě na Žižkově ulici 12, pocházející ze 16. století. Památkově obnovena byla v roce 1992, odkdy zde sídlí Archeologické muzeum Slovenského národního muzea.\n\nPostavena byla kolem roku 1601 na místě starších domů. Má jedno patro, 4 křídla, 8 os, je to renesanční budova.\n\n"}
{"id": "1138000", "url": "https://cs.wikipedia.org/wiki?curid=1138000", "title": "Peter Rühmkorf", "text": "Peter Rühmkorf\n\nPeter Rühmkorf (25. října 1929 Dortmund – 8. června 2008 Roseburg ve Šlesvicku-Holštýnsku) byl německý spisovatel a básník. Svou literární kariéru začal spolu s básníkem a esejistou Wernerem Riegelem roku 1952 v hamburském časopise Zwischen den Kriegen, který vytvářeli do Riegelovy předčasné smrti roku 1956. Společně také stáli u zrodu vlivného časopisu Studentenkurier, určeného mladým intelektuálům. Mezi roky 1958 až 1964 pracoval Rühmkorf jako redaktor v nakladatelství Rowohlt Verlag, poté se stal spisovatelem na volné noze. Získal velké množství literárních cen a často hostoval jako učitel na německých i zahraničních univerzitách. Věnoval se především poezii, esejistice a literární kritice. Zemřel na rakovinu.\n\n\n"}
{"id": "1138002", "url": "https://cs.wikipedia.org/wiki?curid=1138002", "title": "Brämerova kurie", "text": "Brämerova kurie\n\nBrämerova kurie je dům v bratislavském Podhradí v bývalé čtvrti Zuckermandel na Žižkově ulici č. 18.\n\nJe to kulturní památka, podle pamětní tabule na budově jde renesanční stavbu z přelomu 16. a 17. století. Postavena je na starším základě z druhé poloviny 16. století, v 17. století byla barokně upravená a koncem 19. století upravená klasicistně. Má nepravidelnou čtyřkřídlou zástavbu a ústřední dvůr. Vznikla přestavbou starších pozdněgotických domů.\n\nZápadní křídlo bylo přistavěno při renesanční přestavbě, stejně jako schodiště, byly sjednoceny fasády a postaveny nárožní půlkruhové věže. V první třetině 18. století, při raně barokní přestavbě, bylo dostavěno severní dvorní křídlo.\n\nKoncem 20. století byla rekonstruována, od roku 2002 zde sídlí Muzeum kultury Maďarů na Slovensku Slovenského národního muzea.\n\n"}
{"id": "1138004", "url": "https://cs.wikipedia.org/wiki?curid=1138004", "title": "Paterson (New Jersey)", "text": "Paterson (New Jersey)\n\nPaterson je město v Passaic County v americkém státě New Jersey. S počtem obyvatel kolem 150 000 tvoří třetí největší město ve státě New Jersey. Paterson je hlavní sídlo Passaic County. Je známé také jako \"Sametové město\" kvůli dominantní roli v produkci hedvábí v pozdním 19. století.\n\nO městě Paterson vypráví poetický film Paterson (2016), ve kterém postavu řidiče autobusu \"Patersona\" hraje Adam Driver. Film také popisuje zdejší osobnosti a místa.\n"}
{"id": "1138006", "url": "https://cs.wikipedia.org/wiki?curid=1138006", "title": "Václav Dědič", "text": "Václav Dědič\n\nVáclav Dědič (28. února 1907 – ) byl český fotbalový brankář.\n\nV československé lize hrál za SK Viktoria Plzeň a SK Židenice. Nastoupil ve 127 ligových utkáních. Ve Středoevropském poháru nastoupil ve 2 utkáních.\n\n\n"}
{"id": "1138007", "url": "https://cs.wikipedia.org/wiki?curid=1138007", "title": "Hervé", "text": "Hervé\n\nHervé (30. června 1825 Houdain, Království francouzské – 3. listopadu 1892 Paříž, Francie), vlastním jménem Florimond Ronger byl herec, spisovatel a operetní skladatel španělsko-francouzského původu. Napsal přes sto různých děl, z toho téměř polovinu tvořily operety, nebo komické opery (opera buffa).\n\nNarodil se v rodině četníka, matka byla Španělka. Otce ztratil ve dvanácti letech. Díky svému hlasu se umístil ve sboru pařížského kostela sv. Rocha. Později nastoupil na pařížskou konzervatoř. V šestnácti letech byl varhaníkem v nemocnici Bicêtre v Paříži, což byl ústav pro duševně nemocné, kde byla zaměstnána i jeho matka. Komponoval hudební představení, v nichž někdy pacienti i hráli, čímž se je snažil zaměstnat a odvést pozornost od jejich skutečné situace.\n\nOd roku 1845 působil jako varhaník v kostele svatého Eustacha. O tři roky později (1848) ho přítel, herec Desiré, požádal, aby napsal hudbu k jeho benefičnímu vystoupení. Uvedli ji jako grotesku o jednom dějství (\"Don Quichette et Sancho Pancho\") v pařížské Opeře. Hudební talent mu vynesl v roce 1851 místo dirigenta v Théâtre du Palais-Royal.\n\nV roce 1854 získal licenci na vlastní divadlo „Les Folies Nouvelles“, kde kromě pantomimy mohl uvádět i hudební grotesky s maximálně dvěma herci. Jelikož tento limit ho značně omezoval, obcházel ho loutkami, zasahoval do děje jako dirigent a nezastavil se ani před bláznivějšími nápady. Kvůli jeho povaze a životní dráze mu lidé dali přezdívku \"Le compositeur toque\" (Šílený skladatel), což byl současně i název jednoho z představení, které bylo uvedeno v jeho divadle.\n\nJedním z představení v Les Folies Nouvelles bylo i Offenbachovo dílo Ojajaje aneb Královna ostrovů. Brzy však Offenbach otevřel své vlastní divadlo Théâtre des Bouffes-Parisiens a stal se Hervého konkurentem. Hervé byl společně s Offenbachem u zrodu nového operetního žánru, avšak hlavní úkol při jeho zrodu se připisuje Offenbachovi. Po otevření Offenbachova divadla své divadlo opustil a odešel z Paříže. Hodně cestoval po Francii i zahraničí. V Londýně získal místo kapelníka v Empire Theatre.\n\nPo návratu do Paříže začal psát celovečerní operety a získával si jimi přízeň publika. Svou nejslavnější operetu, \"Mamzelle Nitouche\", napsal Hervé v roce 1883. Její hlavní postava varhaníka Célestina–Floridora nese jisté autobiografické prvky z autorova mládí.\n\n"}
{"id": "1138010", "url": "https://cs.wikipedia.org/wiki?curid=1138010", "title": "Grand Prix Singapuru 2015", "text": "Grand Prix Singapuru 2015\n\nGrand Prix Singapuru 2015 (oficiálně 2015 Formula 1 Singapore Airlines Singapore Grand Prix) se jela na trati Marina Bay Street Circuit v Singapuru dne 20. září 2015. Závod byl třináctým v pořadí v sezóně 2015 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1138011", "url": "https://cs.wikipedia.org/wiki?curid=1138011", "title": "Charles Lecocq", "text": "Charles Lecocq\n\nCharles Lecocq, celým jménem Alexandre Charles Lecocq (3. června 1832 Paříž, Království Francouzů - 24. října 1918, Paříž, Francie) byl francouzský operetní skladatel.\n\nUž v útlém věku se začal učit hru na klavír. V roce 1849 byl přijat na pařížskou konzervatoř, kde se stal spolužákům budoucího operního skladatele Georgese Bizeta. Od roku 1854 se stal učitelem hudby. Jacques Offenbach vypsal v roce 1856 ve svém divadle Théâtre des Bouffes-Parisiens soutěž pro mladé talenty. Přihlásilo se 78 účastníků, mezi nimi byly Lecocq i Bizet se stejným libretem \"Le docteur Miracle\". Soutěž vyhráli a dělili se o první cenu. Přesto obě operety před veřejností propadly a Lecocq z neúspěchu vinil Offenbacha.\n\nV roce 1868 napsal hru \"Mikádo\", která se měla odehrávat v Japonsku. Shodou okolností byla právě v Paříži japonská obchodní delegace, která vznesla protest na ministerstvu zahraničních věcí proti hanobení japonského císaře. Lecocq situaci vyřešil tak, že děj přenesl bez výrazných změn do Číny, operetu přejmenoval na \"Fleur de thé\" a konečně se s ní dočkal úspěchu. Největší úspěch dosáhl v roce 1872 operetou \"La fille de madame Angot\". Děj se odehrával během francouzské revoluce, proto měla opereta z politických důvodů premiéru v Bruselu. Po úspěchu ve Vídni a v Berlíně se nakonec s obrovským úspěchem dostala i do Paříže. Dalším autorovým velkým úspěchem byla opereta \"Giroflé-Girofla\" (1874).\n\nVe stáří Lecocq ochrnul na obě nohy. Zemřel 86 letech.\n\n"}
{"id": "1138012", "url": "https://cs.wikipedia.org/wiki?curid=1138012", "title": "Uwe Johnson", "text": "Uwe Johnson\n\nUwe Johnson (20. července 1934 Cammin v Pomořansku – asi v noci z 23. na 24. února 1984 Sheerness on Sea) byl německý spisovatel, řadící se do období německé poválečné literatury. Patřil k literární skupině Gruppe 47. Jeho hlavním dílem je obsáhlý čtyřsvazkový román \"Jahrestage\" (1970–1983).\n\n\n"}
{"id": "1138015", "url": "https://cs.wikipedia.org/wiki?curid=1138015", "title": "Stříbrná mince", "text": "Stříbrná mince\n\nStříbrné mince patří mezi historicky nejstarší typy platidel. Používali je již staří Řekové. Známky masové produkce stříbrných mincí můžeme najít již před 1500 lety.\n\nPrvní ražené mince se objevují přibližně 550 let př. n. l. ve Středomoří. Z tohoto období pochází jedna z nejstarších dochovaných mincí, vyražená ve starověkém Řecku, na které je vyobrazený milétský lev . Od roku 269 př. n. l. byly stříbrné mince zařazeny do platebního systému Římské říše. Brzy na to se stříbro prosadilo také jako mezinárodní platidlo, protože jeho hodnota byla obecně uznávaná.\nOd roku 206 př. n. l. začíná stříbrné mince razit i Čína. Vydala jich ale jen malé množství a byly dostupné pouze členům královské rodiny. Další významnější rozšíření přichází v roce 708, kdy je začínají razit v Japonsku. Po krátké době však byly nahrazeny měděnými mincemi.\nS objevením Ameriky byly také objeveny nové stříbrné doly. Historicky největší stříbrný důl byl nalezený v Bolívii v roce 1545.\n\nZlomem v novodobé historii stříbra byl rok 1794, kdy USA začínají vydávat americké stříbrné dolary.\n\nPopulární jsou i stříbrné pamětní mince, které se vydávají k uctění významné osobnosti, události nebo místa. I v tomto odvětví jsou průkopníky opět Řekové, kteří začali vydávat první stříbrné pamětní mince k oslavě gladiátorských slavností a válek. \n\nV USA začala historie stříbrných pamětních mincí v roce 1892, kdy začaly vydávat pamětní půldolary Od roku 1982 má Mincovna Spojených států za cíl vydat minimálně dvě nové pamětní mince ročně.\nStříbrné pamětní mince v České republice vydává Česká národní banka. Na těchto mincích je vždy uvedena nominální hodnota, která uvádí minimum, za které musí emitent minci odkoupit zpátky. Sběratelská hodnota těchto mincí však bývá mnohdy vyšší, než jejich nominální hodnota.\n\nVůbec první stříbrnou pamětní mincí v České republice byla mince s nominální hodnotou 200 Kč emitovanou ku příležitosti 1. výročí schválení Ústavy ČR.\nTato mince byla vydaná 15. prosince 1993.\n\nVětšina stříbrných pamětních mincí má nominální hodnotu 200 Kč. Existují však i výjimky.\n\nPostupem času klesá také počet emitovaných kusů jednotlivých mincí. Mince k 1. výročí schválení Ústavy ČR byla emitována v nákladu 35000 ks, zatím poslední vydaná mince ku příležitosti 200. výročí představení parovozu Josefem Božkem byla emitována v nákladu 5500 ks.\n"}
{"id": "1138016", "url": "https://cs.wikipedia.org/wiki?curid=1138016", "title": "Frederick McKinley Jones", "text": "Frederick McKinley Jones\n\nFrederick McKinley Jones (17. května 1893 – 21. února 1961) byl americkým vynálezcem, nositelem Národní medaile za technický pokrok. Proslavil se zejména svými patenty v oblasti transportního chlazení.\n\nFred Jones se narodil 17. 5. 1893 smíšeným rodičům (otec Ir, matka Afroameričanka) ve městě Covington, které je dnes součástí metropolitní oblasti Velkého Cincinnati (\"Greater Cincinnati\"). Od malička vyrůstal pouze se svým otcem, dělníkem na železnici. Ten jej ve stáří 7 let předal do výchovy katolickému faráři a opustil jej. Farář Fredovi zajistil základní školní vzdělání. Fred byl téměř posedlý svým zájmem o techniku (o první automobily) a o dalších 5 let později opustil faru i školu a získal své první zaměstnání v autodílně, kde se ve věku 15 let dokonce stal dílovedoucím.\n\nV letech 1910 až 1912 marně hledal práci v autodílnách v Kentucky a v sousedních státech. Obtížně se živil nekvalifikovanou prací, přesto však získal i nové technické zkušenosti s provozem a údržbou parních kotlů (parník na Mississippi v St. Louis, vytápění hotelu v Effinghamu, Illinois). Na jaře 1913 získal Fred vysněné zaměstnání na obrovské farmě ve městě Hallock ve státu Minnesota. Farma o rozloze přes 120 km byla vybavena nejmodernějšími technickými prostředky té doby (měla např. vlastní elektrárnu) a Freda zaujaly i 4 vozy Packard jejího majitele, Waltera Hilla. Ten Freda pověřil vedením údržby technických zařízení, podporoval jeho další mimoškolní technické vzdělávání a dovedl jej až k nejvyššímu stupni státní zkoušky požadované pro autorizované techniky ve státu Minnesota. Roku 1916 byla Hillova farma prodána, rozparcelována, a Fred přišel o své zaměstnání.\n\nJednu sezónu strávil v autoopravně v Hallocku stavbou závodního vozu i závoděním, ale to všechno skončilo se vstupem USA do 1. světové války. Fred narukoval do armády v srpnu 1918 a dostal se do vojenského tábora ve Francii, kde v hodnosti desátníka instaloval elektrické rozvody, udržoval telefonní a telegrafní systémy a také opravoval armádní motocykly a automobily. Těžko snášel vojenskou disciplínu a hlavně rasovou segregaci v tehdejší armádě.\n\nVe 20. letech se účastnil automobilových soutěží na okruzích od Kanady až po Texas. Po havárii na mezinárodních závodech v Chicagu roku 1925 však své zájmy přesunul na elektrotechniku. Naučil se morseovku a bez potřebné licence sestrojil a provozoval poměrně výkonný vysílač, s nímž však rušil námořní komunikaci. Vysílač byl odhalen stání inspekcí a jeho další provoz zakázán. Opravoval lékařské nástroje, sestrojil i pojízdný rentgen. Se svým přítelem Cliffem Bouvettem zahájil v Hallocku rozhlasové vysílání o výkonu asi 500 W potom, co Fred v Chicagu složil zkoušku pro provozovatele rozhlasových stanic. V září 1923 se třicetiletý Fred Jones poprvé oženil. Jeho vztah se ženou ze švédské přistěhovalecké rodiny však neměl dlouhé trvání a po několika měsících se manželé rozvedli.\n\nPrvní ozvučené filmy ve 20. letech využívaly nezávislé nosiče obrazu (film) a zvuku (fonograf, gramofon) a Fred Jones se zabýval jejich časovou synchronizací. Když se pak ve 30. letech objevily skutečné zvukové filmy s optickým záznamem zvukové stopy, sestrojil Fred Jones pro místní kino v Hallocku snímací aparaturu umožňující promítat zvukové filmy, což upoutalo pozornost Josepha Numera, úspěšného podnikatele v 500 km vzdáleném Minneapolisu. Ten se angažoval v obchodu s nemovitostmi, v průmyslu, ve finančnictví a podílel se i ve firmě Ultraphone Sound Systems, která konkurovala firmě RCA výrobou cenově dostupných systémů pro promítání zvukových filmů v malých kinech. Numero pozval Jonese do Minneapolisu a přes počáteční nedůvěru, rasové předsudky a svérázný Jonesův pracovní styl, (v podstatě si zaváděl volnou pracovní dobu podle vlastní úvahy), nakonec oba našli způsob úspěšné spolupráce. Ta byla založena na tom, že Joe Numero pečoval o Freda Jonese a hlídal jej po jeho celý další život (obstaral mu byt, staral se o jeho finanční záležitosti, platil lékařskou péči), Fred měl naopak volnou ruku po pracovní stránce, dostal veškerý potřebný materiál a vše, co vyvinul, patřilo firmě.\n\nNumero uvažoval o rozšíření výrobního sortimentu firmy Ultraphone Sound Systems a požádal Jonese, aby vyvinul klimatizační systém pro kino. Fred si prostudoval dostupnou literaturu, ale k uskutečnění této myšlenky již nedošlo. V květnu 1938 se Joe Numero při golfu sešel se třemi svými přáteli, z nichž jeden se právě dozvěděl, že přišel o celý náklad drůbeže. Jeho nákladní vůz se cestou do Chicaga porouchal, nedojel do cíle včas, led použitý pro chlazení roztál a náklad se zkazil. V následující diskusi Joe Numero prohlásil, že Fred Jones dokáže postavit mechanickou transportní chladicí jednotku pro 7 m návěs, přestože přítomný ředitel firmy United States Air Conditioning Company tvrdil, že je to nemožné. Jeho technici se o to totiž již dříve pokusili, ale neuspěli především kvůli vibracím typickým pro dopravní prostředky. Zdálo se, že chladicí a klimatizační systémy lze stavět jen jako napevno instalovaná, nepojízdná zařízení.\nFred Jones využil svých zkušeností s úpravami závodních automobilů, které musely v provozu také odolávat otřesům, a v krátké době zkonstruoval transportní chladicí jednotku s benzínovým motorem pohánějícím kompresor chladicího okruhu. Firma Ultraphone začala tyto jednotky vyrábět a již v roce 1939 jich prodala 33. Joe Numero ztratil zájem o původní sortiment Ultraphonu, prodal jej firmě RCA, a soustředil se na transportní chlazení. V Minneapolisu založil firmu United States Thermo-Control Company, kterou později přejmenoval na Thermo King Corporation. Fred Jones ve firmě zastával funkci technického ředitele (viceprezidenta), ale nikdy v ní neměl žádný majetkový podíl.\nNe všichni zaměstnanci firmy Thermo King však Freda Jonese milovali. Stěžovali si např., že po nich chce věci, které nejsou popsány v technické literatuře. Na to on odpovídal, že to, co dělají, se stane součástí budoucí literatury. Měl fotografickou paměť a totéž předpokládal i u všech svých spolupracovníků. Byl příjemným společníkem, když vysvětloval nová technická řešení, ale svůj klid ztrácel, když se věci nedařily. Mimo firmu se se svými spolupracovníky příliš nestýkal a dával přednost samotě při rybaření nebo v hospodě.\n\nV roce 1946 se Fred Jones podruhé oženil. Jeho manželkou se stala Lucille Powell, o 20 let mladší vdova s evropskými kořeny. K jejímu desetiletému synovi Fred Jones velmi přilnul, syn však 3 měsíce po svatbě náhle zemřel na leukémii a manželství zůstalo bezdětné. Fred v té době dostával čistou týdenní mzdu 38 $, ale hospodaření s rodinnými financemi nebylo jeho silnou stránkou. Tyto věci musely zůstat v péči Joe Numera a Fredovy manželky Lucille.\n\nV následujících letech rozšířil Fred Jones svou pozornost na chladicí jednotky pro železniční přepravu a podobná technická řešení uplatňoval i v kontejnerech pro chlazenou přepravu. Mimořádné pracovní nasazení, ponocování v laboratořích, prudké změny teploty při přechodech mezi chlazenými prostorami a okolím i dlouholeté intenzívní kouření se podepsaly na jeho zdravotním stavu. Po prodělaném zápalu plic a operaci žlučníku se Joe Numero pokusil pro Freda Jonese uzavřít zdravotní pojištění, ale při úvodní lékařské prohlídce se u Freda navíc objevila cukrovka a zdravotní pojišťovna jej odmítla pojistit. Ve snaze zmírnit pracovní tempo Freda Jonese zakoupil Joe Numero pro Freda a jeho ženu letní chatu u jezera Minnetonka a obě rodiny se tam navštěvovaly. Joe Numero si však současně od Freda Jonese udržoval celý život určitý odstup a např. jej nikdy nepozval do svého bytu. Poslední 4 léta svého života trávil Fred Jones střídavě v nemocnici a v domácím ošetřování a tak se ani nepodíval do nových prostor firmy Thermo King v Bloomingtonu MN, kam se firma roku 1956 přemístila. O dění ve „své“ firmě se však stále živě zajímal a nikdy neuvažoval o přechodu ke konkurenci, i když dostával finančně velmi atraktivní nabídky (jeho nejvyšší roční plat ve firmě Thermo King koncem života byl 12 000 $). Zemřel 21. 2. 1961 ve věku 68 let na karcinom plic.\n\nFred Jones se během svého života zabýval různými oblastmi techniky a vynikl zejména tam, kde mohl kombinovat své nadání strojní a elektrotechnické. Získal celkem 61 patentů, z nichž 40 souviselo s chladicí technikou. Zbývajících 21 patentů se týká rentgenů, elektroakustických zařízení a benzínových motorů. Patentoval si také automat na výdej vstupenek do biografu. Mezi odborníky je znám hlavně jako autor nových řešení z oboru transportního chlazení a někdy bývá nepřesně prezentován jako vynálezce první mechanické chladicí jednotky v silniční přepravě z roku 1938. Existují však informace o nákladních vozech pro přepravu zmrzliny, které byly v USA již v roce 1925 vybaveny kompresorovým chlazením využívajícím jako chladiva metylchlorid. Jonesovi však nelze upřít prvenství v tom, že přišel se spolehlivými automatickými chladicími jednotkami, které přešly do sériové výroby, trvale se vyvíjely a staly se základem pro nový průmysl transportního chlazení.\n\nPo vstupu USA do 2. světové války koncem roku 1941 naléhavě vzrostla poptávka po transportním chlazení, a to nejen pro silniční přepravu. Ministerstvo obrany svolalo do Washingtonu několikadenní poradu předních odborníků na chladicí techniku včetně Freda Jonese. Tam se rozhodlo, že standardem chlazení pro armádu budou Jonesem navržené kompaktní jednotky firmy Thermo King.\n\nFred Jones nebyl nikdy plně spokojen se stávající technickou úrovní svých chladicích jednotek a neustále je zlepšoval. Hmotnost prvních chladicích jednotek podvěšených pod rámem návěsu (\"undermount units\") z počátečních 998 kg (Model A) postupnými úpravami snížil na 816 kg (Model B). První patent na tuto jednotku byl udělen spoluautorům Numero – Jones. Významnou inovací byla koncem roku 1941 jednotka označovaná jako Model C, která se montovala na čelní stěnu návěsu nad kabinu řidiče (\"nosemount unit\") a její hmotnost klesla na 430 kg. Jones tím eliminoval problémy podvěšených jednotek, které pod vozem trpěly prachem, blátem a korozí. Potom, co se začal angažovat v chlazení pro železniční přepravu, zkoušel v letech 1948 až 1950 systém \"Atmosphere Control\", který uvnitř vagonu stabilizoval nejen optimální teplotu, ale i vlhkost vzduchu. Tím se brání nežádoucímu vysušování chlazeného zboží (čerstvé zeleniny a ovoce) během přepravy. Přehled asi dvou desítek z jeho nejdůležitějších patentů lze nalézt v článku Frederick McKinley Jones v anglické Wikipedii.\n\nKolem roku 1950 začala vzrůstat pověst Frederick McKinley Jonese jako vynálezce a řešitele problémů a tak se jako první Afroameričan stal čestným členem Americké společnosti chladicích techniků (\"American Society of Refrigeration Engineers - ASRE\"). Čestný doktorát Howardovy university ve Washingtonu však odmítl a doma poznamenal, že titul Dr. by se u jeho jména hezky vyjímal zvlášť v souvislosti s tím, že ve škole strávil pouhé 4 roky. Roku 1953 získal ocenění za zásluhy jedné charitativní organizace v Minneapolisu sdružující mladé Afroameričany. V té době byl rovněž konzultantem Ministerstva obrany (\"U. S. Department of Defense\") a Úřadu pro normalizaci (\"Bureau of Standards\").\n\nV roce 1977 byl uveden mezi významné vynálezce ve dvoraně slávy v Minnesotě (\"Minnesota Inventors Hall of Fame\"). V září 1991 získali jak Frederick McKinley Jones, tak i Joseph Numero posmrtně Národní medaile za technický pokrok (\"National Medal of Technology,\" později bylo toto ocenění přejmenováno na \"National Medal of Technology and Innovation\"). Z rukou prezidenta Bushe je v Bílém domě převzaly jejich vdovy. Jones byl prvním Afroameričanem, který tuto cenu získal. Roku 1996 prohlásila Americká společnost strojních techniků (\"American Society of Mechanical Engineers - ASME\") chladicí jednotku Thermo King Model C za mezinárodně významnou technickou památku (\"International Historic Mechanical Engineering Landmark\").\n"}
{"id": "1138019", "url": "https://cs.wikipedia.org/wiki?curid=1138019", "title": "Grand Prix Japonska 2015", "text": "Grand Prix Japonska 2015\n\nGrand Prix Japonska 2015 (oficiálně 2015 Formula 1 Japanese Grand Prix) se jela na okruhu Suzuka Circuit nedaleko města Suzuka v Japonsku dne 27. září 2015. Závod byl čtrnáctým v pořadí v sezóně 2015 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1138023", "url": "https://cs.wikipedia.org/wiki?curid=1138023", "title": "Josef Janeba", "text": "Josef Janeba\n\nJosef Janeba (24. listopadu 1881 Horní Jelení – 15. října 1954, tamtéž) byl český mistr houslař.\n\nV sekci fotografií jsou snímky pomníku na místním hřbitově a domů, ve kterých Janebovi bydleli. Miroslav je jméno osady, která byla do roku 1920 samostatná, dnes zůstal název Miroslavská ulice. Rozmístění místností v domech Janebových. V pravém domě byl obchod, v levém domě byl pokoj, ve kterém dcera Marie učila děti hru na klavír - křídlo, za ním kuchyň, chodba a dílna. Oba domky dosud stojí, ale nebydlí v nich nikdo z rodu Janebových. Dcera Marie společně s Františkem Janebou (bydlel na ulici pod kostelem, na Jelení se narodil, byl přednostou státních drah v Praze a na penzi se na Jelení vrátil a učil hru na housle. S houslařem není příbuzný, je z druhého Janebovic rodu), který hrál na housle a pány Karlem Vomelou - housle a Josefem Hornofem - violoncello, tvořily tzv. salonní kvarteto. Údaje o počtu nástrojů, které mistr houslař Janeba zhotovil, nejsou známy. Zajímavostí je, že na jím zhotovené housle hrál čtyřletý Jiří Novák, pozdější primárius Smetanova kvarteta, prezidentu T. G. Masarykovi při jeho návštěvě ve Vysokém Mýtě v roce 1928. Traduje se, že pan prezident, když se dověděl o staviteli houslí, řekl: „to jste tedy na Jelení umělci dva“. Pan Janeba byl skromný člověk, plně oddaný hudbě, vedl místní pěvecký kroužek s pozdějším názvem Pěvecké sdružení Smetana a učil hře na housle. Nástroje stavěl dle modelu Guarneri. Jeho nástroje doporučili takové veličiny, jako Stanislav Ondříček či František Kocian.\n\nVzpomínka pravnučky Josefa Janeby paní Balážové: \n\nRodiče Josef * 1857 a Barbora * 1859 roz. Sequardová. Sourozenci Františka * 1883, Pavlina * 1884, Václav * 1886, Stanislava * 1889, Marie * 1892 a František * 1898. Manželka Emilie roz. Šafaříková (11. 9. 1877 až 2. 1. 1968).\n\nDěti Libuše *1906, provdaná Cejpová, Marie *1908 a Jarmila *1911 zůstaly svobodné.\n\n"}
{"id": "1138025", "url": "https://cs.wikipedia.org/wiki?curid=1138025", "title": "Královské letectvo (rozcestník)", "text": "Královské letectvo (rozcestník)\n\nKrálovské letectvo může být označením pro několik vojenských letectev:\n\nVýraz \"královské letectvo\" nebo \"královské vzdušné síly\" se objevuje také v názvech následujících vzdušných sil:\n\n"}
{"id": "1138027", "url": "https://cs.wikipedia.org/wiki?curid=1138027", "title": "Hmotnostní cytometrie", "text": "Hmotnostní cytometrie\n\nHmotnostní cytometrie je analytická metoda určená k získání multiparametrických dat o buňce nebo malé částici. Je založená na hmotnostní spektrometrii s indukčně vázaným plazmatem a průletovým analyzátorem (ICP TOF-MS, \"\"inductively coupled plasma time-of-flight mass spectrometry\"\") a používá se k charakterizaci vlastností jednotlivých buněk v suspenzi, jako je přítomnost specifických proteinů a makromolekul, jejich modifikací nebo jiných malých molekul.\nTato metoda je založena na použití protilátek konjugovaných s multiatomovými značkami prvků vzácných zemin (dále kovů), namísto fluorescenčních značek. Jednotlivé označené buňky jsou vaporizované, atomy kovů jsou ionizované a analyzované pomocí hmotnostní spektrometrie s průletovým analyzátorem. Tento přístup oproti použití běžných fluorescenčně značených protilátek poskytuje o mnoho vyšší počet parametrů tím, že umožňuje simultánní použití více stabilních isotopů kovů, a tím je překonáno omezení dané spektrálním překryvem fluorescenčních značek. S tím souvisí další experimentální výhoda, že hmotnostní cytometrie nevyžaduje kompenzaci dat, což umožňuje přesné mutivariantní vyhodnocení až desítek parametrů pro každou analyzovanou buňku.\n\nPraktické využití hmotnostní cytometrie je v lékařských oborech imunologie, hematologie a onkologie, zejména pro imunofenotypizaci lidských leukemických linií a vzorků onkologických pacientů, diferenciální analýze buněk periferní a pupečníkové krve a identifikaci intracelulárních proteinů. Používá se při měření velmi heterogenních vzorků v oblasti studia krvetvorby, buněčného cyklu, produkce cytokinů a buněčné signalizace.\n\nPřístroje jsou vybaveny softwarem, který umožňuje transformaci dat do standardního cytometrického formátu (FCS) a zjednodušuje tak jejich následnou analýzu pomocí některé ze standardních cytometrických platforem. Nové analytické nástroje se stále vyvíjejí vzhledem k vysoce dimenzionální charakteristice dat získaných na hmotnostním cytometru.\n\nJediný hmotnostní cytometr v České republice se v současnosti nachází na Klinice dětské hematologie a onkologie 2. LF UK a FN Motol .\n\nVelkou limitací této metodiky zůstává její poměrně nízká rychlost měření (typicky v řádu desítek buněk / s) s tím, že změřený vzorek obsahuje pouze 100 tisíc buněk. Proto se vyvíjí další způsoby jak vzorek dopravit a ionizovat rychleji, respektive v kratších časových intervalech až do teoretického limitu 0,2-0,4 ms, například HECIS systém. To následně umožní měření až 1000 buněk/s.\n"}
{"id": "1138029", "url": "https://cs.wikipedia.org/wiki?curid=1138029", "title": "Vernon Pugh", "text": "Vernon Pugh\n\nVernon Pugh (5. července 1945 – 24. dubna 2003) byl velšský ragbista. Narodil se v místě zvaném Glynmoch, které se nachází mezi Ammanfordem a Glanammanem na jihu Walesu. Jeho otec pracoval jako horník. Docházel na , kde byl jeho spolužákem například pozdější televizní hlasatel Roy Noble. Později studoval na Aberystwythské univerzitě a následně na cambridgeské Downing College. Později hrál například za klub Cardiff HSOB. V letech 1993 až 1997 byl předsedou Velšské ragbyové unie. V září 2002 mu byla diagnostikována rakovina. Zemřel v jihovelšském městě Penarth ve věku 57 let.\n"}
{"id": "1138030", "url": "https://cs.wikipedia.org/wiki?curid=1138030", "title": "Johann Bina", "text": "Johann Bina\n\nJohann Nepomuk Bína, \"také\" Johann Bína, Johannes Bína, Johann Nepomuk Bína \"či\" Johannes Nepomuk Bína, (22. května 1826 Praha-Nové Město – 25. listopadu 1897 Praha) byl český houslař. \n\nStudent F. Lehnera, pracoval v několika dílnách mistrů houslařů v Rakousku a Maďarsku. V roce 1853 se usadil v Praze. Jeho dílo se vyznačuje profesionální prací, jež byla typická pro tzv. Pražskou školu. Ozvučná „efa“ jsou veliká a typizovaná pro dílo J. Bíny. Převážně pracoval dle modelů Stradivari či Amati. Kontrabasy mají typické ladicí kolíky, které občas používal i pro výrobu violoncell. Tyto byly občas jinými houslaři předělány na standardní violoncellové ladicí kolíky (např. violoncello 1886 Petra Nouzovského). \n\nJeho vignety nesou tato označení: \nJohann Bina / Prague / fecit anno Domini. 18— \nOpravil Reparirt Bina \nJ. Bina v Praze Johann Bina / in / Prag anno 1877 \nJohann Bina Musikinstrumentenverfertiger und beeideter / Schatzer, Anno 1885 / Prag / Wenzclsplatz No. 5 \n\nNa jeho nástroje hrají violoncellisté Petr Nouzovský, Vít Petrášek, František Pišinger, Štěpán Filípek ad.\n\n"}
{"id": "1138031", "url": "https://cs.wikipedia.org/wiki?curid=1138031", "title": "Oliváček", "text": "Oliváček\n\nOliváček (\"Nesocharis\") je rod drobných ptáků z čeledi astrildovitých. Oliváčci se chovají i jako okrasní ptáci, ale spíše jen vzácně a v klecích českých chovatelů se zatím objevil jediný druh — oliváček běločelý. Proto běžně oliváčky najdeme ve volné přírodě Afriky, především ve střední Africe. Nejedná se o běžný rod astrildovitých, protože na rozdíl od nich se neživí jen semeny travin, ale i ostatními semeny a také hmyzem. Liší se také v běžné lokaci, protože většina astrildovitých se zdržuje v suchých místech, oliváčci vyhledávají místa od savan až po tropické lesy. Tento rod poprvé popsal Alexander v roce 1903, když si všiml odlišností od ostatních astrildů, kam byli původně oliváčci řazeni. V Česku se chovatelé o oliváčcích mohli poprvé dozvědět v roce 1960, kdy Rudolf Vít vydal knihu \"Cizokrajní ptáci v klecích\".\n\n\n"}
{"id": "1138033", "url": "https://cs.wikipedia.org/wiki?curid=1138033", "title": "Alojz Habovštiak", "text": "Alojz Habovštiak\n\nPhDr. Alojz Habovštiak, DrSc. (9. května 1932 Krivá, Československo - 11. června 2000 Bratislava, Slovensko) byl slovenský archeolog, významný badatel výzkumů středověkých vesnic. V letech 1977-1989 byl ředitelem SNM.\n\n\n"}
{"id": "1138039", "url": "https://cs.wikipedia.org/wiki?curid=1138039", "title": "Philippe Nemo", "text": "Philippe Nemo\n\nPhilippe Nemo (* 11. května 1949 Paříž) je francouzský filosof, profesor na \"École Supérieure de Commerce de Paris\". \n\nStudoval na \"École Normale Supérieure de Saint-Cloud\". V 70. letech 20. století byl poradcem ministra Jacquese Barrota a Lionela Stoléru. V letech 1978 – 1982 působil na univerzitě François-Rabelais v Tours. V Německu se stal známým díky své knize \"Was ist der Westen? Die Genese der abendländischen Zivilisation\" (\"Co je Západ? Počátky západní civilizace\"). V Itálii je znám díky knihám \"Giobbe e l'eccesso del male. Con un contributo di Emmanuel Levinas\" (2009); \"Etica e infinito\" – dialog Philippa Nemo s Emmanuelem Levinasem (2008); \"Che cos'è l'Occidente\" (2005) a \"L'uomo strutturale\" (\"L'homme structurel\"), překlad Emilia Boccariniho (\"Città Nuova Editrice\", Řím 1979). Od roku 1999 je ředitelem Centra výzkumu Filosofie ekonomie u prestižní ESCP Europe, kde také vyučuje.\n"}
{"id": "1138044", "url": "https://cs.wikipedia.org/wiki?curid=1138044", "title": "Jalovec viržinský", "text": "Jalovec viržinský\n\nJalovec viržinský (\"Juniperus virginiana\") je jehličnatá dřevina z čeledi cypřišovité. Je to vysoký strom s drobně šupinovitým olistěním a tmavě modrými, na povrchu ojíněnými plody. Vyskytuje se na rozsáhlém území ve východních oblastech Severní Ameriky. Je pěstován v četných kultivarech jako okrasná dřevina.\n\nJalovec viržinský je dvoudomý strom, dorůstající výšky až 30 metrů. Kmen bývá jednoduchý, koruna je úzce sloupcovitá, kuželovitá, kulovitá nebo zploštělá. Některé zahradní kultivary mají keřovitý růst. Starší borka je červenohnědá a odlupuje se v úzkých podélných pruzích. Větve jsou vystoupavé nebo převisavé. Letorosty jsou tenké, čtyřhranné a většinou vzpřímené. Kůra tenkých větévek je hladká. Jehličí je zelené, v zimě někdy přecházející do rezavě hnědé. Jehlice jsou na okraji celokrajné, bez zubů. Juvenilní jehlice jsou jehlicovité, vstřícné, 3 až 6 mm dlouhé. Dospělé jehlice jsou šupinovité, kosočtverečně vejčité, kýlnaté, 1 až 3 mm dlouhé, na vrcholu špičaté (var. \"virginiana\") nebo tupé až špičaté (var. \"silicicola\"), na konci odstávající od větévek. Na hřbetě mají drobnou žlázku. Překrývají se více než čtvrtinou délky. Jalovčinky jsou kulovité až vejcovité, 3 až 6 mm dlouhé, za zralosti hnědavě modré až modročerné, na povrchu pokryté šedým povlakem. Obsahují 1 až 2, řidčeji 3 semena. Dozrávají 1. rokem. Semena jsou 1,5 až 4 mm dlouhá.\n\nRostliny začínají plodit ve stáří okolo 10 let. Bohatší násada plodů se objevuje periodicky po 2 až 3 letech, mezi tím je úroda slabá. Zralé plody zůstávají na stromech přes zimu a neotevírají se.\n\nJalovec viržinský je rozšířen ve středních a východních oblastech USA a jihovýchodní Kanadě. Má rozsáhlý areál rozšíření, největší mezi všemi východoamerickými jehličnatými stromy. Tento druh jalovce je velmi variabilní a roste na celé škále stanovišť od suchých skalních výchozů až po bažinaté půdy. Nejčastěji roste ve společnosti borovice ježaté (\"Pinus echinata\"), borovice viržinské (\"P. virginiana\"), dubu červeného (\"Qurcus rubra\"), dubu bílého (\"Q. alba\"), ořešáku černého (\"Juglans nigra\"), ořechovců (\"Carya\") a dalších dřevin.\n\nPlody vyhledávají ptáci a zvířata jako potravu a rozšiřují semena. V oblasti výskytu náleží jalovec viržinský mezi pionýrské druhy a osidluje volné plochy (např. staré pastviny) jako jedna z prvních dřevin.\n\nNejvětší exempláře tohoto jalovce dosahují výšky 22 metrů a výčetní tloušťky kmene 160 cm. Nejstarší exemplář byl nalezen v západní Virginii a jeho stáří bylo stanoveno na 940 let.\n\n\"Juniperus virginiana\" je v rámci rodu \"Juniperus\" řazen do sekce \"Sabina\".\nJsou rozlišovány 2 variety. Varieta \"virginiana\" je vysoký strom, rostoucí zejména v horách. Varieta \"silicicola\" je nižšího vzrůstu (do 10 metrů), má zploštělou korunu a je rozšířen pouze podél pobřeží jv. USA a na Floridě.\n\nDo Evropy byl jalovec viržinský přivezen již před rokem 1664. Bylo vyšlechtěno množství kultivarů (v Lexikonu okrasných dřevin jich je uvedeno 34), nejstarší pocházejí již z poloviny 19. století. Z pěstitelského hlediska patří mezi významnější kultivary zejména 'Burkii', 'Canaertii', Elegantissima', 'Glauca', 'Globosa', 'Grey Owl', 'Hillii', 'Nana Compacta', 'Pendula', 'Pendula Viridis', 'Pseudocupressus', 'Pyramidiformis', 'Schottii', 'Skyrocket' a 'Tripartita'.\nNěkdy jsou kultivary jalovce viržinského nesprávně uváděny jako kultivary jalovce skalního (\"J. scopulorum\") nebo naopak.\n\nDřevo jalovce viržinského je lososově červené, vonné a vysoce ceněné. Používalo se zejména k výrobě nábytku, obkladů a tužek. Silice odpuzuje moly a dřevo sloužilo též k výrobě beden. Ze dřeva se v minulosti destiloval tzv. cedrový olej, používaný např. v kosmetice.\n\nJalovec viržinský je v České republice hojně pěstován jako okrasná dřevina.\nZ českých botanických zahrad jsou uváděny kultivary 'Blue Arrow', 'Burkii', 'Canaertii', 'Glauca', 'Grey Owl', 'Hillii', 'Hillspire', 'Kosteri', 'Nana Compacta', 'Pendula', 'Pyramidalis', 'Schottii', 'Skyrocket' a 'Tripartita'.\n\n"}
{"id": "1138047", "url": "https://cs.wikipedia.org/wiki?curid=1138047", "title": "Litevská mužská basketbalová reprezentace", "text": "Litevská mužská basketbalová reprezentace\n\nLitevská mužská basketbalová reprezentace byla založena v roce 1925. Tým patří dlouhodobě ke světové špičce, získal tři tituly mistrů Evropy. Hraje v bílých a zelených dresech.\n\nBasketbal se na Litvu dostal počátkem dvacátých let 20. století, jedním z průkopníků byl americký vojenský pilot litevského původu Steponas Darius, který pomáhal organizovat armádu nezávislé Litvy. V roce 1925 sehráli Litevci první mezistátní zápas, v němž podlehli Lotyšsku 20:41. Rozvoji hry napomohl další litevský Američan Frank Lubin, člen týmu olympijských vítězů z roku 1936, který jako hrající trenér dovedl Litevce k titulu mistrů Evropy v roce 1937 a k obhajobě v domácím prostředí roku 1939 obhájili. Košíková se tak stala litevským národním sportem.\n\nPo anexi Litvy Sovětským svazem v roce 1940 reprezentace zanikla a litevští hráči nastupovali za sovětskou reprezentaci. V mužstvu SSSR, které vyhrálo mistrovství Evropy v basketbale mužů 1947, hráli čtyři Litevci. K nejvýraznějším hráčům sovětského období patřili Modestas Paulauskas, olympijský vítěz 1972, Šarūnas Marčiulionis, první Litevec v National Basketball Association, a šestinásobný nejlepší basketbalista Evropy Arvydas Sabonis.\n\nPo vyhlášení litevské nezávislosti byla země v roce 1991 znovu přijata do FIBA a zajistila si účast na olympiádě 1992, kde skončila na třetím místě. Bronzové medaile Litevci obhájili i v letech 1996 a 2000. Roku 2003 ve Švédsku získali první poválečný titul mistrů Evropy, celkově jsou i přes půlstoletí nucené neúčasti na čtvrtém místě historické tabulky ME. Nejlepším výsledkem na mistrovství světa bylo třetí místo v Turecku roku 2010, kde Litva prohrála pouze v semifinále s pozdějšími vítězi z USA. Na ME 2015 skončili Litevci druzí a zajistili si tak účast na olympiádě 2016.\n\nRekordmanem v počtu reprezentačních startů je Gintaras Einikis se 106 zápasy, nejlepším střelcem je Artūras Karnišovas (1466 bodů v osmdesáti zápasech).\n\n"}
{"id": "1138049", "url": "https://cs.wikipedia.org/wiki?curid=1138049", "title": "Habermayerův palác", "text": "Habermayerův palác\n\nHabermayerův palác je pozdněbarokní palác (měšťanský dům) na Panenské ulici č. 15 v Bratislavě v Starém Městě. Budova pochází z konce 17. století.\n\nObjekt byl spolu s vedle stojícím domem z druhé poloviny 18. století na Panenské č. 17 zrekonstruován a slouží jako hotel.\n"}
{"id": "1138050", "url": "https://cs.wikipedia.org/wiki?curid=1138050", "title": "Denis Macujev", "text": "Denis Macujev\n\nDenis Leonidovič Macujev ( , * 11. červen 1975 Irkutsk) je ruský klavírista věnující se klasické hudbě.\n\nMacujev je jediným dítětem dvou hudebníků, jeho matka je učitelka hry na klavír a jeho otec klavírista a skladatel. Hudební sluch prokázal už ve věku tří let, když na klavír přehrál melodii, kterou slyšel v televizi. Jeho otec ho pak začal učit hře na klavír. Do 15 let studoval Macujev hudbu v rodném Irkutsku. V roce 1990 vyhrál cenu na soutěži fondu \"Novyje imena\", který mu udělil stipendium ve výši zhruba tisíc dolarů měsíčně na studia v Moskvě. Spolu s dalšími talentovanými mladými hudebníky zároveň na náklady fondu absolvoval turné v Evropě a Spojených státech.\n\nV roce 1991 se s rodiči přestěhoval do Moskvy, aby mohl pokračovat v hudebních studiích. Nastoupil nejprve do hudební školy Moskevské státní konzervatoře. V roce 1994 se zúčastnil své první řádné mezinárodní klavírní soutěže v jihoafrickém Johannesburgu a získal tamější Velkou cenu (\"Grand Prix\"). Ve stejném roce se stal řádným studentem Moskevské státní konzervatoře ve třídě Alexeje Nasedkina, po třech letech pak začal studovat u Sergeje Dorenského. V roce 1998, ve věku 23 let, vyhrál Macujev 11. ročník mezinárodní soutěže Petra Iljiče Čajkovského.\n\nPodle článku v americkém listu \"The New York Times\" z dubna 2007 je Macujev „fenomenálně nadaný hudebník“ a vystupuje po celém světě „od Pekingu po Tokio, Salzburg nebo ve svém rodném Rusku“. V období 12 měsíců od dubna 2006 do března 2007 bylo napočteno 120 jeho koncertů. Autorka článku Alison Smale dodává: „Se svými 1,92 m výšky vyzařuje (Macujev) energii, nadšení a dobrou náladu.“\n\nMacujev se také věnuje interpretaci jazzu, v čemž ho podle jeho vlastních slov ovlivnil hlavně Oscar Peterson. Byl prvním klavíristou, který vystoupil na moskevské konzervatoři s jazzovým recitálem.\n\nMacujev je jedním z uměleckých ředitelů mezinárodního festivalu v Annecy. Zároveň je organizátorem dvou mezinárodních festivalů v Rusku, \"Hvězd Bajkalu\" v rodném Irkutsku a každoroční přehlídky \"Crescendo\", dále pomáhal s organizací dalších místních přehlídek v oblasti Uralu ve městech Perm, Orenburg a Čeljabinsk. Je i nynějším šéfem fondu \"Novyje imena\" a dál podporuje hudební vzdělání nadaných dětí v odlehlých oblastech Ruska. \n\nJako jeden z význačných interpretů klavírních děl Sergeje Rachmaninova se Macujev v říjnu 2008 na vyzvání skladatelova vnuka Alexandra Rachmaninova stal uměleckým ředitelem Nadace Sergeje Rachmaninova. Výsledkem této spolupráce byly i nahrávky méně známých Rachmaninovových děl, které Macujev hrál na skladatelově vlastním koncertním křídlu značky Steinway & Sons v Rachmaninovově domě Villa Senar ve švýcarském Lucernu. V roce 2012 se Macujev stal také uměleckým ředitelem festivalu a soutěže \"Astana Piano Passion\" v hlavním městě Kazachstánu Astaně a o rok později ředitelem mezinárodního festivalu a soutěže \"Sberbank debut\" v ukrajinském Kyjevě.\n\nMacujev byl jedním z členů štafety s olympijským ohněm na Zimních olympijských hrách v Soči v roce 2014. Hrál na klavír jak na slavnostním zahájení olympiády, při kterém vystoupila také sopranistka Anna Netrebko, tak i při jejím zakončení. Macujev opakovaně veřejně podporoval kroky ruského prezidenta Vladimira Putina, včetně anexe Krymu Ruskou federací a k Ukrajině. V dubnu 2014 se stal vyslancem dobré vůle UNESCO.\n\n"}
{"id": "1138052", "url": "https://cs.wikipedia.org/wiki?curid=1138052", "title": "Son of Euro Child", "text": "Son of Euro Child\n\nSon of Euro Child je páté sólové studiové album velšského hudebníka Eurose Childse. Vydalo jej v září roku 2009 hudební vydavatelství . Jde o jeho vlastní vydavatelství a toto album je první nahrávkou, které vydalo. Nahráno bylo na různých místech v hrabství Pembrokeshire od léta 2008 do jara 2009.\n\nAutorem všech skladeb je Euros Childs.\n\n"}
{"id": "1138053", "url": "https://cs.wikipedia.org/wiki?curid=1138053", "title": "Pomník padlým 1. a 2. světové války (Lamač)", "text": "Pomník padlým 1. a 2. světové války (Lamač)\n\nPomník padlým v 1. a 2. světové válce je národní kulturní památka zapsaná v Ústředním seznamu památkového fondu (pod číslem 675/1) nacházející se v bratislavské městské části Lamač na Vrančovičově ulici před Kostelem svaté Markéty. Za národní kulturní památku byl objekt prohlášen 16. dubna 1985. Památník je postaven na památku padlým v 1. a 2. světové válce.\n\nPomník postavili v roce 1928, u příležitosti 10. výročí ukončení první světové války. Pamětní desku, která je věnována padlým vojákům v druhé světové válce, přidali až později. O její osazení se postaral Spolek vysloužilých vojáků a frontových bojovníků generála Milana Rastislava Štefánika v Lamači č. 26.\n\nPomník se skládá z podstavce ve tvaru hranolu, na kterém je umístěno pískovcové sousoší zobrazující Ježíše Krista jak objímá umírajícího vojáka. Na jednotlivých stranách podstavce jsou umístěny desky se jmény padlých Lamačanů. Na přední straně se nachází portrét Štefánika, označeného jako hrdinu slovenského národa. Pod tímto portrétem je umístěna následující modlitba věnovaná padlým vojákům:\n\nZhotovitelem sousoší je znám bratislavský sochař Alojz Rigele, který je také autorem mnoha dalších památníků v Bratislavě. Objednatelem byla městská část Lamač.\n"}
{"id": "1138055", "url": "https://cs.wikipedia.org/wiki?curid=1138055", "title": "Kostel svaté Markéty (Lamač)", "text": "Kostel svaté Markéty (Lamač)\n\nKostel svaté Markéty je kostel, který se nachází v bratislavské městské části Lamač.\n\nByl postaven v letech 1947 až 1951 podle plánů architekta Milana Harminca. Architektonicky je podobný dalším kostelům z poválečného období, např. v obcích Terchová nebo Novoť na Oravě. Na průčelí je mozaikový obraz sv. Markéty uherské od akademického malíře Ernesta Zmetáka.\n\nPostaven byl na místě staršího kostela ze 16. století, který velikostí již nevyhovoval potřebám farnosti.\n\n"}
{"id": "1138056", "url": "https://cs.wikipedia.org/wiki?curid=1138056", "title": "Marussia MR03", "text": "Marussia MR03\n\nMarussia MR03 byl vůz formule 1 týmu Marussia F1 Team nasazený pro rok 2014, MR03B je jeho modifikací pro rok 2015, nasazenou po změně majitele a přejmenování týmu na Manor Marussia F1 Team. V těchto sezónách se v kokpitu vozu vystřídalo několik závodních jezdců, jmenovitě Britové Max Chilton a Will Stevens, Španěl Roberto Merhi, Američan Alexander Rossi a Francouz Jules Bianchi, který s vozem ve Velké ceně Japonska 2014 havaroval a utrpěl smrtelná zranění.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "1138062", "url": "https://cs.wikipedia.org/wiki?curid=1138062", "title": "Jana Stibůrková-Menclová", "text": "Jana Stibůrková-Menclová\n\nJana Stibůrková rozená Menclová (* 20. srpna 1959, Praha) je československá hráčka basketbalu. Je vysoká 168 cm. Je zařazena na čestné listině mistrů sportu.\nV basketbalovém reprezentačním družstvu Československa v letech 1978 až 1983 hrála celkem 148 utkání a má podíl na dosažených sportovních výsledcích. Zúčastnila se tří Mistrovství Evropy 1978, 1981, 1983, na nichž získala dvě bronzové medaile za třetí místa v letech 1978 a 1981. Na Mistrovství Evropy kadetek s družstvem Československa v roce 1976 (Štětin, Polsko) skončila na 4. místě. Hrála za družstvo žen Výběru Evropy v roce 1981 v Itálii Caserta proti Sovětskému svazu (64:90).\n\nV československé basketbalové lize žen hrála celkem 10 sezón (1976–1986) za družstvo Sparta Praha, s nímž získala v ligové soutěži šest titulů mistra Československa (1976–1981, 1986), třikrát druhé místo (1981–1984) a jedno třetí místo (1985). V sezónách 1978/1979, 1979/1980 a 1980/1982 byla třikrát vybrána do All-Stars – nejlepší pětice hráček československé ligy. Je na 125. místě v dlouhodobé tabulce střelkyň československé ligy žen za období 1963–1993 s počtem 1 222 bodů.\nS klubem se zúčastnila 6 ročníků Poháru mistrů evropských zemí v basketbalu žen (PMEZ), ve kterém v roce 1978 skončila na druhém místě po prohře ve finále s klubem GS San Giovanni, Itálie, v roce 1977 byla vyřazena v semifinále od CUC Clermont Ferrand, Francie a 4× hrála ve čtvrtfinálové skupině (1979–1982).\nDále v Poháru vítězů pohárů, Ronchetti Cup družstvo hrálo 3 ročníky (1983–1986) a hrálo ve čtvrtfinálové skupině s umístěním 2× na 2. místě (1983, 1984) a 1× na 3. místě (1986). \n\n\nje uveden počet zápasů vítězství:porážky a celkový výsledek v soutěži\n\n\nHrála za družstvo žen Výběru Evropy v Itálii Caserta dne 22. 9. 1981 proti Sovětskému svazu (64:90). Její spoluhráčkou byla Ivana Třešňáková\n\n\n\n"}
