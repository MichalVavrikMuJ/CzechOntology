{"id": "1103613", "url": "https://cs.wikipedia.org/wiki?curid=1103613", "title": "Ljachavický rajón", "text": "Ljachavický rajón\n\nLjachavický rajón (bělorusky \"Ляхавіцкі раён\", ukrajinsky \"Ляховицький район\", rusky \"Ляховичский район\") je územně-správní jednotkou na severu Brestské oblasti v Bělorusku. Administrativním centrem rajónu je město Ljachavičy (bělorusky \"Ляхавічы\", rusky \"Ляховичи\").\n\nZa historického předchůdce Ljachavického rajónu je považována Ljachavická farnost (centrum farnosti — Ljachavičy), která byla součástí Sluckého povětu Minské gubernie Ruské říše. Ljachavická farnost byla založena v roce 1795, a tak existovala až do konce existence Ruské říše.\n\nV letech 1915—1918 bylo město Ljachavičy v přední ruské linii první světové války. V roce 1918 a 1919 byl součástí Běloruské lidové republice, která vyhlásila právo na vlastnictví téměř všech území obývaných etnickými Bělorusy, včetně Ljachavické farnosti.\n\nPo polsko-sovětské válce v letech 1919—1921 bylo v důsledku Rižské smlouvy postoupeno Polsku západní Bělorusko o rozloze 110 000 km² a se 4,5 miliony obyvateli. Ljachavická farnost byla reorganizována polskými orgány na Ljachavickou gminu, která byla součástí Baranavického povětu Nowogródeckého vojvodství Druhé republiky a existovala až do 18. září 1939, kdy nastalo přistoupení západního Běloruska k běloruské SSR.\n\nLjachavický rajón byl vytvořen 15. ledna 1940 s centrem ve městě Ljachavičy jako součást Baranavické oblasti SSSR. Dne 8. ledna 1954 byla nařízením předsednictva Nejvyššího sovětu SSSR Baranavická oblast zrušena a rajón byl včleněn do Breské oblasti běloruské SSR.\n\nV současné době je rajón součátí Brestské oblasti Běloruska ve stejném rozsahu jako v sovětském období. Rajón se správně dělí na 11 selsovětů: Alchoŭský, Vostraŭský, Hančaroŭský, Žarabkovický, Koňkaŭský, Kryvošynský, Kuršynavický, Navasjolkaŭský, Padljeský, Sjacický a Načaŭský.\n\nRajón zaujímá rozlohu přibližně 1 354 km². Nachází v severovýchodní části Brestské oblasti a hraničí na severu s Baranavickým rajónem, na jihovýchodě s Hancavickým rajónem, na jihozápadě s Ivacevickým rajónem v Brestské oblasti a na východě Kleckým rajónem v Minské oblasti.\n\nMěsto Ljachavičy, které je správním centrem rajónu, se nachází 226 km severovýchodně od oblastního města Brest, 161 km jihozápadně od hlavního města Minsk a 22 km jihovýchodně od Baranavičy.\n\nTerén je plochý a většinou nížinný. Průměrná nadmořská výška se pohybuje v rozmezí 153 až 218 m. Maximální výška činí 253,3 m (u obce Ščasnovičy), nejmenší 150,3 metrů nad mořem (v blízkosti obce Tuchavičy). Lesy a parky pokrývají asi 510 km², což představuje 37,6 % území. Pro zemědělství se využívá asi 50 % půdy. Rajón je bohatý na přírodní zdroje, jako je rašelina, křída, jíl a stavební písek.\n\nRajón protíná železničních trať Baranavičy — Luniněc, Baranavičy — Sluck a silniční spojení Baranavičy — Ljachavičy, Brest — Sluck.\n\nNa území rajónu se nachází čtyři nádrže: Miničskaje s rozlohou 540 ha, Nětčynskaje s 107 ha, Ljachavickaje v horním toku řeky Vjedźma a Ljachavickaje u města Ljachavičy.\n\nRajónem protékají dvě hlavní řeky, Ščara (v povodí Němemu) a Nača (v povodí Dněpru). Levostranným přítokem Ščary je Vjedźma (23,7 km) a jeho přítok Šavljoŭka (přítok Vjedźmy, 21 km), k pravostranným přítokům se řadí Svidroŭka (21 km), Lipňanka (25,8 km) a Myšanka.\n\nPodnebí je stejné jako v celém Bělorusku, leží v mírném podnebném páse. Ljachavický rajón, stejně jako ostatní rajóny v Brestské oblasti, je vhodný pro zemědělství.\n\nK 1. lednu 2014 čítal rajón na 27 392 obyvatel. Na venkově žije asi 60% obyvatel rajónu. Průměrná hustota obyvatelstva činí 20,24 ob./km². Podle sčítání lidu, které se uskutečnil v roce 2009, v rajónu žije 88,45 % Bělorusů, 6,46 % Poláků, 3,53 % Rusů a 1,56 % ostatních. Rodným jazykrm je pro většinu obyvatelstva běloruština (90,55 %) a na druhém místě je ruština (8,08 %).\n\n\n"}
{"id": "1103614", "url": "https://cs.wikipedia.org/wiki?curid=1103614", "title": "Hit the Floor", "text": "Hit the Floor\n\nHit the Floor je americký televizní seriál stanice VH1, vytvořený Jamesem LaRosou. Seriál sleduje Ashu, dívku, která se připojí k NBA roztleskávačskému týmu losangeleských \"Ďábelských dívek\". Seriál měl premiéru 27. března 2013. Čtvrtá řada byla objednána dne 27. dubna 2017 a vysílala se od 10. července 2018 na stanici BET. Stanice seriál zrušila dne 7. prosince 2018.\n\nSeriál sleduje Ashu Hayes (Taylour Paige), talentovanou dceru svobodné matky Sloane Heyes (Kimberly Elise) ,která se připojila k NBA roztleskávačskému týmu Ďábelských dívek. Rychle přichází na to, že jí matka lhala, protože před ní držela tajemství, že ona k týmu kdysi patřila. Asha musí sama přijít na to jak funguje svět profesionální basketballu. Derek Roman (McKinley Freeman) se snaží získat srdce Ashy, která však chodí s Germanem Vegou (Jonathan McDaniel). Pete Devenport (Dean Cain), Ashy otec, ví jak těžký basketbalový život je, protože sám je bývalý hráč losangeleských \"Ďáblů\". Stává se novým trenérem a zjišťuje, že jeho minulost je více komplikovanější, než si sám myslel. Hráčům a roztleskávačkám je zakázán milostný vztah, ale porušení pravidel to dělá více lákavější. Kapitánka roztleskávaček Jelena Howard (Logan Browning) chodí s hráčem Terrencem Wallem (Robert Christopher Riley) a snaží Ashu rozházet, když vidí jakou hrozbou pro ni může být. Olivia Vincent (Charlotte Ross), bývalá Ďábelka, manželka bývalé basketballové hvězdy, je nyní trenérka roztleskávačského týmu.\n\n\n\"Hit the Floor\" oznámila stanice VH1 v dubnu roku 2012. Seriál byl vytvářený a exkluzivně produkovaný Bryanem Johnsonem a Maggie Malinou. Scénář k pilotnímu dílu napsal James LaRose a režírovaný Sannou Hamri. Seriál byl oficiálně vybrán v červenci 2012.\n\nSeriál získal druhou řadu 15. července 2013, která měla premiéru 26. května 2014. 29. července 2014 byla objednána třetí řada. \n\nČtvrtá řada byla objednána dne 27. dubna 2017 a bude se vysílat v roce 2018 na stanici BET. \n"}
{"id": "1103615", "url": "https://cs.wikipedia.org/wiki?curid=1103615", "title": "Jošimune Tokugawa", "text": "Jošimune Tokugawa\n\nJošimune Tokugawa (jap .: 徳 川 吉 宗 \"Tokugawa Jošimune\") byl osmým šógunem tokugawské dynastie, který vládl od 1716 až do své abdikace v roce 1745. Byl synem Micusady Tokugawy, vnukem Jorinobeho Tokugawy a pravnukem Iejaseho Tokugawy.\n\nJošimune nebyl synem posledního šóguna. Pocházel z vedlejší větve klanu Tokugawa.\n\nIejasu Tokugawa, zakladatel tokugawského šógunátu, si byl velmi dobře vědom zániku rodové linie klanu Minamoto v roce 1219 a obával se, že i jeho rod může postihnout stejný osud a vláda rodiny Tokugawa v Japonsku skončit. A tak, zatímco jeho syn Hidetada Tokugawa vládl jako šógun, vybral jeho tři mladší bratry na vytvoření \"gosanke\", dědičných vedlejších rodů rodiny Tokugawa, z nichž mohl být vybrán šógun, v případě, že by šógun z hlavní větve rodu neměl mužského potomka. Tři \"gosanke\" byly větve Owari, Kii a Mito.\n\nJošimune byl z větve rodu sídlící v provincii Kii. Zakladatel domu v Kii byl jeden ze synů Iejasua Tokugawy, Jorinobu Tokugawa. Iejasu ho jmenoval daimjóem provincie Kii. Jeho nástupcem se stal jeho syn Micusada Tokugawa. Nástupci Micusadu se stali jeho dva synové a po jejich smrti se daimjó Kii v roce 1705 stal jeho čtvrtý syn Jošimune Tokugawa, který se později stal šógunem.\n\nJošimune byl blízký příbuzný tokugawských šógunů. Jeho dědeček, Jorinobu Tokugawa, byl bratrem druhého šóguna Hidetady Tokugawy, dokud Jošimunův otec, Micusada Tokugawa, byl bratrancem třetího šóguna Iemici Tokugawy. Jošimune byl tedy druhého stupně bratrancem čtvrtého a pátého šóguna (dvou bratrů) Iecuneho Tokugawy a Cunajošiho Tokugawy, jakož i druhého stupně bratrancem Cunašigeho Tokugawy, jehož syn Ienobu Tokugawa se stal šógunem.\n\nJošimune Tokugawa se narodil v roce 1684 v bohaté oblasti Kii, jíž vládl jeho otec, Micusada Tokugawa. Jošimuneho dětské jméno bylo Genroku Tokugawa. V době jeho mládí vládl v Edu jako šógun jeho bratranec Cunajoši Tokugawa. Provincie Kii byla bohatá oblast s velikostí ročního příjmu více než 500000 \"koku,\" ale stále byla v důsledku špatné finanční správy v dluzích. V dobách Micusady byla oblast Kii dokonce v obrovských dluzích a kromě toho musela odvádět i vysoké daňové poplatky šógunátu.\n\nV roce 1697 Genroku podstoupil ceremoniál dospělosti a přijal jméno Šinnosuke Tokugawa. V roce 1705, kdy měl Šinnosuke 21 let, jeho otec Micusada a dva starší bratři zemřeli. Vládnoucí šógun Ienobu Tokugawa ho jmenoval daimjóem provincie Kii. Šinnosuke přijal jméno Jorikata Tokugawa a převzal řízení provincie do vlastních rukou. Velký objem dluhu, který oblast dlužila vládě v Edu a zděděný ještě z dob jeho otce a dědečka velmi zatěžoval ekonomiku provincie. Situaci ještě zhoršilo, že v roce 1707 tsunami zničilo pobřežní oblastí provincie provincie Kii. Jorikata dělal vše, co mohl, aby stabilizoval situaci v oblasti a při rekonstrukci zničené oblasti se spoléhal i na šogúnovu pomoc v Edu.\n\nV roce 1712 zemřel šógun Ienobu a jeho nástupcem se stal jeho syn, ještě chlapec Iecugu Tokugawa. Jorikata se mezitím rozhodl už více nespoléhat na konzervativní rádce jako byl Hakuseki Arai sídlící na šogúnově dvoře v Edu a stabilizovat provincii Kii sám. Ale než mohl uskutečnit své záměry, zemřel roku 1716 mladý šógun Iecugu. Další děti pocházející od šóguna Ienobu byly ještě příliš malé na vládnutí a proto nejvyšší vládní hodnostáři vybrali dalšího šóguna z vedlejší větve rodiny Tokugawa.\nJošimune zaujal funkci šóguna v Šótoku 1 (1716). Vláda jeho šógunátu trvala 30 let.\n\nJošimune je dnes považován za nejúspěšnějšího a nejschopnějšího z tokugawských šógunů.\n\nJošimune založil \"gosankjó\" s úmyslem posílit (nebo možná vyměnit) systém \"gosanke\". Dva z jeho synů, spolu s druhým synem jeho následníka Iešigeho, se stali zakladateli vedlejších rodových linií Tajasu, Hitocubaši a Šimizu. Na rozdíl od \"gosanke\" však nevládli přímo žádným oblastem. Přesto zůstaly tyto rody až do konce období Edo vlivnými a někteří z pozdějších šógunů pocházeli z linie Hitocubaši.\n\nJošimune je známý pro své finanční reformy, které měly za cíl zlepšit ekonomickou situaci v zemi a znovu nastartovat ekonomiku. Propustil konzervativního rádce Hakuseki Arai a začal něco, co se stalo známé jako Reformy Kjóhó.\n\nAčkoli studium a rozšiřování knih ze zahraničí bylo od roku 1640 v Japonsku přísně zakázáno, Jošimune uvolnil v roce 1720 tato omezení a tím nastartoval příliv evropských technických a filozofických knih do Japonska. Začal tak rozvoj západních věd neboli \"rangaku\".\n\nV roce 1745 Jošimune odešel na odpočinek, přijal titul ógošo a zanechal svůj post svému nejstaršímu synovi. Titul ógošo přijal i Iejasu Tokugawa, když odešel na odpočinek ve prospěch svého syna Hidetady, který pak po odstoupení také přijal ten samý titul.\n\nJošimune zemřel v 20, den 5. měsíce v roce Kan'en 4.\nJošimune Tokugawa byl hlavní postava v rozsáhlém televizním seriálu Šógun Abarenbo. Tento \"džidaigeki\" obsahoval několik skutečných úvah z kariéry Jošimuneho, přestože program byl z větší části fikce.\n\nV roce 1995 drama Taiga \"Hačidai šógun Jošimune\" zobrazila život Jošimuneho. Nisida Tošijuki zobrazil dospělého Jošimuneho v seriálu James Miki.\n\n"}
{"id": "1103616", "url": "https://cs.wikipedia.org/wiki?curid=1103616", "title": "TÜVASAŞ", "text": "TÜVASAŞ\n\nTürkiye Vagon Sanayi Anonim Şirketi, známější jako TÜVASAŞ, je výrobce železničních vozidel se sídlem v Adapazarı. Je zodpovědný za výrobu a opravy osobních železničních vozidel pro turecké státní dráhy, které mají 100% vlastnický podíl. Správou podléhají pod turecké ministerstvo dopravy.\n\nTÜVASAŞ byl založen v roce 1951 jako Vagon Tamir Atölyesi jako dílny pro opravy železničních vozů státních drah. V současné době je největším výrobcem železničních vozů na Blízkém východě. Má sídlo v závodě Mithatpaşa, v sousedství Adapazarı. Jejich vlajkovou lodí je železniční vůz TCDD TVS2000.\n\n"}
{"id": "1103617", "url": "https://cs.wikipedia.org/wiki?curid=1103617", "title": "Ostrorepi", "text": "Ostrorepi\n\nOstrorepi (\"Xiphosura\") jsou řád vodních členovců patřící mezi klepítkatce. Mezi ostrorepy patří mnoho zaniklých skupin a rodů. Do této skupiny se řadí 42 známých rodů, z nich žijí i v současnosti jen tři rody. Skupina se téměř nezměnila za stovky milionů let a dnešní ostrorepi se těm dávno vymřelým velmi podobají, proto jsou ostrorepi označováni za živoucí fosílie. Ostrorepi patří spolu s vymřelými eurypteridy do třídy hrotnatci. Dnešní ostrorepi dosahují velikosti až 60 centimetrů, ale prvohorní byli mnohem menší, někteří měřili jen 1 centimetr.\n\nTělo ostrorepů je chráněno kutikulou. Ostrorepi mají hemolymfu (krvomízu), což je modrá obdoba krve obsahující měď. Jejich potravou jsou drobní živočichové, které loví zahrabáni na mořském dně. Páření probíhá v mělké vodě, nakladeno je 200–300 vajíček. Vajíčka, která jsou velká 2–3 mm, jsou nakladena na pobřeží do písku. Tělo mají kryté krunýřem. Mají pět párů nohou, přičemž klepítky jsou zakončeny čtyři páry. Živí se především menšími bezobratlými živočichy. Většinou jsou zahrabaní na mořském dně, ale dokáží i plavat. \n\nZ 42 známých rodů žijí v současnosti jen tři rody, které čítají čtyři druhy – ostrorep americký (\"Limulus polyphemus\"), ostrorep východoasijský (\"Trachypleus tridentatus\"), ostrorep kruhoocasý (\"Carcinoscorpius rotundicauda\") a ostrorep velký (\"Trachypleus gigas\"). Nejstarší známí ostrorepi pocházejí z období siluru.\n"}
{"id": "1103620", "url": "https://cs.wikipedia.org/wiki?curid=1103620", "title": "Jenny Karlová", "text": "Jenny Karlová\n\nJenny Karl, (* 6. srpna 1978 Německo) je bývalá reprezentantka Německa v judu.\n\nS judem začínala v 9 letech v Lohru nad Mohanem pod vedením Klaus Meyera. Později se připravovala v Rüsselsheimu a nakonec ve Wiesbadenu pod vedením Siegberta Geudera.\n\nVrcholem její kariéry měla být účast na olympijských hrách v Athénách v roce 2004. Přípravu na olympijský rok měla výbornou, ale v cestě jí stala tehdejší reprezentační jednička Uta Kühnenová. O účasti měl rozhdonout světový pohár v Římě. Obě aktérky se dostaly až do finále, ale silnější nervy měla nakonec zkušenější soupeřka. Chuť si spravila na následujícícm mistrovství Evropy, ale v dalších letech se jí na reprezentačním poli tolik nedařilo. V olympijském roce 2008 ji nahradila Heide Wollertová.\n\n"}
{"id": "1103621", "url": "https://cs.wikipedia.org/wiki?curid=1103621", "title": "Kup rizikovku a investuj zbytek", "text": "Kup rizikovku a investuj zbytek\n\nKup rizikovku a investuj zbytek je strategie z oblasti osobních financí preferující rizikové životní pojištění a pravidelné investice (např. v rámci podílových fondů) před produktem životního pojištění kombinujícím obě složky dohromady (pojištění a investici, v Česku nejčastěji investiční životní pojištění). Zastánci tohoto přístupu argumentují cenovou výhodností rizikového životního pojištění a také významně vyšší srozumitelností pro spotřebitele.\n\nKoncept Buy term and invest the difference se zrodil ve Spojených státech jako reakce na vysokou nákladovost kombinovaných produktů životního pojištění. Na jedné straně stojí rizikové životní pojištění (term life insurance) poskytující ochranu pouze pro případ pojistné události v rámci ujednané pojistné doby a na druhé straně kombinované produkty životního pojištění (whole life, endowment, universal life insurance, variable life insurance), které spojují pojistnou ochranu tvorbu kapitálové hodnoty. \n\nSituace a argumenty v Česku jsou obdobné. Hlavním zástupcem kombinovaných produktů je investiční životní pojištění. Kritika konstrukce a propagace tohoto produktu sílí v posledních letech. Hlavními mezníky jsou\n\nZastánci strategie Kup rizikovku a investuj zbytek argumentují zejména výrazně vyšší nákladovostí investičního životního pojištění a jeho nesrozumitelností pro průměrného spotřebitele. Konkrétní uváděné nevýhody jsou tyto: \n\n\n\n\n\n\n\n\nProti nevýhodám investičního pojištění staví zastánci strategie Kup rizikovku a investuj zbytek následující vlastnosti rizikového životního pojištění:\n\n\nOdpůrci strategie Kup rizikovku a investuj zbytek uvádějí tyto nevýhody:\n\n\n"}
{"id": "1103627", "url": "https://cs.wikipedia.org/wiki?curid=1103627", "title": "Luboš Šubrt", "text": "Luboš Šubrt\n\nLuboš Šubrt (* 29. listopadu 1964) je bývalý československý a český atlet, běžec, který se věnoval středním a dlouhým tratím.\n\nV Bezně jej ještě za dob povinné školní docházky objevili coby talent pro oddíl atletiky v Mladé Boleslavi, kde začínal jako starší žák pod vedením trenéra Jiřího Hlaváče. Jako mladší dorostenec byl schopen zaběhnout 800 m pod 2 minuty a jako starší dorostenec začal poprvé vozit medaile i z významnějších závodů. V létě 1982 se stal mistrem ČSSR dorostu a 11. července 1983 překonal mladoboleslavský oddílový rekord, když zaběhl 800 m za 1:48:81.\n\nJeště téhož roku začal závodit za pražskou Duklu, kde setrval až do roku 1992. Po roční přestávce se do Dukly opět vrátil a setrval až do roku 1996. Téhož roku se přidal k AC Turnov, kde setrval pouhý rok.\n\nNěkolikrát se stal mistrem České republiky v běhu na 800 m, 3000 m v hale a v r. 1995 v půlmaratonu a v silničním běhu Běchovice-Praha. Zúčastnil se Mistrovství Evropy juniorů, Mistrovství světa v letech 1992, 1994, 1995 a 1996.\n\nSvoji profesionální sportovní kariéru ukončil roku 1997 kvůli opakovaným zraněním.\n"}
{"id": "1103630", "url": "https://cs.wikipedia.org/wiki?curid=1103630", "title": "Matthias Plachta", "text": "Matthias Plachta\n\nMatthias Plachta (* 16. května 1991, Freiburg im Breisgau, Německo) je německý lední hokejista polského původu, v současné době hraje za tým Arizona Coyotes v nadnárodní National Hockey League (NHL). Hraje na pozici centra.\n\nJeho otcem je bývalý polský lední hokejista a později trenér Jacek Płachta.\n\nV Německu hrál za týmy Heilbronner Falken a Adler Mannheim.\n28. května 2015 podepsal roční nováčkovský kontrakt s klubem Arizona Coyotes z National Hockey League.\n\nNastupoval za německé mládežnické výběry.\nZúčastnil se Mistrovství světa juniorů 2011 v USA.\n\nOd roku 2011 je členem německé seniorské reprezentace v ledním hokeji. Hrál na MS 2014 v Bělorusku a MS 2015 v ČR. V roce 2018 hrál také na 23. Zimních olympijských hrách. Zde v semifinálovém zápase proti Kanadě vstřelil druhý gól německého týmu. \n"}
{"id": "1103632", "url": "https://cs.wikipedia.org/wiki?curid=1103632", "title": "Uta Kühnenová", "text": "Uta Kühnenová\n\nUta Kühnen, (* 7. srpna 1975, Freiburg im Breisgau, Německo) je bývalá reprezentantka Německa v judu.\n\nS judem začala v 5 letech v Baden-Badenu pod vedením Christa Hoffmanna. V roce 1993 se přesunula do Berlína, kde se připravovala pod trenérským duem Detlef Ultsch/Jochen Bech.\n\nV roce 1996 prohrála nominaci na olympijské hry v Atlantě s Hannah Ertelovou, ale za čtyry roky si účast na olympijských hrách v Sydney pohlídala. Velké turnaje však nezvládala. Vrcholem roku pro ní byla samotná nominace na turnaj, kdy zvládala kolegyně z reprezentace porážet. Samotný výkon na mistrovství světa či olympijských hrách však končil v prvním kole, v lepším případě vyhrála jeden, dva zápasy. Řadila se mezi pasivní judistky, které více než judem poutaly pozornost svým vzhledem (postava modelky). V roce 2004 si opět na úkor své krajanky Karlové vybojovala účast na olympijských hrách v Athénách, vypadla v prvním kole.\n\n"}
{"id": "1103633", "url": "https://cs.wikipedia.org/wiki?curid=1103633", "title": "CASP", "text": "CASP\n\nCASP (ang. \"Critical Assessment of protein Structure Prediction\", kritické vyhodnocení předpovědi proteinových struktur) je celosvětový experiment pro předpověď struktury bílkovin, který se koná každé dva roky od roku 1994. \n\nCASP poskytuje výzkumným skupinám příležitost objektivně testovat jejich metody na předpovídání struktur bílkovin a dává možnost nezávislého ohodnocení strukturního modelování pro výzkumné obce a uživatele softwaru. I přesto, že primárním cílem CASPu je napomoci pokroku metod pro identifikaci trojrozměrných proteinových struktur z jejich sekvence aminokyselin, mnozí vnímají experiment spíše jako \"mistrovství světa\" v této vědní oblasti. Více než 100 výzkumných skupin z celého světa se účastní CASPu pravidelně a celé skupiny často pozastavují svůj další výzkum na několik měsíců, aby se mohly soustředit na přípravu svých serverů na experiment a na provedení detailní předpovědi.\n\nExperiment je prováděn jako slepý test, aby se zajistilo, že žádný prognostik nemá předběžné informace o struktuře proteinu a není zvýhoděn. V době, kdy se dělají předpovědi, nikdo z prognostiků, pořadatelů ani expertů nezná struktury cílových proteinů. Cíle pro predikci struktury bílkovin jsou buď skoro vyřešené struktury (pomocí rentgenové krystalografie nebo NMR spektroskopie) nebo struktury, které byly nedávno vyřešeny (zejména jedním z konstrukčních genomických center) a ještě nebyly uloženy v Protein Data Bank. V případě, že je v dané sekvenci zjištěno, že má společný původ s proteinovou sekvencí se známou strukturou (tzv. Šablonou), může být použita metoda comparative protein modeling pro predikci terciární struktury. Šablony lze nalézt pomocí metod sekvenčního alignmentu (např. BLAST nebo HHsearch) nebo pomocí metody protein threading, které jsou lepší pro hledání vzdáleně příbuzných šablon. V opačném případě musí být použity De novo protein structure prediction (např. Rosetta), což je mnohem méně spolehlivé, ale někdy se tak získají modely se správným složením (obvykle proteiny o velikosti zhruba 100 až 150 aminokyselin).\n\nPrimární metoda hodnocení je srovnání předpokládaných modelů pozic α-uhlíku s těmi v cílové struktuře. Srovnání je zobrazeno vizuálně kumulativními plochami vzdáleností mezi dvojicemi ekvivalentů α-uhlíku v uspořádání modelu se strukturou, jak je znázorněno na obrázku (dokonalý model by zůstal celou dobu na nule) a je přiřazeno numerické skóre GDT-TS (Global Distance Test – Total Score) popisující procento dobře předpovězených zbytků v modelu vzhledem k cíli. Free modeling (template-free, nebo de novo) je také hodnocen vizuálně, protože číselné skóre nefunguje dobře pro hledání volných podobností v nejtěžších případech. \n\nHodnocení výsledků se provádí v těchto kategoriích:\n\nKategorie předpovědi terciárních struktur se dále dělí na:\n\n\nVýsledky CASPu jsou publikovány ve speciální příloze vědeckého časopisu Proteins, z nichž jsou všechny přístupné na internetových stránkách CASP. \n\nV současné době CASP hodnotí schopnost prediktorů modelovat proteinové struktury ve dvou obtížnostních kategoriích: 1) template-based modeling (TBM), kde se snadněji předvídají cíle s detekovatelnou evoluční podobnosti a 2) free modeling (FM), kde je obtížné předvídat cíle s nedetekovatelnou (nebo málo užitečnou pro modelování) podobností. V posledních CASP experimentech došlo k nedostatku cílů FM . To platí zejména pro opravdové new fold cíle a membránové proteiny, které se stávají velmi vzácnými v CASP experimentu (jen 4 v CASP9), čím dál méně struktur je nyní řešeno experimentálně. Nedostatek obtížných cílů dělá hodnocení problematické pro posuzovatele.\n\nCASP ROLL experiment se zaměřuje na přísnější vyhodnocení teplate free predikcí prostřednictvím vyhodnocení většího počtu cílů. Dosažení tohoto cíle je zajištěno tím, že se rozšířila crystallographer / NMR spectroscopist / PDB síť a zavedením rolling mechanismu, aby se zachytil větší počet náročnějších cílů mimo pravidelné CASP predikční sezóny . Na rozdíl od LiveBench a EVA tento experiment probíhá jako slepý test stejně jako CASP, tedy všechny předpovědi se uskuteční na ještě neznámé struktury.\n\n"}
{"id": "1103634", "url": "https://cs.wikipedia.org/wiki?curid=1103634", "title": "Dukelské náměstí (Hustopeče)", "text": "Dukelské náměstí (Hustopeče)\n\nDukelské náměstí je hlavní historické náměstí města Hustopeče. Svažitému náměstí dominuje Kostel svatého Václava a svaté Anežky České a na protější severní straně novorenesanční radnice, k níž zprava přiléhá empírová, původně renesanční budova bývalé radnice. V prostoru je umístěn při horní východní straně Sloup Nejsvětější Trojice a při dolní západní straně kašna zvaná „Žumberák“.\n\nZ náměstí vybíhají na sever dvě ulice: ze severozápadního rohu Husova (dříve Služební) a ze severovýchodního rohu Mrštíkova (dříve Dolní Panská). Na protějším, jihovýchodním rohu navazuje na Mrštíkovu ulici jižním směrem ulice Smetanova (dříve Horní Panská). Společně s ulicí Šafaříkovou (dříve Kovářskou) tvořily kdysi vnitřní město, obehnané hradbami. Východněji, souběžně s Mrštíkovou a Smetanovou ulicí probíhá ulice Na Hradbách („na Turhandlech“), v níž se zachovaly zbytky hradeb.\n\n"}
{"id": "1103635", "url": "https://cs.wikipedia.org/wiki?curid=1103635", "title": "Kaple Panny Marie Sněžné (Děčín)", "text": "Kaple Panny Marie Sněžné (Děčín)\n\nPoutní místo kaple Panny Marie Sněžné v Děčíně je nenápadná vestavba mezi děkanským kostelem Povýšení svatého Kříže a krytou chodbou na pilířových arkádách vedoucí podél ulice Dlouhá jízda na děčínský zámek.\n\nDo této kaple tvořící spojnici mezi děčínským zámkem a kostelem Povýšení sv. Kříže (1687–1691) dal pořídit roku 1750 tehdejší děčínský děkan Josef, svobodný pán von Wilczek kopii milostného obrazu Panny Marie, zhotovené podle vzoru z baziliky Santa Maria Maggiore v Římě. Kopii posvětil papež Benedikt XIV. (1740–1758) a děkan Wilczek ji pak umístil do postranní zpovědní kaple, která dostala jméno Panny Marie Sněžné. Od této doby tam vznášeli své prosby děčínští měšťané a obraz se těšil zvláště úctě dětí. Je zaznamenáno několik zázračných uzdravení na přímluvu v této kapli. Tím se kaple stala na regionální úrovni oblíbeným poutním místem navštěvovaným především 5. srpna na svátek Panny Marie Sněžné. Kaple je přístupná ze tří míst: z kryté chodby z děčínského zámku, z kostela Povýšení sv. Kříže a bočním vchodem vedle brány do Dlouhé jízdy.\n\n"}
{"id": "1103637", "url": "https://cs.wikipedia.org/wiki?curid=1103637", "title": "Sloup Nejsvětější Trojice (Hustopeče)", "text": "Sloup Nejsvětější Trojice (Hustopeče)\n\nSloup Nejsvětější Trojice stojí v Hustopečích na hlavním Dukelském náměstí, při jeho horní, východní straně. Je vysoký 14,17 metrů. Tzv. morový sloup byl postaven v roce 1736 z pískovce v barokním slohu. Je vysoký 14,17 metrů. Základ tvoří kamenná krychle s délkou hrany asi 3 metry. V rozích stojí sochy morových patronů sv. Šebestiána, Rocha, Karla Boromejského a Františka Xaverského. V přední straně se otvírá prohloubenina zpodobňující jeskyni, se sochami sv. Rozálie a Alžběty. U paty pilíře stojí sochy Immaculaty a svatého Josefa.\n"}
{"id": "1103642", "url": "https://cs.wikipedia.org/wiki?curid=1103642", "title": "FGF8", "text": "FGF8\n\nFibroblastový růstový faktor 8 (dále jen FGF8) je protein a růstový faktor patřící do rodiny fibroblastových růstových faktorů, je kódován genem fgf8. \n\nTento růstový faktor řadíme mezi cytokiny – což jsou drobné proteinové molekuly, které vstupují do signalizačních drah a spouštějí specifický vývoj embrya. Exprimuje se také ve větší míře při růstu nádorů – poprvé byl FGF8 izolován z karcinomu prsu. U člověka je gen lokalizován na 10. chromozomu, jeho nepřítomnost je pro organismus letální. Lidský protein FGF8 je ve 100 % shodný s myším. Při různých experimentech na myších a kuřecích homologech se dokázalo, že je myší fgf8 exprimován v buňkách při vývoji CNS, obličeje (zubů), končetin, ledvin, v pohl. žlázách, je nezbytný pro gastrulaci a pravolevou axiální determinaci. \n\nV případě fibroblastových růstových faktorů se jedná o parakrinní signalizaci. Faktory jsou produkovány do blízkého okolí b., působí tedy na krátkou vzdálenost, k indukci stačí malý počet parakrinních faktorů, a v závislosti na své koncentraci mohou indukovat různé geny. Spolu s FGF stejným způsobem komunikují HH, Wnt, TGFbeta). \n\nBílkovina FGF8 patří mezi fibroblastové růstové faktory. Tak jako jiné FGF, i FGF8 aktivuje soubory receptorů s tyrosinkinásovou aktivitou, tvz. receptory fibroblastových růstových faktorů, označované jako FGFR1 až FGFR4 a nacházejících se na povrchu buněk. \n"}
{"id": "1103643", "url": "https://cs.wikipedia.org/wiki?curid=1103643", "title": "Hannah Ertelová", "text": "Hannah Ertelová\n\nHannah Ertel, (* 5. srpna 1978 Würzburg, Německo) je bývalá reprezentantka Německa v judu. Má africké kořeny.\n\nS judem začala v 8 letech v Bergtheimu pod vedením Georga Vornbergera. Již 16 letech porážela seniorky a v roce 1996 si zajistila účast na olympijských hrách v Atlantě, kde obsadila pěkné 7. místo. Následoval však hluboký propad, kdy se psychicky nedokázala vyrovnat s tlakem na svojí osobu. Celou svojí následující kariéru bojovala se zraněními a v pozdějším věku dokonce vážně onemocněla.\n\n"}
{"id": "1103650", "url": "https://cs.wikipedia.org/wiki?curid=1103650", "title": "Radnice (Hustopeče)", "text": "Radnice (Hustopeče)\n\nRadnice v Hustopečích je sídlem Městského úřadu Hustopeče. Budova stojí na severozápadní straně Dukelského náměstí. Byla postavena v roce 1906 v novorenesančním stylu podle projektu profesora německé techniky v Brně Ferdinanda Hracha. Radnice má tři poschodí a mohutnou věž. Po dostavbě radnice v ní byly umístěny krom obecního úřadu i sekretariát městské policie, městská spořitelna, důchodkový úřad obce a později i četnická stanice a notářství. Radniční věž s hodinami není turisticky přístupná, jelikož v přístupu brání táhla hodin.\n"}
{"id": "1103651", "url": "https://cs.wikipedia.org/wiki?curid=1103651", "title": "Lenka Josefiová", "text": "Lenka Josefiová\n\nLenka Josefiová (* 8. duben 1986 Hradec Králové) je blogerka, modelka a příležitostná herečka a moderátorka. Lenka pochází z České republiky z Náchoda, nyní již delší dobu žije v Dubaji. Zúčastnila se mnoha celosvētovych soutēží krásy. Jejím největším úspěchem je vítězství na Miss European Tourism 2015 na Maltē, které se zúčastnila i v předcházejícím roce a kde získala cenu za nejlepší národní kostým. Lenka je také tváří mnoha firem, značek a návrhářů.\n\n\n\n\nLenka Josefiová na Facebooku.\n\n3. https://web.archive.org/web/20160508180023/http://bien.ae/dubai-based-miss-european-tourism-2015-lenka-josefiova-sparkle-with-the-stars-at-12th-edition-of-dubai-international-film-festival/\n"}
{"id": "1103655", "url": "https://cs.wikipedia.org/wiki?curid=1103655", "title": "Stará radnice (Hustopeče)", "text": "Stará radnice (Hustopeče)\n\nStará radnice v Hustopečích je dům s číslem popisným 1. Budova stojí na severozápadní straně Dukelského náměstí, těsně přiléhá k současné radnici z roku 1906. Radnice během své existence prošla mnoha proměnami až do dnešní empírové podoby. Pod objektem se nachází patrové gotické sklepení. Svého času zde bylo vykonáváno útrpné právo. Budova též sloužila jako radniční hospoda a byla spojena podzemní chodbou s opevněným kostelem.\n"}
{"id": "1103657", "url": "https://cs.wikipedia.org/wiki?curid=1103657", "title": "Ilse Tielsch", "text": "Ilse Tielsch\n\nIlse Tielsch (rodným jménem Ilse Felzmann, * 20. března 1929 Hustopeče) je rakouská spisovatelka.\n\nNarodila se v Hustopečích. Studovala na gymnáziu v Mikulově a ve Znojmě. V dubnu 1945 uprchla před blížící se frontou do Rakouska a našla útočiště na farmě v hornorakouské obci Schlierbach, kde pracovala jako zemědělská dělnice. Od září pokračovala ve studiu v Linci. Na podzim 1946 přesídlila do Vídně, kde v roce 1948 složila maturitu. V roce 1949 pak získala rakouské státní občanství. V roce 1950 se vdala za Rudolfa Tielsche. Vystudovala germanistiku a žurnalistiku na Vídeňské univerzitě. Studium zakončila v roce 1953 titulem doktor filosofie. Od roku 1964 působí jako spisovatelka a básnířka na volné noze. \n\nV období 1990-1999 byla místopředsedkyní rakouského PEN-klubu.\n\nZ počátku publikovala pod jménem Ilse Tielsch-Felzmann. V jejích dílech se často objevuje motiv vykořenění a vyhnání.\n\n\n\n\n\n\n\n"}
{"id": "1103659", "url": "https://cs.wikipedia.org/wiki?curid=1103659", "title": "Svebor", "text": "Svebor\n\nSvebor („všechny typy boje“) je bojové umění původem ze Srbska. Kořeny má zřejmě ve středověkých turnajích a bitvách, kdy se snaží jezdci navzájem shodit ze sedla, nebo bojují s mečem či sekyrou. Proto taky využívá některých bezohledných praktik jako použití kamenů nebo údery hlavou.\n"}
{"id": "1103661", "url": "https://cs.wikipedia.org/wiki?curid=1103661", "title": "Josef Klíma (1950)", "text": "Josef Klíma (1950)\n\nJosef Klíma (* 9. ledna 1950 Karlovy Vary) je československý basketbalista, účastník Mistrovství Evropy juniorů 1968 a mužů 1973.\n\nV československé basketbalové lize hrál celkem 11 sezón (1968-1979) za klub Spartak Sokolovo / Sparta Praha, s nímž získal dvě třetí a tři čtvrtá místa. V československé basketbalové lize zaznamenal celkem 3163 bodů.\n\nZa reprezentační družstvo Československa hrál na Mistrovství Evropy juniorů v roce 1968 (Vigo, Španělsko), skončili na 10. místě, odehrál 7 zápasů a zaznamenal 58 bodů. Dále hrál na Mistrovství Evropy 1973 v Barceloně (4. místo, 8 bodů v 7 zápasech). Za reprezentační družstvo Československamužů v letech 1971-1973 hrál celkem 40 zápasů. \n\nOd roku 1980 byl ve Švýcarsku hráč resp. trenér v basketbalových klubech Fribourg Olympic, BBC Nyon, Saint Prex.\n\n\n\n\n\n\n"}
{"id": "1103663", "url": "https://cs.wikipedia.org/wiki?curid=1103663", "title": "Karin Kienhuisová", "text": "Karin Kienhuisová\n\nKarin Josephina Maria Kienhuis , (* 24. února 1971 Almelo, Nizozemsko) je bývalá reprezentantka Nizozemska v judu.\n\nJudu se věnovala v Groningenu. V polotěžké váze patřila po celou kariéru k širší světové špičce a dvakrát se účastnila olympijských her (1996, 2000). V obou případech skončili její šance v úvodních kolech.\n\n"}
{"id": "1103664", "url": "https://cs.wikipedia.org/wiki?curid=1103664", "title": "Univerzita Bilkent", "text": "Univerzita Bilkent\n\nUniverzita Bilkent, turecky İhsan Doğramacı Bilkent Üniversitesi, je soukromá univerzita v Ankaře, hlavním městě Turecka. Založil ji 20. října 1984 İhsan Doğramacı. První přípravy na založení univerzity proběhly už v roce 1967. První studenti byli přijati v roce 1986. V tomto roce bylo zapsáno 386 studentů. O tři desítky let později měla univerzita více než 12000 studentů na devíti fakultách. Zahraniční studenti pocházeli z 72 různých zemí. Univerzita oznámila, že poskytuje více než 2500 plných stipendií.\n\nPodle \"World University Rankings 2010/2011\" Times Higher Education byla univerzita Bilkent na 112. místě a v této době nejlepší mezi tureckými univerzitami. Přednášky jsou v angličtině, jedinými výjimkami jsou jazykové kurzy a turecké právo na právnické fakultě.\n\nNázev Bilkent pochází z výrazu „bilim kenti“ (město vědy) a označuje také čtvrť, v níž univerzita leží.\n\n\n"}
{"id": "1103665", "url": "https://cs.wikipedia.org/wiki?curid=1103665", "title": "Ján Zákopčaník", "text": "Ján Zákopčaník\n\nJán Zákopčaník (* 7. září 1958 Oblazov, okres Žilina) je český meteorolog slovenského původu.\n\nVystudoval Matematicko-fyzikální fakultu Univerzity Karlovy. Poté pracoval jako letecký meteorolog na ruzyňském letišti. V letech 1994–2005 v České televizi moderoval pořad \"Předpověď počasí\" a působil jako šéfredaktor redakce počasí. Odešel k březnu 2005 po neshodách s vedením. Po odchodu z České televize zpracovával kalendáře s pranostikami a působil na rádiu Blaník. Od roku 2007 pracuje jako letecký meteorolog v Českém hydrometeorologickém ústavu.\n\nNa konci svého pořadu se loučil zdravicí \"„Slunce v duši“\", tu přestal užívat v roce 2001, kdy byl na trh uveden bylinný likér téhož názvu. Pětkrát vyhrál anketu \"Rosnička roku\". Je ženatý, má dceru Anežku a dva syny, Marka a Jonáše.\n\n"}
{"id": "1103666", "url": "https://cs.wikipedia.org/wiki?curid=1103666", "title": "Chlorotická skvrnitost jabloně", "text": "Chlorotická skvrnitost jabloně\n\nChlorotická skvrnitost jabloně (ACLSV – Apple chlorotic leafspot virus) je virová choroba přenášená při vegetativním množení ovocných dřevin, především ve školkách. Virus napadá široký okruh hostitelů a projevy je podobný symptomům viru šarky. Příznaky se projevují především na citlivých rostlinách jabloně odrůdy 'Golden Delicious'. Patogen je virus čeledi \"Betaflexiviridae\" z rodu Trichovirus. Původce popsal Cadman (1963), Cropley (1963, 1964) a Lister (1965). Některé izoláty z broskvoní a jabloní obsahují alespoň dvě nebo tři varianty viru, které se výrazně liší od sebe navzájem v nukleotidové sekvenci (Candresse et al, 1995. Yoshikawa, nepublikované výsledky).\n\nPůvodce, patogen pojmenovaný Apple chlorotic leaf spot virus je v systému značení EPPO (EPPO kód) označen jako ACLSV0.\n\nPodle databáze EPPO:\n\nPravděpodobně rozšířen po celém světě (všude tam, kde se pěstují jablka). Rozšířen ve východní Asii, Evropě, Severní Americe, oblasti Tichomoří, Austrálii, Číně a na Novém Zélandu.\n\nChoroba se šíří při vegetativním množení ovocných dřevin, nejčastěji roubováním a očkováním, tedy především ve školkách.\n\nJabloň, hrušeň, kdouloň, jeřáb, slivoň, meruňka, broskvoň, třešeň, višeň ale i další dřeviny. Je rozšířena především u komerčně pěstovaných odrůd ovoce.\n\nChoroba často probíhá latentně, bez příznaků. Charakteristické a relativně časté jsou hnědé prstencovité skvrny (kroužkovitost jablek) připomínající otlaky při sklizni a transportu, vznikající kombinaci s virem mělké vrásčitosti jabloně nebo rzivost slupky plodů na plodech citlivých odrůd (Golden Delicious). Na listech okrasných jabloní (např. \"Malus niedzwetzkyana\") se choroba projevuje jako světlezelené skvrny, kresby a mírné deformace listů. U broskvoní vytváří skvrny (puchýřnaté vklesliny) podobné šarce.\n\nNapadení indikují sérologické testy (ELISA).\n\n\nNěkteré jiné viry na peckovinách způsobují podobné příznaky: virus nekrotické kroužkovitosti třešně (PNRSV) nebo například virus šarky (PPV). Chlorotické kresby na listech třešní podobné příznakům PPV způsobuje virus zakrslosti slivoně.\n\nPrevencí je zajištění produkce zdravého výsadbového materiálu. Choroba není léčitelná.\n\n"}
{"id": "1103674", "url": "https://cs.wikipedia.org/wiki?curid=1103674", "title": "Tavený sýr", "text": "Tavený sýr\n\nTavený sýr je mléčný výrobek. Jde o sýr, který prošel tepelnou úpravou za přídavku tavicích solí. Oproti ostatním sýrům mají delší trvanlivost a mohou se skladovat při vyšších teplotách. \n\nLze je namazat na pečivo či se přidávají do jiných pokrmů (plněné papriky, sýrová omáčka).\n\nZačaly se vyrábět na konci 19. století. Výrobci chtěli zajistit delší trvanlivost zrajících sýrů, aby šly transportovat na delší vzdálenosti bez nutnosti je chladit. Zpočátku se do sýrů přidávaly soli kyseliny citronové, později se začaly dodávat polyfosfáty (E 452), které umožnily jejich roztíratelnost. Pro jejich skladovatelnost a výživovou hodnotu je začala používat i armáda. \n\nVyrábějí se z přírodních sýrů, mléčných tuků a bílkovin a vody. Do ochucených sýrů se přidávají přísady dle očekávané chuti (šunka, různé druhy zeleniny, niva). Dále se přidávají tavící soli, vzniklá směs se promíchá v tavičkách, jejichž teplota dosahuje až 95 °C. Výrobek je zformován a zabalen nejčastěji do alobalu. Nakonec se vychladí. Formuje se nejčastěji do tvaru trojúhelníku či obdélníku.\n"}
{"id": "1103678", "url": "https://cs.wikipedia.org/wiki?curid=1103678", "title": "Paldau", "text": "Paldau\n\nPaldau je městys v rakouské spolkové zemi Štýrsko, v okrese Südoststeiermark.\n\nPaldau leží 32 km jižně od Grazu a 7 km západně od Feldbachu.\n\nK 1. lednu 2015 zde žilo 3 080 obyvatel.\n\n"}
{"id": "1103680", "url": "https://cs.wikipedia.org/wiki?curid=1103680", "title": "Caleb Walton West", "text": "Caleb Walton West\n\nCaleb Walton West (25. května 1844 – 25. ledna 1909) byl americký politik.\n\nNarodil se v obci Cynthiana ve státě Kentucky. Studoval na akademii ve městě Millersburg a později sloužil v armádě, přičemž po velkou část své služby byl v zajetí. Roku 1886 se stal v pořadí třináctým guvernérem Teritoria Utah. Úřad opustil o tři roky později, kdy jej nahradil Arthur Lloyd Thomas. Roku 1893 se opět stal guvernérem a na pozici zůstal až do konce Utažského teritoria v roce 1896 (jako guvernér nově vzniklého státu Utah byl zvolen Heber Manning Wells). Později pracoval pro ministerstvo financí.\n"}
{"id": "1103683", "url": "https://cs.wikipedia.org/wiki?curid=1103683", "title": "Národní park Abruzzo, Lazio a Molise", "text": "Národní park Abruzzo, Lazio a Molise\n\nNárodní park Abruzzo, Lazio a Molise (italsky \"Parco Nazionale d'Abruzzo, Lazio e Molise\"), původně nazývaný Národní park Abruzzo, je italský národní park založený v roce 1922. Leží ve střední části Itálie, v regionu Abruzzo (částečně zasahuje i do regionů Lazio a Molise). Má rozlohu 497 km².\n\nRozkládá se ve Středních Apeninách, respektive Abruzských Apeninách. Tvoří je pohoří Monti Marsicani a Monti della Meta. V lesích rostou především buky, dále také jedle, stříbrné smrky, horské borovice, břízy a kaštany. Žije zde okolo 40 druhů savců, významní jsou medvěd hnědý a vlk apeninský, dále lišky, kamzíci, rys nebo orel skalní.\n\nHlavní centrum parku leží v obci Pescasseroli.\n"}
{"id": "1103684", "url": "https://cs.wikipedia.org/wiki?curid=1103684", "title": "Horeca", "text": "Horeca\n\nHORECA je ekonomický pojem, který označuje segment hotelnictví a různých druhů gastronomických provozů (restaurace, kavárny, bary, pivnice, kluby, catering atd.). \n\nZkratka byla vytvořena ze slov HOtel/REstaurace/Kavárna (CAfé) či HOtel/REstaurace/CAtering.\n\nV roce 2004 v tomto sektoru v Evropě pracovalo 7,8 milionu lidí a obrat přesáhl 338 miliard eur. Pracovní místa v tomto odvětví bývají dočasná, s nepravidelnou pracovní dobou a nízkou mzdou. Proto zde pracuje velké množství mladých lidí.\n"}
{"id": "1103688", "url": "https://cs.wikipedia.org/wiki?curid=1103688", "title": "Anastasija Matrosovová", "text": "Anastasija Matrosovová\n\nAnastasija Matrosova (: ), (* 3. ledna 1982 Kyjev, Sovětský svaz) je bývalá reprezentantka Ukrajiny v judu a sambu.\n\nPřípravovala se v Doněcku pod vedením Sergeje Rožina. Od juniorských let jí reprezentační trenéři nešetřili a již v roce 2000 se ucházela o účast na olympijských hrách v Sydney. Kvalifikaci absolvovala celou, ale postup jí nakonec o jedno místo utekl.\n\nV roce 2004 již patřila mezi evropskou špičku a postup na olympijské hry v Aténách si nenechala ujít. Do Athén se připravila velmi dobře a v semifinále se utkala s Číňankou Liou Sia. Nervoźní zápas bez náznaku akce rozhodlo napomenutí za pasivitu v její neprospěch. V boji o třetí místo se utkala s Italkou Morico a prohrála na ippon. Obsadila 5. místo.\n\nV roce 2007 utrpěla při mistrovství Evropy zranění kolene. Dlouho se nemohla dostat do dřívější formy a ke všemu do její polotěžké váhy přišla silná konkurentka Maryna Pryščepová. Příležitost ke startu na velké akci dostala až se zavedením možnosti startu dvou reprezentatů v jedné váze koncem roku 2010.\n\n"}
{"id": "1103689", "url": "https://cs.wikipedia.org/wiki?curid=1103689", "title": "Srbský honič", "text": "Srbský honič\n\nSrbský honič (srbsky: \"Serpski Gonič\", anglicky: \"Serbian Hound\"), také zvaný balkánský honič, je srbské psí plemeno.\n\nSrbský honič je staré plemeno, známé již od roku 1005. Tehdy jej poprvé popsal Frank Laska. Patří do skupiny několika balkánských honičů, kteří se na tomto poloostrově vyskytovali (mezi další patří třeba bosenský hrubosrstý honič, istrijský hrubosrstý honič, posávský honič...). Jeho původním využitím, ke kterému se využívá i dodnes, je skupinový lov nejen na drobnou zvěř. Jednalo s hlavně o zajíce a kance.\n\nPrvní oficiální standard byl vypracován až v roce 1924 v Bledu. Až do roku 1996 byl nazýván jako balkánský honič, to se ale na zasedání FCI změnilo a toto plemeno získalo název srbský honič. Toho roku byl také poprvé registrován v Jugoslávské kynologické asociaci.\nPrvní jedinec plemene srbský honič v České republice, který se zapsal do plemenné knihy byla fena Ria, importována ze Srbska. Od té doby sem postupně byli importování další psi a narodilo se zde několik vrhů. Přesto se s nimi setkáte jen málokdy. Oficiální používaná zkratka je BHO.\n\nSrbský honič je středně velký pes robustní konstrukce. Nevýrazný pohlavní dymorfismus. Srst, která pokrývá celé jeho těla je jemná na dotek, krátká a hustá. Mívá barvy rezavé liščí přecházející do žlutavé až po světle hnědou s černým sedlem nebo pláštěm na hřbetě. Výška psa se pohybuje mezi 46 - 56 cm, ideální je 51 - 52 cm. Výška u feny se pohybuje v rozmezí 44 - 54 cm, ideální je 48 až 49 cm.\n\nHlava je harmonická, s nevýrazným stopem a poměrem mozkovny a tlamy 2:3. Zřetelná čelní brázda. Uši jsou posazené vysoko, středně dlouhé se zakulaceným koncem. Visí volně podél hlavy. Oči jsou středně velikosti, oválného tvaru a s hnědým zbarvením. Bělmo není vidět. Nosní houba je vždy černá, s dobře otevřenými nozdrami. Pysky jsou přilehlé, tlustší. Krk je středně dlouhý, silný. Hřbet je dlouhý, rovný, spíše široký a je zakončen harmonicky navazujícím ocasem, který je posazený poměrně nízko. Je krátký a nosí se mírně pod hřbetní linií. Nohy jsou svalnaté, rovnoběžné a středně dlouhé. Tlapky kulaté, téměř kočičí s černými drápky.\nPovahově je srbský honič venku aktivní, energický a doma klidný a mírný. Je bystrý, inteligentní, bez tvrdohlavosti nebo dominance. Rychle se učí. Je mrštný a hodí se pro různé psí sporty. Vůči svému majiteli či rodině je loajální a oddaný, rád je s nimi v kontaktu. K lidem je přátelský a milý. S dětmi vychází dobře a jejich hry mu nevadí. Je vhodné chovat jej ve větší smečce psů nebo jej využívat ke skupinovému lovu. S jinými zvířaty vychází špatně, hlavně proto, že má sklony je pronásledovat a následně dávit. Není to dobrý hlídač, moc neštěká a k cizím je spíše přátelský.\n\nSrbský honič je vhodný i pro celoroční pobyt venku, v případě, že má boudu. Je vhodný na vesnici, nejlépe jako lovecký pes. Nehodí se do města.\n\nVyžaduje hodně pohybu, nejpřirozenější je pro něj lov a je těžké utlumit jeho lovecké pudy. Krom toho je to i dobrý společník při túrách či psích sportech. V případě, že má nedostatek pohybu se může stát apatický nebo stereotypní, později i agresivní.\n\nJeho srst nevyžaduje příliš péče. Má podsadu, takže líná 2x ročně (na jaře a na podzim), v tomto období je nutné vyčesávat ji častěji, ale mimo něj stačí 1x týdně. Mytí vodou ani šamponem jí nevadí.\n\n"}
{"id": "1103691", "url": "https://cs.wikipedia.org/wiki?curid=1103691", "title": "Captain America: Občanská válka", "text": "Captain America: Občanská válka\n\nCaptain America: Občanská válka (v anglickém originále Captain America: Civil War) je americký akční film z roku 2016, který natočili režiséři Anthony a Joe Russoovi podle komiksů o Captainu Amerikovi. V titulní roli Steva Rogerse, jenž jako supervoják Kapitán Amerika vede jednu ze stran znesvářeného týmu Avengers, se představil Chris Evans, který si tuto postavu zahrál i v předchozích snímcích \"\" (2011) a \"\" (2014). Jedná se o třináctý celovečerní snímek filmové série Marvel Cinematic Universe.\n\nV roce 1991 je James „Bucky“ Barnes, supervoják s vymytým mozkem, poslán ze sibiřské základny organizace Hydra na misi, ve které má zastavit auto převážející kufřík se sérem supervojáka. V současnosti, přibližně rok po v Sokovii, se Steve Rogers, Nataša Romanovová, Sam Wilson a Wanda Maximovová snaží zastavit Brocka Rumlowa, který chce se svým týmem ukrást z laboratoře v Lagosu biologickou zbraň. Rumlow se nakonec odpálí sám, protože doufá, že zabije i Rogerse. Maximovová použije svoji telekinezi a pokusí se přemístit výbuch mimo budovu, přitom však zničí blízko stojící dům, ve kterém zemře několik wakandských humanitárních pracovníků.\n\nAmerický ministr zahraničí (v českém dabingu jako ministr vnitra) Thaddeus Ross informuje tým Avengers, že Organizace spojených národů připravuje schválení Sokovijské smlouvy, díky které bude zřízen panel OSN, jenž má dohlížet na činnost Avengers. Tým se však po tomto sdělení rozdělí: Tony Stark takový dohled podpoří, protože si dává za vinu Ultronovo stvoření a devastaci Sokovie, Rogers ovšem toto odmítá, neboť věří více svému vlastnímu úsudku, než vládním nařízením a záměrům. Steve také obdrží zprávu, že zemřela jeho přítelkyně z dob druhé světové války, bývalá agentka Peggy Cartertová. Proto se následně v Londýně zúčastní jejího pohřbu. Na konferenci ve Vídni, kde má být smlouva ratifikována, zabije nastražená bomba T'Chaku, krále Wakandy. Bezpečnostní záběry naznačí, že útočníkem je Barnes, kterému králův syn T'Challa slíbí smrt. Steve Rogers se od agentky CIA Sharon Carterové, Peggyiny neteře, dozví, kde se Barnes, jeho kamarád z mládí, nachází, a protože úřady ho chtějí zabít, vydá se společně se Samem Wilsonem za ním. V Bukurešti ho najdou a pokusí se ho zachránit, jak před bezpečnostními složkami, tak před T'Challou, který po něm jde v nezničitelném obleku pantera. Všichni čtyři jsou ale zadrženi.\n\nHelmut Zemo, sokovijský plukovník, najde a zabije Barnesova starého manipulanta z Hydry a ukradne mu knihu se slovy, které jsou spouštěčem k Barnesovu vymytí mozku. Následně se dokáže infiltrovat do berlínského zařízení, kde je Barnes zadržován. Tam mu odrecituje uvedená slova, díky čemuž jej Barnes začne poslouchat. Po výslechu ho pošle řádit, aby zamaskoval svůj útěk. Rogers svého kamaráda zastaví a proklouzne s ním pryč. Zanedlouho je Barnes opět při smyslech a vysvětlí Steveovi, že skutečným útočníkem z Vídně je Zemo, který se jej nyní ptal na umístění základny Hydry na Sibiři, neboť právě tam jsou v kryogenické stázi drženi ostatní „Winter Soldierové“. Protože Rogers nechce čekat na schválení akce proti Zemovi, společně s Wilsonem začnou jednat na vlastní pěst a do svého týmu získají Maximovovou, Clinta Bartona a Scotta Langa. Tony Stark však s Rossovým povolením vytvoří druhý tým (Romanovová, T'Challa, James Rhodes, Vision a Peter Parker, o kterém se Tony dozvěděl díky internetovým videům), se kterým chce odpadlíky zadržet. Starkovi spojenci dostihnou Rogerse a ostatní na letišti Leipzig/Halle, kde začnou spolu bojovat. Romanovová však nakonec pomůže Rogersovi a Barnesovi utéct. Zbytek z Rogersova týmu je zajat a umístěn do věznice Raft uprostřed moře. Romanovová odejde do vyhnanství a Rhodes je po souboji částečně ochrnutý, neboť byl neúmyslně sestřelen Visionem.\n\nStark objeví důkaz, že na Barnese vše narafičil Zemo, a přesvědčí uvězněného Wilsona, aby mu prozradil, kam Rogers míří. Aniž by to řekl Rossovi, sám se vydá na sibiřskou základnu Hydry, kde uzavře s Rogersem a Barnesem příměří. Neví však, že je sledoval i T'Challa. V zařízení Hydry zjistí, že ostatní supervojáky zabil Zemo, který jim následně ukáže archivní záběry. Ty odhalí, že při misi v roce 1991 zabil Barnes Starkovy rodiče. Tony se rozzuří, protože Steve to taky věděl, a obrátí se proti nim. V souboji zničí Barnesovu robotickou ruku, Rogerse zraní a ten mu naopak poničí ironmanovský oblek. Steve, který nechá svůj štít na místě, společně s Buckym následně opět zmizí. Zemo je spokojený, že takto nenapravitelně rozdělil tým Avengers, který viní ze smrti své rodiny v Sokovii, a pokusí se o sebevraždu. V ní mu ale zabrání T'Challa, jenž ho přenechá úřadům.\n\nTony Stark poskytne Rhodesovi exoskelet, který mu umožní opět chodit. Rogers pomůže svým spojencům a dostane je z vězení ven. Barnes využije azyl ve Wakandě, nabídnutý králem T'Challou, kde se nechá uvést do kryogenického spánku. Probuzen má být až poté, co bude nalezen lék na jeho vymytý mozek. Peter Parker se vrátí do New Yorku, kde ve svém pokoji zkouší nové udělátko – zařízení na pavučiny s logem Spider-Mana.\n\n\nV dalších rolích se představili také John Slattery (Howard Stark), Hope Davisová (Maria Starková), Kerry Condonová (hlas F.R.I.D.A.Y.), John Kani (T'Chaka), Florence Kasumbová (Ayo) a Alfre Woodardová (Miriam Sharpeová). V cameo rolích se ve filmu objevili i Joe Russo (Theo Broussard), Damion Poitier (Rumlowův žoldák) a Stan Lee (doručovatel FedExu).\n\nNa scénáři třetího filmu s Chrisem Evansem jako Kapitánem Amerikou začali Christopher Markus a Stephen McFeely pracovat na konci roku 2013. Režisérská bratrská dvojice Anthony a Joe Russoovi se do projektu zapojila v únoru 2014 po úspěšných testovacích projekcích právě dokončovaného snímku \"\", jehož scenáristy byli rovněž Markus a McFeely. Joe Russo popsal připravovaný snímek jako tematické pokračování \"Návratu prvního Avengera\" s tématem Winter Soldiera a přátelství mezi Rogersem a Barnesem. Zároveň měl obsahovat politická témata blízká Kapitánu Amerikovi. Autoři také uvedli, že by chtěli vytvořit film, který by byl tvořen směsicí i druhého dílu a Russoovi jej připodobnili k psychologickému thrilleru, ovlivněného snímky \"Sedm\", \"Fargo\", \"Kmotr\" a dále westerny a také filmy Briana De Palmy. Rovněž uvedli, že velká část snímku má být i odlehčeného rázu.\n\nV dubnu 2014 oznámilo Marvel Studios, že třetí film o Kapitánu Amerikovi bude uveden do kin 6. května 2016. Na konci října 2014 byl oznámen návrat Sebastiana Stana v roli Buckyho Barnese a o několik dní později i obsazení Roberta Downeyho Jr. do role Tonyho Starka, Chadwicka Bosemana do role Black Panthera (ještě před jeho vlastním sólovým filmem) a také definitivní název filmu, jehož příběh je inspirován motivy Millarova komiksu \"Civil War\" z let 2006–2007. Producent Kevin Feige zároveň oznámil, že \"Občanská válka\" bude prvním snímkem tzv. třetí fáze série Marvel Cinematic Universe. Během podzimu a zimy byla obsazena většina hlavních rolí, některé postavy však dostaly své herce až na jaře. Jako poslední to byl Tom Holland, který byl do role Petera Parkera obsazen až v červnu 2015, protože nebylo do té doby jasné, zda se Spider-Man ve filmu vůbec objeví, neboť dokončeny smlouvy se studiem Sony Pictures Entertainment, které drží filmová práva tuto postavu.\n\nNatáčení snímku s rozpočtem 250 milionů dolarů probíhalo od dubna do srpna 2015. Dotáčky byly provedeny na konci ledna 2016.\n\nSvětová premiéra filmu \"Captain America: Občanská válka\" proběhla v hollywoodském kině Dolby Theatre 12. dubna 2016. Do kin byl uváděn od 27. dubna téhož roku, přičemž v ČR se v kinodistribuci objevil 5. května a v USA 6. května 2016.\n\nV Severní Americe, kde byl promítán v 4226 kinech, utržil snímek 408 084 349 dolarů, v ostatních zemích dalších 745 220 146 dolarů. Celosvětové tržby tak dosáhly 1 153 304 495 dolarů. Během úvodního víkendu utržil v Severní Americe přes 179 milionů dolarů, což byl pátý nejvyšší zisk historie, třetí nejúspěšnější start pro film ze série Marvel Cinematic Universe a nejúspěšnější v sérii o Kapitánu Amerikovi.\n\nV České republice byl film uveden distribuční společností Falcon ve 104 kinech. Za první víkend snímek utržil 13,8 milionů korun při návštěvnosti 92 120 diváků, celkově 33,9 milionů korun při návštěvnosti 227 728 diváků.\n\nServer \"Kinobox.cz\" na základě vyhodnocení 27 recenzí z českých internetových stránek ohodnotil film \"Captain America: Občanská válka\" 78 %. Server \"Rotten Tomatoes\" udělil snímku známku 7,6/10 a to na základě 342 recenzí (z toho 309 jich bylo spokojených, tj. 90 %). Od serveru \"Metacritic\" získal film, podle 52 recenzí, celkem 75 ze 100 bodů.\n\nProducent Kevin Feige uvedl, že \"Občanská válka\" je vyvrcholením trilogie o Kapitánu Amerikovi, která začala snímkem \"První Avenger\" v roce 2011. Jednalo se také o poslední samostatný film, na který měl Chris Evans se studiem Marvel Studios uzavřenou smlouvu. Jako Kapitán Amerika se však objevil ještě ve dvou týmových filmech o Avengers (\"\" a \"\") a zároveň nevyloučil jednání o dalším kontraktu pro následující roky.\n\n"}
{"id": "1103693", "url": "https://cs.wikipedia.org/wiki?curid=1103693", "title": "Martin Konečný (gymnasta)", "text": "Martin Konečný (gymnasta)\n\nMartin Konečný (* 6. srpna 1984 Praha) je český sportovní gymnasta, dvojnásobný olympionik (Peking, Londýn), juniorský mistr (hrazda) a vicemistr (přeskok) Evropy, bronzový medailista ze seniorského mistrovství Evropy a držitel 12 titulů pro absolutního mistra ČR. V roce 2005 vytvořil světový rekord v počtu tzv. tkačevových přeletů na hrazdě.\n\nVe čtyřech letech začal hrát Martin Konečný lední hokej, po zhlédnutí filmové komedie Šest medvědů s Cibulkou, kde ho uchvátily veletoče na hrazdě, se začal věnovat sportovní gymnastice. Po dobu půl roku byl jeho trenérem Miloslav Netušil z TJ Vojenské stavby. Po jeho odjezdu do zahraničí se Konečného vedení ujala trenérská dvojice Otava, Skalák. Od šesti let je jeho jediným trenérem Oldřich Otava. Gymnastickým vzorem Martina Konečného je ruský gymnasta Alexej Němov. V roce 2008 se zúčastnil letních olympijských her v Pekingu a v roce 2012 letních olympijských her v Londýně, téhož roku také v Praze založil pod názvem GYMPRA vlastní gymnastickou akademii. V GYMPRA spolu s Anetou Moryskovou trénuje mladé nadějné gymnasty, např. Jana Hejnala. Konečný působil sedm let v německé Bundeslize, kde hájil barvy Bayernu Mnichov. Nyní jako jediný český gymnasta hostuje ve francouzské lize v klubu Schiltigheim. V současné době (2015) působí jako člen světové gymnastické show (showproject.de). S tímto vystoupením se dostal do finále soutěže Das Supertalent.\n\n"}
{"id": "1103700", "url": "https://cs.wikipedia.org/wiki?curid=1103700", "title": "Národní park Gran Paradiso", "text": "Národní park Gran Paradiso\n\nNárodní park Gran Paradiso (italsky \"Parco nazionale del Gran Paradiso\"), je italský národní park založený v roce 1922. Jedná se o historicky první národní park v Itálii. Leží na severozápadě země, v regionech Údolí Aosty a Piemont. Má rozlohu 710 km².\n\nLeží v Grajských Alpách a je pojmenován po hoře Gran Paradiso, která je součástí parku. Do parku ústí tři údolí: \"Val di Rhemes\", \"Val Savarenche\" a \"Val di Cogne\". V údolí se nachází obce, které mohou být vhodným místem pro výlety do okolí. Hlavní informační centrum leží v obci \"Cogne\". Zalesněno je pouze okolo 10% plochy parku. Rostou zde javory, lípy, duby, borovice, kaštany a smrky. Další části území tvoří pastviny, alpinské louky, nachází se zde také 57 ledovců. Z fauny zde žijí například kozorožci horští, kamzíci, orli.\n"}
{"id": "1103703", "url": "https://cs.wikipedia.org/wiki?curid=1103703", "title": "Přední kopaniny", "text": "Přední kopaniny\n\nPřední kopaniny je přírodní památka ev. č. 5973 vyhlášená 1. srpna 2014 v katastru města Hustopeče v okrese Břeclav. Podobně jako v blízké památce Kamenný vrch u Kurdějova se jedná o suché stepní trávníky s dominancí sveřepu (\"Bromus\") a kostřavy (\"Festuca\") a o křoviny s trnkou obecnou (\"Prunus spinosa\"). Vyskytují se zde vzácné rostliny včetně hořce křížatého (\"Gentiana cruciata\") a koniklece velkokvětého (\"Pulsatilla grandis\") a také motýl modrásek hořcový Rebelův (\"Phengaris alcon\" f. \"rebeli\").\n\n"}
{"id": "1103705", "url": "https://cs.wikipedia.org/wiki?curid=1103705", "title": "Vlastimil Svatopluk Juren", "text": "Vlastimil Svatopluk Juren\n\nVlastimil Svatopluk Juren (8. března 1864 Přibyslav – 16. srpna 1951 Praha) byl farář Českobratrské církve evangelické, který působil v letech 1905–1922 v Hustopečích. Zasloužil se o vznik první české školy v tomto městě. Poté působil v Lounech až do roku 1939, od kdy žil u svých dcer v Praze.\n\nV roce 1905 přišel jako farář do Hustopečí. V roce 1908 byl spoluzakladatelem místního odboru Národní jednoty pro jihozápadní Moravu a jedním z hlavních cílů bylo zřízení české menšinové školy. To bylo povoleno okresní i zemskou školní radou v průběhu srpna 1909. Škola se nacházela v pronajaté místnosti v domě obchodníka Fr. Váhaly v Panské ulici čp. 122. Vyučování bylo zahájeno 17. září 1909, školu navštěvovalo 38 žáků z katolických i evangelických českých rodin. Prvním učitelem byl Karel Farský. Událost se stala podnětem k národnostním nepokojům a výtržnostem ve městě, kvůli kterým muselo zasahovat četnictvo. Vlastimil Svatopluk Juren se podílel i na neúspěšných snahách o založení českého gymnázia v roce 1919\n\nVedle náboženské literatury byl autorem spisku vydaného vlastním nákladem: „Boj o české dítě v Hustopečích“.\n\n"}
{"id": "1103706", "url": "https://cs.wikipedia.org/wiki?curid=1103706", "title": "Národní park Aspromonte", "text": "Národní park Aspromonte\n\nNárodní park Aspromonte (italsky \"Parco nazionale dell'Aspromonte\") je italský národní park založený v roce 1989. Leží v jižní Itálii, v nejjižnější části Apeninského poloostrova, v regionu Kalábrie. Má rozlohu 642 km².\n\nLeží v Jižních Apeninách, respektive Kalabrijských Apeninách. K hlavním centrům v parku náleží obce \"Bagaladi\", \"Bova\", \"Gerace\" a \"Mammola\". Dále \"Africo\", \"Cittanova\", \"Delianuova\", \"Sant’Eufemia d’Aspromonte\", \"Oppido Mamertina\" a \"Santo Stefano\".\n\nOblast se vyznačuje náhorními plošinami a původními bukovými a jedlovými lesy. Z živočichů zde žijí například vlci, sokoli stěhovaví, výři nebo jestřábi lesní.\n"}
{"id": "1103707", "url": "https://cs.wikipedia.org/wiki?curid=1103707", "title": "Štýrský brakýř", "text": "Štýrský brakýř\n\nŠtýrský brakýř, také nazývaný štýrský hrubosrstý brakýř (anglicky: Styrian coarse-haired Hound, německy: Steirische Rauhhaarbracke) je rakouské psí plemeno.\nŠtýrský brakýř byl vyšlechtěn v Rakousku, v provincii Štýrsko okolo roku 1870 . Jeho hlavním využitím měla být dohledávka a případné usmrcení zvířete, jednalo se hlavně o kance a jeleny. Za zakladatele chovu je považován Carl Peintinger, ten mezi sebou křížil hannoverské barváře a istrijské hrubosrsté honiče . Za zakládající fenu je považována hannoverská barvářka Hella. Peintinger chtěl vyšlechtit psa schopného pohybovat se i v náročném terénu, které nebude mít přílišné požadavky a na vzhled nedbal. Křížení a šlechtění oficiálně přestalo v roce 1890, tehdy byl štýrský brakýř formálně uznán za plemeno . Tehdy i dnes se dbá hlavně na lovecké umění psů a jen málokdy je uvidíme jako společníky.\n\nStandard plemene byl vypracován v roce 1888 podle skupiny 26 psů, které vlastnil sám Peintinger a ti měli být předlohou pro budoucí zástupce plemene . V roce 1890 pak bylo plemeno uznáno. Po roce 1900 pak byli štýrští brakýři kříženi ještě s plavým bretaňským honičem , pro zlepšení kvalit plemene. První světová válka zničila téměř všechny chovatele a mnoho plemen při ní úplně vyhynulo. Na pokraji byl i štýrský brakýř, kterého se nakonec podařilo zachránit jen díky pomoci Otta Byloffa, což byl známý chovatel těchto psů .\n\nOficiální používaná zkratka v Česku je BS a štýrského brakýře u nás zastřešuje Klub chovatelů honičů. Nachází se zde pár chovatelských stanic, ale co se globální obliby plemene týče, pak je velmi vzácné a ohrožené. Nejvíce se vyskytují v rodném Rakousku.\n\nŠtýrský brakýř je pes středního vzrůstu lehké konstrukce s dobře osvaleným tělem. Obdélníkového rámce. Srst, která pokrývá celé jeho tělo, je na dotek hrubá a má různé tóny červené a světle žluté. Je odolná vůči zimě, vodě i jiným nešvarům počasí. Má \"drsný výraz\", přestože není agresivní .\n\nPovahově je štýrský brakýř pracovitý, klidný, ale vášnivý lovec s vysoce vyvinutými loveckými pudy. Je zvyklý sledovat stopu hlasitě. Vůči své rodině je loajální, ale plně oddaný je jen jednomu členovi rodiny, kterého poslouchá. Je inteligentní, bystrý a rychle se učí. Bez známek dominance nebo tvrdohlavosti. Je to velmi dobrý hlídač, upozorní hlasitým štěkotem na každého kolemjdoucího a v případě nutnosti je schopný tvrdě bránit svoji rodinu i majetek. K dětem je přívětivý a milý, ale nenechá si vše líbit, obzvláště některé dětské hry mu mohou být nepříjemné. Je vhodné, chovat jej ve větší smečce psů, ale pracovat je zvyklý sám. S ostatními zvířaty nevychází dobře, naopak, většinou má sklony je štvát a následně dávit.\n\nChovné podmínky pro štýrské brakýře jsou poněkud přísné, protože pes či fena, kteří chtějí být zařazení do chovu musejí alespoň 2x na výstavě dostat známku \"výborný\" nebo \"velmi dobrý\" a musí se jednat o výstavy klubové, speciální, národní či mezinárodní . Podmínkou je také nůžkový skus a potvrzení od veterináře, že pes není přenašečem ani netrpí dysplazií kyčelního kloubu (DKK).\n"}
{"id": "1103709", "url": "https://cs.wikipedia.org/wiki?curid=1103709", "title": "Klášter Raitenhaslach", "text": "Klášter Raitenhaslach\n\nKlášter Raitenhaslach je bývalé cisterciácké opatství v Bavorsku, nedaleko města Burghausen v diecézi Pasov. V roce 1803 byl zrušen a do dnešních dnů se zachovala jen zhruba polovina budov původního klášterního areálu.\n\nKlášter založil v roce 1143 hrabě \"Wolfker von Wasentegernbach\" se svou ženou Hemmou. Mniši, v čele s opatem, který se jmenoval Gero, přišli z cisterciáckého kláštera Salem. Mniši zde měli ideální podmínky pro zemědělství, a klášter se tedy brzy stal zcela hospodářsky soběstačným. V 15. století se klášterní kostel stal pohřebištěm vévodů z Burghausenu. Klášter byl několikrát rozšiřován a přestavován, přičemž ale byla zachována dispozice \"ideálního cisterciáckého kláštera\", která přetrvala až do zrušení opatství v rámci sekularizace v roce 1803.\n\nPo sekularizaci kláštera došlo k razantním zásahům do klášterního areálu, který byl téměř z poloviny zbořen. Konventní kostel se stal farním, část budov byla adaptována na pivovar a část k soukromému bydlení.\n\nDo Raitenhaslachu se po odsunu z Československa v roce 1946 uchýlil opat kláštera v severočeském Oseku, Eberhard Harzer. Pojal úmysl klášter obnovit, s tím aby v něm mohli žít osečtí cisterciáci německého původu, kteří byli rovněž odsunuti z Československa. Pokus však skončil krachem a mniši se později usadili v bývalém zámečku v Langwadenu, který si adaptovali pro své potřeby a kde žije mnišský konvent dodnes. Opat Harzer však v Raitenhaslachu zůstal, a zemřel zde v roce 1949. V bývalém klášterním (nyní farním) kostele je i pohřben.\n\nAreál kláštera v současné době patří Technické univerzitě v Mnichově, která zde zřizuje vědecké a studijní centrum. Za tím účelem je klášter nyní v rekonstrukci.\n\n"}
{"id": "1103715", "url": "https://cs.wikipedia.org/wiki?curid=1103715", "title": "Čang Ta-čchien", "text": "Čang Ta-čchien\n\nČang Ta-čchien (張大千; 10. května 1899 Nej-ťiang – 2. dubna 1983 Tchaj-pej) byl čínský malíř a padělatel obrazů.\n\nStudoval v Kjótu v Japonsku a usadil se v Šanghaji. Po převzetí moci v Číně komunisty byl nucen emigrovat a po pobytu v několika zemích světa se roku 1978 konečně usadil na Tchaj-wanu. Vedle originálních prací se proslavil též vynikající schopností napodobovat obrazy starých čínských mistrů.\n"}
{"id": "1103721", "url": "https://cs.wikipedia.org/wiki?curid=1103721", "title": "Národní park Cilento, Vallo di Diano a Alburni", "text": "Národní park Cilento, Vallo di Diano a Alburni\n\nNárodní park Cilento, Vallo di Diano a Alburni (italsky \"Parco nazionale del Cilento, Vallo di Diano e Alburni\"), je národní park v jižní Itálii, v regionu Kampánie. Byl založený v roce 1991 a má rozlohu 1 811 km². Park zahrnuje pobřežní oblast Cilento, údolí Vallo di Diano a pohoří \"Alburni\".\n\nCilento je skalnatá pobřežní oblast mezi zátokou \"Palinuro\" a zálivem \"Policastro\". Na skalách jsou podél pobřeží místy strážní saracénské věže, směrem do vnitrozemí je povrch hornatější - \"Monte Centaurino\" (1 433 m), \"Monte Cervati\" (1 898 m), \"Monte Motola\" (1 700 m). K nejznámějším obcím náleží \"Acciaroli\", \"Castellabate\", \"Palinuro\", \"Policastro\" a \"Sapri\". Vallo di Diano je údolí, v blízkosti se nachází významné památky a archeologické naleziště, například Paestum. \"Alburni\" je pohoří podobných tvarů a podobného složení jako jsou alpské Dolomiti, nejvyšší vrchol je \"Panormo\" (1 742 m).\n"}
{"id": "1103722", "url": "https://cs.wikipedia.org/wiki?curid=1103722", "title": "Štěpán z Anjou", "text": "Štěpán z Anjou\n\nŠtěpán z Anjou ( \"István\"; 20. srpna 1332 - 9. srpna 1354) byl vévoda slavonský, chorvatský, dalmátský a transylvánský.\n\nNarodil se jako nejmladší z pěti synů uherského krále Karla Roberta a Alžběty, dcery Vladislava Lokýtka. Roku 1350 se oženil s ovdovělou Markétou, dcerou císaře Ludvíka Bavora. Během nepřítomnosti staršího vládnoucího bratra Ludvíka držel společně s matkou regentskou vládu. Bratr jej obdařil řadou vévodství. Štěpánova věž na Budínském hradě nese jméno tohoto uherského prince, který zemřel roku 1354 a byl pohřben po boku svých předků v katedrále ve Stoličném Bělehradě.\n"}
{"id": "1103723", "url": "https://cs.wikipedia.org/wiki?curid=1103723", "title": "Chodítko", "text": "Chodítko\n\nChodítko je zdravotní pomůcka pro lidi s tělesným postižením či pro seniory, kteří mají potíže s chůzí (zejména kvůli snížení hybnosti dolních končetin nebo snížené stabilitou). K dostání jsou také chodítka pro děti učící se chodit, lékaři ale jejich používání nedoporučují; v některých zemích jsou dokonce zakázána. Existují i „chodítka“ pro zvířata (např. pro psy).\n\n"}
{"id": "1103728", "url": "https://cs.wikipedia.org/wiki?curid=1103728", "title": "Gerda Winklbauerová", "text": "Gerda Winklbauerová\n\nGerda Winklbauer, (* 20. listopadu 1955, Stockerau, Rakousko) je bývalá reprezentantka Rakouska v judu.\n\nPatřila k průkopnicícm ženského sportovní juda. V reprezentaci jí vedl Ernst Raser. Sportu su věnovala během studií medicíny. Promovala v roce 1981. Po skončení sportovní kariéry v roce 1987 pracovala jako nutriční specialistka.\n\n"}
{"id": "1103729", "url": "https://cs.wikipedia.org/wiki?curid=1103729", "title": "Radoslav Tybor", "text": "Radoslav Tybor\n\nRadoslav Tybor (* 23. listopad 1989, Trenčín, Slovensko) je slovenský lední hokejista.\n\nStatistiky Radoslava Tybora\n\nStatistiky reprezentace na Mistrovstvích světa a Olympijských hrách:\n"}
{"id": "1103730", "url": "https://cs.wikipedia.org/wiki?curid=1103730", "title": "Kostel svaté Rodiny (Havlíčkův Brod)", "text": "Kostel svaté Rodiny (Havlíčkův Brod)\n\nKostel svaté Rodiny je kostel v Havlíčkově Brodě, který byl postaven v letech 1679–1696 při klášteře augustiniánů za bývalými hradbami města. Areál ohraničují ulice Štáflova, Horní a P. F. Ledvinky. Budovy kláštera, kostel a kaple Božího hrobu jsou chráněny jako nemovitá kulturní památka.\n\nAugustiniánský klášter s kostelem svaté Rodiny byl postaven za hradbami města. Jeho výstavba proběhla po třicetileté válce a byla spojena s rekatolizací původně protestantského města. Řád bosých augustiniánů přišel do českých zemí z Říma v 17. století a původně \"Německý Brod\" se stal jeho třetím sídlem. Město s řádem v roce 1674 uzavřelo smlouvu a povolilo, aby se usadil na horním předměstí za městskými hradbami.\nRoku 1674 postavili řeholníci provizorní kapli a řeholní dům, které jim sloužily do roku 1705. V letech 1679 – 1733 postavili poblíž těchto staveb jednopatrovou klášterní budovu a nový barokní kostel zasvěcený Svaté rodině. Stavitelem východní části s presbytářem byl Gian Batista, západní část vystavěl Daniel Měnický z Chrudimě. Průčelí kostela je ze začátku 18. století dle návrhu řádového bratra Filipa à Sancto Hermanno, jenž je také autorem soch Svaté rodiny. Kostel byl několikrát opravován. Roku 1888 byla snesena věž v průčelí kostela a nahrazena menší věží nad jeho štítem.\n\nVnitřní barokní jednolodní interiér kostela je z první poloviny 18. století. Sochař Ignác Rohrbach z Chrudimi je autorem hlavního oltáře zasvěceného Svaté rodině (na oltáři je obraz od Siarda Noseckého). Je také autorem oltáře Pět ran Kristových, který je symbolem řádu augustiniánů a v Čechách existuje pouze tento jeden exemplář. Třetí oltář od sochaře Rohrbacha je zasvěcen svatému Janu Nepomuckému z doby před jeho kanonizací (z roku 1709). K dílu Rohrbachovu patří i kazatelna s postavami církevních otců. Zbývající dva oltáře se sochami augustiniánských světců jsou z dílny Václava Kovandy.\nKlášter byl zrušen císařem Josefem II. a po roce 1815 sem bylo přeloženo gymnázium z Hustiřanského domu. Augustiniány ve výuce nahradili premonstráti ze Želiva a roku 1885 přešlo gymnázium pod státní správu.\n\nZačátkem 20. století byla budova kláštera přestavěna pro potřeby státních úřadů. V klášterním kostele se konají koncerty a další kulturní akce, příležitostně i bohoslužby. Kostel včetně barokního mobiliáře, soch Ignáce Rohrbacha a obrazů Siarda Noseckého byl v letech 1969 – 1980 restaurován a je zpřístupněn veřejnosti.\n\nKaple Božího hrobu byla postavena za finanční pomoci hraběnky Anny Terezie z Pöttingenu (Pöttingu) rozené Michnové z Vacínova, která za podpory manžela Adama Felixe hraběte z Pöttingenu darovala v roce 1724 konventu 10.000 fl. Důvodem byla pravděpodobně smrt jejich jediného syna Eustacha. Augustiniáni za tuto částku vykoupili od města pozemek a zajistili stavební práce. Dne 8. prosince 1725, na svátek Početí Panny Marie, kapli vysvětil žďárský opat Václav Vejmluva. Zakládací listina byla uschována do čtvercové cínové schránky a uložena doprostřed pod oltář pod kamennou podlahu kaple.\n\nPodoba kaple vychází z kaple stojící uprostřed Chrámu Božího hrobu v Jeruzalémě. Byla přistavěna na severní stranu kostela kameníkem Juliem Bauerem podle plánu pražského stavitele A. V. Spannbruckera a vcházelo se do ní z vnitřních prostor kostela. Vstup lemovaly vysoké polychromované dřevěné sochy zpodobňující sedm pašijových zázraků Ježíše vyřezané v Praze.\n"}
{"id": "1103731", "url": "https://cs.wikipedia.org/wiki?curid=1103731", "title": "Národní park Circeo", "text": "Národní park Circeo\n\nNárodní park Circeo (italsky \"Parco Nazionale del Circeo\") leží ve střední části Itálie, v kraji Lazio, při pobřeží Tyrhénského moře. Je vzdálený přibližně 100 km jihovýchodně od Říma. Park byl založený v roce 1934 a má rozlohu 56 km². Park tvoří pobřežní duny, okolní lesy, vápencový vrch \"Monte Circeo\" (541 m), čtyři slaná jezera a ostrov \"Zannone\". Informační centrum parku leží ve městě \"Sabaudia\".\n"}
{"id": "1103732", "url": "https://cs.wikipedia.org/wiki?curid=1103732", "title": "Christiane Kieburgová", "text": "Christiane Kieburgová\n\nChristiane Kieburg (prov. Bauer), (3. února 1956 Berlín, Německo) je bývalá reprezentantka Německa v judu.\n\nS judem začínala v 60. letech v klubu Nippon Berlín (Západní Berlín).\n\n"}
{"id": "1103733", "url": "https://cs.wikipedia.org/wiki?curid=1103733", "title": "Gymnázium T. G. Masaryka (Hustopeče)", "text": "Gymnázium T. G. Masaryka (Hustopeče)\n\nGymnázium T. G. Masaryka je školská příspěvková organizace zřizovaná Jihomoravským krajem, vykonávající činnost gymnázia. Sídlo školy je v Hustopečích, na Dukelském náměstí. Jeho ředitelem je od školního roku 2018/19 Mgr. Radim Šebesta. Svoji funkci převzal od svého předchůdce Mgr. Jana Sedláčka, který zde byl ředitelem dlouhých 29 let.\n\nGymnázium v Hustopečích bylo zřízeno výnosem Ministerstva školství a národní osvěty 14. října 1919. Škola zabezpečuje čtyřleté a víceleté studium pro přibližně 300 žáků ve 12 třídách. Adresa školy je Dukelské náměstí 7, 693 31 Hustopeče, kde sídlí v budově z roku 1910. Budova školy původně sloužila jako okresní c. k. hejtmanství a sídlo ONV. Školou se budova stala v roce 1967. V roce 2010 byla dokončena přístavba tělocvičny, o rok později byl dokončen projekt Bezbariérová škola. Ve dvanácti třídách studuje celkem 301 studentů (stav ve školním roce 2018/2019).\n\nV srpnu 2009 se družstvo školy zúčastnilo v Pekingu mistrovství světa v záznamu a zpracování textů. Studenti gymnázia zde vynikli v disciplínách, jako je například Korespondence a protokolování nebo Wordprocessing a získali po jedné zlaté a stříbrné medaili a také tři bronzové medaile. \n\nGymnázium se zapojuje do velkého množství různých projektů. Jedním z nich je například Erasmus+, který je organizován Evropskou unií.\n"}
{"id": "1103735", "url": "https://cs.wikipedia.org/wiki?curid=1103735", "title": "Přísečnice (zámek)", "text": "Přísečnice (zámek)\n\nPřísečnice byla hrad přestavěný na zámek ve stejnojmenném městě, které bylo zbořeno a zaplaveno při stavbě vodní nádrže Přísečnice. V historických pramenech bývalo přísečnické panské sídlo uváděno jako tvrz, ale Tomáš Durdík ho s přihlédnutím k rozsahu a způsobu opevnění klasifikoval jako hrad.\n\nKdyž v roce 1499 zemřel Mikuláš III. Hasištejnský z Lobkovic, přešla jeho část městečka na syny Václava, Mikuláše IV., Zikmunda a Viléma. Poslední z nich v roce 1518 získal do svého držení celé městečko. Pravděpodobně on nechal, nejspíše v letech 1518–1524, postavit tvrz, ale roku 1533 byl nucen kvůli dluhům přísečnické panství prodat. Za 14 000 zlatých ho koupili bratři Jeroným a Vavřinec Šlikové z Holejče. Za nich došlo k rozvoji stříbrných i železných dolů, ale ve městě sídlil pouze šlikovský hejtman Kryštof Rössler z Jáchymova. V roce 1540 celé panství získal Lorenc Šlik, ale o pět let později mu ho zkonfiskoval král Ferdinand I. a převedl ho pod správu královské komory. Během třicetileté války Přísečnicí mnohokrát prošla švédská vojska a docházelo zde k častým střetům. Při jednom z nich byla v roce 1641 tvrz vypálena ustupujícím vojskem generála Johana Banéra. Královská komora ji nechala opravit až v roce 1650.\n\nV následujícím období, kdy se střídala období správy královskou komorou a zástavními držiteli, nebyla tvrz řádně udržována. Zchátralou stavbu nechal hejtman Kryštof Antonín Kayser zbourat a v letech 1749–1754 na jejím místě postavit za 10 687 zlatých barokní zámek. V roce 1811 zámek s velkou částí města vyhořel, ale už o dva roky později byl opraven. V roce 1826 přísečnické panství koupil za 250 000 zlatých saský kníže Otto Viktor ze Schönburg-Waldenburgu. Další majitelkou se roku 1832 stala majitelka červenohrádeckého panství, Gabriela Marie Buquoyová, rozená hraběnka z Rottenhanu. Buquoyové zdejší velkostatek vlastnili až do roku 1945, kdy jim byl majetek zkonfiskován. Potom byl na zámku internát lesnické školy a později ještě krátce patřil Krajskému skladu léčiv v Ústí nad Labem. Dne 6. června 1973 byl zámek odstřelen a sutiny použity při stavbě hráze přehrady.\n\nPozdně gotickou tvrz podle vyobrazení tvořily dvě věže a palác se sedlovou střechou se třemi štíty obehnané vodním příkopem. Podle vyobrazení z roku 1648 měla tvrz tři okrouhlé věže v nárožích. Na místě čtvrté věže stála patrová budova a ve středu severní strany vysoká hranolová věž. Barokní zámek, který tvrz nahradil, byl postaven jako jednotraktová budova, ale dostavbou vznikla čtyři křídla okolo středového nádvoří. Na jižní straně mírně předstupoval před linii hlavní budovy se zaoblenými nárožími rizalit s trojúhelníkovým štítem. Ostatní tři křídla byla v roce 1898 stržena a nahrazena novými. Průjezd do dvora vedl skrz západní křídlo.\n\n"}
{"id": "1103740", "url": "https://cs.wikipedia.org/wiki?curid=1103740", "title": "Adam Courchaine", "text": "Adam Courchaine\n\nAdam Courchaine (* 23. května 1984 ve Winnipegu) je kanadský hokejový útočník působící v týmu Coventry Blaze v Elite Ice Hockey League. Mimo Kanadu působil na klubové úrovni v USA, Rakousku, Německu, Česku a ve Švýcarsku.\n\nSvoji profesionální kariéru nastartoval v týmu Medicine Hat Tigers, odkud v průběhu sezony 2001/02 přestoupil do jiného kanadského týmu Vancouver Giants, kde působil do léta 2004. Tehdy se stal hráčem amerického týmu Houston Aeros. V ročníku 2004/05 hrál také za americké týmy Pensacola Ice Pilots a Gwinnett Gladiators. V létě 2006 odešel do Evropy a upsal se klubu z Rakouska EK Zell am See. Následně působil v německé DEL. Hrál zde za EV Duisburg Die Füchse a DEG Metro Stars. Ročník 2012/13 odstartoval v rakouském Graz 99ers a poté, co se vrátil do EV Duisburg Die Füchse zamířil do jiného německého týmu Krefeld Pinguine. Působil zde i v následujících dvou ročnících, avšak sezonu 2014/15 dohrál ve švýcarském EHC Olten. V létě 2015 uzavřel roční smlouvu s Mountfield HK. V lednu 2016 uzavřel s vedením mužstva nový kontrakt na dva roky. V srpnu 2016 porušil podmínky smlouvy, když nedorazil do Hradce na přípravu na ledě. Následně zamířil do EBEL do maďarského mužstva Fehérvár AV19.\n\n\n"}
{"id": "1103742", "url": "https://cs.wikipedia.org/wiki?curid=1103742", "title": "Evangelický kostel (Hustopeče)", "text": "Evangelický kostel (Hustopeče)\n\nEvangelický kostel v Hustopečích je sakrální stavba vybudovaná na tamním Masarykově náměstí číslo 590/4. Stavba kostela proběhla během roku 1900, kdy ve zdejším sboru působil farář Josef Ladislav Hájek. Slavnostní otevření kostela se uskutečnilo 1. listopadu 1900. Na objektu kostela se nachází malá vížka. Do ní mohl zdejší evangelický sbor i díky daru pozdějšího československého prezidenta Tomáše Garrigua Masaryka, který se přátelil s hustopečským kazatelem Františkem Šebestou, umístit malý zvon.\n\nTraduje se, že se zde během německé okupace konaly utajené bohoslužby a místní malý sbor byl ve spojení s obcí evangelíků z Mistelbachu. Kazatelkou kostela je od prosince 2011 Kateřina Rybáriková.\n\nJednou měsíčně se v kostele konají také bohoslužby Církve československé husitské.\n"}
{"id": "1103743", "url": "https://cs.wikipedia.org/wiki?curid=1103743", "title": "Hortulanorum", "text": "Hortulanorum\n\nHortulanorum neboli nomen hortulanorum ve zkratce nom. hort. nejčastěji jenom hort. je označení botanického pojmenování, které nemá oficiální platnost a tedy taxonomickou hodnotu. Latinské „hortulanorum“ je genitiv plurálu substantiva „hortulanus“ = zahradník čili doslova „zahradníků“. \n\nPokud se toto označení používá ve zkratce, musí se psát s malým „h“ na začátku, aby nečinilo dojem, že je zkratkou osobního jména. \n\nOznačují se tak pojmenování ve formě latinského binomického jména, která nebyla publikována v oficiálních publikacích dle mezinárodního kódu. Jsou to jména původně publikovaná v seznamech a cenících pěstitelů a obchodníků, ať tištěných nebo šířených nejrůznějšími médii, nebo i na jmenovkách v oficiálních či neoficiálních sbírkách. Někdy do této kategorie spadnou i taxony, které byly původně svými autory publikovány bez popisu, tj. jako nomen nudum nebo jako nomen provisorium, ale nebyly nikdy oficiálně popsány nebo nezískaly pojmenování jako kultivar. Také jména zkomolená (nomen confusum), pokud jsou zkomolena tak, že není zřejmý původní název, mohou být uváděna jako hortulanora.\n\nMezinárodní kód nijak nestanovil používání označení „nomen hortulanorum“.\n\n\n\n\n"}
{"id": "1103744", "url": "https://cs.wikipedia.org/wiki?curid=1103744", "title": "Národní park Cabo Pulmo", "text": "Národní park Cabo Pulmo\n\nCabo Pulmo je národní mořský park na východním pobřeží Kalifornského poloostrova v Mexiku mezi Cabo Pulmo a mysem Los Frailes přibližně 100 km severně od mysu svatého Lukáše. Záliv Pulmo je v místě nejstaršího korálového útesu, jednoho ze tří korálových útesů na západním pobřeží Severní Ameriky. Korálový útes, jehož stáří se odhaduje na 20 000 let, je nejsevernějším korálovým útesem ve východním Pacifiku. Korálový útes má mnoho výběžků tvrdých korálů na vystupujících skaliscích běžících rovnoběžně podél pobřeží a přecházejících postupně do hlubších vod dále od pobřeží. Dne 5. června 1995 vyhlásil mexický prezident Ernesto Zedillo oblast obklopující Cabo Pulmo národním mořským parkem. Amigos para la Conservación de Cabo Pulmo, A.C. (Přátelé zachování Cabo Pulmo – ACCP) je spolek založený v roce 2002 s cílem zachovat přírodní bohatství parku. Dne 2. května 1997 byl INE jmenován první dobrovolný ředitel parku Jose Luis Pepe Murrieta. Když v roce 2004 federální vláda vyčlenila dostatečně velký rozpočet, byl národní komisí chráněných oblastí (CONANP) oficiálně jmenován Carlos Narro.\n\nJohn Steinbeck v knize \"The Log from the Sea of Cortez\" (Lodní deník z Cortezova moře) napsal o Cabo Pulmo následující:\nPřed vyhlášením parku byla oblast velice zdecimována lovem. Vytvoření národního parku a dohlížení na jeho ochranu se blahodárně projevilo na mořském ekosystému. Během první dekády 21. století se více než o 400 % zvětšil přírůstek celkové biomasy. Přírůstek je přisuzován zdravě fungujícímu ekosystému korálového útesu.\n"}
{"id": "1103745", "url": "https://cs.wikipedia.org/wiki?curid=1103745", "title": "Městské opevnění (Hustopeče)", "text": "Městské opevnění (Hustopeče)\n\nMěstské opevnění v Hustopečích je datováno do 16. století. Ještě v roce 1720 byly Hustopeče nazývány městem hrazeným. Vstupní brány tehdy byly Kovářská v Panské ulici, Židovská naproti Starovicím a Vodní oproti tehdejšímu předměstí České Vsi (Böhmdorfu). Hradby byly postupně od roku 1830 zastavovány a rozebírány. Poslední z bašt se dochovala v dnešní Hradební ulici.\n"}
{"id": "1103746", "url": "https://cs.wikipedia.org/wiki?curid=1103746", "title": "Laura Di Tomaová", "text": "Laura Di Tomaová\n\nLaura Di Toma (* 5. září 1954 Osoppo, Itálie) je bývalá reprezentantka Itálie v judu.\n\nPatřila k průkopnicím ženského sportovního judo. Judu jako bojovému umění se věnuje celý život.\n\n"}
{"id": "1103747", "url": "https://cs.wikipedia.org/wiki?curid=1103747", "title": "Lori vlnkovaný", "text": "Lori vlnkovaný\n\nLori vlnkovaný (někdy též lori filipínský, \"Trichoglossus johnstoniae\") je druh papouška lori z čeledi \"Psittaculidae\". Někteří biologové ale tento druh řadí pod čeleď papouškovití.\n\nLori vlnkovaný obývá pouze ostrov Mindanao (druhý největší z filipínských ostrovů), a jedná se tak o tamního endemita. Navíc je vůbec jediným druhem loriů, který se vyskytuje v rámci Filipín. Tento lori dosahuje délky kolem 20 cm a vytváří dva poddruhy, z nichž jeden žije ve střední a jihovýchodní části ostrova, zatímco druhý v západní oblasti kolem hory Malindang. Samice se od samce liší jen nepatrně, a to menší hlavou a žlutějším zbarvením tváří. Mladí jedinci mají okruží oka bílé, dospělí šedé. Zobák mláďat je načernalý, dospělých oranžově červený.\n\nLori vlnkovaný vytváří dva poddruhy:\n\nLori vlnkovaný se vyskytuje v horských lesích v nadmořské výšce od 1 000 do 2 500 m n. m. Vytváří menší skupiny, které se potulují po okrajích lesů, hlavně v údolích říček a potoků. Živí se nektarem z květů, pylem, měkkým šťavnatým ovocem a bobulemi. Občas si přilepší hmyzem a drobnými semeny.\n\nDoba hnízdění připadá na březen až květen. Jednotlivé páry si vyhledají dutinu v kmeni stromu, nejčastěji opuštěné datlí hnízdo. Samice pak snáší dvě vejce, na kterých sedí sama. Doba inkubace je 22 dní. Mláďata opouštějí hnízdo dříve - už po šesti týdnech. V zajetí je chován vzácně i když chov není obtížný.\n\nJedná se o velmi vzácně chovaný druh. Evropský prvoodchov se podařil v ptačím parku v německém Walsrode v roce 1992. V roce 2018 byl chován v pouhých čtyřech zoo v rámci celé Evropy. V minulosti byly chovány jen v dalších třech zoo. V Česku je lori vlnkovaný chován hned ve dvou zoo – zatímco v Plzni je umístěný v zázemí, v Zoo Praha je k vidění v expozici.\n\nPrvní jedinci tohoto druhu přišli do Zoo Praha na podzim roku 2010. V roce 2011 se podařil první odchov. V průběhu roku 2017 byla odchována tři mláďata, a na konci daného roku tak pražská zoo chovala devět jedinců.\n\n"}
{"id": "1103750", "url": "https://cs.wikipedia.org/wiki?curid=1103750", "title": "Kobrynský rajón", "text": "Kobrynský rajón\n\nKobrynský rajón (bělorusky \"Кобрынскі раён\", ukrajinsky \"Кобринський район\", rusky \"Кобринский район\") je územně-správní jednotkou na jihu Brestské oblasti v Bělorusku. Administrativním centrem rajónu je město Kobryn (bělorusky \"Кобрын\", rusky \"Кобрин\").\n\nNa území rajón leží 162 osad, které jsou začleněny do jedné z 13 venkovských rad (selsovětů): Astromický, Aniskavický, Batčynský, Buchavický, Vosaŭský, Haradzecký, Dzivinský, Zaljeský, Kisjaljovický, Navasjolkaŭský, Paviccjeŭský, Tevjelský, Chidrynský.\n\nRajón zaujímá rozlohu necelých 2 040 km², což představuje 6,6 % Brestské oblasti. Na zemědělskou půdu připadá 1 114 km². Rajón má jihu hranici s Volyňskou oblastí na Ukrajině a dále sousedí s Bjarozaŭským, Drahičynským, Žabinkaŭským, Kamjaněckým, Malaryckým a Pružanským rajónem v Brestské oblasti v Bělorusku. Rajón má od severu k jihu 61 km a od západu na východ 51 km.\n\nCelé rovinaté území rajónu je zřetelně rozděleno na severní a jižní pásmo. Severní část se nachází v Predpolesském krajinné provincii, jižní leží v Polesské krajinné provincii. Na severovýchodě rajónu je kopcovitá rovina, která je nejvyšší částí rajónu. Nejvyšší bod měří 169 m nad mořem a leží 2 km severně od obce Tevli, nejnižší bod leží v nadmořské výšce 138 m na přírodní hranici řeky Muchavec s Žabinkaŭským rajónem.\n\nRajónem protéká 18 velkých i malých řek o celkové délce 298 km, z nichž je největší řeka Muchavec. Splavný je také Dněpersko-bugský kanál. Hlavním zdrojem vody v řekách i kanálech jsou srážky. Na všech řekách jsou instalovány ochranná pásma a pobřežní pásy. Největším jezerem rajónu je Ljubaň se svými 183 hektary a Svinarejka s rozlohou 47 ha. V rajónu se nachází 315 artéských studní.\n\nPro obousměrnou regulaci vodních toků na rekultivačních zařízeních je rajón vybaven 3 přehradami. Bonský kanál, pojmenovaný po královně Bona, jehož stavba začala v roce 1540, je nejstarším známým rekultivačním objektem v Bělorusku.\n\nRajón patří do středního — mírně teplého a mírně vlhkého — klimatické pásma, dominuje západní proudění. Teplé období trvá 256 dnů, studené 109 až 110 dnů. Nejtepleji je v červenci, nejchladněji v lednu. Průměrná měsíční teplota se v červenci se pohybuje mezi 18 až 19 °C, v lednu −3,5 až 5 °C. V průměru spadne každý rok 541 mm srážek, jejich hlavní množství připadá na teplé období.\n\nRajón je bohatý na některé minerály, jako je jíl, sapropel, rašelina, jantar a fosfáty. K největším ložiskům hlíny patří Podzemenskoje, které má prokázané rezervy 16 milionů m³. Zásoby agrochemických surovin (sapropelu) se odhadují na 108 800 000 m³. Částečně se na území rajónu nachází největší ložisko rašeliny, Kobrynsko—Pružansko—Hancavické, na území rajónu připadá 23 % zásob.\n\nLesy Kobrynského rajónu zabírají svou rozlohou 4 954 ha. Mezi nejběžnější dřeviny patří borovice, bříza, smrk a olše, méně často se vyskytují duby, habry, vrby, jasany a jilmy. V rajónu roste krom jiných i jinan dvoulaločný, vzácná rostlina, která získala status chráněné přírodní památky.\n\nBažiny jou nížinné. Mezi bažinnou vegetací dominují ostřice (Carex), mechy a keře. Z uvedených v Červené knize Běloruské republiky na území rajónu rostou: střevíčník pantoflíček (Cypripedium calceolus), kyčelnice cibulkonosná (Dentaria bulbifera), Melittis sarmatica, kosatec sibiřský (Iris sibirica), pětiprstka žežulník (Gymnadenia conopsea), leknín bílý (Nymphaea alba), všivec žezlovitý (Pedicularis sceptrum-carolinum), břečťan popínavý (Hedera helix), bradáček vejčitý (Listera ovata).\n\nV rajónu se nachází krajinná rezerace republikového významu „Zvaněc“ o rozloze 1508 ha, která je součástí největší nedotčené nížinné bažiny v Evropě a biologická rezervace místního významu „Dzivin — Vjaliki Ljes“ o rozloze 3000 ha. Přírodní památky národního významu v rajónu zastupuje kulturní a rekreační park Suvorava v Kobryně a Suvoravský dub v obci Dzvina.\n\nAdministrativní jednotka s centrem v Kobryně byl nejprve založen po smrti poslední kněžny kobrynské Anny. Samo knížectví bylo proměněno v Kobrynskou ekonomiji, kterému vládli velkovévody Litvy. Administrativně měla Kobrynská ekonomija status povětu, který byl součástí Podlaského vojvodství Litevského velkoknížectví. V důsledku reformy z roku 1566 bylo z Podlaského vojvodství vyčleněno Brestské vojvodství, kterého byl součástí i Kobrynský povět.\n\nPo třetím dělení Polska se Kobrynský rajón stal součástí Ruské říše. V roce 1796 byla založena Slonimská gubernie, do které vstoupil Kobrynský újezd. Následující rok byla Slonimská gubernie sjednocena s Vilenskou gubernií pod názvem Litevská gubernie, ale v roce 1801 byla obnovena jako Hrodenská gubernie. Území Kobrynského újezdu zaujímalo 4 645,3 verst² s populací 159 209 obyvatel (v roce 1894).\n\nSoučástí Hrodenské gubernie byl Kobrynský újezd až do roku 1921, kdy po Řižském míru byl přidělen druhé Polské republice. Kobrynský újezd byl přeorganizován do povětu a se stal součástí Poleského vojvoství?? s centrem v Brestu. Kobrynský povět měl rozlohu 3 545 km² podle sčítání lidu v roce 1931 měl 114 000 obyvatel.\n\nV důsledku invaze Rudé armády na území druhé Polské republiky, která začala 17. září 1939, se území Kobrynského povětu stalo součástí běloruské SSR. Dne 15. ledna 1940 byl založen Kobrynský rajón jako součásti Brestské oblasti BSSR. Dne 25. prosince 1967 byla provedena administrativní reforma, v důsledku čehož si rajón získal své moderní hranice. Dekretem prezidenta Běloruské republiky № 6 ze 4. ledna 2002 byl Kobrynský rajón a město Kobryn sloučeno do jednoho administrativně-územního celku.\n\nPodle sčítání lidu z roku 2009 měl rajón 88 037 obyvatel, z nichž 51 166 lidí žilo ve městě Kobryn a zbývající 36 871 obývalo venkovské oblasti. Podle údajů za leden 2012 počet obyvatel rajónu klesla na 86 601 osob, z nichž 37 207 bylo zaměstnáno v ekonomice. Rajón je domovem více než 50 národnostních a etnických skupin, na jeho území působí 52 náboženských komunit osmi vyznání.\n\nPodle sčítání lidu z roku 2009 žije na území rajónu 88 % Bělorusů, asi 6 % Rusů a 4,5 % Ukrajinců. Jako mateřský jazyk více než polovina respondentů uvedla ruština, asi 43 % běloruštinu. Podle stejných údajů mluví doma rusky asi 79 % obyvatel, bělorusky asi jen 16 %.\n\nPorodnost v roce 2010 byla 12,3 na 1 000 obyvatel, úmrtnost 14,8. Míra registrované nezaměstnanosti ke konci téhož roku činila 1,3 % ekonomicky aktivního obyvatelstva; v průměru připadá na každého obyvatele 28 m² obytné plochy (2000: 22,1 m², 2005: 25,4 m²). Nominální průměrná hrubá měsíční mzda za stejné období činila 987 100 běloruských rublů (leden 2012: 2 214 000).\n\nNa území rajónu je v provozu 19 průmyslových podniků. Mezi nejvíce rozvinutá průmyslová odvětví patří potravinářství (ОАО «Кобринский маслодельно-сыродельный завод», ОАО «Кобринский мясокомбинат», ОАО «Кобринский консервный завод», Филиал РУПП «Брестхлебпром» «Кобринский хлебозавод», РУСПП «Кобринская птицефабрика»), lehký průmysl (ОАО «Швейная фирма „Лона“», ОАО «Кобринская прядильно-ткацкая фабрика „Ручайка“»), chemický průmysl (СООО «ПП Полесье», ОАО «Кобринский Химик», Белорусско-германское совместное предприятие «Колор»), kovovýroba a strojírenství (РУПП «Кобринский инструментальный завод „Ситомо“», ОАО «Гидромаш», «Кобринагромаш»).\n\nRajón má asi 50 společností se zahraničním kapitálem a mnohé průmyslové výrobky jsou vyváženy do zahraničí.\n\nZemědělství rajónu se skládá z 12 zemědělských družstev, 9 akciových společností, КСУП «Племенной завод „Дружба“», filiálky «Ореховское» národní společnosti «Брествторчермет», ИООО «БиссолоГабриэлеФарм», státní ústav pro zkoušení odrůd a 36 farem. V obci Kazišča je v provozu pštrosí farma «ПМ и Компания».\n\nVe sféře obchodu existuje 561 obchodů, z nichž 341 pracuje na metodě samoobsluhy.\n\nRajónem protíná ropovod Družba, 3 plynovody, 2 linky běloruských drah od západu k východu a od západu k severovýchodu. Největší nádraží v rajónu leží na železniční trati Brest — Moskva a jím stanice Tevli. Na Dněpersko-bugském kanálu je možno použít vodní dopravu.\n\nNa území rajónu leží silniční komunikace E30: Brest (Kazlovičy) — hranice Ruské federace (Rjeďki), R2 E85: Stoŭbcy — Ivacevičy — Kobryn, E85: Kobryn — hraniční přechod Makrany (Ukrajina), R102: Vysokaje — Kamjaněc — Kobryn a R104: Žabinka — Kobryn.\n\nMěsto Kobryn má autobusové nádraží, vlakové nádraží a stanici technické kontroly. V Kobrynském rajónu je možná přeprava cestující 16 městskými a 35 příměstskými linkami.\n\nV seznamu národních historických a kulturních památek Běloruské republiky se nachází 45 historické a kulturní památek rajónu. Mezi nimi je 15 archeologické památek, 26 architektonických památek, 3 historické památky a park Suvorava.\n\nK památkám místního významu patří 12 archeologických památek, 9 starověkých hrobů a valounů, 35 památek náboženské architektury, 9 statků, 3 historické památky a 1 pamětní deska věnovaná francouzsko-ruské válce v roce 1812, 9 historických památníků z doby první světové války a polsko-sovětské války (6 vojenských hřbitovů z první světové války), 5 historických památníků z doby, kdy byl rajón součástí Druhé Polské republiky, 93 památníků Velké vlastenecké války a 4 památníky slavných krajanů a státníků.\n\nV blízkosti obce Ljachcyčy je hrobka, v níž je podle národní legendy pohřbena vévodkyně Volha Ramanaŭna.\n\n\n\n\n"}
{"id": "1103752", "url": "https://cs.wikipedia.org/wiki?curid=1103752", "title": "120 (rozcestník)", "text": "120 (rozcestník)\n\n120 může být\n\n"}
{"id": "1103753", "url": "https://cs.wikipedia.org/wiki?curid=1103753", "title": "Jocelyne Triadouová", "text": "Jocelyne Triadouová\n\nJocelyne Triadou, (* 31. května 1954, Francie) je bývalá reprezentantka Francie v judu.\n\nPatřila k průkopnicim ženského juda ve Francii a jednou z prvních osobností. Po skončení kariéry pracovala jako trenérka.\n\n"}
{"id": "1103754", "url": "https://cs.wikipedia.org/wiki?curid=1103754", "title": "121 (rozcestník)", "text": "121 (rozcestník)\n\n121 může být\n\n"}
{"id": "1103755", "url": "https://cs.wikipedia.org/wiki?curid=1103755", "title": "The Angel and the Dark River", "text": "The Angel and the Dark River\n\nThe Angel and the Dark River (v překladu \"Anděl a temná řeka\") je třetí studiové album britské death/doomové hudební skupiny My Dying Bride z roku 1995, které vyšlo u britského vydavatelství Peaceville Records.\n\nAlbum obsahuje šest dlouhých skladeb v pomalém tempu (sedm včetně bonusu na některých edicích). Hudebně je deska určitým přerodem kapely, death metalové prvky vyskytující se na předchozích albech vymizely, zpěvák Aaron Stainthorpe přestal používat growling a svůj vokál drží ve středních polohách. Větší důraz je kladen na housle a klávesy. Lyrika zůstala nezměněná, je nadále plná žalu, zármutku, bolesti, duševního utrpení.\n\nKe skladbě \"The Cry of Mankind\" vznikl později videoklip.\n\n\n\n"}
{"id": "1103756", "url": "https://cs.wikipedia.org/wiki?curid=1103756", "title": "122 (rozcestník)", "text": "122 (rozcestník)\n\n122 může být\n\n"}
{"id": "1103757", "url": "https://cs.wikipedia.org/wiki?curid=1103757", "title": "Catherine Pierreová", "text": "Catherine Pierreová\n\nCatherine Pierre, (* 7. září 1957, Francie) je bývalá reprezentantka Francie v judu.\n\nPatřila k průkopnicim ženského juda ve Francii a jednou z prvních osobností. Po skončení kariéry pracovala jako trenérka.\n\n"}
{"id": "1103758", "url": "https://cs.wikipedia.org/wiki?curid=1103758", "title": "123 (rozcestník)", "text": "123 (rozcestník)\n\n123 může být\n\n"}
{"id": "1103760", "url": "https://cs.wikipedia.org/wiki?curid=1103760", "title": "95 (rozcestník)", "text": "95 (rozcestník)\n\n95 může být:\n\n"}
{"id": "1103762", "url": "https://cs.wikipedia.org/wiki?curid=1103762", "title": "Národní park Appennino Tosco-Emiliano", "text": "Národní park Appennino Tosco-Emiliano\n\nNárodní park Toskánsko-Emiliánské Apeniny (italsky \"Parco nazionale dell'Appennino Tosco-Emiliano\") se nachází na severu Itálie, v Severních Apeninách, v podskupině \"Toskánsko-Emiliánských Apenin\" (někdy také nazývaných \"Etruské Apeniny\"). Leží na hranicích krajů Toskánsko a Emilia-Romagna. Park byl založen roku 2001 a má rozlohu 228 km².\n\nNejvyššími vrcholy v oblasti jsou \"Monte Cusna\" (2 121 m), \"Monte Prado\" (2 053 m) a \"Alpe di Succiso\" (2 017 m). Nachází se zde alpinské louky, jezera, vodopády, potoky, slatě, nedostupné skalní stěny. Z živočichů zde žijí vlci, mufloni, srnci či orli skalní. Nejbližší větší město je La Spezia.\n"}
{"id": "1103763", "url": "https://cs.wikipedia.org/wiki?curid=1103763", "title": "I Am the Bloody Earth", "text": "I Am the Bloody Earth\n\nI Am the Bloody Earth (v překladu \"Jsem zkrvavená Země\") je třetí EP britské death/doomové hudební skupiny My Dying Bride z roku 1994, které vyšlo u britského vydavatelství Peaceville Records.\n\nNahrávka byla vydána společně s dalšími EP \"Symphonaire Infernus et Spera Empyrium\" a \"The Thrash of Naked Limbs\" i jako součást setu \"The Stories\" a skladby z ní se objevily i na kompilačním albu \"Trinity\".\nObsahuje tři skladby.\nK titulní skladbě \"I Am the Bloody Earth\" vznikl promo-videoklip.\n\n\n\n"}
{"id": "1103764", "url": "https://cs.wikipedia.org/wiki?curid=1103764", "title": "Brian Ihnacak", "text": "Brian Ihnacak\n\nBrian Ihnacak (* 10. dubna 1985 v Torontu) je kanadský hokejový útočník s italským pasem a československými kořeny. V zahraničí působil v USA, Norsku, Česku, ve Švédsku a na Slovensku.\n\n\n"}
{"id": "1103769", "url": "https://cs.wikipedia.org/wiki?curid=1103769", "title": "Mutua Madrid Open 2015 – ženská čtyřhra", "text": "Mutua Madrid Open 2015 – ženská čtyřhra\n\nDo soutěže ženské čtyřhry na tenisovém turnaji Mutua Madrid Open 2015 nastoupilo dvacet osm dvojic. Obhájcem titulu byl druhý pár světa Sara Erraniová a Roberta Vinciová z Itálie, jehož členky do madridské události nezasáhly.\n\nČtyřhru vyhrála nenasazená australsko-kazašský dvojice Casey Dellacquová a Jaroslava Švedovová, která ve finále zdolala španělské tutnajové trojky Garbiñe Muguruzaovou a Carlu Suárezovou Navarrovou poměrem 6–3, 6–7 a [10–5]. Španělky tak stejně jako v roce 2014 odešly z finálové duelu poraženy. Obě šampionky si do deblového žebříčku WTA připsaly 1 000 bodů.\n\nČtyři nejvýše nasazené páry měly volný los do druhého kola.\n"}
{"id": "1103770", "url": "https://cs.wikipedia.org/wiki?curid=1103770", "title": "Mutua Madrid Open 2015 – mužská čtyřhra", "text": "Mutua Madrid Open 2015 – mužská čtyřhra\n\nDo soutěže mužské čtyřhry na tenisovém turnaji Mutua Madrid Open 2015 nastoupilo dvacet čtyři dvojic. Obhájcem titulu byl kanadsko-srbský pár Daniel Nestor a Nenad Zimonjić, jehož členové nestartovali společně. Nestor nastoupil s Leandrem Paesem, aby ve druhém kole podlehli Felicianu Lópezovi s Mirným. Spoluhráčem Zimonjiće se stal Marcin Matkowski.\n\nDeblovou soutěž vyhrála indicko-rumunská nenasazená Rohan Bopanna a Florin Mergea, když ve finále zdolala polsko-srbské turnajové pětky Marcina Matkowského s Nenadem Zimonjićem výsledkem 6–2, 6–7 a [11–9].\n\nVšech osm nasazených párů mělo volný los do druhého kola.\n"}
{"id": "1103776", "url": "https://cs.wikipedia.org/wiki?curid=1103776", "title": "Národní akademie věd Ázerbájdžánu", "text": "Národní akademie věd Ázerbájdžánu\n\nNárodní akademie věd Ázerbájdžánu, ázerbájdžánsky Azərbaycan Milli Elmlər Akademiyası, je národní akademie věd státu Ázerbájdžán.\n\nAkademie byla založena v roce 1945 v Baku radou ministrů. Jejím předchůdcem byla \"Ázerbájdžánská společnost pro vědecký výzkum a studia\", která byla připojena k státní univerzitě v Baku a později k ruské akademii věd. Zakládajícími členy ázerbájdžánské akademie věd byli i skladatel Uzeir Hadžibekov a básník Səməd Vurğun.\n\nÁzerbájdžánská akademie věd je rozdělena do pěti oddělení:\n\nČlenové jsou voleni.\n\n\n"}
{"id": "1103778", "url": "https://cs.wikipedia.org/wiki?curid=1103778", "title": "Natalina Lupinová", "text": "Natalina Lupinová\n\nNathalie \"Natalina\" Lupino, (13. června 1963 Valenciennes, Francie) je bývalá reprezentantka Francie v judu. Je majitelkou bronzové olympijské medaile.\n\nVe francouzské reprezentaci se prosadila v mladém věku, postupně však ztrácela motivaci a byla nahrazena ambicioznějšími krajankami. Nový impuls pro ni přišel s premiérou ženského juda na olympijských hrách v Barceloně v roce 1992. Nominaci si zajistila a v Barceloně předvedla velmi dobrý výkon. Nestačila pouze na Kubánku Rodríguezovou a vybojovala bronzovou olympijskou medaili.\n\n"}
{"id": "1103782", "url": "https://cs.wikipedia.org/wiki?curid=1103782", "title": "Kamil Sopko", "text": "Kamil Sopko\n\nAkad. mal. Kamil Sopko (* 10. července 1940 Rožňava) je malíř, sochař a pedagog, který působí v Chomutově.\n\nVýtvarnou tvorbou se začal zabývat už v dětských letech. Po ukončení gymnázia ho v roce 1960 přijali na \"Slovenskou vysokou školu technickou\" v Bratislavě, kde studoval architekturu u profesora Jana Evangelisty Kouly. Roku 1963 začal studovat na \"Vysoké škole výtvarných umění\" v Bratislavě, kde se učil krajinářskou a figurativní malbu u profesora Jána Želibského a profesora Dezidera Milllyho. Jeho styl začal nabírat nové, expresivnější rozměry. Želibský jej zasvětil do myšlenky o barevném vyzařování každého člověka, což bylo blízké vlastnímu Sopkově cítění. Říkal pak: \"\"Vše je záření, hmota je jen jeho nejpomalejší projev\".\"\n\nV roce 1966 pokračoval ve svém studiu na Akademii výtvarných umění v Praze v ateliéru Arnošta Paderlíka. Ten ocenil Sopkovu stylizaci do plochy a spirituální podtext mnohých jeho děl.\n\nVelkou inspirací byl zpočátku Sopkovi kubismus. Během studií ho ovlivnil také expresionismus a op-art. V kubismu a především op-artu nalézal Sopko výrazový prostředek k principu prolínání linií a tvarů, k němuž stále více směřoval. Nakonec kolem roku 1970 došel až ke strukturální nové figuraci. Jeho umělecké cítění nejvíce souznělo s tematikou existenciálně ohroženého člověka ve zkomercionalizovaném a nesvobodném prostředí.\n\nNa akademii si doplnil i pedagogickou specializaci. Po ukončení studií nastoupil jako středoškolský profesor na gymnáziu v Chomutově, kde vyučoval výtvarnou a hudební výchovu. Souběžně vyučoval i na Základní umělecké škole v Chomutově, kde se později stal zástupcem ředitele. Aktivně provozoval hudbu, hrál na kytaru, kontrabas a bicí, zejména dixieland, jazz a rock. Přednášel o estetice na středních školách a učilištích, vedl semináře a výtvarné kurzy v kulturních zařízeních zejména v Chomutově, i v Ústí nad Labem.\n\nV jeho díle se začala objevovat skrytá symbolika, která ve spojení s již dřívějším principem prolínání a překrývání odkazovala ke spirituálním či náboženským významům. Typická začala být i více či méně silná stylizace postav a ostatních zobrazovaných prvků, častá byla snaha o estetizování tvaru lidské postavy. Právě tradiční kánony krásy, tvaru, rytmu či řádu byly vždy podle něj nezbytné pro skutečné umělecké uchopení našeho světa.\n\nNejvlastnější projev Sopkovy činnosti je v monumentální tvorbě. V roce 1974 realizoval výzdobu lékárny \"U lva\" na Palackého ulici v Chomutově (registrováno v mezinárodním architektonickém časopise). Následoval \"Vodní princip\" ve vestibulu chomutovské vodárny a výzdoba svatební síně v Meziboří. Jeho specialitou se staly velkoplošné intarzie. Vytvořil \"Křest Krista\" pro kostel Nanebevzetí Panny Marie v Chomutově. V roce 1997 byla dokončena svým rozměrem největší intarzie (5 × 3,2 m) s názvem \"Kosmos\" umístěná v 1. ZŠ v Jirkově. Interiér lékárny v Kadani doplnil kompozicí \"Skleněný svět\", který byl proveden broušením a sekáním skla. Plastické projevy začal měděným reliéfem Lva a hliníkovým reliéfem \"Farmacie\" pro lékárny. V roce 1974 realizoval velkou plastiku k roku rodiny \"Tatínek a maminka\", která je vytvořena neobvyklou lepenou technikou. Má tvar velké dětské prolézačky v podobě dvou naproti sobě ležících stylizovaných postav, a je umístěna v \"Podkrušnohorském zooparku\".\n\nV roce 1977 přišel Sopko o většinu vytvořených obrazů v důsledku požáru, který zachvátil střechu jeho domu. Další nešťastnou událostí, která jej výrazně ovlivnila i ve tvorbě, bylo tragické úmrtí jeho ženy v roce 1982. Nemohl poté několik let malovat, až se začal věnovat grafice. Zajímal ho linoryt, lept, litografie, dřevoryt a mědiryt. V grafické tvorbě se výrazně projevoval jeden z jeho zájmů a to sice vztahy mezi mužem a ženou, vztahy v rodině a mezi lidmi ve společnosti. Vytvořil několik cyklů (\"Hudba\", \"Osobnosti\", \"Úvahy o životě\" a ilustrace k \"Novému zákonu\"), různé ilustrace a návrhy na knižní obálky. Toto smutné období překonal až kolem roku 1987, kdy začal malovat poeticky působící obrazy s použitím rastru a transparentních pastelových barev. Ani z těchto děl se neztratila symbolika a vyjadřování hlubokých duchovních úvah. Mnoho let se zajímal o typologii a astrologii, své poznatky uplatnil v roce 1984 v cyklu přednášek, publikoval v celostátním časopise \"Spirit.\"\n\nDevadesátá léta 20. století byla především ve znamení pedagogické činnosti a sochařské tvorby. Svou účastí podpořil zakládání tradice sochařských sympózií ve Vejprtech (1993, socha \"Přátelství\") a Kadani (1995, socha \"Jazz\"). Na konci 90. let dostal Sopko významnou městskou zakázku na cyklus soch pro Školní ulici v Chomutově. Jako první v roce 1998 zhotovil pískovcový pomník \"T. G. Masaryka\", který je umístěn před budovou \"Základní umělecké školy\", stejně jako \"Houslistka\" z roku 2001. Památník F. J. Gerstnera (2002) byl instalován u \"Střední průmyslové školy\". Jako poslední z cyklu vytesal pískovcovou sochu \"Pedagogika\", která je umístěna před budovou \"základní školy\". Celkovým smyslem souboru soch ve \"Školní ulici\" byla myšlenka, že všeobecné, umělecké i technické vzdělání je třeba propojit s hledáním duchovních hodnot. Velmi působivý je pískovcový reliéf \"Teplo\" z let 1999-2000 vytesaný pro fasádu soukromého domu v Chomutově. Poslední sochařskou realizací je socha \"Pallas Athény\" (2014) umístěná před budovou gymnázia v Chomutově.\n\nVýznamným publicistickým počinem konce 90. let byla \"Encyklopedie výtvarníků Chomutovska\", kterou psal spolu se svou druhou ženou Helenou a pravidelně publikoval na stránkách \"týdeníku Nástup.\" Významné místo v jeho životě zaujímá pedagogická práce, kdy od roku 1993 vede \"Malířské společenství\", volné sdružení amatérských výtvarníků, a i po odchodu do důchodu soukromě vyučuje zájemce o výtvarné umění, kterým předává své zkušenosti a probouzí v nich zájem o krásu a harmonii.\n\n\n"}
{"id": "1103784", "url": "https://cs.wikipedia.org/wiki?curid=1103784", "title": "Emeth", "text": "Emeth\n\nEmeth (hebrejsky \"pravda\") je belgická death metalová kapela z provincie Limburk. Byla založena v říjnu 1997.\n\nV roce 1997 vyšlo první demo s názvem \"Against Myself\". Debutní studiové album bylo vydáno v roce 2004 a mělo název \"Insidious\".\n\n\n\n\n+ několik split nahrávek\n\n"}
{"id": "1103785", "url": "https://cs.wikipedia.org/wiki?curid=1103785", "title": "Belgické letectvo", "text": "Belgické letectvo\n\nBelgické letectvo (dnes známé jako \"Belgická letecká složka\", , ) je letecká odnož belgických ozbrojených sil. Belgické letectvo bylo založeno v roce 1909 jako \"Compagnie des Ouvries et Aérostiers\" a patří mezi nejstarší letectva. V současné době v něm slouží asi 8 600 mužů a žen. \n\nVelitelem je od 23. července 2009 generálmajor Frederik Vansina.\n\nBelgické letectvo bylo založeno v roce 1909 na podnět krále Alberta, který viděl velký potenciál prvních letadel ve vojenském využití. Shodou okolností získal ve stejném roce baron Pierre de Caters oprávnění civilního pilota a hned potom založil civilní leteckou školu. Do konce roku 1910 zde složili pilotní zkoušky první tři poručíci belgické armády: Baudoin de Montens d'Oosterwyck, Alfred Sartene a Georges Nelis.\n\nNa jaře v roce 1911 založilo nově vzniklé belgické letectvo svou vlastní leteckou školu, která se skládala z pěti pilotů, dvou mechaniků a jednoho pracovníka se dřevem. Tato první škola vojenského letectví zíslala své první letadlo od krále Alberta, který ho dostal darem od barona Caterse.\n\n12. září 1912 si poručíci Nelis a Stellingwerff připsali významné prvenství, když jako první Evropané spustili kulometnou střelbu z kabiny letadla. Zatímco pilot Nelis letěl nízko nad zemí, Stellingwerff vystřelili salvu na plachtu, připevněnou kolíky k zemi. Ačkoli byli oba poručíci za toto chování ihned disciplinárně potrestáni, už o rok později doprovázel Nelis velitele Émile Mathieu do Anglie. Tam, na základně Hendon, předvedli vzdušné využití kulometu Lewis. V důsledku toho přijali Britové kulomet Lewis do výzbroje svého Royal Flying Corps. Paradoxem bylo, že belgické letectvo tak neučinilo a do první světové války vstoupilo s letadly určenými výhradně k průzkumným misím.\n\nKdyž Belgie 4. srpna 1914 vstupovala do první světové války, její letectvo se skládalo ze čtyř letek, ačkoliv 3. a 4. letka se stále jen formovaly. Do každé z letek byla zařazena čtyři letadla od Henriho Farmana o výkonu 80 koní. Letka se skládala z velitele, pěti pilotů, šesti pozorovatelů a důstojníků, přeložených z nadřazených jednotek. V průběhu války vznikla ještě 5. letka, která se zformovala z civilních pilotů, vybavených letadly Blériot.\n\nNa začátku druhé světové války mělo belgické letectvo tři aktivní pluky, vybavené letadly Renard R-31 a R-32, Fiat CR.42, Hawker Hurricane, Gloster Gladiator, Fairey Fox a Fairey Battle. Celé belgické vzdušné síly však byly do května 1940 zmasakrovány mnohem silnější německou Luftwaffe.\n\nPo kapitulací Belgie 28. května 1940 vzniklo v exilu ve Spojeném království velmi malé belgické letectvo jako součást dobrovolných rezerv RAF. Tyto belgické letky byly vybaveny stroji Supermarine Spitfire a Hawker Typhoon.\n\n! style=\"text-align: left; background: #aabccc; width:17%;\"|Letadlo\n! style=\"text-align: left; background: #aabccc; width:10%;\"|Foto\n! style=\"text-align: left; background: #aabccc; width:12%;\"|Země původu\n! style=\"text-align: left; background: #aabccc; width:15%;\"|Úloha\n! style=\"text-align: left; background: #aabccc; width:8%;\"|Verze\n! style=\"text-align: left; background: #aabccc; width:8%;\"|Ve službě\n! style=\"text-align: left; background: #aabccc; width:30%;\"|Poznámky\n! style=\"align: center; background: lavender;\" colspan=\"7\" | Stíhací letouny\n! style=\"align: center; background: lavender;\" colspan=\"7\" | Dopravní a transportní letouny\n! style=\"align: center; background: lavender;\" colspan=\"7\" | Cvičná letadla\n! style=\"align: center; background: lavender;\" colspan=\"7\" | Vrtulníky\n! style=\"align: center; background: lavender;\" colspan=\"7\" | Bezpilotní letouny\n\n"}
{"id": "1103789", "url": "https://cs.wikipedia.org/wiki?curid=1103789", "title": "Dům U Synků", "text": "Dům U Synků\n\nDům U Synků je pozdně renesanční měšťanský dům v Hustopečích z roku 1579. Stojí v jihovýchodní části Dukelského náměstí č.23, č.p. 94. Dům byl postaven jako sídlo představitelů kláštera Králové na Starém Brně. Jedná se o jednopatrový dům, s arkýřem v průčelí domu. Ve dvorním traktu se nachází arkádové lodžie. Dnes dům slouží ke kulturně společenským účelům. Je zde Městské muzeum a galerie, Stálá vinařská expozice a Turistické informační centrum.\n"}
{"id": "1103791", "url": "https://cs.wikipedia.org/wiki?curid=1103791", "title": "San Lorenzo al Mare", "text": "San Lorenzo al Mare\n\nSan Lorenzo al Mare, je italská obec v oblasti Ligurie, provincii Imperia. V roce 2011 měla 1068 obyvatel. Leží u pobřeží Ligurského moře.\n\n\"Počet obyvatel\"\n"}
{"id": "1103793", "url": "https://cs.wikipedia.org/wiki?curid=1103793", "title": "Christ Denied", "text": "Christ Denied\n\nChrist Denied (v překladu z angličtiny \"Ježíš popřen\") je španělská death metalová kapela z města Madrid. Byla založena v roce 1994. Hraje tzv. brutal death metal. Jak název napovídá, je anti-křesťansky zaměřená.\n\nDebutní studiové album se zrodilo v roce 1996 a mělo název \"...Got What He Deserved\".\n\n\n\n\n+ několik split nahrávek\n\nK roku 2015:\n\n\n"}
{"id": "1103795", "url": "https://cs.wikipedia.org/wiki?curid=1103795", "title": "Dům pánů z Vizovic", "text": "Dům pánů z Vizovic\n\nDům pánů z Vizovic je renesanční měšťanský dům v Hustopečích z roku 1594. Stojí v Mrštíkově ulici č.13, č.p. 116. Dům byl postaven jako sídlo purkmistra Kryštofa Wissingera z Vizovic ve stylu vlašské renezance s honosným průčelím. Na konci 18. století dům sloužil jako městská lékárna Panny Marie Pomocné. Dům měl podle tradice několik únikových chodeb vedoucích za hradby města, jedna údajně vedla až do Kurdějova.\n"}
{"id": "1103796", "url": "https://cs.wikipedia.org/wiki?curid=1103796", "title": "August Sasko-Kobursko-Gothajský", "text": "August Sasko-Kobursko-Gothajský\n\nAugust Sasko-Kobursko-Gothajsko-Kohárský (celým jménem \"August Viktor Ludwig Sasko-Kobursko-Gothajský\"; 28. březen 1818, Vídeň – 27. srpen 1881, Ebenthal) byl sasko-kobursko-gothajský princ z kohárské větve koburské dynastie. August byl mladším bratrem portugalského krále Ferdinanda II., synovcem prvního belgického krále Leopolda I. a otec bulharského cara Ferdinanda I. August Sasko-Koburský byl generálmajorem saské armády.\n\nAugust byl synem prince Ferdinanda Sasko-Koburského a jeho manželky Marie Antonie Koháry de Csábrág, která byla jedinou dcerou uherského magnáta Ference Jozefa Koháry de Csabrág. Po smrti matky se August stal dědicem majetku Koháryů.\n\n20. dubna 1843 se v Saint-Cloud nedaleko od Paříže oženil s francouzskou princeznou Klementinou, dcerou posledního francouzského krále Ludvíka Filipa I. Pár měl pět dětí:\n\n\nJeho syn Filip nechal otci roku 1883 na přání své matky postavit pomník pod hradem Muráň, a to na místě, odkud prý otec rád pozoroval své panství.\n"}
{"id": "1103800", "url": "https://cs.wikipedia.org/wiki?curid=1103800", "title": "SpongeBob ve filmu: Houba na suchu", "text": "SpongeBob ve filmu: Houba na suchu\n\nSpongeBob ve filmu: Houba na suchu (v anglickém originále SpongeBob Movie: Sponge Out of Water) je americký animovaný film z roku 2015. Na rok 2020 je naplánováno pokračování s názvem \"\".\n\nPirát Hambivous pravě dopluje lodí na ostrov.Uprostřed ostrova ukradne knihu.\n\nMezitím útoči Plankton na Křupavého Kraba v letadle potravinami.Když Spongebob letadlo sestřelí bramborou přistane Plankton s tankem a po jeho zničení robotem zničí Křupavého Kraba. Ovšem robotovi dojde palivo a tak Plankton odchází po dalším nepovedeném pokusu o ukradení tajného receptu na Krabí Hambáče.Když se mu Krabs před restaurací posmívá, zjistí že to je robot, který vypadá jako Plankton.Mezitím pravý Plankton ukradne recept a udělá repliku ve které je směšný dopis a ten strčí do sejfu.Spongebob však náhodou jde do kanceláře pana Krabse a vidí jak Plankton drží v ruce tajný recept.Začnou se o něj přetahovat, recept však najednou zmizí.V tu chvíli vtrhne do kanceláře pan Krabs a chce vědět kde je tajný recept.Spongebob a Plankton řeknou že prostě zmizel, ale on jim to nevěří.Plankton unikne a Spongebob s panem Krabsem zjišťují že došly Krabí Hambáče.Pan Krabs, Spongebob a rozzuřený dav dostihnou Planktona a chtějí ho zabít.Spongebob však znenadání vytvoří bublinu, ve které s Planktonem uprchne.Rozhodnou se sestrojit stroj času a vrátit se do minulosti pro tajný recept.Nejdřiv se ocitnou ve vesmíru nanjiné planetě kde se skaarádí s delfínem Špínobublou.Nakonec se dostanou do chvíle, kdy Spongebob viděl Planktona s tajným receptem.Spongebob sáhne do sejfu a vytáhne lahvičku s tajným receptem.Rychle se pam s Planktonem přemístí do přítomnosti.Recept dají panu Krabsovi, ten však zjistí že je to replika s výsměšným dopisem od Planktona.Spongebob je našvaný na Planktona že tam dal výsměšný dopis a Plankton je naštvaný na Spongeboba že vzal tu špatnou lahvičku.Spongebob s Patrikem, Sépiákem, Sendy, panem Krabsem a Planktonem který se tajně pašuje v Spongebobově ponožce jdou pryč ze Zátiší Bikyn za vůní krabých hambáčů.\n\nMezitím pirát Hambivous dopluje na břeh s knihou a otevře si pojízdnou restauraci v lodi.\n\nSpongebob se svými kamarády jde až dojde kr břehu.Je smutný, protože nad vodou nemůže dýchat. V tu chvíli připluje Bublal.Ten jim řekne ať mu vlezou do pusy.On vyskočí nad vodu a oni spadnou na břeh.Najednou umějí dýchat i na vzduchu a vidí nápis na Hambivousově lodi:\"Krabí Hambáče-35$\".Pan Krabs si postěžuje proč ho to nenapadlo prodávat Hambáče tak drahé.Vlezou do restaurace a uvidí, že pirát Hambivous má tajný recept.Hambivous jim vysvětlí, že ukradl na ostrově knihu, do které když se něco napíše, tak se to stane.Do knihy napsal aby měl tajný recept.V tu chvíli do knihy napíše aby se Spongebob a ostatní objevili na ostrově Pelikánů.To se stane.Spongebob však tajně vytrhl stránku z knihy.Na stránku napíše aby se z nich staly superhrdinové a aby se objevily u Hambivouse.V tu chvíli však Plankton odskočí a tak zůstává na ostrově se stránkou. \n\nPřed pojízdnou restaurací se objeví tým Spongeboba který tvoří:Špínobubla(Spongebob lidské velikosti s obrovským bublifukem), Pan Superúžasný (Patrik lidské velikosti, ovládá cokoliv co se dostalo do styku se sladkostmi), Krabinátor(pan Krabs lidské velikosti, má technické vychytávky),Hnusozvuk(Sépiák lidské velikosti, má klarinet na který hraje tak příšerně, že to není schopen nikdo vydržet) a Velká Veveřice(Sandy lidské velikosti bez skafandru, je to veverka velká jako člověk, umí plivat oříšky rychleji než kulomet).Hambivous, který to nechápe se pokusí napsat něco do knihy, ale Krabinátor vystřelí svoje klepeta a tak mu zablokuje možnost pohybu s rukama.Tým si chce plácnout ale Krabinátor nemá klepeta a tak si jedno vezme.V tu chvíli se Hambivousovi uvolní jedna ruka a uvolní si druhou ruku.Začne ujíždet v lodi po silnici (má na lodi kola) a ostatní ho musí chytit.Spongebob vyfoukne bublinu a ta odnese knihu která spadne do krbu.Velká Veveřice začne po Hambivousovi páli oříšky.Hambivous je však odrazí obracečkou.Krabinátora zlikviduje máslem, Nezdolbublu dělovou koulí a pana Superúžasného jeho vlastní výzbrojí (zmrzlinami).Najednou se tu objeví Plankton který si teď říka Planktoman.Planktoman je vysoký jako Hulk a stejně silný. Plankton začne s lodí Hambivouse házet a když se podívá dovnitř tak mu Hambivous stříkne do oka kečup. Potom za pomoci NezdolBubli (Spongeboba) chytí Hambivouse a odkopáváho na ostrůvek u Zatiší Bikin, Potom napíší na papír ať jsou zase v Zátiší Bikin a ať je vše jako dřív.Vše se splní a Plankton zase začne plánovat plán jak ukrást tajný recept.\n\n"}
{"id": "1103801", "url": "https://cs.wikipedia.org/wiki?curid=1103801", "title": "Avulsed", "text": "Avulsed\n\nAvulsed je španělská death metalová kapela z města Madrid. Byla založena v roce 1991. \n\nV roce 1997 vyšlo první demo s názvem \"Embalmed in Blood\". Debutní studiové album se zrodilo v roce 1996 a mělo název \"Eminence in Putrescence\".\n\n\n\n\n\n+ několik split nahrávek\n\nK roku 2015:\n\n\n"}
{"id": "1103802", "url": "https://cs.wikipedia.org/wiki?curid=1103802", "title": "Kašna Žumberák", "text": "Kašna Žumberák\n\nKašna Žumberák je renesanční kamenná kašna v Hustopečích z roku 1595, nacházející se na Dukelském náměstí. Kašna sloužila jako jeden z mála vydatných zdrojů pitné vody, přiváděné dřevěným potrubím z nedalekého návrší. Uprostřed kašny je sousoší Tritóna s delfíny. Vodní muž v životní velikosti drží velkou amfóru z níž tryská voda. Kašna je místně známá pod jménem \"Žumberák\" což mělo pocházet podle názvu kopce \"Shönberg-Sumperk\", nebo také podle ochránce země proti Turkům.\n"}
{"id": "1103803", "url": "https://cs.wikipedia.org/wiki?curid=1103803", "title": "Porcelaine", "text": "Porcelaine\n\nPorcelaine, počeštěle také porcelán, je francouzské lovecké psí plemeno.\nHistorie plemene porcelaine je dosti zamotaná a dodnes se spekuluje, zda je jeho zemí původu skutečně Francie, nebo Švýcarsko . Podle všeho jej vyšlechtili a chovali v klášteře v Cluny (Francie) v 17. století . Byl vyšlechtěn hlavně pro pronásledování především vysoké zvěře.\n\nPři revoluci ve Francii roku 1789 a následných zmatcích ale nepřežil jediný pes tohoto plemene. V celé Evropě se nepodařilo najít tyto psy s prokazatelným původem, proto se švýcarští chovatelé rozhodli, že plemeno obnoví neboli znovu vyšlechtí . Tito chovatelé dali dohromady psy z francouzsko-švýcarské hranice, kteří se podobali porcelainům a křížili je mezi sebou, Od těch původních se lišili hlavně tím, že byli lehčí a neměli tak velký lalok. Roku 1884 pak bylo znovu vytvořené plemeno předvedeno na výstavě v Paříži .\n\nV dnešní době se již k parforsním honům nevyužívá, ale myslivci jej využívají k nahánění vysoké zvěře. Také jej můžeme potkat jako společníka.\n\nOficiální používaná zkratka v Česku je POR a zastřešuje jej zde Klub chovatelů honičů. V České republice se již nachází několik chovatelských stanic a chov se zde rozšiřuje. Přesto zde je jen něco málo přes deset chovných psů a fen .\nPorcelaine ve francouzštině znamená porcelán, právě srst porcelaina připomínala jeho chovatelům a šlechtitelům lesklý porcelán, proto toto jméno .\n\nPorcelaine je elegantní, majestátný a mrštný pes. Svým vzhledem je ukázkovým příkladem aristokratického psa. Hmotnost se pohybuje mezi 25 - 28 kg a výška mezi 53 - 58 cm v kohoutku. Jeho srst, která pokrývá celé tělo, je krátká, hustá, na dotek jemná a nejčastěji je čistě bílá, popřípadě s oranžovými nebo černými znaky. Má podsadu.\n\nMozkovna je široká, se zřetelnou dělící rýhou, stop je vyznačený. Poměr délky tlamy vůči mozkovně je 1:1. Uši jemné, štíhlé, zakončené spíše špičkou. Srst na nich může mít naoranžovělou barvu. Jsou dlouhé a spadají volně podél hlavy. Oči jsou středně velké, spíše oblé, dobře zasazené. Duhovka je tmavé barvy. Nosní houba by měla být černá, vyskytují se ale i narůžovělé. Krk je dlouhý, silný a štíhlý s malým lalokem. Hřbet je dlouhý, štíhlý, zakončený dlouhým, správně nasazeným ocasem. Ten se nosí mírně prohnutý. Dlouhé a dobře osvalené nohy s kulatými tlapkami.\n\nPorcelaine je originální plemeno a jen málo psů je jim podobných. Jeden z nich je bernský honič, který se jim podobá hlavně tělesnou stavbou. Stavbou těla je podobný i billy, který ale má kratší uši a více skvrnek. Málo známé a podobné plemeno je i španělský sabueso.\n\nPovahově je porcelaine milý, klidný, rezervovaný a oddaný pes. Má lovecké sklony a je těžké je eliminovat. Proto se hodí do rukou zkušeného myslivce. Je bystrý a inteligentní, ale mírně tvrdohlavý, nikoliv však dominantní. Má vysoký hlas a je zvyklý pomocí něho i pracovat na stopě. Je to dobrý hlídač, k cizím je rezervovaný a v případě nutnosti svého majitele tvrdě brání. S dětmi vychází dobře, stejně tak i o ostatními psy, se kterými je schopný pracovat. S jinými zvířaty dobře nevychází, protože má sklony je pronásledovat a následně dávit. Není agresivní, není impulsní.\n"}
{"id": "1103804", "url": "https://cs.wikipedia.org/wiki?curid=1103804", "title": "Kaple svatého Rocha (Hustopeče)", "text": "Kaple svatého Rocha (Hustopeče)\n\nKaple svatého Rocha je novorománská kaple z roku 1901, stojící na kopci zvaném Křížový vrch (Kreuzbergu), na jižním okraji města Hustopeče.\n\nNa místě současné stavby původně stávala malá barokní kaple, postavená v letech 1682–1690 na počest odvrácení morové epidemie. Kaple byla zasvěcena svatému Rochu, svatému Šebastiánovi a svaté Rozálii. Stavba byla výrazně rozšířena farářem Františkém Loberem v roce 1726. V 18. století kaple sloužila jako poutní místo pro nesčetná procesí. Roku 1901 byla na jejím místě zbudována nová větší kaple v novorománském stylu. Po zániku farního kostela svatého Václava v roce 1962 sloužila kaple určitou dobu pro konání bohoslužeb.\n\nKaple svatého Rocha je jednolodní stavba osmiúhelníkového půdorysu. Na východní straně k ní navazuje apsida, k jejímž bokům přiléhají čtyřboká sakristie a depozitář. K severní a jižní straně lodi navazují obdélné kaple. Vstup do kaple na západní straně tvoří předsazený portikus.\nFasáda je tvořena režným a omítaným zdivem s novorománskými prvky. Okna vyplňují barevné vitráže dle návrhu Ludvíka Kolka.\n\nVybavení interiéru (obětní stůl, ambon, tabernákulum, nástěnné grafiky) pochází taktéž od Ludvíka Kolka.\n"}
{"id": "1103805", "url": "https://cs.wikipedia.org/wiki?curid=1103805", "title": "Národní osvobozenecká armáda (Severní Makedonie)", "text": "Národní osvobozenecká armáda (Severní Makedonie)\n\nNárodní osvobozenecká armáda (albánsky: \"Ushtria Çlirimtare Kombëtare - UÇK\", makedonsky \"Ослободителна народна армија - ОНА\", \"Osloboditelna narodna armija - ONA\") je vojenská organizace působící v Severní Makedonii od roku 2001 a je úzce spojena s rozpuštěnou Kosovskou osvobozeneckou armádou. Cílem skupiny je odtržení Albánci osídlených oblastí od Severní Makedonie.\n\nOrganizace měla být rozpuštěna podle mírové dohody, která ukončila albánsko-makedonský konflikt z roku 2001. V květnu 2015 se skupina ozbrojenců hlásící se k rozpuštěné Národně osvobozenecké armádě, vyzbrojená automatickými zbraněmi a granátomety, střetla s makedonskými policisty ve městě Kumanovo. 22 lidí bylo během těžkých bojů zabito.\n\n"}
{"id": "1103806", "url": "https://cs.wikipedia.org/wiki?curid=1103806", "title": "Ivanaŭský rajón", "text": "Ivanaŭský rajón\n\nIvanaŭský rajón (bělorusky \"Іванаўскі раён\", \"Янаўскі раён\", ukrajinsky \"Івановський район\", rusky \"Ивановский район\") je územně-správní jednotkou na jihu Brestské oblasti v Bělorusku. Administrativním centrem rajónu je město Ivanava (bělorusky \"Іванава\", rusky \"Иваново\").\n\nRajón je administrativně rozdělen na 15 venkovských rad (selsovětů): Adryžynský, Brodnický, Harbaský, Dastojeŭský, Družylavický, Krytyšynský, Ljaskavický, Machroŭský, Moladaŭský, Motalský, Opalský, Psyščaŭský, Rudzký, Sačyŭkaŭský a Snitaŭský.\n\nRajón zaujímá rozlohu necelých 1 552², což představuje 6 % Brestské oblasti. Na území rajónu se rozkládá biologická rezervace republikového významu Sporaŭski a rezervace místního významu Abrova a na území Brodnického selsovětu nalezneme Zavyšanskou rezervaci.\n\nDélka regionu od západu na východ je 26 km od severu k jihu 60 km. Na severu hraničí s Bjarozaŭským a Ivacevickým rajónem, na východě s Pinským rajónem, na západě s Drahičynským rajónem a na jihu s Volyňskou oblastí na Ukrajině.\n\nPrůměrná teplota v lednu je -5 °C, ve červenci 18,6 °C Dešťové srážky 609 mm.\n\nSeverní a jižní části okresu se nachází v Pripjaťském Polesí. Mezi řekami Pina a Jaselda leží Zaharoddzecká rovina. Nejvyšší bod měří 179 m a leží u obce Krotava. Rajón má ložiska rašeliny, jílu, stavebního písku, sapropelu, křídy, písku a štěrku.\n\nRajónem protékají řeky Jaselda, Něslucha, Samaroŭka, Pina, Pilipoŭka a jiné. Na území rajónu leží Dněpersko-bugský kanál a 11 jezer, z nichž nejdůležitější jsou Akuninskaje, Zavyšanskaje, Bjelaje, Pjasčanaje, Motajskaje a další.\n\nDo konce 18. století byl rajónu součástí Litevského velkoknížectví a Republiky obou národů. Během první světové války v letech 1915—1918 bylo území nynějšího rajónu zabráno německými císařskými vojsky a mezi roky 1919—1920 bylo obsazeno polskými vojsky.\n\nMezi lety 1921—1939 byl rajón součástí Polska, na podzim roku 1939 byl přidělen běloruské SSR. Dne 15. ledna 1940 byl založen Ivanaŭský rajón pod správou Pinské oblasti.\n\nDne 27. června 1941 byl rajón okupován německými fašistickými jednotkami, kteří během války zabily na 8 800 jeho obyvatel. V rajónu působily partyzánské brigády: 99. brigáda Guljajeva pod (vedením V. K. Jakověnka), Molotova, Svěrdlova, Pinská nebo samostatný ivanaŭský partyzánský odboj. Rajón byl osvobozen 16. července 1944 částí 61. armády 1. Běloruského frontu.\n\nOd roku 1954 je rajón součástí Brestské oblasti. Na konci roku 1962 byl rajón zcela zrušen a jeho území bylo převedeno na Drahičynský rajón. Dne 6. ledna 1965 byl rajón obnoven.\n\nRajónem prochází železniční trať Brest — Homel a silniční spojení M10: hranice Ruské federace (hraniční přechod Selyšče) — Homel — Kobryn a R144: Ivanava — hranice Ukrajiny (Machro).\n\nRajón se specializuje na výrobu mléka, masa, pěstování obilnin, cukrové řepy, brambor, zeleniny a krmných plodin.\n\nNa území rajónu se rozkládá 125 registrovaných archeologických, architektonických nebo historických památek.\n\nK archeologickým památkám patří osady z dob neolitu a doby bronzové ve vesnicích Motal, Opal a Tyškovičy. Mezi architektonickými památkami z XVIII. století se dochoval kostel svatého Mikuláše v obci Družylavičy, pravoslavný kostel Narození Panny Marie v obci Ljaskavičy, kostel Petra a Pavla v obci Machro, kostel svaté Paraskevy Pjatnicy v obci Opal, kostel Alexandra Něvského v obci Strelna.\n\nMezi architektonické památky z XIV-XX. století patří kostel svatého kříže v obcích Brodnica a Varacevičy, kostel Nanebevstoupení Páně v obci Ljachavičy, spaso-preobraženský chrám v obci Motal, pravoslavný kostel Nejsvětější Trojice v obci Dastojeva, katolický kostel v obci Ivanava a další.\n"}
{"id": "1103807", "url": "https://cs.wikipedia.org/wiki?curid=1103807", "title": "David Navarro Pedrós", "text": "David Navarro Pedrós\n\nDavid Navarro Pedrós (* 25. května 1980, Sagunto, Španělsko) je španělský fotbalový obránce, momentálně působí ve španělském klubu Levante UD. Hraje na postu stopera (středního obránce). Mimo Španělska hrál na klubové úrovni ve Švýcarsku.\n\nV březnu 2007 jej UEFA potrestala sedmiměsíčním zákazem startu ve všech fotbalových soutěžích za hrubé nesportovní chování, ve strkanici v utkání Ligy mistrů mezi Valencií a Interem Milán (kde byl pouze náhradníkem a na hřiště se nedostal) udeřil soupeře, argentinského hráče Nicoláse Burdissa, zlomil mu nos a utekl do šatny.\n\n"}
{"id": "1103809", "url": "https://cs.wikipedia.org/wiki?curid=1103809", "title": "Lin Feng-mien", "text": "Lin Feng-mien\n\nLin Feng-mien (, 22. listopadu 1900 okres Mej-sien — 12. srpna 1991 Hongkong) byl čínský malíř, spojující ve své tvorbě prvky čínské a evropské umělecké tradice.\n\nV roce 1920 odešel studovat do Evropy, pobýval v Dijonu, Paříži a Berlíně, do Číny se vrátil roku 1925. později se v Pekingu stal rektorem Akademie výtvarných umění, kterou spoluzakládal. Značná část jeho díla byla zničena japonskou armádou během druhé čínsko-japonské války a pak Rudými gardami během kulturní revoluce, kdy byl čtyři roky vězněn. Roku 1977 se mu podařilo z komunistické Číny emigrovat a na zbytek života se usadil v Hongkongu.\n"}
{"id": "1103810", "url": "https://cs.wikipedia.org/wiki?curid=1103810", "title": "Opravdové aikido", "text": "Opravdové aikido\n\nOpravdové aikido ( \"realni aikido\") je styl bojového umění vycházející z japonského aikida. Bylo založeno v 90. letech 20. století Ljubomirem Vračarevićem v Srbsku. Název tohoto umění vedl ke sporům se skupinami cvičícími původní japonské aikido.\n"}
{"id": "1103811", "url": "https://cs.wikipedia.org/wiki?curid=1103811", "title": "El Risitas", "text": "El Risitas\n\nJuan Joya Borja známý jako el Risitas (* 5. dubna 1956 Sevilla) je španělský politik, herec a komik známý z pořadů Jesúse Quintera a také z filmů Hloupá ruka zákona. \n\nNarodil se v Seville. Během svého života se věnoval mnoha různým činnostem, pracoval jako číšník, či pomocný dělník na stavbě. Na scéně se objevil v roce 2000 v programu Jesúse Quintera - El Vagamundo, kde vystupoval s El Peítem. V pořadu vyprávěl své životní příběhy humornou formou. Jeho nakažlivý smích a nesrozumitelné vtipy z něj udělaly známou osobnost. Věnuje se vyprávění vtipů v letním baru Punta Umbría, také bývá zván na oslavy a bankety.\n\n"}
{"id": "1103813", "url": "https://cs.wikipedia.org/wiki?curid=1103813", "title": "Jon Errasti", "text": "Jon Errasti\n\nJon Errasti Zabalete (* 6. června 1988, Eibar, Gipuzkoa, Baskické autonomní společenství, Španělsko) je španělský fotbalový záložník baskického původu, momentálně hraje v klubu SD Eibar.\n\nOdchovanec baskického klubu Real Sociedad, kde mimo mládežnických týmů hrál i za rezervu. V červnu 2012 přestoupil do tehdy třetiligového klubu SD Eibar, s nímž zažil postup až do Primera División.\n\n"}
{"id": "1103816", "url": "https://cs.wikipedia.org/wiki?curid=1103816", "title": "Ribemont", "text": "Ribemont\n\nRibemont je francouzská obec v departementu Aisne v regionu Hauts-de-France. V roce 2012 zde žilo 1 966 obyvatel. Je centrem kantonu Ribemont\n\nChâtillon-sur-Oise, Origny-Sainte-Benoite, Pleine-Selve, Séry-lès-Mézières, Sissy, Surfontaine, Thenelles, Villers-le-Sec\n\n\"Počet obyvatel\"\n\n"}
{"id": "1103818", "url": "https://cs.wikipedia.org/wiki?curid=1103818", "title": "Mike Mignola", "text": "Mike Mignola\n\nMike Mignola (* 16. září 1960, Berkeley, Kalifornie) je americký komiksový scenárista a kreslíř. Proslul svou prací pro Dark Horse Comics, zejména autorskými sériemi \"Hellboy\" a \"Ú.P.V.O.\". Spolupracoval také na animovaném filmu \"\" (2001) a krákometrážním pilotním filmu k nezrealizovanému seriálu \"The Amazing Screw-On Head\" (2006).\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1103822", "url": "https://cs.wikipedia.org/wiki?curid=1103822", "title": "Národní park Monti Sibillini", "text": "Národní park Monti Sibillini\n\nNárodní park Monti Sibillini (italsky \"Parco nazionale dei Monti Sibillini\") leží ve střední části Itálie, ve vnitrozemí, v regionech Umbrie a Marche. Monti Sibillini je horské pásmo, které je součástí Středních Apenin, respektive podskupiny Umbrijských Apenin. Národní park byl založený v roce 1993 a má rozlohu 697 km². Nejvyšším vrcholem pohoří a parku je Monte Vettore (2 476 m). Nejbližší velké město je Perugia. Vzdálenost od pobřeží Jaderského moře je okolo 70 km.\n\nV tomto článku byly použity informace z článku Monti Sibillini National Park na anglické Wikipedii\n"}
{"id": "1103823", "url": "https://cs.wikipedia.org/wiki?curid=1103823", "title": "Kanton Saint-Quentin-1", "text": "Kanton Saint-Quentin-1\n\nKanton Saint-Quentin-1 (fr. \"Canton de Saint-Quentin-1\") je francouzský kanton v departementu Aisne v regionu Hauts-de-France. Tvoří ho 24 obcí a část města Saint-Quentin. Kanton vznikl v roce 2015.\n\n\n"}
{"id": "1103824", "url": "https://cs.wikipedia.org/wiki?curid=1103824", "title": "Silvestr Vilímec", "text": "Silvestr Vilímec\n\nSilvestr Vilímec (* 29. června 1942 Praha) je československý basketbalista, čtyřnásobný medailista v československé lize basketbalu.\n\nV československé basketbalové lize odehrál celkem 12 sezón (1961–1973). Hrál za kluby Spartak Sokolovo / Sparta Praha (8 sezón), Tesla Žižkov (3 sezóny), Dukla Mariánské Lázně (1 sezóna), Dukla Olomouc (1 sezóna) a Tatran Praha (1 sezóna). Se Spartou Praha získal 4 bronzové medaile za třetí místa (1966 až 1969). V československé basketbalové lize po roce 1962 (zavedení podrobných statistik zápasů) zaznamenal 2089 bodů. \n\n\n\n"}
{"id": "1103825", "url": "https://cs.wikipedia.org/wiki?curid=1103825", "title": "Farnost Evangelické církve metodistické v Brně", "text": "Farnost Evangelické církve metodistické v Brně\n\nFarnost Evangelické církve metodistické v Brně je územní společenství metodistických evangelíků v Brně a okolí. \n\nFarnost byla založena roku 1991 členy církve, kteří se přestěhovali z Mikulova a Znojma. Politické poměry v těchto letech umožnily vytvoření nové farnosti. Byly do ní byly zařazen také sbory Blansku a Znojmo, které se později staly součástí jihlavské farnosti. Na začátku působení farnosti se sbor scházel v pronajatých prostorách města Brna, dnes se schází v Duchovním středisku Archa v Brně-Bystrci. Farnost nevlastní dům ani jiné prostory.\n\nSoučasnou kazatelkou je Jana Daněčková. Bohoslužby se slouží každou neděli v 9:30.\n\n"}
{"id": "1103826", "url": "https://cs.wikipedia.org/wiki?curid=1103826", "title": "Ladislav Rous", "text": "Ladislav Rous\n\nLadislav Rous (* 10. března 1956 Rokycany) je československý basketbalista, mistr Československa 1984, vicemistr 1985 a dvakrát bronzový medailista.\n\nV československé basketbalové lize odehrál celkem 11 sezón (1974-1985). Hrál za kluby Spartak Sokolovo / Sparta Praha (6 sezón) a RH Pardubice (5 sezón). Se Spartou Praha získal bronzovou medaili za třetí místo (1976), s družstvem RH Pardubice titul mistra Československa 1984, vicemistra 1983 a třetí místo v roce 1985. V československé basketbalové lize po roce 1962 (zavedení podrobných statistik zápasů) zaznamenal 2613 bodů. \n\nS RH Pardubice v sezóně 1983-84 hrál Pohár vítězů pohárů (hráli ve čtvrtfinálové skupině) a v sezóně 1984-85 Pohár evropských místrů (vyřazeni ve II. kole od Efes Pilsen Ankara, Turecko). Za Mitteldeutscher BC Weisssenfels, Německo hrál v Evropském poháru Korač 1992.\n\nV BK Děčín hrál basketbal za ligový tým a byl trenérem mládeže.\n\n\n\n\n\n"}
{"id": "1103828", "url": "https://cs.wikipedia.org/wiki?curid=1103828", "title": "Tusch", "text": "Tusch\n\nVýraz Tusch má více významů\n"}
{"id": "1103829", "url": "https://cs.wikipedia.org/wiki?curid=1103829", "title": "Národní park Pollino", "text": "Národní park Pollino\n\nNárodní park Pollino (italsky \"Parco nazionale del Pollino\") leží na jihu Itálie, v regionech Basilicata a Kalábrie. Pollino je největší italský národní park. Má rozlohu 1 926 km² a byl založen v roce 1993. V centru parku se nachází vápencový masiv Pollino (2 248 m). Charakteristické jsou pro oblast příkré skály, jeskyně, doliny a travou porostlé náhorní plošiny. V lesích rostou především buky, jedle bělokoré a javory. Jedním ze symbolů parku je vzácná borovice Heldreichova.\n"}
{"id": "1103831", "url": "https://cs.wikipedia.org/wiki?curid=1103831", "title": "Kanton Saint-Quentin-2", "text": "Kanton Saint-Quentin-2\n\nKanton Saint-Quentin-2 (fr. \"Canton de Saint-Quentin-2\") je francouzský kanton v departementu Aisne v regionu Hauts-de-France. Tvoří ho 10 obcí a část města Saint-Quentin. Kanton vznikl v roce 2015.\n\n\n"}
{"id": "1103832", "url": "https://cs.wikipedia.org/wiki?curid=1103832", "title": "Sovětské represe proti Polákům a polským občanům 1939–1946", "text": "Sovětské represe proti Polákům a polským občanům 1939–1946\n\nPo ozbrojené nevyprokované agresi SSSR proti Polsku dne 17. září 1939 následovala vojenská okupace východních území druhé polské republiky Rudou armádou, a uzavření smlouvy německo-sovětské smlouvy o přátelství, spolupráci a vymezení demarkační linie v Moskvě 28. září 1939 mezi Třetí říší a Sovětského svazem. Toto vymezení bylo dohodnuto podle částí polského území vojensky okupovaných wehrmachtem a Rudou armádou. Obyvatelé polského státu trpěli represemi ze strany nacistických i komunistických okupantů.\n\nNa okupovaných územích anektovaných SSSR jak Poláci, tak i polští občané jiných národností byli podrobeni násilí prostřednictvím orgánů stalinského systému, jenž byly zaměřeny na podlomení morálky, sociálních vztahů a zničení možných spiknutí v zárodku. V tomto úsilí v Polsku spolupracovala NKVD s Gestapem, kdy si obě organizace vyměňovaly zkušenosti s různými metodami. \n\nCelkový počet nuceně deportovaných z okupovaných území Polska během přibližně jednoleté okupace Sovětským svazem zřejmě nepřesáhl 800 000 osob. Deportovaní byli umisťováni v lágrech a donuceni pracovat v továrnách a dolech v SSSR. Proces vysídlování ale přerušilo napadení SSSR nacistickým Německem. Dlouhodobým cílem sovětské politiky byla depolonizace východního pohraničí a sovětizace, tedy osídlení sovětskými obyvateli, území nově anektovaná SSSR. Tato politika byla uplatněna nejen na území okupovaného Polska, ale později i u anektovaného Estonska, Litvy a Lotyšska.\n\nVýznamným cílem komunistického teroru byli zajatí vojáci. SSSR během okupace Polska nerespektoval žádné mezistátní a mezinárodní dohody o vedení války a válečných zajatcích. Rudá armáda během okupace mnoho zajatců zavraždila a některé velmi brutálně, podobně jako nacisté. Rudá armáda a orgány sovětské státní moci se během krátké doby okupace na polském území dopouštěla i masových vražd. U některých těchto vražd polských obyvatel a vojáků se ještě do roku 1990 Sovětský svaz pokoušel svalit vinu na nacistické Německo, které obviňoval ze spáchání těchto skutků.\n\nPolská území na východ od hraniční čáry zřízené na polském území podle dohody mezi Třetí říší a Sovětským svazem v říjnu 1939 byla připojena k Sovětskému svazu[1]. Formálním právním základem tohoto aktu byly pseudoplebiscity (všelidová hlasování), a následná anexe posvěcená usnesením Nejvyššího sovětu.\n\nJednalo se o akty rovnocenné s dvěma vyhláškami Adolfa Hitlera – (8 a 12. října 1939.), která jednostranně začlenila západní část polského území do Třetí říše jako území nazvané Generální gouvernement (Generalne Gubernatorstwo).\n\nVšechny výše uvedené unilaterální právní akty na výsostném území druhé polské republiky byly v rozporu s mezinárodní smlouvou, Haagskou úmluvou IV (1907) ratifikovanou Německem i Ruskem. Byly tudíž neplatné podle mezinárodního práva, a nebyly uznány jak ze strany polské exilové vlády, tak ani spojenci Polska, ale ani třetími zeměmi (neutrálními) po celou dobu trvání druhé světové války.\n\nVšechny smlouvy sjednané mezi SSSR a Třetí říší o polském státu po agresi Třetí říše na území Sovětského svazu byly považovány Sovětským svazem za neplatné od 30. července 1941.\nNa řešení problémů téměř poloviny území druhé polské republiky spolupracoval Sovětský svaz s Třetí říší na principu kolektivní odpovědnosti používaném pro všechny národy žijící v této oblasti. První polské občany, téměř 55 000 uprchlíků ze středního a západního Polska, deportoval v říjnu 1939. Byli přesídleni do východních částí běloruské a ukrajinské SSR, v programu vysídlování pohraničních měst. Deportace \"běżenců\", protože tak byla v terminologii NKVD nazývána polská populace deportovaných, většinou Židů, jež byla v sovětské okupační zóně, se konala na základě oficiálně schválené rezoluce o připojení tzv. zemí západního Běloruska a západní Ukrajinské SSR. V prosinci 1939, sovětské úřady přijaly konečné rozhodnutí o přistoupení k odstranění politicky nejistého prvku na okupovaných územích. \n\nDne 5. prosince 1939 RKL SSSR přijala usnesení č. 1001-558 ss o přesídlení osadníků a lesní správy z tzv. západního regionu Běloruska a Ukrajinské SSR. O několik dní později směrnice L. Beriji pověřil vedení operace L. Canavovi a I. Serovovi povinnost provádět speciální sčítání lidu, u osob, které podléhají deportaci. Dne 29. prosince 1939 RKL sovětu SSSR schválila Instrukce LKSW o přesídlení polských osadníků ze západní části Ukrajinské SSR a běloruské sovětské socialistické republiky, a řád zvláštních osad a pravidla pro přijímání do osadníků vysídlených ze západní části Ukrajinské SSR a běloruské sovětské socialistické republiky.\n\nPrvní deportace se konaly v roce 1940 již 10. února, další 13-14. dubna, a potom na přelomu května a července. Poslední deportace se konaly v květnu a červnu 1941, těsně před vypuknutím války. První tři dělil interval dvou měsíců nezbytný k dosažení předem připravených skladů nuceně vyhnaných obyvatel v místech jejich nového umístění a návrat pro novou skupinu. V té době, byly připraveny všechny potřebné příkazy a plány akce a následujících kvót.\n\nPrůměrná souprava sestávala z 55 vozů pro přepravu obyvatel, jednoho vozu pro konvoj, 4 nákladních vozů pro těžší zavazadla, a jednoho sanitárního vozu. V jednom voze (dvouosý) by teoreticky mělo cestovat 25 až 30 lidí. Takže typická souprava by měla pojmout asi 1200–1500 lidí. S každou soupravou by také jet mimo konvoje také lékař a dvě zdravotní sestry. Během cesty by měl denně konvoj deportovaných dostat jedno teplé jídlo a 800 gr. chleba na osobu. Nicméně, všechny tyto příkazy zůstaly jen na papíře, a jízdní podmínky závisely pouze na dobré vůli vojáků doprovodu.\n\nDeportace 10. února 1940 se týkaly převážně místních obyvatel. Poláci tvořili 70 % všech komunisty vyhnaných obyvatel, zbývajících 30 % náleželo populaci Běloruska a Ukrajiny. Z osadníků byli deportováni hlavně vojáci, střední a nižší státní úředníci a lesní zaměstnanci. Celé rodiny byly odsunuty bez výjimky. Podle sovětských přísně tajných materiálů bylo deportováno cca 140 000 lidí. Vyhnanci byli umístěni v Komiské ASSR, v severních okresech RSFSR: v Archangelsku, Čeljabinsku, Čkalovském, Gorkovském, Irkutsku, Ivanovo, Jaroslavl, Kirov, Molotovském, Novosibirsku, Omsku, Sverdlovsku a Volžském regionu, v Jakutsku a Baškirské autonomní sovětské socialistické republiky a zemí Krasnojarsku a Altaji. Vysídlenci byli označeni jako „specpřesídlenci-osadníci“. Velmi špatné povětrnostní podmínky, vyčerpávající práce na kácení lesů, ustanovení zákona lágrů a pracovní předpisy, způsobily, že míra úmrtnosti byla již v prvních měsících vyhnanství 3–4 % deportovaných.\n\nBěhem druhé deportace (13–14. dubna 1940), byly předmětem deportaci rodiny nepřátel sovětského systému: vládních úředníků, vojenského personálu, policistů, vězeňských důstojníků, učitelů, sociálních aktivistů, obchodníků, průmyslníků a bankéřů, a rodiny těch, jenž byli zatčeni NKVD pro nelegální pokus překročení německo-sovětské hranice. Tato akce však byla mnohem mírnější než první. \n\nTo bylo vzhledem k lepším teplotním podmínkám, jakož i míře zavinění. Zatímco pro první deportace byly vybrány osoby pouze do speciálních osad (lágry), nová vlna deportovaných byli označeni NKVD jako „administrativně-odsunutí“ byli pouze předmětem povinného přesídlení na nové, určené místo stálého bydliště. V rámci této akce bylo vyhoštěno asi 61 000 osob. Mimořádně velké bylo v tomto případě procento žen a dětí, jenž tvořily ve skutečnosti až 80 % celkově odsunutých. Populace těchto vyhnanců byla komunisty umístěna v Severním Kazachstánu, v obvodech: akťubinském, akmolinském, kustanajském, petropavlovském, karagandijském, semipalatinském, pavlodarském a severo-kazašských. Několik tisíc z nich bylo posláno také do oblasti Čeljabinska. V květnu 1940, v rámci doplnění kapacit konvojů použitých v únoru a dubnu, byly také připojeny malé skupiny Poláků, Židů a Bělorusů z okresů Bialystok, Lidy a Hrodna.\n\nTřetí deportace (květen až červenec 1940) se vztahovaly především na uprchlíky ze středního a západního Polska, jenž se ukryli v době vojenských operací Rudé armády a Wehrmachtu na území Polska, které podle sovětsko-nacistické dohody bylo anektováno Sovětským svazem. Většina deportovaných byli Židé (až 80 % z celkové kvóty), Bělorusové a Ukrajinci. Počet deportovaných, která v sovětských dokumentů označovaných jako „specpřesídlenci-osadníci“ činil více než 80 000 osob. Byli deportováni do autonomních sovětských republik: Jakutiská, Komská a Marijská,na území Altaje a Krasnojarsku, a do těchto oblastí RSFSR: Archangelsk, Čeljabinsk, gorkovské oblasti, Irkutsku, molotovské oblasti, Novosibirsku, Omsku, Sverdlovsku a Vologožké oblasti. Mnoho rodin z důvodu tzv. kvóty kvality bylo stejně jako u vyhnanců v období února 1940 ve speciálních lágrech pod úplnou kontrolou NKVD.\n\nBěhem čtvrtého deportace (květen–červen 1941) obyvatel bývalého Polska na východ byla deportována především obyvatelé přičítaní vrstvě inteligence,kvalifikovaní dělníci a řemeslníci, rodiny železničářů, ale i rodiny uprchlíků a rodiny zatčených NKVD v průběhu druhého roku okupace. Deportace silně zasáhly oblasti v okolí Białystoku, Hrodny a Vilniusu. Všechny akce se konaly ve zdánlivě dvou oddělených cyklech. V květnu komunistický Sovětský svaz zahájil vyhánění obyvatel z tzv. západní Ukrajiny, v červnu ze západního Běloruska a okupovaných pobaltských republik – Litvy, Lotyšska a Estonska. Celkově bylo deportováno více než 85 000 osob. Tento počet není úplný, protože invaze nacistického Německa na území SSSR v roce 1941 překvapila některé transporty obyvatel ještě na území Běloruské SSR, což vedlo k poměrně velkým ztrátám na životech – až deset procent z celkového počtu deportovaných. Ti, kteří deportováni, byli přiděleni do kategorie „ssylno-posielency“. Dobu trvání vyhnanství během čtvrté deportace byla stanovena na 20 let. Deportovaní byli nasazeni v Altaji, Krasnojarsku, oblasti kazašské SSR, Novosibirsku, povodí Katuni a Biji.\n\nPolská historiografie odhady počtu deportovaných uvádí podle polských historiků pracující v IPN, jenž udává že celkový počet deportovaných obyvatel nepřesáhl 800 000 osob:\nOtevření sovětských archivů způsobilo značný šok, protože naznačovaly, že ve všech čtyřech deportacích bylo odsunuto 320 000 osob. Jedna skupina vědců ale zpochybňuje důvěryhodnost dat NKVD a další předpokládá, že počet 320 000 byl stanoven pouze na základě dosud známých archivů, a další dokumenty jsou stále ještě před historiky skryty a čekají na prozkoumání. Nepochybně se pokrokem ve výzkumu počet deportovaných stanovený v dokumentech ještě dále zvýší. \n\nJe nicméně ještě další vysvětlení. Sovětský represivní aparát evidoval pouze obyvatele přesídlené pomocí železniční dopravy. Často byli takto deportováni lidé, k nimž byli později dodáni na místo deportace chybějící rodinní příslušníci, kteří z nějakého důvodu unikli před deportací. Takto může být počet deportovaných ve skutečnosti snadno zvýšen, až čtyřikrát.\n\nPodobný problém nastává s počtem obětí v místech deportací. Podle sovětských údajů úmrtnosti zasílaných osob nebyla 10%, jak uvádí polská strana, ale jen 0,7%. Tyto údaje se však vztahují pouze na čtyři transporty provedené během deportací. Neexistují údaje o úmrtnosti u dalších sovětských transportů. To je velmi důležitá otázka, protože sami deportovaní nazývali vagóny deportačních vlaků „bílá krematoria“, protože na rozdíl od krematorií klasických zmrazila cestující zaživa.\n\nPodle dílčích údajů NKVD do poloviny 1941 rok zemřelo 15 000 deportovaných v únoru a červnu 1940. O úmrtnosti dalších skupin polských obyvatel během deportací nejsou dostupné údaje. Problematika nesrovnalostí v odhadech počtu obětí mezi polskými a sovětskými dostupnými údaji je jedním z nejobtížnějších problémů.\n\nV rukou Rudé armády skončilo v roce 1939 asi 240 000 polských válečných zajatců. Z tohoto počtu bylo 125 000 převedeno NKVD do sovětských pracovních a koncentračních táborů, zatímco zbytek byl většinou (s výjimkou případů zastřelení nebo jiných druhů usmrcování) propuštěn. Není známo, počet vykonán okamžitě poté, co byl zajat Sověty polských vojáků a důstojníků. \n\nJe známo například že polské vojáky zajaté Rudou armádou v roce 1939 nedaleko Grodna a Vilniusu sovětského velení doporučilo zabít rozdrcením pod pásy tanků. Mnoho polských válečných zajatců bylo popraveno. Odhaduje se, že sovětské úřady a vojenské orgány NKVD mají na svědomí smrt asi 2 500 vězňů a několika set civilistů. Správní rada NKVD část vězňů pocházejících z oblasti pod kontrolou Třetí říše deportovala zpět nacistickému Německu. A konečně, v sovětském systému vězeňských táborů, zůstalo 40 tisíc vězňů. Tento počet se zvýšil poté, co byly anektovány pobaltské země Sovětským svazem, kde bylo mnoho polských vojáků, až 45 387 osob. Část polských válečných zajatců v táborech starobielském, ostaszkowském a kozielském byla vyvražděna Rudou armádou na jaře 1940. Bylo to přesně 14 587 lidí. Jiné skupiny válečných zajatců byly určeny pro výstavbu komunikace Lvov-Rivne, pro práci v lomech a dolech na vápenec a železnou rudu „Nikopol-Marganiec“, v systémech lágrů „Sjevżeldorlag“ v povodí Pečory. Strašné pracovní podmínky způsobily vysokou úmrtnost v důsledku vyčerpání a epidemií, ale celkové ztráty mezi vězni je nemožné odhadnout. Lze se jen dohadovat, že to musely být značné ztráty. \n\nZákladním nástrojem sovětské politiky vůči utlačovaných národů bylo masové zatýkání skupin osob páchané ve jménu kolektivní odpovědnosti dané společnosti. V roce 1939–1941 bylo zatčeno ve východních oblastech Druhé polské republiky 110 000 lidí. Osud zatčených byl různý. Asi 40 tisíc lidí bylo posláno do pracovních táborů na Vorkutě. Skupina zatčených bylo ve vězení v Bělorusku a na Ukrajině zavražděna na jaře roku 1940 v Bykovni u Kyjeva a v Kuropatach nedaleko Minsku (celkem 7305 osob). Přibližně 10.000 vězňů bylo zavražděno během evakuace věznic před nastupující německou armádou v létě 1941. Osud mnoha zadržených zůstává neznámý.\n\nSovětský režim rovněž používal další formy represí, aby depolonizoval polské východní pohraničí. Povolal do Rudé armády asi 150 tisíc Poláků. Poláci odvedení do sovětské armády umírali v roce 1940 ve sovětsko-finské válce a v prvních měsících roku sovětsko-německé války. Asi 100 tisíc lidí bylo začleněno do speciálních stavebních praporů zvaných „strojbatami“.\n\nCelkově za 15 měsíců sovětské okupace Polska bylo masově na východ deportováno asi 320 000 lidí. K tomu je třeba přičíst obyvatele umístěné v rámci skupinových trestů ve věznicích, odsouzené a deportované do pracovních táborů, válečné zajatce, polskou mládež povolanou Rudou armádou a „strojbataliony“ (stavební skupiny). Všichni deportovaní byli více či méně donuceni pracovat v sovětských továrnách a dolech. V souhrnu jde o přibližný počet cca 475 000 občanů druhé Polské republiky, kteří v období od září 1939 do června 1941 byli vystaveni teroru sovětského systému. Až do podpisu smlouvy Sikorski-Majským a do propuštění sovětské úřady v srpnu 1941 více než 58 000 vězňů v táborech, specposiolkach, dolech a ve vyhnanství zemřelo hlady, chladem, nemocemi a nadměrným fyzickým vyčerpáním na okraji sovětské společnosti.\n\nNa konci roku 1940 rok německo-sovětské vztahy ochladly, což bylo způsobeno plánovanou invazí Třetí říše do Sovětského svazu. Souběžně s přípravou plánu Barbarossa, Stalin připravoval plán preventivního útoku na Německo, který se měl pokusit zabránit německé armádě převzít strategickou iniciativu. Vzhledem k tomu, že sovětská ofenzíva měla být provedena na polském území, Stalin se pokoušel navázat spolupráci s některými polskými politiky prostřednictvím Kazimierza Bartela. Současně, v souladu se pokyny vydanými Stalinem, 2. listopadu 1940 Lavrentij Berija začal organizovat polské divize v rámci Rudé armády. Odmítnutí Kazimierza Bartela a většiny polských důstojníků nicméně zabránila širší spolupráci na politické úrovni a vytvoření polské divize v SSSR.\n\nSovětské úřady se nicméně znovu pokusily v létě 1941 vytvořit polskou divizi v SSSR (směrnice ze dne 4. června 1941). Polská divize byla formována z Poláků začleněných dříve do strojbatalionů nebo pracovních praporů. Tyto plány však zničil německý útok 22. června 1941. V uvedeném období došlo k dílčímu a dočasnému uvolnění sovětské politiky vůči osobám polského původu a polským válečným zajatcům.\nPo útoku Třetí říše proti Sovětskému svazu 22. června 1941 byly příslušníky NKVD páchány hromadné vraždy politických vězňů ve věznicích na polských územích okupovaných Sovětským svazem, v Litvě, Lotyšsku a Estonsku, stejně jako v oblastech SSSR před rokem 1939 (Minsk, Orel, Vinnica) a na evakuačních trasách vězňů.\n\nDne 22. června, 1941 politbyro Komunistické strany (bolševiků) Běloruska přijala rezoluci požadující aby NKVD BSSR vykonalo rozsudky smrti na vězních ve věznicích v západní čtvrti Běloruska. O dva dny později šéf NKVD, Lavrentij Berija, nařídil zastřelit všechny vězně vyšetřované nebo odsouzené za „kontrarevoluční činnost“, „ekonomické sabotáže“, „podvracení“ a „antisovětskou činnost“. To zahájilo lavinu vraždění vězňů. Podle údajů sovětské administrativy ze dne 10. června 1941 bylo v době německé agrese v pohraničních věznicích přibližně 40 tisíc vězňů, včetně:\nCelkem bylo zavražděno asi 35 tisíc uvězněných. Např ve věznici Brygidki, ve vyšetřovací věznici NKVD – Zamarstynów, věznici na ulici Lacki, bylo zavražděno ve Lvově asi 7000 vězňů. V Lucku padlo za oběť masakru asi 2 tisíce vězňů, ve Vilniusu asi 2 tisíce, v Zločově asi 700, v Dubno 1000, v Prawieniszkach 500 vězňů. S výjimkou Drohobyče, Boryslaw, v Czortkówě, Berezwecze, Samboru, Oleszyce, Nadworné, Brzezan. V průběhu týdne, v červnu 1941, NKVD zavraždilo ve vězení nejméně 14 700 vězňů. Během evakuačních přesunů vězňů jich bylo zabito přes 20 000.\n\nV letech 1944–1946, po dobytí Polska Rudou armádou Sovětský svaz v represích zahájených během německo-sovětské okupace v letech 1939–1941 pokračoval. Opět, i po Jaltské konferenci, docházelo k zatýkání, věznění a deportacím polského obyvatelstva, především v souvislosti s probíhajícími boji politických sil za nezávislost Polska. Ve stejném období, sovětské úřady dokončily depolonizaci východního pohraničí, která opět začala po dobytí Vilniusu a Lvov sovětskými vojsky v červenci 1944.\n\nCelosvětově se odhaduje, že na východních částech území druhé polské republiky připojených k SSSR bylo zatčeno, internováno a deportováno 40-50 000 lidí. Polská podzemí hnutí za nezávislost na území Grodno přetrvávala aktivní až do roku 1948, a sporadicky až do počátku 50. let, kdy vedla boj proti utužování spirály stalinistických represí na území bývalých polských území. \n\nZ polského území bylo které zůstalo trvale anektováno SSSR v rámci uspořádání po Jaltě a „vytvoření lidové vlády“ SSSR bylo deportováno 45 000 lidí. Počet vojáků podzemních sil deportovaných do centrálních oblastech SSSR z polských území po Jaltě lze odhadnout na asi 17 000 lidí. Tyto údaje však vyžadují další zkoumání a ověřování, a je možné, že po úpravách, budou tato čísla vyšší. \n\nNejvětší represivní operace, té doby byla tzv. Augustovská povodeň v roce 1945, která se týkala 2000 lidí, z nichž 600 beze stopy zmizelo.\n\nV táborech podřízených radě severní stavbě železnice bylo uvězněno 5690 Poláků a polských občanů. V táboře kontrolně-filtračním č. 283 a č. 388 a zajateckém táboře NKVD-MVD SSSR v Stalinogorsku bylo 6326 polských občanů. V Ostaškově a Rjazani bylo internováno 4307 polských občanů. V Donbasu a Saratově 4782 polských občanů z Wilna. 5795 polských občanů bylo vězněno v Borowiczach. Na Uralu bylo vězněno 3940 polských občanů.\n\nJe nesmírně obtížné odhadnout ztrátu polského obyvatelstva v důsledku stalinské politiky vyhlazování. Poněkud jednodušší je odhadnout počet přeživších deportovaných osob. Přibližně 115.000 deportovaných a jejich dětí bylo součástí Andersovy armády. Další 30 tisíc přeživších z lágrů se stalo vojáky Berlingovy armády. Kromě toho, v letech 1945–1947, bylo z hloubky SSSR deportováno do Polska 266 000 lidí. Byli vyhnanci z let 1939–1941 a jejich děti. Během nuceného vysídlení prováděného v letech 1955–1959 sovětská moc opět deportovala z centrálních oblastí SSSR asi 20 000 lidí, ale není známo kolik z nich byli vyhnanci z let 1939–1941, kolik z let 1944–1946, a kolik z jejich potomků.\n\nCelkový počet přeživších lze odhadnout na 431 000 lidí. To zahrnuje jak osoby deportované z let 1939–1941 a 1944–1946, stejně jako děti těchto osob. Vzhledem k tomu, že zdroje není možné určit počet obětí z počtu deportovaných a počet jejich potomků narozených po deportacích, nelze určit ztráty obyvatel, které Polsko utrpělo v důsledku sovětských represí. \n\nNení dostupná ani dokumentace, pokud jde o osudy desítek tisíc zadržovaných, začleněných do Rudé armády a pracovních praporů. Nejsou dostupné žádné záznamy o úmrtí v pracovních táborech a místech vyhnanství. To také zpochybňuje důvěryhodnost sovětských zdrojů o počtu deportovaných a zatčených. Pokud jde o záznamy ztrát v lágrech, jsou jen částečné údaje. Je známo, že například ze skupiny 10 000 Poláků deportovaných na Kolymu a Čukotku přežilo jen 171 lidí. Z dalších 3000 Poláků na Čukotce přežil jeden. Lágrů, kde byli vězněni Poláci bylo přibližně 130.\n\nOdhady počtu polských obětí se pokouší vycházet ze zdrojů, které nejsou založeny na informacích z NKVD a jiných sovětských úřadů, a porovnáním počtu polských obyvatel ve východních provinciích druhé Polské republiky v roce 1939, a počtech vysídlených v letech 1944–1946 a počtu osob, polské populaci která zůstala v těchto oblastech po začlenění do SSSR. Podle sčítání lidu z roku 1931 v osmi provinciích příhraničí bylo obyvatel 13 021 300 lidí, z toho 5 597 600 mluvících polsky. V roce 1943 byl odhadovaný počet lidí, kteří žili v oblastech dříve okupovaných Sovětským svazem 11 976 000 lidí, včetně asi 6 milionů Poláků. Po zohlednění růstu populace, vysídlení obyvatel a evakuace obyvatel Andersovou armádou jsou ztráty obyvatelstva od 500,000 do 1,5 miliónu Poláků. Jistá část z nich ale se pravděpodobně stala součástí jiných národů prostřednictvím sovětských státních orgánů.\n\nInstitut národní paměti odhaduje v roce 2009, že počet lidí, kteří byli cílem represí sovětského režimu byl 1,8 milionu. Z tohoto 150 tisíc lidí během represí zemřelo. Většina z obětí byli lidé pronásledovaní v letech 1939–1941, v té době represemi trpělo asi 1,6 milionu lidí. Zbývajících 200 000 osob byly osoby stíhané v letech 1944–1952.\n\nNeexistuje žádný důkaz, na straně sovětských tajných služeb o katastrofě v Gibraltaru, při které zahynul Władysław Sikorski, stejně jako zatčení Stefan Grot-Roweckiego a velitele Národního ozbrojených sil Ignáce Oziewicze Němci, i když všechny tři události se časově shodovaly (9. 6. 1943 – zatčení Oziewicze, 30. června 1943 zatčení Cave-Roweckiego, 4. července 1943 – smrt Sikorského). Všechny tři tyto události se seběhly v době Sikorského poslední cestě po Blízkém východu (25. 5. – 3. 7. 1943).\n\nZnaky akce agentů nesly okolnosti povstání PPR v lednu 1942. Shromáždění organizovala tzv. „skupina Iniciativa“, letecky přepravená ze Sovětského svazu a tam proškolená. Podobně věc nejasně vypadá na sovětské vedení v politickém boji a u politických vražd uvnitř PPR, které proběhly v letech 1942–1943. Agenturní operací byl únos šestnácti vůdců polského podzemního hnutí 28. března 1945.\n\nAkcemi sovětské tajné policie byly: falzifikace referenda ze dne 30. června 1946 a částečně podvodné volby do polského Sejmu 19. ledna 1947. Tyto operace byly zabezpečeny a monitorovány 64. divizí vojsk NKVD (Vnutrennije Vojska). Další takovou akcí bylo přinucení Stanislawa Mikołajczyka k útěku z Polska v říjnu 1947.\n\n\n"}
{"id": "1103834", "url": "https://cs.wikipedia.org/wiki?curid=1103834", "title": "Heiligenkreuz im Lafnitztal", "text": "Heiligenkreuz im Lafnitztal\n\nHeiligenkreuz im Lafnitztal je městys v rakouské spolkové zemi Burgenland v okrese Jennersdorf. Území obce sousedí s Maďarskem.\n\nK 1. lednu 2015 zde žilo 1 236 obyvatel.\n\n"}
{"id": "1103835", "url": "https://cs.wikipedia.org/wiki?curid=1103835", "title": "Hustopečská místní dráha", "text": "Hustopečská místní dráha\n\nHustopečská místní dráha (ve zkratce ALB od ) byla společnost, která vybudovala železniční trať ze Šakvic do Hustopečí. Provoz na této železnici začal dne 18. července 1894. Trať i objekty v jejím okolí vlastnila společnost až do znárodnění v roce 1945. Provoz na trati však zajišťovala pouze do konce března 1900. Od 1. dubna 1900 zajišťovala provoz na trati společnost Severní dráha císaře Ferdinanda (KFNB), kterou 1. ledna 1907 vystřídaly Rakouské státní dráhy (KkStB). Po vzniku Československa (28. října 1918) zajišťovaly provoz na trati Československé státní dráhy (ČSD).\n\nSpolečnost pro dopravu po trati ze Šakvic do Hustopečí zakoupila roku 1894 dvě malé tendrové lokomotivy řady 200.0 na mokrou páru vyrobené v lokomotivce Krauss v rakouském Linci. První stroj nosil jméno , tedy „Hustopeče“, druhý .\n\n"}
{"id": "1103836", "url": "https://cs.wikipedia.org/wiki?curid=1103836", "title": "Anne-Sophie Mondièreová", "text": "Anne-Sophie Mondièreová\n\nAnne-Sophie Mondière (* 1. únor 1979 Roanne, Francie) je francouzská reprezentantka v judu.\n\nS judem začala v 10 letech v Renaisonu. V juniorském věku se přesunula do Paříže a připravovala se v INSPEu (tréninkové centrum nadějí). Patřila vždy mezi subtilnější těžké váhy s vahou mírně nad 80 kg. Kilogramy v zápasech doháněla výborným pohybem a technikou.\n\nV roce 2000 jí lékaři zjistili vrozenou vadu na krční páteři a stála nad otázkou ukončení sportovní kariéry. Rozhodla se pokračovat v těžké váze pod vedením Cécile Nowakové a v roce 2001 nahradila v reprezentaci Christine Cicotovou. V roce 2003 se otřásla její pozice po propadáku na mistrovství světa v Osace. V olympijském roce 2004 měla zdaleka nejvíc bodů v kvalifikaci, ale při nominaci trenéři vzali potaz její nevyzpytatelnou formu a na olympijské hry v Athénách poslali podstatně mohutnější Évu Bisseni. To, že se mýlili jim dokázala v dalších letech, kdy v Evropě těžké váze vládla.\n\nV roce 2008 si bez větších potíží zabezpečila účast na olympijských hrách v Pekingu. Doplatila pouze na los a fakt, že světové špička těžké váhy je mimoevropskou záležitostí. Japonka Maki Cukada byla nad její síly. Po olympijských hrách se rozhodla s partnerem Lecanu založit rodinu. V prosinci 2009 se jí narodil syn Robinson.\n\nV roce 2010 ohlásila návrat a jako jediná z Francouzek se nakonec kvalifikovala na olympijské hry v Londýně v roce 2012. Její vystoupení na hrách však dopadlo podobně jako před čtyřmi roky. V prvním kole dostala mimoevropskou soupeřkou Althemanovou, na kterou nestačila.\n\n"}
{"id": "1103838", "url": "https://cs.wikipedia.org/wiki?curid=1103838", "title": "Dějiny Krakova", "text": "Dějiny Krakova\n\nKrakov je jedno z nejstarších a největších měst v Polsku. Počet obyvatel města se odhaduje na 756 441 (2008). Krakov leží na řece Visla (polsky \"Wisła\") v Malopolsku. Město bylo založeno v sedmém století. Krakov bylo hlavním městem oblasti od roku 1098 do 1596, jako hlavní město Velkovévodství Krakovského od roku 1846 do roku 1918 a hlavní město Krakovského vojvodství od 14. století do roku 1999. Dnes je Krakov hlavní město Malopolského vojvodství.\n\nNejstarší známá osada na místě současného Krakova byla založena na Wawelských kopcích a datuje se od 4. století. Podle legendy založil město bájný vládce, kníže Krak, který osadu postavil nad jeskyní, ve které sídlil vyhladovělý drak, Smok Wawelski. Mnoho rytířů se podle legendy neúspěšně snažilo vypudit draka násilím, ale místo boje na život a na smrt jej Krak krmil otrávenými ovcemi. Draka takto otrávil až pošel. Město bylo volné a mohlo vzkvétat. Dračí kosti, které jsou pravděpodobněji z mamuta, jsou vystaveny u vchodu do Vavelské katedrály. \n\nPřed tím než byl Polský stát vytvořen, Krakov bylo hlavní město kmene Vislanů, jenž si podmanili na krátkou dobu Velkou Moravu. Poté byla Velká Morava zničena Maďary. Krakov se později stal součástí Českého království. První výskyt jména města v historických záznamech sahá až do roku 966, kdy sefardský cestovatel, Ibráhím ibn Jákúb, popsal Krakov jako pozoruhodné obchodní centrum pod vládou tehdejšího českého vévody, a zmínil i křest knížete Měška I., prvního historického vládce Polska. Měšek I. na konci své vlády zabral Čechům Krakov a začlenil jej do panství Piastovců.\n\nNa konci desátého století bylo město významným obchodním střediskem. Byly zde budovány cihlové budovy, včetně královského Vavelského hradu se svatým Felixem a Adauktskou rotundou, románskými kostely, katedrálami a bazilikami. V roce 1098 se Krakov se stal sídlem polské vlády. V roce 1709 byl na kopci nedaleko Skalky na příkaz polského krále Boleslava II Smělého zavražděn krakovský biskup, svatý Stanislav I. ze Szczepanowa. V roce 1138 byl v souladu odkazem Boleslava III. Křivoústého se Krakov stal provincií, určenou k střídající se vládě královské rodiny. Nicméně, seniorátský systém se brzy zhroutil a vlivem století trvajících bojů mezi potomky Boleslava. Rozdělení Polska trvalo až do roku 1320.\n\nV roce 1241 bylo město málem naprosto zničeno během Mongolských invazí do Polska.\n"}
{"id": "1103840", "url": "https://cs.wikipedia.org/wiki?curid=1103840", "title": "Zmije menší", "text": "Zmije menší\n\nZmije menší (někdy též zmije Ursiniho nebo zmije stepní, \"Vipera ursinii\") je jedovatý had, který obývá území od jihovýchodu Francie po Čínu.\n\nDruhé jméno (\"ursinii\") je na počest italského přírodovědce Antonia Orsiniho.\n\nDospělí jedinci jsou dlouzí 40-50 cm, ale byli zaznamenáni i jedinci dlouzí 63-80 cm. Samice jsou větší než samci. Tento druh je často zaměňován s \"Vipera aspis\" nebo se \"zmijí obecnou\", od kterých se odlišuje několika charakteristikami. Je to nejmenší druh zmije žijící v Evropě. Její tělo je hrubé a její hlava je úzká. Tlama není obrácená. Na její hlavě se vždy nachází několik větších šupin. Nápadné hřbetní šupiny mají pouze 19 řad a často se mezi nimi objevuje tmavá kůže. Má šedý, žlutohnědý nebo nažloutlý vlnitý dorzální pás, který lemuje černé zbarvení.\n\nPopulace Zmije menší klesá. Tento druh je podle IUCN považován za zranitelný. Důvodem jsou změny v zemědělství, změny v horském klimatu a sběrem pro chovatelské účely. Je zařazena také v úmluvě CITES dodatek č. 1, který říká, že pokud se neomezí obchod, tento druh bude čelit vyhubení a podle Bernské úmluvy je to striktně chráněný druh (dodatek č. 2).\n\nV současnosti lze nalézt několik poddruhů:\n\n"}
{"id": "1103846", "url": "https://cs.wikipedia.org/wiki?curid=1103846", "title": "Fu Pao-š’", "text": "Fu Pao-š’\n\nFu Pao-š’ (傅抱石, pchin-jinem Fù Bàoshí, 5. října 1904 Sin-jü – 29. září 1965 Nanking) byl čínský malíř, na Západě přezdívaný „čínský Van Gogh“.\n\nPocházel z chudých poměrů a v mládí mu zemřel otec. V letech 1933 až 1935 studoval malbu v Tokiu a japonské kulturní podněty pak přenášel do čínského umění. V 50. a 60. letech cestoval za náměty pro své obrazy i do Rumunska a Československa. Na jeho předčasné smrti se podílel alkoholismus.\n"}
{"id": "1103854", "url": "https://cs.wikipedia.org/wiki?curid=1103854", "title": "Rade Prica", "text": "Rade Prica\n\nRade Stanislav Prica (* 30. června 1980, Ljungby, Örebro, Švédsko) je švédský fotbalový útočník a reprezentant bosenskosrbského původu, který hraje za izraelský tým Maccabi Tel Aviv. Mimo Švédsko hrál na klubové úrovni v Německu, Dánsku, Anglii, Norsku a Izraeli.\n\nStal se prvním fotbalistou-hráčem, který získal ligový titul ve třech skandinávských zemích: Švédsku (s Helsingborgs IF), Dánsku (s Aalborg BK) a Norsku (s Rosenborg BK). Mimoto získal ligový titul i v Izraeli (s Maccabi Tel Aviv).\n\nV sezóně 2006/07 se stal nejlepším střelcem dánské ligy Superligaen (19 branek v dresu Aalborgu).\n\nJedenkrát se stal v dresu Rosenborgu nejlepším kanonýrem nejvyšší norské fotbalové ligy, v sezóně 2009 nastřílel 17 gólů (30zápasová sezóna).\n\nV A-mužstvu švédské fotbalové reprezentace debutoval 10. 2. 2001 na turnaji King's Cup v Bangkoku proti domácímu týmu Thajska (výhra 4:1). Celkem odehrál v letech 2001–2008 za švédský národní tým 14  zápasů a vstřelil 2 góly.\n\n"}
{"id": "1103856", "url": "https://cs.wikipedia.org/wiki?curid=1103856", "title": "Posadov", "text": "Posadov\n\nPosadov (něm. \"Passendorf\", \"Passdorf\", \"Posadow\") je malá vesnice, část obce Mezilečí v okrese Náchod. Nachází se asi 1 km severně od Mezilečí. V roce 2011 zde bylo 12 domů s 19 obyvateli.\n\nPosadov leží v katastrálním území Posadov. Vesnice leží v nadmořské výšce téměř 460 m.\n\n"}
{"id": "1103859", "url": "https://cs.wikipedia.org/wiki?curid=1103859", "title": "Mistrovství Evropy ve volejbale mužů 2015", "text": "Mistrovství Evropy ve volejbale mužů 2015\n\n29. mistrovství Evropy ve volejbale mužů proběhlo ve dnech 9. – 18. října v Bulharsku a Itálii.\n\nTurnaje se zúčastnilo 16 družstev, rozdělených do čtyř čtyřčlenných skupin. Nejlepší mužstva s každé skupiny postouply přímo do čtvrtfinále. Týmy na druhém a třetím místě se utkali vyřazovacím systémem o účast ve čtvrtfinále. Dále následoval klasický play off systém. Mistrem Evropy se stali volejbalisté Francie.\n\nSystém bodování: za vítězství 3:0 a 3:1 jsou tři body, za vítězství 3:2 jsou dva body, prohru 2:3 je jeden bod a za prohru 1:3 a 0:3 je nula bodů.\n\n"}
{"id": "1103860", "url": "https://cs.wikipedia.org/wiki?curid=1103860", "title": "Åge Hareide", "text": "Åge Hareide\n\nÅge Fridtjof Hareide (* 23. září 1953, Hareid, Norsko) je bývalý norský fotbalový obránce a později fotbalový trenér. Nastupoval i v norské fotbalové reprezentaci. Mimo Norska hrál na klubové úrovni v Anglii.\n\nStal se prvním fotbalovým trenérem, který získal ligový titul ve třech skandinávských zemích: Švédsku (s Helsingborgs IF v roce 1999 a Malmö FF v roce 2014), Dánsku (s Brøndby IF v sezoně 2001/02) a Norsku (s Rosenborg BK v roce 2003).\n\nNa klubové úrovni hrál mimo Norska v Anglii.\n\nV A-týmu Norska debutoval 24. 6. 1976 v utkání v Bergenu proti týmu Dánska (remíza 0:0). Celkem odehrál v letech 1976–1986 za norský národní tým 50 zápasů a vstřelil 5 gólů.\n\nBěhem své trenérské dráhy vedl norské, dánské a švédské kluby (ke květnu 2015).\nŠvédský tým Malmö FF dovedl do základní skupiny Ligy mistrů UEFA 2014/15.\n\nV letech 2003–2008 vedl norské reprezentační A-mužstvo.\n\n"}
{"id": "1103865", "url": "https://cs.wikipedia.org/wiki?curid=1103865", "title": "Río Grande (přítok Mamoré)", "text": "Río Grande (přítok Mamoré)\n\nRío Grande ( ) je řeka v Jižní Americe v Bolívii. Je to pravý přítok Mamoré (povodí Amazonky) a je považována za její hlavní pramenný tok. Je 1 438 km dlouhá.\nZa hlavní pramenný tok Río Grande je považována Río Rocha pramenící východně od města Cochabamba Río Rocha nese od soutoku s Río Arque jméno Río Caine. Konečně Río Grande vzniká soutokem řek Río Caine a Río San Pedro. Protéká k jihovýchodu, postupně se stáčí k severovýchodu a severozápadu přes jihovýchodní a centrální Bolívii. Ústí zprava do Mamoré.\n"}
{"id": "1103867", "url": "https://cs.wikipedia.org/wiki?curid=1103867", "title": "Mečov", "text": "Mečov\n\nMečov je malá osada, část obce Hořičky v okrese Náchod. Nachází se asi 2 km severovýchodně od Hořiček. V roce 2011 zde bylo 17 domů s 14 obyvateli.\n\nLeží v katastrálním území Křižanov u Mezilečí.\n\n"}
{"id": "1103868", "url": "https://cs.wikipedia.org/wiki?curid=1103868", "title": "Daniel Pietta", "text": "Daniel Pietta\n\nDaniel Pietta (* 9. prosince 1986, Krefeld, Německo) je německý lední hokejista, od roku 2005 hraje za tým Krefeld Pinguine v německé DEL. Hraje na pozici pravého křídla.\nNastupoval za německé mládežnické výběry.\nZúčastnil se Mistrovství světa juniorů 2006 (divize I ve Slovinsku).\n\nOd roku 2010 je členem německé seniorské reprezentace v ledním hokeji. Hrál na MS 2012 ve Finsku a Švédsku, MS 2013 ve Švédsku a Finsku, MS 2014 v Bělorusku a MS 2015 v ČR.\n"}
{"id": "1103870", "url": "https://cs.wikipedia.org/wiki?curid=1103870", "title": "Pavel Kábrt (kreacionista)", "text": "Pavel Kábrt (kreacionista)\n\nPavel Kábrt (* 22. března 1949, Praha) je český kreacionista a křesťanský aktivista. Je autorem antidarwinistických publikací a ve svých veřejných přednáškách se zabývá tematikou kreace-evoluce. Český klub skeptiků Sisyfos mu v roce 2010 udělil cenu Bludný balvan „za dlouholetou propagaci vědeckého kreacionismu“.\n\nVystudoval Střední průmyslovou školu elektrotechnickou. Zde mu spolužák řekl o vědeckých důkazech existence stvořitele, Boha, a argumentech proti evoluční teorii. Začal se tímto tématem hlouběji zabývat a již přes 50 let se věnuje kreacionismu. \n\nJe členem CRS – Creation Research Society (Sustaining member) v USA. Kromě publikační činnosti (např. kniha \"Jak se nezbláznit : 33 omylů rozšířených dnes mezi lidmi\") od roku 1988 přednášel na mnoha místech včetně vysokých a středních škol a veřejnosti. Během přednášek předkládá důkazy o tom, že evoluční teorie je největší omyl v dějinách vědy, včetně vlastního darwinismu či neodarwinismu. Používá materiály od kreacionistických organizací CRS (Creation Research Society), CMI (Creation Ministries International), ICR (Institute for Creation Research), AiG (Answers in Genesis), ID (Intelligent Design), W&W (Wort und Wissen) a dalších. Podílel se na organizaci první kreacionistické konference v Česku, která se pod názvem „Darwin and Design“ konala v říjnu 2005 v Kongresovém centru v Praze a jejímž hlavním organizátorem byl americký biochemik Charles Thaxton, autor knihy \"Tajemství vzniku života\".\n\nJe redaktorem webu \"„Kreacionismus.cz“\", kde vede diskuze a prezentuje nejnovější důkazy o zhoubnosti a nevědeckosti darwinistického a evolucionistického mýtu (z kreacionistického pohledu). Podle Jiřího Heřta z Českého klubu skeptiků Sisyfos patří mezi nejaktivnější vědecké kreacionisty.\n\n\n\n\n"}
{"id": "1103875", "url": "https://cs.wikipedia.org/wiki?curid=1103875", "title": "Seznam císařů jižních a severních dynastií", "text": "Seznam císařů jižních a severních dynastií\n\nPanovníci jižních a severních dynastií stáli v letech 386–589 čele států vzniklých koncem 4. a začátkem 5. století na místě čínské říše Tin a šestnácti severočínských států. Koncem 6. století země severních a pak i jižních dynastií zabrala říše Suej, která opět sjednotila Čínu.\n\nŘíše Ťin sice po půlstoletí rozdrobení roku 280 sjednotila Čínu, ale rozvrat státu v důsledku nepokojů osmi knížat využily v letech 304–317 severní kočovné kmeny k odtržení severní Číny, poté zde vznikla řada souběžně existujících krátkodobých států, tradičně zvaných šestnáct států (304–439), dokud roku 439 sever Číny opět nesjednotil jeden z nich, Severní Wej (386–535), první ze severních dynastií. Severní Wej se v letech 534–535 rozpadl na východní a západní část. Severovýchod Číny pak ovládala říše Východní Wej, roku 550 nahrazená státem Severní Čchi. Severozápad kontroloval stát Západní Wej, roku 557 nahrazený státem Severní Čou, který roku 577 sjednotil severní Čínu, ale o čtyři roky později se v další dynastické změně chopil vlády nad severem Číny Jang Ťien, první císař říše Suej.\n\nV jižní Číně se zatím do roku 420 udrželi Ťinové, následovaní „jižními dynastiemi“, a sice Liou Sung (420–479), Jižní Čchi (479–502), Liang (502–557), Čchen (557–589) a též Pozdní Liang (555–587). V 80. letech 6. století státy Pozdní Liang a Čchen zabrala armáda říše Suej a sjednotila tak Čínu.\nPodle čínské tradice císař po smrti obdržel čestné posmrtné jméno. Dalším jménem udělovaným posmrtně bylo chrámové jméno, určené k použití při obřadech v chrámu předků dynastie. Obě jména vyjadřovala charakter vlády a císaře, například zakladatelé dynastií dostávali chrámové jméno Tchaj-cu (, Velký předek, Velký praotec).\n\nÉra vlády je název kratšího či delšího období vlády, shrnující základní směr státní politiky.. Ne všichni panovníci deseti říší vyhlásili vlastní panovnickou éru. Někteří používali éry severočínských pěti dynastií, nebo sousedních mocných států, jako výraz své formální podřízenosti (Ťing-nan, Čchu, Wu-jüe, Min), jiní pokračovali v érách zaniklých států (Wu, Severní Chan).\n\n"}
{"id": "1103878", "url": "https://cs.wikipedia.org/wiki?curid=1103878", "title": "Martin Konečný", "text": "Martin Konečný\n\nMartin Konečný může být:\n"}
{"id": "1103880", "url": "https://cs.wikipedia.org/wiki?curid=1103880", "title": "Finn Wittrock", "text": "Finn Wittrock\n\nPeter \"Finn\" Wittrock (* 28. října 1984, Lenox) je americký herec a scenárista. Finn je nejvíce známý díky roli Damona Millera v seriálu \"All My Children\" a díky roli Dandyho Motta v seriálu \"American Horror Story: Freak Show\". V roce 2014 hrál ve filmu \"Stejná srdce\" a v válečném dramatu Angeliny Jolie, ve filmu Nezlomný.\n\nWittrock se narodil v Lenoxu, ve státě Massachusetts. Jeho otec, Peter Wittrock byl také herec. Finn navštěvoval Juilliardskou školu.\n\n18. října 2014 si Finn vzal svou přítelkyni Sarah Roberts.\n"}
{"id": "1103881", "url": "https://cs.wikipedia.org/wiki?curid=1103881", "title": "Liou Chaj-su", "text": "Liou Chaj-su\n\nLiou Chaj-su (刘海粟, pchin-jinem Liú Hǎisù, 16. března 1896 – 7. srpna 1994 Šanghaj) byl čínský malíř a výtvarný pedagog.\n\nStudoval v Šanghaji, kde se seznámil se západní malbou, kterou pak ve svém díle propojoval s čínskými vlivy. V Šanghaji později spoluzakládal tamní uměleckou akademii, kde byl pak i profesorem. Některé jeho inovace, inspirované Západem, zejména malování aktů podle nahých modelů, vyvolaly kontroverze a vynesly mu označení „zrádce“ čínské tradice. V letech 1927 až 1937 byl nucen odejít do exilu do Japonska.\n"}
{"id": "1103883", "url": "https://cs.wikipedia.org/wiki?curid=1103883", "title": "Pochod (hudba)", "text": "Pochod (hudba)\n\nPochod je hudební skladba v sudém taktu s výrazným pravidelným rytmem.\nTempo může být různé - od svižného u vojenských pochodů, přes volnější slavnostní, až po pomalé u pochodu smutečního.\n\nHistoricky pochody vychází z vojenského prostředí - k bubnování, které udávalo krok vojákům, se začaly přidávat žesťové nástroje. Později pronikly i do klasické hudby, kde vznikaly jako samostatné skladby i jako součást větších forem - symfonií, sonát, oper aj.\n"}
{"id": "1103887", "url": "https://cs.wikipedia.org/wiki?curid=1103887", "title": "Zmije Latasteova", "text": "Zmije Latasteova\n\nZmije Latasteova nebo (lat. \"Vipera latastei\", syn. \"Vipera Lataste\") je had z čeledi zmijovitých.\n\nZmije Latasteova je charakteristická malým výrůstkem na nose, který někdy budí dojem rohlíku. Je však měkký. Je to malý had, dorůstá délky 60 až 70 cm, ale má účinný jed, a proto je pro člověka nebezpečný. Naštěstí není tato zmije vůbec útočná a je navíc velmi pomalá. K uštknutí dochází zřídka dokonce i tehdy, když na ni neopatrný člověk šlápne. I tento druh má typickou zmijovitou kresbu na hřbetě. Samec má klikatý pruh na zádech tmavohnědý, někdy černý, samice má proužek zelenavě hnědý, uprostřed obyčejně světlejší.\n\nTato malá zmije obývá téměř celý Iberský poloostrov (Španělsko a Portugalsko) a vyskytuje se i v pobřežních oblastech severní Afriky, v Maroku, Tunisku a na severu Alžírska. Obývá stráně, pahorkatiny a řidší lesy a ve středním Španělsku vystupuje až do výšky 2500 m.\n\nJe živorodá, samice klade asi deset mláďat, které hned po narození měří 14 až 18 cm. Mláďata se živí nejdříve hmyzem, později drobnými ještěrkami. V druhém roce života už loví myši a jiné drobné hlodavce. V listopadu a prosinci se zmije Latasteova uchyluje do zimních úkrytů a přezimuje v nich dva až čtyři měsíce. Obvykle koncem února nebo v březnu tyto skrýše zase opouští a krátce poté nastává období páření. Délka zimního spánku se řídí podnebím země, kde zmije žijí. Nejdéle trvá zimní spánek u vysokohorských populací ve Španělsku.\n\n"}
{"id": "1103893", "url": "https://cs.wikipedia.org/wiki?curid=1103893", "title": "Čchen Čcheng-po", "text": "Čchen Čcheng-po\n\nČchen Čcheng-po (; 2. února 1895 Ťia-i – 25. března 1947 Ťia-i) byl čínský a tchajwanský malíř.\n\nStudoval v Tokiu, kde směl jako první malíř z Tchaj-wanu vystavit své dílo na prestižní Císařské výstavě. Později vyučoval v Šanghaji. Ve své tvorbě se inspiroval západním malířstvím, zvláště impresionismem.\n\nV roce 1946 byl zvolen radním svého rodného města a v této funkci se vydal jako člen delegace k vojákům Kuomintangu, aby se pokusil dojednat mír po masakrech následujících po incidentu z 28. února 1947. Čankajškovi vojáci ho však zajali, veřejně zastřelili a nechali jeho tělo několik dní ležet nepohřbené pro výstrahu domácích obyvatel ostrova.\n"}
{"id": "1103898", "url": "https://cs.wikipedia.org/wiki?curid=1103898", "title": "Wilczekova země", "text": "Wilczekova země\n\nWilczekova země ( , ) je druhý největší a neobydlený ostrov arktického souostroví Země Františka Josefa v Severním ledovém oceánu.\n\nOstrov o rozloze 2 203 km² leží ve východní části souostroví a s výjimkou dvou úzkých oblastí na západním pobřeží ho téměř úplně pokrývá \"Tyndallův ledový příkrov.\" Nejvyšší bod ostrova je v nadmořské výšce 606 m n. m.\n\nOstrov byl objeven expedicí Julia Payera a pojmenován po hraběti Janu Nepomuku Wilczekovi, který byl hlavním propagátorem a sponzorem expedice. Kromě Wilczekovy země nese jeho jméno také menší Wilczekův ostrov jihozápadně od Salmova ostrova. Na ostrovním mysu Geller v roce 1899 přezimovali dva členové Wellovy expedice při čekání na návrat skupiny, která měla dosáhnou severního pólu.\n\nNejzápadnějším bodem ostrova je mys Ganza. Sousedními většími ostrovy jsou ostrov Grahama Bella oddělený Morganovou úžinou na severovýchodě, za Rakouskou úžinou na jihovýchodě leží Hallův ostrov a na severu se za průlivem Wanderbilt nachází La Roncierův ostrov.\n\nNa severozápadním a jihozápadním pobřeží se nachází kolonie alkounů malých.\n\nOstrov leží v polární oblasti. Průměrná roční teplota na ostrově je −12 °C, nejvyšší zaznamenaná teplota dosáhla 12 °C a nejnižší −42 °C. Průměrné roční srážky dosahují 280 mm.\n\n"}
{"id": "1103899", "url": "https://cs.wikipedia.org/wiki?curid=1103899", "title": "Pchan Tchien-šou", "text": "Pchan Tchien-šou\n\nPchan Tchien-šou (; 14. března 1897 – 5. září 1971) byl čínský malíř, uměnovědec a výtvarný pedagog. \n\nK jeho učitelům patřil Wu Čchang-šuo. Pchan Tchien-šou byl znalcem tradiční čínské malby, o které napsal knihu \"Dějiny čínského malířství\" (1926). Svou kariéru završil jako rektor Čínské umělecké akademie. Po vypuknutí kulturní revoluce byl však roku 1966 ze svého místa odvolán a poté až do konce života opakovaně šikanován Rudými gardami, dokonce obviněn i ze špionáže ve prospěch Kuomintangu. \n"}
{"id": "1103903", "url": "https://cs.wikipedia.org/wiki?curid=1103903", "title": "Národní park Val Grande", "text": "Národní park Val Grande\n\nNárodní park Val Grande (italsky \"Parco nazionale della Val Grande\") leží na severu Itálie, v regionu Piemonte, západně od jezera Maggiore, v blízkosti hranic se Švýcarskem. Oblast je součástí Západních Alp, respektive Tessinských Alp. Park tvoří dvě hlavní údolí \"Val Grande\" a \"Val Pagalla\" a okolní hory. Většina území je zalesněna. Nejvyššími vrcholy jsou \"Cima della Laurasca\" (2 195 m) a \"Monte Zeda\" (2 156 m).\n\n"}
{"id": "1103908", "url": "https://cs.wikipedia.org/wiki?curid=1103908", "title": "Tchořík skvrnitý", "text": "Tchořík skvrnitý\n\nTchořík skvrnitý (\"Vormela peregusna\") je druh malého savce z čeledi lasicovití.\n\nŽije na sušších pastvinách od jihovýchodní Evropy po západ Číny. Podobně jako ostatní členové čeledi lasicovití, i tchořík skvrnitý při ohrožení vylučuje silný sekret.\n\nTělo tchoříka skvrnitého je dlouhé 29 až 35 cm (i s hlavou). Má výrazné uši. Končetiny jsou krátké, drápy na nich jsou dlouhé a silné. Zatímco na dlouhém ocase je srst dlouhá, na zbytku těla je krátká. Na tváři má černé a bílé skvrny s černým pásem přes oči a bílou skvrnou na ústech. Srst je žlutá a hustě strakatá s nepravidelnými červenými a hnědými skvrnami. Ocas je tmavě hnědý až nažloutlý. Břišní část a končetiny jsou tmavě hnědé. Samice váží 295 až 600 g, samci 320 až 715 g.\n\nVyskytuje se od jihovýchodu Evropy k Rusku a Číně. To zahrnuje země jako Bulharsko, Gruzie, Turecko, Rumunsko, Libanon, Sýrie Jordánsko, Izrael, Palestina, Arménie, Írán, Afghánistán, severo-západní Pákistán, bývalé země Jugoslávie, Mongolsko, Čína, Kazachstán a na sever do sibiřských stepí. V roce 1998 byl zaznamenán i na Sinajském poloostrově v Egyptě.\n\nJe aktivní zejména během rána a podvečer. Jeho zrak je slabý a spoléhá se především na lépe vyvinutý čich. Nevydává spoustu zvuků, většinou jde o pronikavý výstražný výkřik, vrčení a dlouhý povolný pískot.\n\nJsou to samotářští tvorové. Pohybují se zejména ve svém 0,5 až 0,6 km velkém teritoriu. V úkrytu zůstávají sami a když se někde setkají jsou agresivní. Jsou to dobří lezci.\n\nKdyž zpozorní, postaví se na své nohy, ohne záda a obtočí přes něj ocas na kterém zježí srst. Také pozvedne hlavu, obnaží zuby a vydá pronikavý a krátký sykot. Pokud se cítí ohrožen, dokáže vyloučit smradlavý sekret z análních žláz pod ocasem.\n\nS předními tlapami hrabou nory a na vytahování překážek (např. kořenů), používají zuby. \n\nPáří se během března a začátkem června. Těhotenství může být dlouhé a proměnlivé (od 243 do 327 dnů). Porod byl zpozorován od konce ledna do poloviny března. Délka těhotenství umožňuje samici zvolit vhodný termín, například při hojnosti potravy. Rodí 4 až 8 mláďat. O mláďata se stará pouze samice. Oči otevírají přibližně po 38-40 dnech, kojené jsou do 50-54 dnech a matku opouštějí po 61-68 dnech. \n\nŽijí v otevřených pouštích, polopouštích, vyprahlých skalních územích, ve náhorních údolích, nížinných pohořích, stepích a suchých subtropických křovitých lesích. Vyhýbají se hornatým územím. Byli spatřeni i v zemědělských oblastech.\n\nNa odpočinek a rozmnožování používají nory i ostatních hlodavců (např. druhů \"Rhombomys opinus\" a \"Meriones libycus\"). Mohou si vyhrabat vlastní noru nebo přebývat v zavlažovacích tunelech. V zimě si noru vyloží trávou.\n\nŽiví se veverkami, křečky, hraboši, krtky, myšmi domácími a ostatními hlodavci. Žerou i malé zajíce, ptáky, ještěrky, ryby, žáby, slimáky, hmyz (např. brouky nebo cvrčky) ale pojídají i ovoce a trávu. Byly zaznamenány i případy, kdy jedli domácí drůbež jako např. slepice a holuby nebo brali uzené maso a sýr.\n\n"}
{"id": "1103912", "url": "https://cs.wikipedia.org/wiki?curid=1103912", "title": "Přírodní rezervace Bosco della Ficuzza, Rocca Busambra, Bosco del Cappelliere a Gorgo del Drago", "text": "Přírodní rezervace Bosco della Ficuzza, Rocca Busambra, Bosco del Cappelliere a Gorgo del Drago\n\nPřírodní rezervace Bosco della Ficuzza, Rocca Busambra, Bosco del Cappelliere a Gorgo del Drago, italsky Riserva naturale orientata Bosco della Ficuzza, Rocca Busambra, Bosco del Cappelliere e Gorgo del Drago, se nachází ve vnitrozemí provincie Palermo, jihovýchodně od metropole provincie a celého sicilského regionu. Rezervace byla vyhlášena dekretem č. 365/44 provincie Palermo ze dne 26. července 2000.\n\nPřírodní rezervace se rozkládá na ploše 7398 ha, příčemž z toho 5334 ha je samotná rezervace a 2064 ha tvoří ochranné pásmo. Rezervace se nachází na katastrálním území měst a obcí Monreale, Godrano, Mezzojuso, Corleone a Marineo. Dominantou tohoto území je Rocca Busambra (1613 m n. m.), která je zároveň nejvyšším vrcholem vnitrosicilského pohoří Monti Sicani (\"Sicanské hory\"). Základem rezervace jsou stálezelené středomořské lesy – \"Bosco della Ficuzza\" a \"Bosco del Cappeliere\". Jejich založení a ochrana jsou spjaty s historii královského loveckého zámku ve Ficuzze, vybudovaného na přelomu 18. a 19. století králem Ferdinandem I. Neapolsko-Sicilským.\n\nMezi stromy převládají různé druhy středomořských dubů – dub cesmínovitý (\"Quercus ilex\"), dub korkový (\"Quercus suber\"), dub pýřitý (\"Quercus pubescens\") či endemický dub \"Quercus gussonei\". Je zde zastoupen i jasan ztepilý, kaštanovník setý či javor babyka, a četné druhy keřů. Z květin se zde vyskytují různé druhy orchidejí, dále bramboříky, pivoňky, sicilský kosatec či violky. Tento výčet doplňuje množství specifických endemických druhů, vyskytujících se v oblasti skalního hřebene Rocca Busambra.\n\nŽivočichové jsou zastoupeni druhy savců, známými i ze středoevropských oblastí: jelen, prase divoké, liška, zajíc, divoký králík, kuna, kočka divoká, lasice či ježek. Ptactvo je reprezentováno jak známými druhy, jako je např. sojka obecná, sýkory koňadra a modřinka, strakapoud velký či šoupálek krátkoprstý, tak i některými druhy vzácnějších dravců. Jsou to např. orel skalní, sup mrchožravý, sokol stěhovavý, luňák hnědý a luňák červený. Na území rezervace se též vyskytují různé druhy hadů, ještěrek a želv.\n\n\n"}
{"id": "1103915", "url": "https://cs.wikipedia.org/wiki?curid=1103915", "title": "Chuang Pin-chung", "text": "Chuang Pin-chung\n\nChuang Pin-chung (, 27. ledna 1865 – 25. března 1955) byl čínský malíř a historik umění. \n\nProžil většinu života v Šanghaji. Na jeho malířském stylu se téměř neuplatňovaly cizí vlivy. Od 40. let, když se zhoršoval jeho zrak, maloval stále tmavší obrazy, až dospěl k tzv. „černým kompozicím“.\n"}
{"id": "1103920", "url": "https://cs.wikipedia.org/wiki?curid=1103920", "title": "Letohrádek", "text": "Letohrádek\n\nLetohrádek je samostatně stojící obytný dům, vybudovaný v zahradě, parku či v přírodě, který slouží zejména pro letní ubytování (v minulosti letní sídlo šlechtice) ale případně i na trvalé bydlení (nejčastěji jedné rodiny). Stávají zejména v tichém ústraní a blízko lesů, aby poskytly svým obyvatelům co nejvíce klidu a zdůraznily rozdíl mezi ruchem města a klidnou atmosférou svého okolí.\n\nBývají postavené v konkrétním slohu a skládají se ze skupiny místností, které jsou obohaceny o arkýře, verandy, nebo jsou rozčleněny pomocí věží, věžiček nebo vikýřů. Jsou symetricky a harmonicky umístěny do svého okolí, aby nenarušovaly dojem zahrad, lesíků nebo záhonů. Přesto, že slouží většinou na sezónní ubytování, bývají přepychově zařízené. Menší letohrádky mívají jen jedno podlaží, větší ponechávají na přízemí místnosti používané přes den a na patře se nacházejí ložnice nebo pokoje. Místnosti spojené se služebnictvem a kuchyní jsou v suterénu nebo v bočních křídlech budovy.\n\nPodobně jako kaštele na Slovensku, tak i letohrádky v Čechách a na Moravě (i v jiných zemích) byly budovány v různých slozích. Nejznámější jsou Letohrádek Mitrovských v Brně a Letohrádek Hvězda v Praze.\n\n"}
{"id": "1103922", "url": "https://cs.wikipedia.org/wiki?curid=1103922", "title": "Kerstin Thieleová", "text": "Kerstin Thieleová\n\nKerstin Thiele, (* 26. srpna 1986, Riesa, Německá demokratická republika) je reprezentantka Německa v judu. Je majitelkou stříbrné olympijské medaile.\n\nS judem začala v 9 letech v rodném městě pod vedením Uwe Förstera. Později se přesunula do nedalekého Lipska, kde se připravovala pod Detlefem Quickem a od roku 2009 Markusem Jähnem. Civilním povoláním je policistka.\n\nV roce 2012 neměla dostatek bodů pro kvalifikaci na olympijské hry v Londýně. Ve hře však byly dvě místa od Evropské judistické unie, které obsadily podle bodů Ukrajinka Smalová a její reprezentační kolegyně Iljana Marzoková. Za Marzokovou skončila ona, ale kvůli lepší formě byla nakonec nominována. V Londýně předvedla takticky vyzrálý výkon, dostala se do finále, kde nestačila na Francouzku Décosse. Získala stříbrnou olympijskou medaili.\n\nPo olympijských hrách v Londýně změnila střední váhu za polotěžkou.\n\n"}
{"id": "1103924", "url": "https://cs.wikipedia.org/wiki?curid=1103924", "title": "Důl Zwierzina VII", "text": "Důl Zwierzina VII\n\nDůl Zwierzina VII (Důl Strojní, německy Maschienen Schacht) byl černouhelným dolem v Polské (Slezské) Ostravě a patřil měšťanskému těžíři Josefu Zwierzinovi (1775 – 1858).\n\nJosef Zwierzina využil volných míst mezi kutacími poli hraběte Wilczka a hraběte Salma a zahájil v roce 1838 kutací práce v budoucím dobývacím poli v Polské (Slezské) Ostravě. 4. prosince 1839 mu byly, na základě kladných výsledků kuteb, propůjčeny první dvě důlní míry. Značný počet kutacích děl, vyhloubených v zájmovém prostoru, které byly polohově rozptýleny na daném území, se staly základem sporu mezi hrabětem Wilczkem a J. Zwierzinou. Spory se vedly dlouhou dobu a byly vyřešeny až za Johanna hraběte Wilczka (1837 – 1922). Na základě intervence kutnohorského c. k. distriktního horního soudu 24. ledna 1848 byl spor vyřešen demarkační a deliminační smlouvou, ve které kromě vymezení hranic byla dohodnuta i vzájemná výměna důlních jam, propůjček a důlních práv.\n\nJosef Zwierzina zahájil kutné práce na základě kutného povolení z 5. ledna 1839. Vlastní důl byl založen v roce 1847. Kutná jáma VII byla přebudována v roce 1847 na jámu těžní víceúčelovou. Kutací práce probíhaly od roku 1838 až do roku 1856.\n\nV roce 1863 po překonání 42 m pokryvu byla jáma zahloubena do sloje Mohutný.\n\nV roce 1877 jáma VII prošla první modernizací a rekonstrukcí. \n\nPo smrti Josefa Zwierziny v roce 1858 přešlo důlní pole do vlastnictví jeho dědiců, kteří v roce 1878 založili těžířstvo pod názvem Zwierzinovo kamenouhelné těžířstvo ve Slezské Ostravě \n\nNa přelomu 19. a 20. století byla těžba ukončena. \n\nNa jámě VII byl v roce 1863 instalován jednoválcový parní stroj se setrvačníkem a předlohou o výkonu 35 HP, vyrobený ve Vítkovických železárnách. Hřídel lanových bubnů těžního stroje byl spojen s vodní pumpou, pokud byly lanové bubny v pohybu tak současně čerpadlo čerpalo důlní vodu.\n\nJáma Zwierzina VII byla zároveň i jámou výdušnou. Jáma byla svislou přepážkou rozdělena na část těžní a část větrní. Podzemními překopy byly doly J. Zwierziny propojeny a vytvořen systém větrání. Jámou č. II a těžním oddělením jámy č. VII byly nasávány úvodní větry a jámou Františka a větrním oddělením jámy VII výdušné větry vyvedeny nahoru. Přirozené větrání (tah výdušných větrů) bylo podporováno větrnou pecí umístěnou v jámě. V roce 1864 byla tato pec příčinou požáru těžní budovy.\n\nS ostatními doly J. Zwierziny měla i společné odvodnění. Čerpací stanice byla na jámě č. II.\n\nV roce 1877 byl instalován ventilátor soustavy Rittinger s oběžným kolem o průměru 1 m. Ventilátor zabezpečil odsávání stejného množství větrů jak v letním tak i v zimním období. Ventilátor poháněl jednoválcový stojatý parní stroj se setrvačníkem o výkonu 8 HP.\n\nV roce 1861 byly Zwierzinovy doly napojeny na Báňskou dráhu.\n\nV roce 1863 jáma procházela po 42 m nadložím do uhlonosného karbonu, v 95 m prošla slojí Mohutný a v hloubce 115,7 m (1. patro) otevírala sloj Juno, později byla prohloubena na konečnou hloubku 127,8 m až do sloje Uránie. Jámový stvol byl ve výdřevě obdélníkového průřezu. Těžily se sloje jakloveckých vrstev ostravského souvrství. Dobývalo se stěnováním s částečnou zakládkou a piliřováním na zával. Protože jáma byla neefektivní, byla na ní kolem roku 1900 ukončena těžba, provoz zastaven a jáma zlikvidována. V letech 1956 – 1960 byly z dolu Michálka dobývány ochranné pilíře jámy VII jakloveckých slojí č. 9, 10, 11, a 12.\n\ndle\n\n\n"}
{"id": "1103925", "url": "https://cs.wikipedia.org/wiki?curid=1103925", "title": "Bronnie Ware", "text": "Bronnie Ware\n\nBronnie Ware (* 15. února 1967) je australská písničkářka a spisovatelka.\n\nZhruba deset let pracovala Bronnie Ware v bankovním sektoru. Práce ji však neuspokojovala, a proto si hledala jinou, v níž by mohla uplatnit svou tvořivost. Začala psát písničky, doprovázet se na kytaru a vystupovat. V téže době také začala dělat společnici staré paní – tato jednorázová pozitivní zkušenost ji v životě nasměrovala k péči o další staré, nemocné a umírající lidi. \n\nO zážitcích, které péči o ně provázely, napsala článek do svého blogu. Jeho vysoká návštěvnost lidmi z celého světa ji v roce 2011 vedla k přetavení tématu do knihy s názvem \"Čeho před smrtí nejvíce litujeme\". Od té doby byla kniha přeložena do 27 jazyků.\n\n\n"}
{"id": "1103931", "url": "https://cs.wikipedia.org/wiki?curid=1103931", "title": "Mistrovství Evropy ve volejbale žen 2015", "text": "Mistrovství Evropy ve volejbale žen 2015\n\n29. mistrovství Evropy ve volejbale žen se bude konat ve dnech 25. září – 4. října v Nizozemsku a Belgii.\n\nTurnaje se zúčastnlo 16 družstev, rozdělených do čtyř čtyřčlenných skupin. Nejlepší družstva s každé skupiny postoupila přímo do čtvrtfinále. Týmy na druhém a třetím místě se utkali vyřazovacím systémem o účast ve čtvrtfinále. Dále následoval klasický play off systém. Titul mistra Evropy obhajují volejbalistky Ruska.\n\n"}
{"id": "1103932", "url": "https://cs.wikipedia.org/wiki?curid=1103932", "title": "Svetlana Timošenková", "text": "Svetlana Timošenková\n\nSvetlana Timošenko (: ) nebo Svjatlana Cimašenka (: ), (* 2. července 1984 Minsk, Sovětský svaz) je reprezentantka Běloruska v sambu a judu.\n\nS bojovými sporty začala na základní škole v 11 letech. Vrcholově se sportu věnuje v Dynamu pod vedením Galiny Savenkové. Rok 2005 musela vynechat kvůli zranění kolene. V roce 2010 se jí citelně dotkla nová pravidla, která zakázala přímý útok na nohy soupeře. Na olympijské hry se jí zatím nepodařilo kvalifikovat.\n\n"}
{"id": "1103933", "url": "https://cs.wikipedia.org/wiki?curid=1103933", "title": "Fantazie (skladba)", "text": "Fantazie (skladba)\n\nFantazie je hudební skladba volného charakteru, nemá pevně danou formu. V některých případech je celé dílo tvořeno směsí volně propojených motivů, jindy může mít rámec některé tradiční hudební formy, do kterého jsou vloženy například improvizační pasáže nebo netypické prvky. Poměrně častým jevem u fantazií je plynutí hudby stále dopředu, nedochází k reprízám nebo repeticím.\n"}
{"id": "1103934", "url": "https://cs.wikipedia.org/wiki?curid=1103934", "title": "Marilyn Silverstone", "text": "Marilyn Silverstone\n\nMarilyn Silverstone (9. března 1929, Londýn − 28. září 1999, klášter Shechen, Nepál) byla americká fotožurnalistka a buddhistická mniška.\n\nNarodila se v Londýně americkým rodičům, kteří se před 2. světovou válkou vrátili zpět do Ameriky, kde absolvovala studia na Wellesley College. Poté pracovala jako editorka v několika časopisech a mimo jiné se zajímala o fotografování.\n\nV roce 1955 začala, jako profesionální a nezávislá fotografka, cestovat do Afriky, Střední Ameriky, Sovětského Svazu, Polska, Jugoslávie a dalších zemích. V roce 1959 byla poslána na krátkou cestu do Indie - zde začala fascinace touto zemí, která trvala po zbytek jejího života. Pořídila zde snímky Dalajlámy, který utekl do Indie před čínskou okupací Tibetu, přičemž její snímek Dalajlámy při otevírání tibetského domu v Novém Dillí se dostal na titulní stránku časopisu Life. Její reputace stoupala a v roce 1967 se stala členkou zpravodajské agentury Magnum Photos. Její práce sahala od fotografování Indiry Gándhíové přes Alberta Schweitzera až např. po snímky z vietnamské války.\n\nAž do roku 1973 žila se svým manželem Frankem Moraesem v Novém Dillí. Během svého pobytu v Indii se zajímala o buddhismu a po smrti svého manžela se rozhodla následovat lámu Dilgo Khjence rinpočhe a odešla na odlehlý klášter v Nepálu.\nV roce 1977 složila sliby, stala se buddhistickou mniškou a přijala nové jméno Bhikshuni Ngawang Chödrön. Zemřela na rakovinu ve svých 70 letech..\n\n"}
{"id": "1103936", "url": "https://cs.wikipedia.org/wiki?curid=1103936", "title": "Julija Borisiková", "text": "Julija Borisiková\n\nJulija Borisik (: ) nebo Julija Barysik (: ), (* 11. února 1984 Babrujsk, Sovětský svaz) je reprezentantka Běloruska v sambu a judu.\n\nBojovým sportům se začala věnovat v rodném městě pod vedením manželů Žukovecových. Později přešla do vrcholového tréninkového centra v Minsku. Po nezdařené kvalifikaci na olympijské hry v Pekingu v roce 2008 se plně soustředí na zápas v sambu.\n\n"}
{"id": "1103937", "url": "https://cs.wikipedia.org/wiki?curid=1103937", "title": "George Osborne", "text": "George Osborne\n\nGeorge Gideon Oliver Osborne (* 23. května 1971, Londýn) je britský politik, člen Konzervativní strany a bývalý ministr financí Velké Británie. V současné době působí na částečný úvazek jako manažer investičního fondu BlackRock a jako šéfredaktor bezplatného deníku Evening Standard, kam si ho dosadil majitel novin Jevgenij Lebeděv.\n\nStudoval na St Paul's School v Londýně a na Magdalen College v Oxfordu. Byl členem různých studentských klubů jako je Grid, Canning Club a Bullingdon Club. Členem Bullingdon klubu byl George Osborne v době, kdy zde byl členem také jeho přítel Nataniel Philipp Rotschild.\n\n2008 - dary Konzervativní straně od ruského oligarchy \n\n"}
{"id": "1103938", "url": "https://cs.wikipedia.org/wiki?curid=1103938", "title": "TJ Spartak ČKD Blansko", "text": "TJ Spartak ČKD Blansko\n\nTJ Spartak ČKD Blansko byl moravský fotbalový klub z Blanska, který vznikl 11. března 1953 a zanikl roku 2004 sloučením s ASK Blansko do FK APOS Blansko. Svá utkání hrál na fotbalovém stadionu ČKD na Údolní v Blansku. V sezoně 1961/62 se účastnil 3. nejvyšší soutěže.\n\nV období 1973–1980 vedl A-mužstvo bývalý prvoligový fotbalový záložník František Trávníček (odchovanec Metry Blansko).\n\nS fotbalem zde začínal Karel Jarůšek – bývalý československý reprezentant a mistr ligy se Zbrojovkou Brno. V letech 1976–1980 zde hrál další bývalý prvoligový fotbalista Ivan Študent, který před sezonou 1980/81 po Františku Trávníčkovi převzal A-mužstvo, jež následně 8 let trénoval. V roce 1992 se stal trenérem dorosteneckého týmu Spartaku ČKD Blansko, se kterým obsadil v 1. dorostenecké lize 7. místo.\n\nPůsobili zde také brankáři Eduard Došek a Ladislav Maier (1984/85). Hráli zde mj. Jiří Zamastil, Jaromír Salaj, Jiří Sýkora, Alexandr Malits, Jaromír Loula, Jiří Vorlický a Martin Sehnal, A-mužstvo vedli také František Buchta, Bohumil Chocholouš a Ervin Šima.\n\nZdroj:\n\n\nTJ ČKD Blansko „B“ byl rezervním týmem blanenského ČKD.\n\n"}
{"id": "1103939", "url": "https://cs.wikipedia.org/wiki?curid=1103939", "title": "Gran Sasso", "text": "Gran Sasso\n\nGran Sasso (nebo Gran Sasso d'Italia ) je vápencový horský masiv v Abruzských Apeninách, které jsou součástí Středních Apenin. Vrchol Corno Grande (2 914 m) je nejvyšší horou celých Apenin. Pohoří leží ve střední Itálii, v regionu Abruzzo, ve vnitrozemí, přibližně 50 km od pobřeží Jaderského moře. Nejbližší větší město, je hlavní město regionu Abruzzo L'Aquila.\n\nGran Sasso a severně ležící pohoří Monti della Laga, společně tvoří Národní park Gran Sasso a Monti della Laga. Byl založený v roce 1991 a má rozlohu 1 413 km².\n"}
{"id": "1103941", "url": "https://cs.wikipedia.org/wiki?curid=1103941", "title": "Jakub Bauernfreund", "text": "Jakub Bauernfreund\n\nJakub Bauernfreund (25. října 1904, Zborov – 8. listopadu 1976, Londýn), který po emigraci do Londýna přijal jméno Jacob Bornfriend, byl slovenský malíř židovského původu.\n\nJakub Bauernfreund se narodil jako jedno ze sedmi dětí v nemajetné židovské rodině, hospodařící v malé východoslovenské obci Zborov. Po absolvování školy hledal zaměstnání v Ostravě, uvažoval o odchodu do Palestiny a nakonec pracoval jako retušér fotografií v Bratislavě. Podobně jako řada jiných slovenských umělců (Koloman Sokol, Cyprián Majerník, Ján Želibský) získal základní malířskou průpravu v soukromé škole Gustáva Mallého. Po příchodu do Prahy navštěvoval po dva roky soukromou malířskou školu Fritze Kauska.\n\nRoku 1929 se přihlásil ke studiu na Akademii výtvarných umění v Praze a po absolvování dvouleté přípravky nastoupil ve třetím ročníku do ateliéru Willy Nowaka. Bauernfreund byl výjimečný talent a od prvního ročníku získával ceny Akademie. V ateliéru se seznámil s Endre Nemesem, který byl v následujících letech jeho nejbližším přítelem. Zajížděli společně často na Slovensko, kde měli rodiče. Oba navštěvovali ateliér sochaře Bernarda Redera a pomohli zprostředkovat jeho proslulou výstavu v pražském Mánesu roku 1935.\n\nNemes i Bauernfreund již během studia vystavovali roku 1932 s Prager Secession v Krasoumné jednotě. V roce 1933 dostal Nemes cenu Akademie, která zahrnovala jednoměsíční stipendijní pobyt v Paříži. Pozval Jakuba Bauernfreunda a nakonec tam oba ve skromných podmínkách strávili 3 měsíce. Bauernfreund získal v polovině 30. let zakázky na portrétování předsedů rady židovských starších v Praze a soubory portrétů zakladatelů Židovského muzea v Praze, které mu zajistily jistou proslulost i finanční zabezpečení. Oba malíři měli společnou výstavu roku 1936 v Galerii Hugo Feigla, kterou uvedl svým textem Johanes Urzidil, a bylo jim nabídnuto členství v Umělecké besedě. Naposled společně vystavovali již v době bezprostředního ohrožení válkou roku 1938.\n\nBauernfreund uprchl do Berlína a odtud za dramatických okolností do Londýna, kde se později usadil natrvalo a změnil své jméno na Jacob Bornfriend. Za války pracoval manuálně jako brusič diamantů. Svou první výstavu obrazů v Londýně měl roku 1945 a od roku 1950 vystavoval pravidelně v galerii Roland, Browse and Delbanco. Jeho poválečné výstavy v Londýně a pozdější výstavy ve Švédsku (některé s Alfredem Harrisem nebo Nemesem, 1963) pomáhal organizovat Endre Nemes. \n\nV roce 1963 měl Bauernfreund soubornou výstavu v Národní galerii v Praze a roku 1980 posmrtnou soubornou výstavu v Bedford Way Gallery, University of London Institute of Education. \nZ posmrtných výstav byla jednou z nejúspěšnějších výstava „Jacob Bornfriend/ Jakub Bauernfreund (1904-1976): Bilder, Gouachen, Zeichnungen, Pastelle, Collagen und Graphiken“ v Bochumi v roce 1986, kterou uspořádal tamější emeritní ředitel Petr Spielmann a výstava Jakub Bauernfreund: Natura morta v Galerii města Bratislavy (2008). \n\nJeho zátiší z doby před válkou v současné době dosahují na aukcích Christie´s nebo Sotheby´s až dvacetinásobku vyvolávací ceny. \nBěhem studií na Akademii se Bauernfreund věnoval malbě aktu a zátiší. Od svého soukromého učitele, krajináře a malíře zátiší Fritze Kauska si přinesl vytříbený cit k barvě a jemný kolorit. Na Akademii vstřebal podněty kubismu a expresionismu a přešel k výraznější barevnosti. S oblibou používal techniku tempery.\n\nPo návštěvě Paříže roku 1933, kde na něj nejvíce zapůsobila díla Marca Chagalla, André Massona a Amedea Modiglianiho se přiklonil k surrealismu a magickému realismu a podobně jako Endre Nemes spojoval prvky reálného světa se světem snů a představ. Předválečná tvorba Jakuba Bauernfreunda se zachovala pouze ve zlomcích. Jeho nástěnná malba v soukromém domě blízko Prahy a také díla, která zanechal v Praze před emigrací byla většinou zničena nebo ztracena.\n\nPočátkem války maloval v Londýně zprvu radostnější náměty jako rozkvetlé stromy nebo dvojice milenců, ale ke konci války se vrátil k expresionistické malbě a surrealistickým kompozicím. Kromě malby se věnoval kresbě, grafice, koláži a také nástěnné malbě. V polovině padesátých let přijal zakázku na nástěnnou malbu školní knihovny Jeshivy (dnes London School of Jewish Studies). Vznikla tak obrovská kompozice, která jazykem symbolů a židovských textů obrazově vyložila a převyprávěla deset nejdůležitějších židovských slavností. Ke konci 50. let se jeho malba přechodně vyvinula směrem k abstrakci, kombinující barevné plochy s výtvarnými znaky.\n\nPro celou Bauernfreundovu tvorbu jsou typická zátiší a z figurálních námětů zejména groteskní figuríny a loutky jako odkaz surrealismu. \n\n\n\n"}
{"id": "1103942", "url": "https://cs.wikipedia.org/wiki?curid=1103942", "title": "Národní park Foreste Casentinesi, Monte Falterona, Campigna", "text": "Národní park Foreste Casentinesi, Monte Falterona, Campigna\n\nNárodní park Foreste Casentinesi, Monte Falterona, Campigna (italsky \"Parco nazionale delle Foreste Casentinesi, Monte Falterona e Campigna\") je italský národní park v severní části Itálie, ve vnitrozemí, v regionech Toskánsko a Emilia-Romagna. Park se nachází v Severních Apeninách, v oblasti \"Toskánsko-Emiliánských Apenin\". Park tvoří hlavní hřeben Apenin směřující ze severozápadu na jihovýchod. Zatímco na východní straně (Emilia-Romagna) prudce klesá do údolí, na Toskánské straně postupně přechází do údolí řeky Arno. Nejvyššími vrcholy jsou \"Monte Falco\" (1 658 m) a \"Monte Falterona\" (1 654 m). Park má rozlohu 368 km² a byl založen v roce 1993.\n"}
{"id": "1103943", "url": "https://cs.wikipedia.org/wiki?curid=1103943", "title": "Logan Browning", "text": "Logan Browning\n\nLogan Browning (* 9. června 1989, Atlanta, GeorgiE, Spojené státy americké) je americká herečka a profesionální tanečnice. Nejvíce se proslavila rolí Sashy ve filmu \"Bratz\" a rolí Brianny v seriálu \"Meet the Browns\". Během let 2013 až 2018 hrála hlavní roli Jeleny Howard v seriálu stanice VH1/BET \"Hit the Floor\".\n\nNarodila se v Atlantě v Georgii a navštěvovala modelingovou a hereckou školu Barbizon. Poprvé se před kamerou objevila v seriálu \"Kalifornské léto\". Jako Vanessa se poté objevila v seriálu stanice Nickelodeon \"Ned's Declassified School Survival Guide\". Jednu z hlavních postav si zahrála ve filmu \"Bratz\". Poté navštěvovala Fayette Country High School a Vanderbilt University v Nashvillu. Také se objevila ve videoklipu Dijona Tatona k písničce \"Wild Out\".\n\nBěhem druhé série se připojila k seriálu \"Meet the Browns\", kde nahradila Brianne Gould. Také si zahrála ve videoklipech Prima J k písničce \"Rockstar\" a B5 k písničce \"U Got Me\". Objevila se ve dvou epizodách seriálu \"The Secret Circle\". V dubnu 2012 byla obsazena do jedné z hlavních rolí seriálu stanice VH1 \"Hit the Floor\". Nebyla profesionální tanečnice. Byla obsazena kvůli jejímu hereckému umu a poté podstoupila osmi měsíční trénink.\n"}
{"id": "1103944", "url": "https://cs.wikipedia.org/wiki?curid=1103944", "title": "Katherine Bailess", "text": "Katherine Bailess\n\nKatherine Bailess (* 24. dubna 1980, Vicksburg, Mississippi, Spojené státy americké) je americká herečka, zpěvačka a tanečnice. Nejvíce se proslavila rolí v seriálu stanice CW \"One Tree Hill a Gilmorova děvčata.\" Během let 2013 až 2018 hrála hlavní roli Kyle Hart v seriálu stanice VH1/BET \"Hit the Floor\".\n\nNarodila se ve Vicksburgu v Mississippi. Je dcerou Natalie a Bobbyho Bailesových. Její otec je soudce a bývalý zadák fotbalového týmu Ole Miss Rebels z University of Mississippy. S tancem začala ve čtyřech letech. Během dětství se také věnovala gymnastice a roztleskáváním. Získala stipendium na studim v Broadway Dance Center v New Yorku a na Ann Reinking's Broadway Theater Project na Floridě.\n\nV roce 2003 se poprvé objevila před kamerou v roli Alexy ve filmu \"Láska mezi Superstar\". V roli Colleen se objevila ve filmu \"\". Získala role v seriálech \"Gilmorova děvčata, One Tree Hill\" a \"The Loop.\"\n\nProdukovala a zahrála si ve filmu \"\". V roce 2013 získala roli Kyle Hart v seriálu stanice VH1 \"Hit the Floor\".\n"}
{"id": "1103945", "url": "https://cs.wikipedia.org/wiki?curid=1103945", "title": "Kanton Saint-Quentin-3", "text": "Kanton Saint-Quentin-3\n\nKanton Saint-Quentin-3 (fr. \"Canton de Saint-Quentin-3\") je francouzský kanton v departementu Aisne v regionu Hauts-de-France. Tvoří ho 8 obcí a část města Saint-Quentin. Kanton vznikl v roce 2015.\n\n\n"}
{"id": "1103951", "url": "https://cs.wikipedia.org/wiki?curid=1103951", "title": "Neville Brody", "text": "Neville Brody\n\nNeville Brody (* 23. dubna 1957, Londýn) je britský grafický designér, typograf a art director.\n\nNeville Brody je absolventem \"London College Printing a Hornsey College of Art\" a je známý díky své práci pro magazín \"The Face\" (1981–1986) a magazín \"Arena\" (1987–1990), stejně jako svým podílem na přebalech alb umělců jako Depeche Mode nebo Cabaret Voltaire. V roce 1994 založil společnost \"Research Studios\" a je jedním ze zakládajících členů \"Fontworks\". Nově je také vedoucím v oddělení \"Communication Art and Design na Royal College of Art\".\n\nNeville Brody se narodil v Southgate v Londýně 23. dubna 1957. Navštěvoval \"Minchenden Grammar School\" a studoval A-Level Art, především z hlediska výtvarného umění. V roce 1975 Brody odešel, aby studoval kurz výtvarného umění na \"Hornsey College of Art\", proslulé svým rozmachem v pozdních šedesátých letech, nyní součásti \"Middlesex University\".\n\nNa podzim roku 1976 začal Brody navštěvovat tříletý grafický bakalářský program na londýnské \"College of Printing\". Jeho učitelé často odsuzovali jeho práci jako „nekomerční“ a kladli tvrdý důraz na bezpečné a vyzkoušené ekonomické strategie, které byly v protikladu vůči experimentování.\n\nV roce 1977 začal mít na život v Londýně velmi silný vliv nastupující punk rock. Stal se Brodyho velkou motivací a hnací silou, nebyl ovšem dobře přijímán jeho kantory. Byl téměř vyloučen ze školy, při navrhování poštovní známky si dovolil přetočit královninu hlavu na bok. Získal ale šanci navrhovat plakáty na školní univerzitní koncerty pro kapely jako Pere Ubu.\n\nNavzdory incidentu s poštovní známkou se Brody neinspiroval pouze energií punku. Jeho rané umělecké myšlenky nacházely podněty k tvorbě při porovnávání dadaismu a pop artu.\n\nZpočátku pracoval na přebalech pro hudební průmysl. Prosadil se ale až svým revolučním vizuálním pojetím na pozici Art Directora pro magazín \"The Face\", který byl poprvé vydán v roce 1980. K dalším mezinárodním časopisům a novinám, pro které pracoval, lze zařadit \"City Limits\", \"Lei\", \"Per Lui\", \"Actuel\" a \"Arena\", radikálně nově pojal vedoucí britské noviny \"The Guardian\" a \"The Observer\". Brody nastavil svojí experimentální a podnětnou prací hranice vizuální koumunikace ve všech médiích a svým vizionářským výtvarným výrazem rozšířil pohled na vizuální vnímání, které užíváme. V roce 1988 věnovalo nakladatelství Thames and Hudson první ze svých dvou nakladatelských počinů právě Nevillu Bordymu a tato publikace se stala světově nejprodávanější grafickou knihou. Její prodej převyšil již 120 000 kusů. Brodyho doprovodná výstava ve Victoria and Albert Museum přilákala 40 000 návštěvníků, pak putovala Evropou a zamířila do Japonska. Mezi nespočetné Brodyho projekty patřila spolupráce s Gerhardem Cohenem v roce 1989, s mladým švýcarským grafikem a typografem Cornelem Windlinem a práce na designu corporate identity pro Haus der Kulturen der Welt (Dům světové kultury) v Berlíně. Brody, Windlin a zaměstnanci Simon Staines, Giles Dunn a další navštívili Berlín ještě několikrát, výsledkem byla spolupráce s berlínským grafikem a typografem Koljou Grubeemr a umělkyní Ninou Fischerovou pro berlínský Dům světové kultury v následujících letech.\n\nNeville Brody stále pokračuje v práci jako grafický designér a společně s kolegou Fwa Richardsem založili v roce 1994 v Londýně vlastní grafické studio Research Studios. Od té doby otevřelo svoje pobočky ještě v Paříži, Berlíně a v Barceloně. Společnost je proslulá svojí schopností vytvářet vizuální jazyk pro široké využití od tvorby knih po film. Mimo jiné vytvářeli inovativní obaly a webdesign pro klienty jako Kenzo, jednotný vizuální styl pro klienty jako Homechoice, nebo úvodní spot pro Paramount Studios – tvůrce filmů jako \"\" a mnoho dalších.\n\nNedávné projekty zahrnují redesign BBC ( v září 2011) a \"The Times\" (v listopadu 2006), ten obsahoval i tvorbu nového fontu Times Modern. Design tohoto písma sdílí mnoho podobností s fontem Mercury, který navrhl typograf Jonathan Hoefler. Jednalo se o první nově vytvořený font pro tyto noviny od roku 1932, kdy vznikl Times New Roman.\n\nSpolečnost také vytvořila vizuální styl pro známou pařížskou výstavu současného umění Nuit Blanche v roce 2006.\n\nV roce 2004 bylo Research Studios požádáno, aby pomohlo firmě Dom Pérignon, výrobci šampaňského vína, s jejich novou vizuální strategií. Tento nový vizuál byl vytvořen v roce 2007. Sesterská společnost Research Studios – Research Publishing produkuje a publikuje multimediální díla mladých umělců. Primárně se zaměřuje na konferenci a čtvrtletní fórum FUSE, které se věnuje experimentální typografii a komunikaci. Publikačně se blíží dvacátému vydání (za pouhých deset let svého působení). Tři z konferencí FUSE proběhly v Londýně, San Franciscu a Berlíně. Tato setkání umožňují dialog mluvčích z oblasti designu, architektury, zvuku, filmu, interaktivního designu a webdesignu.\n\nByl jedním ze zakládajících členů písmolijny FontShop v Londýně a navrhoval pro ni množství fontů. Je také částečně zodpovědný za podněcování projektu FUSE jako vlivné fúze mezi magazínem, grafickým designem a typografickým designem. Každé vydání obsahuje články spojené s typografií, čtyři nová typografická loga, která jsou nějakým způsobem unikátní a revoluční, a čtyři plakáty navrhované typografem, který obvykle použil trochu více než jen font. V roce 1990 založil společně s Erikem Spikermannem největší typografickou knihovnu FontFont.\n\nZ jím navržených fontů stojí za zmínku nově vytvořené logo pro \"The Times\" – Times Modern, New Deal – použitý pro propagaci a titulky filmu \"Public Enemies\" a také font Industria.\n"}
{"id": "1103952", "url": "https://cs.wikipedia.org/wiki?curid=1103952", "title": "Ján Sudora", "text": "Ján Sudora\n\nJán Sudora (* 7. března 1938) je bývalý slovenský fotbalista, obránce.\n\nV československé lize hrál za Slovan Bratislava a Jednotu Žilina. Gól nedal.\n\n"}
{"id": "1103953", "url": "https://cs.wikipedia.org/wiki?curid=1103953", "title": "Eduard Hudák", "text": "Eduard Hudák\n\nEduard Hudák (* 11. září 1945) je bývalý slovenský fotbalista, útočník.\n\nV československé lize hrál za Lokomotívu Košice. Nastoupil v 15 ligových utkáních. Gól v lize nedal.\n\n\n"}
{"id": "1103955", "url": "https://cs.wikipedia.org/wiki?curid=1103955", "title": "Štefan Daňo", "text": "Štefan Daňo\n\nŠtefan Daňo (* 20. června 1944) je bývalý slovenský fotbalový útočník.\n\nV československé lize hrál za Lokomotívu Košice. Dal 6 ligových gólů.\n\n\n"}
{"id": "1103960", "url": "https://cs.wikipedia.org/wiki?curid=1103960", "title": "EGMA", "text": "EGMA\n\nEGMA, turecky EGMA Düdeni nebo Peynirlikönü, je propast a nejhlubší jeskyně v Turecku. Nachází se v obci Sugözü u Anamuru. Jeskyně je 1429 metrů hluboká a 3118 metrů dlouhá. EGMA je zkratka pro Evren Günay - Mehmet Ali Özel.\n\nV roce 1993 byla jeskyně objevena BÜMAKem - speologickou společností univerzity Boğaziçi. Při povodni v roce 2001 zemřel v jeskyni Mehmet Ali Özel. V roce 2004, s pomocí příslušníků bulharské speleologické federace, tým BÜMAKu našel Mehmetovo tělo a také dosáhl nejhlubšího bodu.\n"}
{"id": "1103967", "url": "https://cs.wikipedia.org/wiki?curid=1103967", "title": "Průmysl volného času", "text": "Průmysl volného času\n\nPrůmysl volného času je označení pro ekonomické činnosti, které mají umožnit spotřebitelům příjemně strávit volný čas. Patří sem zejména zábavní průmysl, který nabízí především pasivní zábavu (filmový průmysl, hudební průmysl, herní průmysl), dále průmysl cestovního ruchu (cestovní ruch, turistika, rekreace, pohostinství) a sportovní průmysl.\n"}
{"id": "1103976", "url": "https://cs.wikipedia.org/wiki?curid=1103976", "title": "Johannes Sturm", "text": "Johannes Sturm\n\nJohannes Sturm nebo Jan Sturm (1. října 1507 Schleiden, Vestfálsko – 3. března 1589 Štrasburk) byl protestantský vzdělanec a pedagog.\n\nStudoval v Lutychu a Lovani, pak učil na nově založené Collège Royal v Paříži. V roce 1537 přišel do Štrasburku ke svému příteli Martinu Bucerovi a působil tam jako učitel. Jeho přednášky mu rychle získaly výbornou pověst a byl pověřen sepsáním návrhu na reorganizaci štrasburských škol. Již v roce 1538 na základě tohoto spisu bylo založeno protestantské gymnázium, kde pak působil skoro padesát let a ze kterého časem vznikla akademie a později Štrasburská univerzita.\n\nByl plodným autorem, překladatelem i editorem. Dával důraz na rétoriku, věnoval se teorii pedagogiky i školství a například propagoval stipendia pro chudé studenty. Jeho dílo mělo velký vliv na humanistické školství v Evropě a jeho knihy byly opakovaně vydávány.\n\n"}
{"id": "1103985", "url": "https://cs.wikipedia.org/wiki?curid=1103985", "title": "J&amp;T Banka Prague Open 2015", "text": "J&amp;T Banka Prague Open 2015\n\nJ&T Banka Prague Open 2015 byl tenisový turnaj pořádaný jako součást ženského okruhu WTA Tour, který se hrál na otevřených antukových dvorcích areálu TK Sparta Praha. Konal se mezi 27. dubnem až 2. květnem 2015 v české metropoli Praze jako 6. ročník turnaje.\n\nTurnaj s rozpočtem 250 000 dolarů patřil poprvé do kategorie WTA International Tournaments, když předchozí ročníky se uskutečnily v rámci nižšího okruhu ITF. Nejvýše nasazenou hráčkou ve dvouhře se stala světová dvanáctka Karolína Plíšková z České republiky, která splnila roli favoritky a ve finále přehrála krajanku Lucii Hradeckou, postoupivší z kvalifikace. Deblovou soutěž opanovala švýcarsko-česká dvojice Belinda Bencicová a Kateřina Siniaková. Obě hráčky tak získaly premiérový deblový titul ve čtyřhry na okruhu WTA Tour.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\nNásledující pár obdržel divokou kartu do hlavní soutěže:\n\n\n\n"}
{"id": "1103986", "url": "https://cs.wikipedia.org/wiki?curid=1103986", "title": "Oděv v antickém Řecku", "text": "Oděv v antickém Řecku\n\nAntické Řecko můžeme zařadit do období kolem roku 800 před n. l. a jeho konec se datuje do doby rozmachu křesťanství. Poprvé v historii bylo lidské tělo podtrhováno jako dokonalé a výjimečné. Lidé v každém směru hledali řád, pořadí, kladli důraz na rozměry a vyváženost. V tomto smyslu se také vyráběl antický řecký oděv.\n\nJasné linie, jednoznačnost, honosné řasení, jemnost záhybů, pohodlnost při nošení a vzdušnost jsou typickými znaky této éry lidstva. Vzhledem k postavení lidského těla a jeho stavbě se i oděv snažil tyto rozměry doplnit, v žádném případě potlačit či odstranit, vždy působil jen jako soulad a symetrie.\n\nOděv byl dán šířkou tkalcovského stavu, na němž se utkala látka, která se nerozstříhávala ani nesešívala dohromady. Sešívané boční strany šatů se v Řecku zřídkakdy objevovaly, ale jednalo se spíše o ojedinělé případy. Byly jen vertikálně řaseny do záhybů, které připomínají řecké a to konkrétně dórské sloupy. Uspořádání šatů diktuje na jedné straně materiál, na druhé straně dobové módní předpisy. Střižený šat v dnešním slova smyslu řecký módní oděv neznal. Také proporce šatů jsou harmonicky vyváženy na heslo „všeho s mírou“, které se přísně dodržovalo. Nenosily se žádné módní výstřelky, které by narušily proporčnost a vyváženost. Symetrie oděvu je dána pravoúhlým kusem látky. Oblečení se podřizuje a respektuje přirozené linii těla, dodržovala se volnost. Dlouholetý vývoj antického šatu napovídá, že požadavky v materiálu byly pevně zakotveny. Šaty se nosily přímo na nahém těle. \n\nPrimární řecký oděv byl sestaven ze tří součástí – chitón, peplos a plášť. Tyto části dohromady spolu tvořily úplný vzhled a dávaly najevo o svém nositeli, jaké je jeho společenské postavení. Významnou roli hrál použitý materiál, barvy (například: bílá označuje aristokracii, černá, purpurová, tmavě zelená a šedá jsou barvy smutku, zelená, šedá a hnědá jsou barvy venkova), důležitým prvkem bylo řasení, přepych na šatech, prodloužený rozměr a ozdoby na oděvech.\n\nTento primární oděv nosívali lidé skoro na všechny všední i nevšední příležitosti jak na doma, tak i na spaní, při práci, ale i v boji. \nNejzákladnějším typem chitónu byla úzká, na jednom rameni sepnutá látka, která tak nebránila v pohybu. Proto byla velmi oblíbená u vojáků, chudých, pracujících lidí a mládeže. Dlouhý chitón pak upřednostňovali starci, ženy, veřejně činní muži a aristokracie. \n\nVrchní luxusní plášť, nošený přes chitón se nazýval faros – ten byl nošen aristokracií, prostější se jmenoval chlaina. V dalších letech se prodloužil. Tento delší řasnatější plášť se nazýval himation. Starší muži si jím přikrývali šíji a ramena a mladší jej nosili kratší, často přehozený jen přes jedno rameno. Ženy jej v nedobrých chvílích přetahovaly přes hlavu.\n\nDalo by se říci, že používali jedny šaty pro všechny příležitosti. Šaty byly vyrobeny z vlny či lnu, později bavlny a hedvábí.\nDle slov filosofa Xenofóna: \"„ Je velmi krásné pozorovat obuv přesně seřazenou, i šaty rozdělené podle potřeb nositele.“\" Látky byly tkané z hrubých nebo jemnějších přízí, byly buďto jednobarevné, nebo vzorované či vyšívané, s třásněmi. \n\nZáhyby byly hluboké a pravidelné. Ženy využívaly šíři materiálu k přehození látky přes paže. V samotném chitónu se však ženy na veřejnosti nepohybovaly. Přes něj se zahalovaly peplem – čistě ženský řecký oděv, který se skládal z jednoho či dvou kusů látky a byl sepnut na ramenou a bocích, či pláštěm.\n\nPeplos se od chitónu lišil tím, že se překládala látka v horní části na hrudi a zádech, přeložení látky se mohlo lišit v délce, počtu sepnutí a v množství dalšího visícího materiálu. Šíře látky byla v rozpětí tří metrů.\nPeplos se často vyráběl z hrubšího vlněného materiálu, kterými se daly vytvářet hluboké záhyby. Bohaté ženy preferovaly spíše jemnější tkaniny. Peplos byl často doplňován o zlaté pásky na bocích oděvů.\n\nVe všech obdobích řeckých dějin byly preferovány jiné druhy peplu – počínaje úzkým, nenařaseným s krátkým přeložením a přepásáním v pase přes bohatě nařasený na bocích až po peplos s hlubokým překládáním pod pás se stužkami do kříže přes hruď.\n\nPosledním dílem tradičního řeckého oděvu byl plášť, jejž nosili ženy i muži. Plášť tvořil jediný kus látky zachycený sponou. Obměny vzhledu závisely na kvalitě i síle materiálu a způsobu, jakým lidé svůj oděv na sobě upravovali.\n\nPlášť tak jako chitón byl vyroben v různých provedeních, barevném typu, různém vzoru a jakosti. Co se materiálu pro výrobu pláště týče, používal se tuhý, těžký, tmavě fialový, jemné plátěný nebo z ovčích vln. Využití pláště pro praktické účely bylo v zimních měsících, a také jako ochrana těla při nevlídném počasí. \n\nV antice se spodní prádlo nenosilo. Jako pomůcky sloužily stužky, pásky či štoly ovinuté kolem těla, které sloužily jako podpůrné prostředky pro krásný vzhled, modelaci i tvarování křivek. Například ženy podpíraly svá ňadra látkou nebo kůží, tyto obepínací pruhy bránily v pohybu ňader při chůzi. \n\nMezi další z důležitých doplňků jsou boty, přestože lidé chodili nejraději bosí. Boty byly vyrobeny z kůže, která byla obarvena do odstínů tmavě červené, žluté nebo tmavě černé. Nejčastěji byly zdobeny ornamenty chránícími před zlem, kovovými či koženými ozdobami. Sandály byly nošené převážně v subtropickém podnebí, na zimu byly boty vykládány plstí nebo kožešinou.\nJiným výrazným znakem byla úprava ženských vlasů, zdobená stužkami nebo čelenkami. Klobouky nebyly v tomto období nošeny, ženy si hlavu často zakrývaly svým oděvem.\n\n\n\n"}
{"id": "1103996", "url": "https://cs.wikipedia.org/wiki?curid=1103996", "title": "Mariusz Wlazły", "text": "Mariusz Wlazły\n\nMariusz Wlazły (* 4. srpen 1983, Wieluń, Polsko) je polský profesionální volejbalista, který hraje na pozici univerzál.\n\n\n\n\n"}
{"id": "1103999", "url": "https://cs.wikipedia.org/wiki?curid=1103999", "title": "La Dhuys (stanice metra v Paříži)", "text": "La Dhuys (stanice metra v Paříži)\n\nLa Dhuys je plánovaná stanice pařížského metra na lince 11 mezi stanicemi Montreuil – Hôpital a Parc des Guillaumes. Místo budoucí stanice se nachází východně od Paříže ve městě Montreuil na křižovatce ulic \"Boulevard de la Boissière\" a \"Rue de la Dhuys\".\n\nStanice měla být původně postavena na povrchu, ale po veřejném projednání projektu bude umístěna v podzemí.\n\nZprovoznění celého úseku ze stanice Mairie des Lilas do Rosny-Bois-Perrier se předpokládá v roce 2022.\n\nNázev stanice (původní název \"La Boissière\") je odvozen od ulice \"Rue de la Dhuys\" podle řeky Dhuys.\n\n"}
{"id": "1104005", "url": "https://cs.wikipedia.org/wiki?curid=1104005", "title": "Oděv v antickém Římě", "text": "Oděv v antickém Římě\n\nDetaily změnily řecký chitón v tuniku, kterou nosili muži i ženy. Byla to všední košile nebo spodní šat. Tunika dostala svůj tradiční význam. Tunika oranžové barvy symbolizovala utrpení. Tuniku se širokým fialovým pruhem na hrudi nosili senátoři, ale naopak jezdci ji měli zdobenou úzkým pruhem. Na tuniku oblékali muži jako vrchní díl roucho tógu, která se stala národním šatem Římanů, tu však otroci, vyhnanci a cizinci nosit nesměli. Tóga neměla jednoduchý čtvercový střih, nýbrž kruhový a způsob řasení hodně napovídal o jejím nositeli, jeho vzdělání i kultuře. Pěkně řasená tóga byla výrazem vlastností svého nositele, který byl jejím prostřednictvím hodnocen. Tóga i tunika se dožily svého obnovení a to v gotické a italské renesanci. Nižší třídy se oblékaly do kratších pohodlnějších plášťů připomínajících řeckou chlamydu. Později je převzala i aristokracie. Spodní prádlo v dnešním slova smyslu nosily v Římě pouze ženy. Aristokratické ženy oblékaly přes tuniku i stolu, což byl druh širší sukně z jemného pláténka.\n\nŠperk měl v Římě funkci praktickou, nejčastějším byla brož, jež sloužila k sepínání šatů. Dalším byl pak prsten, který byl používán k pečetění důležitých dokumentů.\nJelikož Římané dobyli většinu Evropy, měli obrovskou dostupnost materiálu, ze kterých své výrobky zhotovovali. První ozdoby byly z bronzu, skla, perlí, kostí či zkamenělého dřeva. V následujících letech začali využívat zlato pro náhrdelníky, náramky, přívěšky či náušnice, i tak stále vyráběli brože, prsteny a spony.\n\nPozději si své šperky začali Římané zdobit diamanty, smaragdy, jantary i safíry, které byly ze Srí Lanky. Centrem zlatnických dílen se stal Řím, jelikož se šperkařství zde velice rychle rozvinulo.\nObdobně jako v Řecku i v Římě používali šperky jako ochranu proti zlu. Ženy římského původu nosily o mnoho více šperků než muži. Pro ně bylo obvyklé zkrášlovat se prsteny či brožemi. Muži často nosívali více prstenů najednou, například na každém prstě jeden či pouze na jednom prstě více prstenů. Muži i ženy nosili prsteny s broušeným, leštěným a vyrytým drahokamem, jež používali jako razítko do pečetního vosku. Metoda pečetění za pomoci prstenu byla využívaná ve středověku a v dalších obdobích, kde ji využívali králové a šlechta. \n\n"}
{"id": "1104007", "url": "https://cs.wikipedia.org/wiki?curid=1104007", "title": "Arktická národní přírodní rezervace", "text": "Arktická národní přírodní rezervace\n\nArktická národní přírodní rezervace (Arctic National Wildlife Refuge – ANWR) pokrývá území o rozloze 78 050,59 km v severovýchodním výběžku státu Aljaška (USA). Na severu hranici území tvoří pobřeží Beaufortova moře (Severní ledový oceán), východní hranice je totožná se státní hranicí mezi Kanadou a USA. Na západ od tohoto chráněného území, v centrální části Brooksova pohoří, se nachází národní park Brány Arktidy (Gates of the Arctic National Park).\n\nPrvní snahy o ochranu tohoto severovýchodního území Aljašky se objevily počátkem 50. let 20. století. Impulsem k tomu se stal článek George Collinse a biologa Lowella Sumnera \"Northeast Alaska: The Last Great Wilderness\", publikovaný v roce 1953 v časopise amerického Sierra Clubu. Ochrana tohoto území byla na federální úrovni poprvé vyhlášena ministerstvem vnitra USA v roce 1960, za vlády prezidenta Dwighta D. Eisenhowera. V roce 1980 přijal Kongres USA zákon \"Alaska National Interest Lands Conservation Act.\"\n\nNa území Arktické národní přírodní rezervace se nacházejí různé ekosystémy – alpínské louky, ledovce, tundra, tajga i chladná savana. Páteří celé oblasti, která jí prochází od západu k východu, je Brooksovo pohoří, které zde dosahuje výšky přes 3000 m n. m. Je charakteristické strmými vrcholky, četnými jezery a vodními toky. Z tohoto kontinentálního rozvodí řeky plynou jednak na sever do Severního ledového oceánu, a jednak k jihu, kde se vlévají do řeky Yukon.\n\nNa rozlehlém a pro člověka obtížně přístupném území žijí různé druhy živočichů. Z větších savců jsou to medvěd grizzly, medvěd černý, rosomák, los, pižmoň, vlk a rys. Nejtypičtějšími pro tuto oblast jsou však tisícihlavá stáda sobů karibu, migrující z jihu oblasti na severní pobřeží.\n\nNa území ANWR nejsou žádné silnice ani železnice. Pouze silnice Dalton Highway, vedoucí od jihu z Fairbanksu na sever do zátoky Prudhoe Bay, která je zároveň nejsevernějším bodem, dosažitelným po panamerické síti silnic, se v místech, kde překračuje severní polární kruh, téměř dotýká západního okraje Arktické národní přírodní rezervace. (Trasa Dalton Highway je prakticky totožná se severním úsekem trasy 1288 km dlouhého ropovodu Prudhoe Bay – Valdez).\n\nPokud jde o osobní dopravu, cestovat do této oblasti lze jen letecky. Letiště pro veřejnou dopravu je například poblíž Deadhorse, v Prudhoe Bay je pouze heliport. Uvnitř národní přírodní rezervace je možné se pohybovat pouze pěšky, na koni či na lodi. Nejbližším trvale osídleným místem je obec Kaktovik na ostrově Barter v Beaufortově moři se zhruba 250 obyvateli – Inuity. Další sídlo se nachází až na jižní hranici rezervace. Je to Arctic Village, obec kmene Gwich’in z indiánského národa Athabasků, původních obyvatel Aljašky. Jediným městem v této severní části Aljašky je Barrow, které leží západně od ANWR na pobřeží Čukotského moře. Je to nejsevernější město USA, které má letecké spojení s Anchorage a Fairbanksem.\n\nJiž v roce 1968 byla objevena naleziště ropy na severním pobřeží Aljašky u Prudhoe Bay. Tím byl dán popud ke sporu mezi těžaři, ochránci přírody i jednotlivými skupinami místních obyvatel. Tento spor se naplno rozhořel po roce 1977, kdy byla zahájena těžba a z Prudhoe Bay byl vybudován 800 mil dlouhý ropovod do Valdezu. Kontroverze pokračují až do současnosti. V oblasti Prudhoe Bay jsou největší severoamerická ropná pole, nachází se zde 20 % ropných zásob země. Nezanedbatelné jsou tlaky na další rozšíření těžby, zejména v pobřežní oblasti, označované podle čísla vyhlášky, umožňující zde ropný průzkum, jako \"1002 Area.\" Tato oblast, vyhledávaná soby a v zimě též ledními medvědy, představuje zhruba 8 procent celkové plochy rezervace. Například těžbě ropy výměnou za peněžní profit jsou nakloněni i inuitští obyvatelé Kaktoviku, pod jejichž obcí se má nacházet vydatné ropné ložisko. Naproti tomu indiáni Gwich’inové, jejichž životní styl a kultura jsou závislé na existenci sobů a kteří severní pobřežní oblasti nazývají \"svatým místem, kde započal život\" (sacred place where life begins), se důrazně staví proti rozšiřování těžby. Těžbou ropy a ropovody je ohrožena nejen současná populace sobů a dalších živočichů, ale hrozí i dlouhodobé následky. Potvrzením tohoto faktu byl i velký únik ropy, k němuž došlo v oblasti Prudhoe Bay kvůli netěsnosti ropovodu v roce 2006. Další havárie následovaly v příštích letech.\n\nV 70. letech byla jen menší část dnešní ANWR navždy vymezena jako nedotknutelná divočina, o deset let později byla ochrana rozšířena na další území. V lednu roku 2015 přednesl americký prezident Barack Obama návrh, že tato nejvyšší ochrana by měla být rozšířena na 97 procent území Arktické národní přírodní rezervace, což opět vyvolalo nemálo kontroverzí.\n\nKromě těžby ropy bývají chráněná území na severu Aljašky čas od času ohrožována také velkými požáry.\n\n\n"}
{"id": "1104010", "url": "https://cs.wikipedia.org/wiki?curid=1104010", "title": "Bata (město)", "text": "Bata (město)\n\nBata je přístavní město ležící v provincii Litoral na západě afrického státu Rovníková Guinea. Je to největší město v zemi, důležitý dopravní uzel s letištěm a hlubokým přístavem. Město je také známé pro svůj noční život.\n"}
{"id": "1104012", "url": "https://cs.wikipedia.org/wiki?curid=1104012", "title": "Nadja Michaelová", "text": "Nadja Michaelová\n\nNadja Michaelová, nepřechýleně Nadja Michael (* 1969, Wurzen, Sasko) je německá operní pěvkyně, sopranistka.\n\nNarodila se v roce 1969 jako nejmladší z pěti dětí ve Wurzenu, poblíž Lipska v Německé demokratické republice. Nejprve navštěvovala sportovní školu pro mládež v Lipsku, ale později přestoupila na hudební školu. V roce 1989 odešla z NDR a usadila se ve Stuttgartu, kde pracovala jako modelka v butiku, aby získala finanční prostředky ke studiu zpěvu. Zpěv studovala v USA na Jacobs School of Music (Indiana University Bloomington).\n\nMá dvě dcery, žije v berlínském Westendu.\n\nPěveckou dráhu začínala v hlasovém oboru mezzosoprán, od dubna 2005 je jejím hlasovým oborem dramatický soprán. Operním debutem pro ni byla role 3. dámy v opeře Kouzelná flétna od W. A. Mozarta na Ludwigsburger Festspiele v roce 1993. První hlavní rolí pěvkyně byla Amastre, Xerxova snoubenka, v opeře Xerxes skladatele Georga Friedricha Händela. Dále jako mezzoosopranistka ztvárnila role v operách známých skladatelů např. Carmen (Georges Bizet), Dulcineu (Jules Massenet), Olgu (Petr Iljič Čajkovskij) nebo Varvaru (Leoš Janáček).\n\nHostovala ve známých operních domech, ve Vídni, Londýně, Milánu, Mnichově, Berlíně, Tokiu i v New Yorku.\n\nV hlasovém oboru dramatický soprán se představila v hlavních rolích oper \"Tosca\", \"Macbeth\" (Lady Macbeth), \"Salome\", \"Fidelio\" a \"Sedlák kavalír\" (Santuzza).\n\nDo jejího repertoáru patří také písně a oratoria skladatelů Richarda Wagnera, Roberta Schumanna, Hugo Wolfa, Gustava Mahlera, Richarda Strausse, Giuseppe Verdiho a dalších.\n\nPoprvé vystoupila v Metropolitní opeře v New Yorku v roli Lady Mackbeth v roce 2012. \n\nV roce 2015 nastudovala v maďarštině roli Judity v opeře \"Modrovousův hrad\" skladatele Bély Bartóka. V té se pak představila v inscenaci Metropolitní opery (uváděné spolu s operou \"Jolanta\" od P. I. Čajkovského) pod režijním vedením Mariusze Trelińského.\n\n\n\n"}
{"id": "1104015", "url": "https://cs.wikipedia.org/wiki?curid=1104015", "title": "Roman Benedik", "text": "Roman Benedik\n\nRoman Benedik (* 8. února 1945 Praha) je bývalý slovenský fotbalový brankář. Jeho mladší bratr Peter Benedik je také bývalým prvoligovým fotbalistou, jeho nejmladší bratr Bohdan Benedik byl prvoligovým sudím.\n\nV československé lize hrál za VSS Košice, gól nedal. Po dokončení lékařské fakulty odešel v roce 1969 do Michalovců.\n\n\n"}
{"id": "1104019", "url": "https://cs.wikipedia.org/wiki?curid=1104019", "title": "Coping", "text": "Coping\n\nPojem \"zvládání\" je ekvivalentem anglického výrazu \"coping\", jehož kořeny lze najít v řeckém slově \"colaphos\", označující v zápasnické terminologii přímý úder na ucho. Někteří autoři ( např. Křivohlavý, Bratská), vycházející z tohoto pojetí, chápou zvládání jako přímý boj s mimořádně těžkou zátěžovou situací. Dle jejich názoru jde o vyšší stupeň adaptace, která představuje vyrovnávání se se zátěží pomocí aplikace víceméně obvyklých způsobů či na základě zkušeností. Oproti tomu u zvládání, které nastupuje při konfrontaci jedince se zátěží přesahující jeho zdroje, musí být potřebné vzorce chování nejprve vytvořeny a osvojeny.\n\nMnoho autorů ovšem zahrnuje obě tyto polohy pod pojem zvládání a chápe tento pojem jako vyrovnávání se s jakýmkoliv typem stresu. Jak však uvádí Frydenbergová, nedostatek obecných definicí je způsoben nerozlišováním volních reakcí, cílených snah vyrovnat se se zátěží od reakcí samovolných, které by neměly být nazývány zvládáním.\n\nNěkteří autoři zvládání staví mezi tzv. ovládání (mastery) a obranu (defense). Ovládání se pojí s bez-stresovým prožíváním, na rozdíl od zvládání a obrany, které se váží s nepříjemnými prožitky stresu. Zatímco pro obranu je charakteristická pasivita a rigidita, zvládání se vyznačuje aktivizací kognitivních procesů a aktivitou zacílenou na vyvolání změn prostředí a sebe.\n\nPočátek studia pojmu zvládání se váží k praxi S Freuda a jeho žáků, kteří na počátku 20. století zkoumali zvládání vnitřních sexuálních a agresivních konfliktů prostřednictvím obranných mechanismů. Poukázali tím na význam obranných mechanismů, jejichž účelem je změna vnímání stresových situací, při které dochází k redukci distresu za současné minimalizace změn ve vnitřním a vnějším prostředí. \n\nJakkoliv bylo „objevení“ obranných mechanismů významné a převratné, nelze jimi zdaleka obsáhnout celou problematiku zvládání a vysvětlovat jimi různé vědomé a problém řešící strategie. Vůči psychodynamickému pojetí zvládání bylo vzneseno i mnoho metodologických výtek, týkajících se terminologické nejednotnosti a spíše kazuistické povahy publikovaných studií.\n\nO zavedení pojmu stresu (jakožto nespecifické fyziologické reakce na působení zátěže) se ve 30. letech 20. století zasloužil biochemik H. Selye. Současně zavedl označení stresor pro podnět, který stresový stav vyvolal. V roce 1956 definoval tzv. obecný adaptační syndrom (GAS), jímž se organismus (lidský stejně jako zvířecí) brání zátěži. Obecný adaptační syndrom probíhá ve třech fázích:\nSelye zkoumal především působení zátěže fyziologického druhu (nepříznivé fyzikální podmínky, zranění, otravy). Z jeho poznatků však vycházejí autoři, kteří pak přenesli jeho pojetí stresu i do sféry psychosociální zátěže. Selye se zabýval rovněž interindividuálními odlišnostmi v reakcích na působení zátěže stejné intenzity, které vysvětloval různou úrovní vulnerability u různých osob. \n\nV 60. letech 20. století se objevil, a po dvě desetiletí ve výzkumu zvládání dominoval přístup, který bývá nazýván transakčním či kognitivně-transakčním. Do centra pozornosti staví procesy kognitivního zpracování situace a hodnocení její stresovosti, důraz kladou na interakci jedince s prostředím, v potaz tudíž berou i charakteristiky zvládaných situací. Stres v jejich pojetí představuje specifický vztah mezi jedincem a prostředím, který je hodnocený jedincem jako vyčerpávající jeho zdroje nebo ohrožující jeho stav pohody.\n\n     Proces vyrovnávání se se zátěžovou situací rozčleňují do 3 fází:\n\n       Zvládání je v transakčním pojetí považováno za napříč různými situacemi spíše nekonzistentní proces, který je do velké míry determinován situačními charakteristikami, a v němž je role osobnosti omezena na její kognitivní, respektive zkušenostní komponenty.  \n\nPro současnou generaci vědců zabývajících se zkoumáním zvládání je podle Sulse a jeho kolegů charakteristické, že většina  uznává význam situačních i osobnostních faktorů zvládání. Mnoho současných autorů se shoduje na názoru, že jak osobnostní, tak situační determinanty vysvětlují významnou míru variací chování při zvládání. \n\nAutorem nejčastěji citované a obecně respektované definice \"copingu\", resp. zvládání\", je Richard S. Lazarus. Lazarus, společně se svými kolegy, definuje tento pojem jako \"úsilí zaměřené směrem ven i dovnitř, vypořádat se s vnějšími i vnitřními požadavky (a konflikty mezi nimi), jež vyčerpávají osobní zdroje\".\n\nTato definice vystihuje dvě základní funkce zvládání – cílenou změnu vztahů mezi jedincem a prostředím a kontrolu vlastního prožívání, čili zvládání prostředí a zvládání sebe.\n\nPro tento proces je charakteristický pojem zvládání (coping).\n\n\nLazarus zároveň vytipoval několik pozitivních věcí, které nám mohou pomoci v boji se stresem. Patří sem:\n\n"}
{"id": "1104023", "url": "https://cs.wikipedia.org/wiki?curid=1104023", "title": "Emine Gülbahar Hatun", "text": "Emine Gülbahar Hatun\n\nEmine Gülbahar Hatun (asi 1432–1492, Konstantinopol) byla první žena osmanského sultána Mehmeda II. a Valide sultan za vlády sultána Bajezida II.\n\nVdala se roku 1446 v Manise a to za sultána Mehmeda II..\n\nExistují rozdílné názory jejího původu. Osmanský nápis \"vakfiye\" ji popisuje jako \"Hātun binti Abdullah\" tj. dcera Abdullaha, což znamená že její otec byl možná konvertita k Islámu. Teorie jsou:\n\nExistují rozdílní názory jejího vydání:\n\nKdyž Bajezid nastoupil na trůn, získala ekvivalentní titul Valide sultan.\n\n"}
{"id": "1104024", "url": "https://cs.wikipedia.org/wiki?curid=1104024", "title": "Kameníček (Libčice)", "text": "Kameníček (Libčice)\n\nKameníček je skalnatý vrch ve městě Libčice nad Vltavou. Nachází se mezi ulicemi Zahradní, Hřbitovní, Pod Kameníčkem a Křivá. Dosahuje nadmořské výšky 230 m. Na vrcholu se nachází stožár městského rozhlasu.\n\nStromové patro je tvořeno především borovicemi a akáty. Na Kameníčku lze vzácně nalézt koniklec.\n\nNa Kameníček vede pěší cesta z křižovatky ulic Hřbitovní, Chýnovská a Pod Kameníčkem. Z vrcholu je výhled na město a údolí Vltavy.\n\n"}
{"id": "1104025", "url": "https://cs.wikipedia.org/wiki?curid=1104025", "title": "Obyvatelstvo Slovinska", "text": "Obyvatelstvo Slovinska\n\nTento článek se zabývá tématem obyvatel Slovinska. V roce 2014 mělo Slovinsko odhadem 2 061 085 obyvatel.\n\nPodle sčítání z roku 2002, byli hlavní etnickou skupinou Slovinci (83 %). Nejméně 13 % populace tvořili imigranti z jiných částí bývalé Jugoslávie a jejich potomci. Ti se usadili hlavně ve městech a přilehlých oblastech. Relativně malé, ale ústavou chráněné jsou maďarská a italská menšina. Zvláštní pozici má rozptýlená romská menšina.\n\nSlovinsko je jednou z evropských zemí, kde se stárnutí populace projevilo nejcitelněji, vzhledem k nízké porodnosti a zvyšující se naději dožití. Téměř všichni Slovinci starší než 64 let jsou v důchodu, bez signifikantních rozdílů mezi pohlavími. Počet lidí v produktivním věku se ale snižuje navzdory imigraci. Návrh na zvýšení důchodového věku ze současných 57 let u žen a 58 let u mužů byl v roce 2011 v referendu odmítnut. Také rozdíl mezi pohlavími co se týče naděje dožití je stále výrazný. V roce 2007 to bylo 74,6 let u mužů a 81,8 let u žen. Navíc v roce 2009 bylo ve Slovinsku 22 sebevražd na 100 000 obyvatel ročně, což bylo jedno z nejvyšších čísel v Evropě.\n\nVětšina obyvatel Slovinska jsou etničtí Slovinci (83,06 %). Maďaři a Italové mají podle ústavy status původních minorit. Většina ostatních menšin, zejména těch z jiných částí Jugoslávie (kromě jedné části Srbů a Chorvatů) se přistěhovala po II. světové válce z ekonomických důvodů.\n\nOkolo 12,4 % obyvatel Slovinska se narodilo mimo jeho hranice.\nPodle rad z roku 2008 žilo ve Slovinsku okolo 100 000 lidí ze zemí mimi EU, tedy zhruba 5 % populace. Nejvíc jich bylo z Bosny a Hercegoviny, poté ze Srbska, Republiky Makedonie, Chorvatska a Kosova. Počet lidí migrujících do Slovinska od roku 1995 trvale stoupá. Od roku 2004, kdy Slovinsko vstoupilo do EU, se ročně příliv imigrantů do roku 2006 zdvojnásobil a do roku 2009 ztrojnásobil.\n\nŘímští katolíci 57,8 %, ateisté 10,1 %, muslimové 2,4 %, pravoslaví 2,3 %, protestanství 0,9 %, jiné a neuvedeno 26,5% (2002).\n\nOficiálním jazykem je slovinština. V roce 2002 byla mateřským jazykem pro asi 88 % populace, přičemž 92 % slovinské populace tímto jazykem mluvila doma.\n\nDistribuce mluvčích jazyků byla takováto: slovinština 87,7%, srbština, bosenština a chorvatština 8 %, maďarština 0,4 %, albánština 0,4 %, makedonština 0,2 %, romština 0,2 %, italština 0,2 %, němčina 0,1 %, ostatní 0.1% (ruština, čeština, ukrajinština, angličtina, slovenština, polština atd.), není známo 2,7 % (2002)\n"}
{"id": "1104029", "url": "https://cs.wikipedia.org/wiki?curid=1104029", "title": "Štefan Tóth (1938)", "text": "Štefan Tóth (1938)\n\nŠtefan Tóth (13. ledna 1938 – 20. srpna 2014) byl slovenský fotbalista, obránce. Je pochován v Košicích.\n\nV československé lize hrál za Spartak Plzeň a VSS Košice. Nastoupil ve 102 ligových utkáních. Gól v lize nedal.\n\n\n"}
{"id": "1104030", "url": "https://cs.wikipedia.org/wiki?curid=1104030", "title": "Mönchsdorf", "text": "Mönchsdorf\n\nNěmecké jméno Mönchsdorf nese více českých sídel:\n"}
{"id": "1104033", "url": "https://cs.wikipedia.org/wiki?curid=1104033", "title": "Estoril Open (tenis)", "text": "Estoril Open (tenis)\n\nEstoril Open, oficiálně se jménem sponzora Millennium Estoril Open, je profesionální tenisový turnaj mužů hraný v portugalském přímořském městě Cascais, ležícím přibližně 30 kilometrů západně od Lisabonu. Založen byl roku 2015. Každoročně probíhá v dubnovém termínu. Dějištěm je areál Clube de Ténis do Estoril s otevřenými antukovými dvorci. Na okruhu ATP Tour se řadí do kategorie ATP Tour 250.\n\nDo soutěže dvouhry nastupuje dvacet osm hráčů a čtyřhry se účastní šestnáct párů. Založen byl po ukončení tradičního portugalského turnaje Portugal Open, probíhajícího v letech 1990–2014, jenž nesl do roku 2012 stejný název a byl zrušen v důsledku absence sponzorské podpory. Novou tenisovou událost iniciovali v roce 2015 bývalý nizozemský tenista Benno van Veggel a portugalský fotbalový agent Jorge Mendes.\nPremiérový ročník dvouhry vyhrál Francouz Richard Gasquet. Čtyřhru ovládla filipínsko-americká dvojice Treat Conrad Huey a Scott Lipsky.\n\n"}
{"id": "1104035", "url": "https://cs.wikipedia.org/wiki?curid=1104035", "title": "Marie-Chantal, korunní princezna řecká", "text": "Marie-Chantal, korunní princezna řecká\n\nMarie-Chantal Claire, korunní princezna řecká, princezna dánská (17. září 1968, Londýn) je manželka Pavlose, řeckého korunního prince, prince Dánska. Pavlos je synem a dědicem krále Konstantina II. Řeckého, sesazeného roku 1973.\n\nMarie-Chantal Miller se narodila v Londýně, jako dcera Ekvádorky Maríe Clary a Američana Roberta Warrena Millera. Má starší sestru Piu bývalou manželku Christophera Gettyho a mladší sestru Alexandru, bývalou manželku prince Alexandra z Fürstenbergu.\n\nByla vychována v Hongkongu, kde do 9 let navštěvovala The Peak School, a poté nastoupila na Institut Le Rosey ve Švýcarsku. Roku 1982 přešla na École Active Bilingue v Paříži a poté na The Masters School v New Yorku. Po ukončení studia nastoupila na Akademii umění po dobu jednoho roku. Roku 1993 získala titul z historie umění na New York University.\n\nNa lyžařské dovolené o Vánocích ve švýcarském Gstaad se o ní začal ucházet korunní princ Řecka Pavlos.\n\nRoku 1995 se zasnoubila s princem Pavlosem. Je synem a dědicem krále Konstantina II. Řeckého, sesazeného roku 1973. Z římského katolictví konvertovala k řeckému pravoslaví, a to dne 22. května 1995 za soukromého obřadu v kapli svatého Pavla v New Yorku. Získala kabošonem-řezaný safír ve tvaru srdce a diamantový zásnubní prsten.\n\nSvatba byla naplánována Lady Elizabeth Ansonovou a Robertem Isabellem. Na sobě měla šaty značky Valentino. Obřad se konal 1. července 1995 v londýnské katedrále svaté Sofie. Účastnilo se mnoho členů evropských královských rodin a 10 členů řecké politické strany Nová demokracie. S princem Pavlosem má 5 dětí:\n\nTituly\n\nVyznamenání\n"}
{"id": "1104036", "url": "https://cs.wikipedia.org/wiki?curid=1104036", "title": "Ivan Alexandrovič Chlestakov", "text": "Ivan Alexandrovič Chlestakov\n\nIvan Alexandrovič Chlestakov je hlavní postava divadelní hry \"Revizor\" ruského klasika ukrajinského původu Nikolaje Vasiljeviče Gogola (1809–1852) Hra poprvé vyšla a měla premiéru v roce 1836. Dílo mělo takový úspěch, že se postava Chlestakova stala známým literárním typem. Námět pro toto dílo vnukl Gogolovi Alexandr Sergejevič Puškin. \n\nPetrohradský úředníček Ivan Alexandrovič Chlestakov je třiadvacetiletý mladíček hubené postavy. Obléká se podle módy a jeho zájem o vnější vzezření je patrný i z jeho slov „radši budu o hladu, ale domů přijedu chozený po petrohradsku.“ Je trochu přitroublý, podle slov svého sluhy Osipa „není kloudnej, jen obyčejnej piškudla.“\n\nRozhazovačný mladík cestou k rodičům prohýřil všechny peníze v kartách nebo za dobré hotely a jídlo, chtěl totiž, aby ho bylo vidět. Když v hostinci nemá na zaplacení, posílá Osipa o jídlo na dluh prosit se slibem, že účet vyrovná později, i když vůbec neví, jak by se k penězům mohl dostat.\n\nBojí se, že hostinský si na něj kvůli neplacení bude stěžovat u hejtmana. Když opravdu hejtman přijde, sice v jiné záležitosti, Chlestkov se ho velmi bojí. Jenže hejtman považuje Chlestakova za revizora, který ho přijel kontrolovat, čehož Chlestakov obratně využije, i když si situaci zcela uvědomí až mnohem později. Peníze, které mu všichni nabízejí, bere ihned, bez řečí a nevyptává se, proč mu je dávají. Líbí se mu, že se mu všichni snaží zavděčit. Peníze má rád, tak proč si jednoduše nevydělat.\n\nKdyž Chlestakov vidí, že ho všichni považují za někoho, kým není, rozhodně nemá v plánu se přiznat, naopak přilévá olej do ohně. Navykládá o sobě bez rozmyslu, ač je sám téměř bezvýznamný, spoustu informací, které zdaleka nejsou pravdivé a kterým snad i sám Ivan Alexandrovič na chvíli uvěří – že je významným spisovatelem, státníkem a že se přátelí se spoustu slavných osobností. Tím všechny zcela ohromí. \n\nPrávě Osip je ten, kdo si možné nebezpečí odhalení uvědomuje a nabádá svého pána, aby co nejdříve odjeli pryč. Nebýt Osipova včasného varování a přesvědčování, Chlestakov by patrně nedokázal sám v nejlepším přestat. Díky obratné lži o nutné návštěvě strýce (kvůli požehnání ke svatbě s hejtmanovou dcerou) se Chlestakov dostane nenápadně pryč a ještě si s sebou odveze dary, které mu dali na cestu. Nakonec Chlestakov, který městské úředníčky využil a vydělal si peníze, pomocí obratné lži z města odjede beztrestně a ještě se všem vysměje.\n\nSám autor Chlestakova označil jako „fantasticky mihotavý fantóm lži, který může být vším, co si zamane a co obyvatelé městečka ochotně přijímají.“\n\n\"Revizor\", nadčasově platné dílo vytvořené v roce 1836 a přepracované v roce 1842, zajistilo Gogolovi věčnou slávu. Jedná se o pětiaktovou satirickou komedii, která měla premiéru v roce 1836 a dodnes stále patří mezi nejhranější a nejoblíbenější divadelní hry.\n\nUž z úvodního, na kritiku vyšších vrstev reagujícího, motta „Nevrč, brachu, na zrcadlo, když máš křivou hubu“ je patrná anekdotičnost a satiričnost děje, pomocí kterého Gogol pravdivě zobrazil úplatkářství, tupost, zkaženost a celkově nepříkladné chování ruských úředníčků.\n\nChlestakov (stejně jako Pavel Ivanovič Čičikov v Gogolově románu Mrtvé duše) slouží vlastně jako \"„univerzální odhalovatel“\" bídných ruských poměrů Gogolovy doby. S jejich pomocí snad chtěl autor svět upozornit na to špatné, co se dělo, aby mohlo dojít k nápravě poměrů. Gogol pociťoval, že zpuchřelost feudalismu, přicházející kapitalismus či byrokracie Rusku škodí a rozhodl se pomocí břitké a přiléhavé nepřímé kritiky a humoru poukázat na tyto nešvary.\nDíky pokusům o napravení stavu a netradičnímu upozornění na tyto problémy se Gogol se svými nadčasovými díly stal nezapomenutelným autorem. \"Revizor\" je jedna z nejhranějších divadelních her, proto není divu, že bylo dílo zpracováno mnohokrát do podoby filmu. O většině divadelních záznamů a filmů s touto tematikou je možné se informovat na stránkách Česko-Slovenské filmové databáze (http://www.csfd.cz/). \n\nZ českých filmových adaptací je asi nejznámější verze z roku 1933. Československý film Revizor režíroval Martin Frič. Hlavní postavu, Ivana Alexandroviče Chlestakova, nezapomenutelně ztvárnil Vlasta Burian.\n"}
{"id": "1104038", "url": "https://cs.wikipedia.org/wiki?curid=1104038", "title": "Mislav Hodžić", "text": "Mislav Hodžić\n\nMons. Mislav Hodžić, Th.D. (* 6. června 1977 Split) je chorvatský katolický kněz, diplomat ve službách Apoštolského stolce.\n\nZákladní školu absolvoval v Kaštel Stari (1983-1991) a středoškolská studia na matematickém lyceu ve Splitu (1991-1995).\nV roce 1995 vstoupil do interdiecézního kněžského semináře ve Splitu a na Katolické teologické fakultě Univerzity ve Splitu dosáhl v roce 2002 titulu bakalář. V letech 2004 až 2009 studoval obor fundamentální teologie na Papežské gregoriánské univerzitě v Římě, kde dosáhl licenciátu závěrečnou prací na téma \"La Rivelazione in Romano Guardini\", pod vedením P. Donatha Herscika, TJ a doktorátu dizertační prací nazvanou \"La genesi della fede. La formazione della coscienza credente tra essere riconosciuto ed essere riconoscente\" pod vedením P. Elmara Salmanna, OSB. V letech 2008–2010 absolvoval kurzy kanonického a mezinárodního práva na Papežské lateránské univerzitě v Římě.\n\nDne 23. června 2002 byl vysvěcen na kněze Arcidiecéze Split-Makarska. Po kněžském svěcení byl v letech 2002-2004 kaplanem konkatedrální farnosti svatého Petra apoštola a odpovědným za pastoraci mládeže Arcidiecéze Split-Makarska. Od roku 2005 do roku 2009 pracoval na Státním sekretariátu Svatého stolce. Po studiích na Papežské církevní akademii (2008-2010) vstoupil 1. července 2010 do diplomatických služeb Svatého stolce. Pracoval na Apoštolských nunciaturách v Paraguay a v České republice. Dne 1. října 2013 jej papež František jmenoval kaplanem Jeho Svatosti.\n\n\n"}
{"id": "1104045", "url": "https://cs.wikipedia.org/wiki?curid=1104045", "title": "Končiny (Slatina nad Úpou)", "text": "Končiny (Slatina nad Úpou)\n\nKončiny jsou malá osada, část obce Slatina nad Úpou v okrese Náchod. Nacházejí se asi 1 km severně od Slatiny nad Úpou. V roce 2011 zde bylo 21 domů s 17 obyvateli. Přístup do osady je možný po nově vyasfaltované cestě spojující Mečov se Slatinou nad Úpou.\n\nKončiny leží v katastrálním území Slatina nad Úpou. Osada leží v nadmořské výšce 400 - 450 m.\n\n"}
{"id": "1104047", "url": "https://cs.wikipedia.org/wiki?curid=1104047", "title": "James Patterson", "text": "James Patterson\n\nJames Patterson (* 22. března 1947 Newbugh, New York) je americký spisovatel. Prodal více než 300 milionů výtisků svých knih.\n\nStudoval anglický jazyk na Manhattan College a Vanderbilt University v Nashville ve státě Tennessee. V současné době žije se svou ženou Susan a synem Jackem v Palm Beach County na Floridě. Píše thrillery, fantasy i knihy pro mládež.\n\nNapsal sérii knih s detektivem Alexem Crossem, z nichž dvě knihy byly zfilmovány v hlavní roli s Morganem Freemanem. Další řadou jsou příběhy \"Woman's Murder Club\" (\"Dámský vyšetřovací klub\"). Podle těchto románů vytvořila americká televizní stanice ABC seriál. Jedním z producentů je i James Patterson.\n\nZískal cenu Children's Choice Book Awards Author of the Year 2010. Nakladatelství Albatros vydalo fantasy \"Witch and Wizard\" – \"Čarodějka a Čaroděj\", \"Maximum Ride\". \n\n\n"}
{"id": "1104049", "url": "https://cs.wikipedia.org/wiki?curid=1104049", "title": "Kanton Soissons-1", "text": "Kanton Soissons-1\n\nKanton Soissons-1 (fr. \"Canton de Soissons-1\") je francouzský kanton v departementu Aisne v regionu Hauts-de-France. Tvoří ho 15 obcí a část města Soissons. Kanton vznikl v roce 2015.\n\n\n"}
{"id": "1104050", "url": "https://cs.wikipedia.org/wiki?curid=1104050", "title": "Off to the Races", "text": "Off to the Races\n\nOff to the Races je píseň americké zpěvačky a skladatelky Lany Del Rey. Byla vydána dne 6. ledna 2012, jako první propagační singl z jejího debutového studiového alba \"Born to Die\". Napsala ji sama Lana Del Rey společně s Tim Larcombe a produkce se ujali Patrik Berger a Emile Haynie již v roce 2010. Vyšla pod vydavatelstvím Interscope a Stranger a je dlouhá 5:01. Byla vydána pro Nizozemsko a pro Spojené království, kde vyšla již pár týdnů před oficiálním vydáním. Žánrem skladby je Alternativní hip hop a píseň odkazuje na román Lolita.\n\nVideoklip k propagačnímu singlu byl natočen Lanou a je podobný její rané tvorbě videí, které obsahovali různé vystřižené scény. Bylo vydáno již 22. prosince 2011.\n"}
{"id": "1104051", "url": "https://cs.wikipedia.org/wiki?curid=1104051", "title": "Kanton Soissons-2", "text": "Kanton Soissons-2\n\nKanton Soissons-2 (fr. \"Canton de Soissons-2\") je francouzský kanton v departementu Aisne v regionu Hauts-de-France. Tvoří ho 13 obcí a část města Soissons. Kanton vznikl v roce 2015.\n\n\n"}
{"id": "1104054", "url": "https://cs.wikipedia.org/wiki?curid=1104054", "title": "Grand Prix SAR La Princesse Lalla Meryem 2015", "text": "Grand Prix SAR La Princesse Lalla Meryem 2015\n\nGrand Prix SAR La Princesse Lalla Meryem 2015 byl tenisový turnaj pořádaný jako součást ženského okruhu WTA Tour, který se hrál v městském tenisovém areálu Royal Tennis Club de Marrakech na otevřených antukových dvorcích. Konal se mezi 26. dubnem až 2. kvěnem 2015 v marockém městě Marrákeš jako 15. ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou ve dvouhře byla dvacátá hráčka světa Garbiñe Muguruzaová ze Španělska. Titul vybojovala ukrajinská hráčka Elina Svitolinová, když ve finále zdolala Babosovou. Deblovou soutěž opanovala maďarsko-francouzská dvojice Tímea Babosová a Kristina Mladenovicová.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1104056", "url": "https://cs.wikipedia.org/wiki?curid=1104056", "title": "Hossein Sháhábí", "text": "Hossein Sháhábí\n\nHossein Sháhábí, persky حسین شهابی‎‎ (* 20. června 1967 Tábriz) je íránský filmový režisér a scenárista. \n\n\n"}
{"id": "1104059", "url": "https://cs.wikipedia.org/wiki?curid=1104059", "title": "Carmen (píseň, Lana Del Rey)", "text": "Carmen (píseň, Lana Del Rey)\n\nCarmen je píseň americké zpěvačky a skladatelky Lany Del Rey. Byla vydána dne 26. ledna 2012, jako druhý propagační singl z jejího debutového studiového alba \"Born to Die\". Napsala ji sama Lana Del Rey společně s Justinem Parkerem a produkce se ujali Emile Haynie a Jeff Bhasker. Vyšla pod vydavatelstvím Universal Music Group a je dlouhá 4:08. Byla vydána pro Německo, Rakousko a Švýcarsko. \n\nVideoklip k propagačnímu singlu vyšel 21. dubna 2012 a byl natočen Lanou. Ve videu můžeme jsou zachyceny ulice New Yorku, záběry ze starého Hollywoodu a samotná Lana.\n"}
{"id": "1104061", "url": "https://cs.wikipedia.org/wiki?curid=1104061", "title": "Like Gods of the Sun", "text": "Like Gods of the Sun\n\nLike Gods of the Sun (v překladu \"Jako bohové Slunce\") je čtvrté studiové album britské gothic/death/doomové hudební skupiny My Dying Bride z roku 1996, které vyšlo u britského vydavatelství Peaceville Records.\n\nKe skladbě \"For You\" vznikl videoklip.\n\n\n\n"}
{"id": "1104062", "url": "https://cs.wikipedia.org/wiki?curid=1104062", "title": "Crouy", "text": "Crouy\n\nCrouy je francouzská obec v departementu Aisne v regionu Hauts-de-France. V roce 2012 zde žilo 2 801 obyvatel.\n\nBraye, Bucy-le-Long, Clamecy, Cuffies, Leury, Margival, Soissons, Vregny, Vuillery\n\n\"Počet obyvatel\"\n\n"}
{"id": "1104066", "url": "https://cs.wikipedia.org/wiki?curid=1104066", "title": "Estoril Open 2015", "text": "Estoril Open 2015\n\nEstoril Open 2015, oficiálně se jménem sponzora Millennium Estoril Open, byl tenisový turnaj pořádaný jako součást mužského okruhu ATP World Tour, který se hrál v tenisovém areálu Clube de Ténis do Estoril na otevřených antukových dvorcích. Konal se mezi 26. dubnem až 3. květnem 2015 v portugalském přímořském letovisku Cascais jako první ročník turnaje.\n\nTurnaj s rozpočtem 439 405 eur patřil do kategorie ATP World Tour 250 a navázal na zaniklý Portugal Open. Nejvýše nasazeným hráčem ve dvouhře se stal dvanáctý hráč světa Feliciano López ze Španělska, který vypadl ve druhém kole s Robinem Haasem. Singlový titul vybojoval Francouz Richard Gasquet. Soutěž čtyřhry vyhrála filipínsko-americká dvojice Treat Conrad Huey a Scott Lipsky.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1104069", "url": "https://cs.wikipedia.org/wiki?curid=1104069", "title": "Margival", "text": "Margival\n\nMargival je francouzská obec v departementu Aisne v regionu Hauts-de-France. V roce 2012 zde žilo 353 obyvatel.\n\nCrouy, Laffaux, Nanteuil-la-Fosse, Neuville-sur-Margival, Terny-Sorny, Vregny, Vuillery\n\n\"Počet obyvatel\"\n\n"}
{"id": "1104075", "url": "https://cs.wikipedia.org/wiki?curid=1104075", "title": "Robert Green", "text": "Robert Green\n\nRobert Paul Green [robrt pól grýn] (* 18. ledna 1980, Chertsey, Anglie, Spojené království) je anglický fotbalový brankář a reprezentant, který hraje za klub Chelsea FC.\n\nGreen hrál v Anglii postupně za Norwich City, West Ham United a Queens Park Rangers FC. Se všemi třemi kluby zažil sestup z Premier League.\n\nGreen reprezentoval Anglii v mládežnických výběrech od kategorie U16.\n\nV A-mužstvu Anglie debutoval 31. 5. 2005 v přátelském zápase proti týmu Kolumbie (výhra 3:2).\n\nZúčastnil se Mistrovství světa 2010 v Jihoafrické republice, kde nastoupil k jedinému zápasu proti USA (remíza 1:1). V zápase pustil za záda nepříliš těžkou střelu, která znamenala ztrátu bodů.\n\n"}
{"id": "1104076", "url": "https://cs.wikipedia.org/wiki?curid=1104076", "title": "Samuil Fejnberg", "text": "Samuil Fejnberg\n\nSamuil Jevgenjevič Fejnberg (rusky Самуи́л Евге́ньевич Фе́йнберг; 26. května 1890 Oděsa – 22. října 1962 Moskva) byl ruský klavírista, hudební skladatel a muzikolog. \n\nSamuil Jevgenjevič Fejnberg se narodil 26. května 1890 v Oděse. V roce 1894 se rodina přestěhovala do Moskvy. Vstoupil na moskevskou konzervatoř, kde studoval hru na klavír u Alexandra Goldenweisera. Vedle toho soukromě studoval kompozici u Nikolaje Sergejeviče Žiljajeva. \n\nKonzervatoř absolvoval v roce 1911 a zahájil dráhu koncertního klavíristy. Po vypuknutí První světové války byl odveden a poslán na frontu. Záhy onemocněl břišním tyfem a kvůli zdravotnímu stavu byl vojenské služby zproštěn. V roce 1922 se stal profesorem a vedoucím katedry klavíru na moskevské konzervatoři a obnovil svou klavírní kariéru. Proslul zejména jako první klavírista, který v Rusku uvedl v plném znění Dobře temperovaný klavír Johanna Sebastiana Bacha.\n\nVe dvacátých letech koncertoval s úspěchem v Německu a v Itálii. Vzhledem ke svému židovskému původu měl však později zákaz výjezdu ze SSSR. Měl tak v následujících letech pouze dva koncerty v zahraničí: ve Vídni (1936) a v Bruselu (1938). Z tohoto důvodu není příliš znám mimo hranice Ruska. \n\nJako skladatel se věnoval téměř výhradně tvorbě pro klavír. V tomto ohledu byl považován za pokračovatele díla Alexandr Nikolajevič Skrjabina. V roce 1946 obdržel za Klavírní koncert č. 2 Stalinovu cenu za vynikající výsledky v oblasti literatury a umění. \n\nFeinberg publikoval v odborném tisku řadu hudebně-vědných statí. Souborně byly vydány v roce 1984 ve sborníku \"Судьба музыкальной формы\". Napsal rovněž monografii \"Пианизм как искусствo\", která byla vydána také až po jeho smrti v roce 1965.\n\nFeinberg se nikdy neoženil. Žil se svým bratrem – malířem. Zemřel v Moskvě 22. října 1962. Je pochován na Golovinském hřbitově.\n\n\n\n\n\n"}
{"id": "1104077", "url": "https://cs.wikipedia.org/wiki?curid=1104077", "title": "Nařízení Brusel I bis", "text": "Nařízení Brusel I bis\n\nNařízení Evropského parlamentu a Rady (EU) č. 1215/2012 ze dne 12. prosince 2012, o příslušnosti a uznávání a výkonu soudních rozhodnutí v občanských a obchodních věcech, zkráceně zvané Brusel I bis, je právní akt Evropské unie, který nahradil dříve platné nařízení Rady o příslušnosti a uznávání a výkonu soudních rozhodnutí v občanských a obchodních věcech (nařízení Brusel I). \n\nNařízení Brusel I bis výrazně zjednodušilo řešení občanských a obchodních sporů s mezinárodním prvkem, jelikož bez náhrady zrušilo řízení o prohlášení vykonatelnosti. Pravomocná rozhodnutí jsou tudíž vykonavatelná již na základě samotného rozhodnutí a osvědčení o vykonatelnosti. Kromě toho nařízení Brusel I bis odstranilo také některé další nedostatky předcházejícího nařízení Brusel I, a to zejména v oblasti efektivity dohod o volbě soudu (prorogace) a překážky litispendence.\n\nPodle nařízení Brusel I bis už nemusí mít žádná ze stran prorogační dohody bydliště na území členského státu Evropské unie a platnost prorogační dohody se posuzuje podle práva členského státu, který podle ní má rozhodovat. Nově také není prorogační dohoda závislá na ostatních ustanoveních smlouvy a nemůže být tedy postižena jejich neplatností. \n\nV dřívějším nařízení Brusel I platilo pravidlo, podle něhož musel soud přerušit řízení, pokud mezi týmiž stranami v téže věci probíhalo dříve zahájené řízení u jiného soudu. Toto na první pohled neutrální ustanovení bylo ale široce zneužíváno stranami sporů, které očekávaly, že prohrají. V momentě, kdy se straně, která očekávala v řízení prohru, zdálo, že proti ní bude bezprostředně zahájeno řízení, podala sama návrh na zahájení řízení u nepříslušného soudu. Využívány byly soudy zemí, které jsou nechvalně známé délkou řízení, zejména Itálie, podle níž byla tato taktika nazvána \"italským torpédem\". Příslušný soud dle prorogační dohody poté musel bez návrhu přerušit řízení a vyčkávat, dokud, zpravidla italský, soud nerozhodl o své nepříslušnosti. Tato taktika způsobovala značné průtahy a z obav, aby protistrana italského torpéda nevyužila, byly podávány žaloby předčasně a i ve věcech, které by bylo možné vyřešit smírně. \n\nNařízení Brusel I bis na tento trend zareagovalo tak, že ustanovilo pravidlo, že se později zahájené řízení u soudu příslušného dle prorogační dohody nepřerušuje, a že se naopak přeruší řízení i dříve zahájené až do doby, dokud soud příslušný podle prorogační dohody nekonstatuje, že podle dohody příslušný není. \n\nNařízení Brusel I bis se dle čl. 1 použije pro většinu sporů s mezinárodním prvkem vyplývajících z občanských a obchodních věci (věcná působnost), pokud jsou splněny následující podmínky:\n\n\n"}
{"id": "1104081", "url": "https://cs.wikipedia.org/wiki?curid=1104081", "title": "Nukus", "text": "Nukus\n\nNukus je jedno z největších měst v Uzbekistánu a hlavní město autonomní republiky Karakalpakstán. Podle údajů z roku 2018 ve městě žije 312 100 obyvatel. Městem protéká řeka Amudarja. Město je známé především díky Nukuskému muzeu umění, významné sbírce ruského avantgardního umění 20.-40. let 20. století. V okolí města je řada archeologických nalezišť i středověkých zřícenin.\n\nNukus byl původně založen jako náhrada starého hlavního města republiky Karakalpakstan roku 1932. Během 50. let se však Nukus stal moderním sovětským městem s velkými veřejnými budovami. Prozíravý ředitel zdejšího muzea Igor Savickij zachránil mnoho obrazů ruské předválečné avantgardy, kterou Stalin pronásledoval, ale v odlehlém Nukusu mohly obrazy přežít. Pro jeho izolaci se ve městě usídlil institut Rudé armády, který zkoumal a testoval chemické zbraně. Od konce 60. let se ve městě drasticky projevuje vysychání řeky Amudarja, jejíž voda se spotřebovává na uzbeckých bavlníkových plantážích, a v důsledku vysychá i Aralské jezero.\n"}
{"id": "1104082", "url": "https://cs.wikipedia.org/wiki?curid=1104082", "title": "Do pekla/do nebe", "text": "Do pekla/do nebe\n\nDo pekla/do nebe je jedenácté studiové album české rockové skupiny Kabát, které vyšlo 22. května 2015 poprvé u vydavatelství Pink Panther Media.\n\nHudební materiál skupina začala připravovat již v roce 2013, některé písně byly hotové v roce 2014 např. \"Restaurace pana Kalvody\", roku 2014 se opět konal speciální výroční Po čertech velkej koncert II a právě na něm chtěla skupina zahrát nějakou novinku, ale nakonec opět kvůli neotextovaným písním k tomu nedošlo. Nakonec skupina zahrála jen průřez pětadvacetileté kariéry. Nahrávání probíhalo tradičně ve studiích SONO s dlouholetým producentem skupiny Milanem Cimfem, ovšem skupina chtěla vyzkoušet jiného producenta Yardu Helešice, který dal nahrávce nový zvuk. Co se týče hudební stránky, tak např. kytarista Tomáš Krulich použil techniku „steel“ v písních \"Western Boogie\" nebo \"Brousíme nože\", kontrabasista Rafan přispěl „rockabilly“ drnkáním v písní \"Myslivecký ples\", na violoncello si v písni \"Valkýra\" zahrála Alice Kodýtková. V dubnu 2015 skupina představila singl \"Brousíme nože\", kterou věnovala české hokejové reprezentaci, píseň skupina zahrála na zahajovacím ceremoniálu MS v hokeji 2015 konaného v Česku. V polovině dubna pak byla představena další píseň, tentokrát „Do pekla/do nebe“.\n\n\n\n"}
{"id": "1104087", "url": "https://cs.wikipedia.org/wiki?curid=1104087", "title": "Olav Nysæter", "text": "Olav Nysæter\n\nOlav Nysæter (* 28. února 1955) je bývalý norský fotbalový útočník. Na svém kontě má dva starty v norské fotbalové reprezentaci.\n\nV roce 2007 se stal sportovním ředitelem Kongsvinger IL, norského klubu, ve kterém strávil svou hráčskou kariéru.\n\nNa klubové úrovni hrál fotbal pouze v norském klubu Kongsvinger IL. V roce 1983 se stal se 14 vstřelenými góly nejlepším kanonýrem nejvyšší norské fotbalové ligy.\n\nV A-týmu norské fotbalové reprezentace debutoval 9. 11. 1983 v kvalifikačním utkání na LOH v Poznani proti domácímu týmu Polska (porážka 0:1). Druhý zápas za norský národní tým absolvoval 12. 11. 1983 v Postdamu proti týmu Východního Německa (prohra 0:1). Více utkání v norské reprezentaci neodehrál.\n"}
{"id": "1104088", "url": "https://cs.wikipedia.org/wiki?curid=1104088", "title": "Vlastimil Sýkora", "text": "Vlastimil Sýkora\n\nVlastimil Sýkora (4. května 1922 Kladno – 7. listopadu 2013 Plzeň) byl český hokejista a pozdější trenér. Ve své kariéře hrál za Kladno, za něž nastoupil k 291 utkáním. Od sezóny 1955/1956 toto mužstvo trénoval a v roce 1959 s ním vyhrál titul mistra Československa. V tomtéž roce dovedl československou hokejovou reprezentaci k zisku bronzových medailí na mistrovství světa, které se tehdy konalo v Praze. Působení na Kladně ukončil roku 1963 přechodem do Vítkovic. V dalších letech postupně vedl mužstva Plzně, Gottwaldova a Českých Budějovic. Trénoval však také v zahraničí, a sice ve francouzském Chamonix.\n\nSýkora se usadil v Plzni. Jeho synem je hokejový trenér Marek Sýkora, jenž od roku 2014 glosoval a komentoval přenosy České televize. V této funkci ze své vlastní vůle skončil po mistrovství světa v ledním hokeji 2018 v Dánsku.\n\nBěhem utkání mezi hokejovými výběry České republiky a Švédska sehrané 15. prosince 2011 v Chomutově v rámci turnaje Channel One Cup byl Sýkora zařazen mezi členy Síně slávy českého hokeje.\n\n"}
{"id": "1104099", "url": "https://cs.wikipedia.org/wiki?curid=1104099", "title": "Polské prezidentské volby 2015", "text": "Polské prezidentské volby 2015\n\nPolské prezidentské volby v roce 2015 byly maršálkem Sejmu Radosławem Sikorským vyhlášeny na květen 2015. První kolo proběhlo v neděli 10. května a nejvíce hlasů v něm překvapivě získal kandidát strany Právo a spravedlnost Andrzej Duda, následovaný dosavadní prezidentem a kandidátem Občanské platformy Bronisławem Komorowským. Druhé kolo následovalo v neděli 24. května, prezidentem byl zvolen Andrzej Duda, který získal 8 630 627 (51,55 %) hlasů. Prezidentské volby 2015 byly prvními volbami, ve kterých se o úřad prezidenta neucházel žádný z předsedů dvou hlavních parlamentních stran více viz.\n\n"}
{"id": "1104103", "url": "https://cs.wikipedia.org/wiki?curid=1104103", "title": "Andrzej Duda", "text": "Andrzej Duda\n\nAndrzej Sebastian Duda (* 16. května 1972 Krakov) je polský politik a právník, od 6. srpna 2015 prezident Polské republiky, když ve druhém kole květnových prezidentských voleb 2015 vyhrál nad úřadujícím prezidentem Bronisławem Komorowskim.\n\nV letech 2014–2015 byl poslancem Evropského parlamentu. Do svého zvolení prezidentem byl členem strany Právo a spravedlnost.\n\nAndrzej Duda se narodil v Krakově v rodině Jana Tadeusze Dudy (* 1949), inženýra, informatika a profesora technických věd na Hornicko-hutnické akademii Stanisława Staszica v Krakově, a jeho manželky Janiny Milewské-Dudové (* 1949), profesorky chemie na stejné akademii. V letech 1984–1990 se věnoval skautingu. Roku 1996 dokončil studia práv na krakovské Jagellonské univerzitě. O rok později začal na této univerzitě pracovat v oblasti výuky vědy a technologie a od roku 2001 jako zdejší asistent v oblasti práva.\n\nV roce 2000 se stal členem středové politické strany \"Unia Wolności\" (Unie Svobody), po parlamentních volbách v roce 2005 začal spolupracovat se stranou Právo a spravedlnost. V letech 2006 a 2007 pracoval na Ministerstvu spravedlnosti, kde měl na starosti legislativu, mezinárodní spolupráci a proces informatizace soudů. Roku 2008 začal pracovat prezidentské kanceláři jako poradce Lecha Kaczyńského a z této funkce odešel po zvolení nového prezidenta Bronisława Komorowského v roce 2010. V stejném roce kandidoval na starostu Krakova, ale byl zvolen jen do rady města. O rok později byl zvolen poslancem Sejmu.\n\nV roce 2014 byl zvolen poslancem Evropského parlamentu, kde se zařadil mezi Evropské konzervativce a reformisty. V prosinci toho roku jej strana Právo a spravedlnost navrhla jako svého kandidáta do prezidentských voleb. Volby se konaly v květnu 2015 a Duda v nich zvítězil nad dosavadním prezidentem Bronisławem Komorowskim. V prvním kole získal 34,76 % hlasů, ve druhém 51,55 %. Během prezidentské kampaně byl kritizován za to, že v roce 2012 podpořil návrh zákona o trestní odpovědnosti pro lékaře, provádějící oplodnění ve zkumavce. Po složení prezidentského slibu se stal současným nejmladším prezidentem evropského státu.\n\nAndrzej Duda má dva sourozence. V roce 1994 se oženil s Agatou Kornhauserovou, pozdější středoškolskou profesorkou němčiny. Do manželství se roku 1995 narodila dcera Kinga Dudová. Hlásí se k římskokatolické církvi.\n\nJeho tchánem je básník a literární kritik Julian Kornhauser (* 1946), autor knih pro děti a překladatel srbské a chorvatské literatury, který působí také jako profesor na Jagellonské univerzitě v Krakově. Julian Kornhauser je synem otce židovského původu a matky katoličky.\n\n"}
{"id": "1104105", "url": "https://cs.wikipedia.org/wiki?curid=1104105", "title": "Blood on the Dance Floor (hudební skupina)", "text": "Blood on the Dance Floor (hudební skupina)\n\nBlood on the Dance Floor (BOTDF) je electropopové duo z města Orlando ve Spojených státech amerických. Vznikla roku 2006.\n\nJejich album \"Evolution\" z roku 2012 se umístilo na 42. místě v žebříčku Billboard 200.\n\nNejdříve tato skupina začala experimentovat se screamováním, party rapem, technem a chiptune. Jejich písně často pojednávaly o sexu. Později to byly spíše EDM a dubstepové písně.\n\nSkupina byla založena 5. 9. 2007. Původní členové byli Dahvie Vanity, Christopher Mongillo a Rebeca Furgate. Bylo vydáno první album It´s So Hard To Be a Diamond In the Rhinestone. Než ale začalo turné, Chris kapelu opustil a Rebecca zesnula. Do kapely přišel Garrett Ecstasy a ten s Dahviem nahrál nová alba: \"I Scream I Scream\", \"OMFG Sneak Peak\" and \"Extended Play.\" Dahvie a Garrett odstartovaly turné. V polovině turné byl však Garrett z kapely vyhozen, protože ukradl tourbus a peníze za prodané merche. Tourbus naboural a za peníze si koupil drogy. Garretta nahradil Jayy von Monroe. Začátkem září 2016 Jayy skupinu opustil a skupina se rozhodla dát si pauzu na delší dobu.\n\nDahvie rozjel svůj projekt s názvem Sinners are winners.\n\nV březnu 2017 oznámil Dahvie, že se BOTDF v dubnu vrátí i s novým členem. Novým členem se stala Dahvieho přítelkyně Fallon Vendetta. 3. května 2017 vydali Blood On the Dance Floor singl Resurrection Spell z připravovaného alba Kawaii Monster.\n\n\n\n\n\n\nOficiální web skupiny\n"}
{"id": "1104108", "url": "https://cs.wikipedia.org/wiki?curid=1104108", "title": "Národní park Dolomiti Bellunesi", "text": "Národní park Dolomiti Bellunesi\n\nNárodní park Bellunéské Dolomity (italsky \"Parco nazionale delle Dolomiti Bellunesi\") leží na severovýchodě Itálie, v Benátském regionu, v provincii Belluno. Bellunéské Dolomity jsou součástí pohoří Dolomity, respektive \"Východních Dolomit\". K Bellunéským Dolomitům náleží horské masivy \"Alpi Feltrine\", \"Monti del Sole\", Schiara, \"Talvéna\", \"Prampèr\" a \"Spiz di Mezzodì\". Centrem oblasti je menší město Belluno.\n"}
{"id": "1104110", "url": "https://cs.wikipedia.org/wiki?curid=1104110", "title": "Ivana Brlićová-Mažuranićová", "text": "Ivana Brlićová-Mažuranićová\n\nIvana Brlićová-Mažuranićová (18. duben 1874, Ogulin – 21. září 1938, Záhřeb) byla chorvatská spisovatelka literatury pro děti narozená na území někdejšího Rakousko-Uherska. Její nejznámější knihou je \"Čudnovate zgode šegrta Hlapića\" (\"Podivuhodné příběhy učně Chlapíka\"), která byla přeložená do mnoha jazyků. Do češtiny ji přeložil roku 1930 Josef Filouš (pod názvem \"Podivuhodné příběhy ševcovského učně\") a do slovenštiny roku 1940 Koloman F. Gerladiny. Někdy je Brlićová-Mažuranićová nazývána „chorvatským Andersenem“. Často užívala motivů ze slovanské mytologie, proto je také někdy přirovnávána též k Tolkienovi. Jejím dědečkem byl chorvatský bán a spisovatel období romantismu Ivan Mažuranić (\"Smrt Smail-agy Čengiće\" aj.), strýcem pak cestovatel a realistický spisovatel Vladimir (Fran) Mažuranić. Byla první ženou, která se stala členkou Jugoslávské akademie věd a umění (1937). Dlouho trpěla depresemi, roku 1938 spáchala sebevraždu. V anketě Největší Chorvat (\"Najveći Hrvat\"), kterou podle vzoru britské soutěže Great Britons vyhlásil v roce 2003 chorvatský týdeník \"Nacional\", a v níž měli Chorvaté zvolit největší osobnost chorvatské historie, obsadila 34. místo.\n\n"}
{"id": "1104116", "url": "https://cs.wikipedia.org/wiki?curid=1104116", "title": "Neokeynesiánství", "text": "Neokeynesiánství\n\nNeokeynesiánství či neokeynesovství je ekonomický směr, který se po 2. světové válce vyvinul z díla britského ekonoma Johna Maynarda Keynese. Představuje verzi, která byla typická především pro vývoj keynesiánství v USA. Mezi nejvýznamnější zástupce patří John Hicks, Franco Modigliani a Paul Samuelson. Jejich myšlenky formovaly hlavní vývoj makroekonomie až do 70. let 20. století. Zjednodušeně řečeno klade neokeynesiánství důraz na roli státu, který může rozpohybovat ekonomiku formou levných „povzbuzovacích balíků peněz“.\n\nKeynesova teorie zásadním způsobem ovlivnila vývoj makroekonomie, ale nikdy se jí nepodařilo plně ovládnout poválečné ekonomické myšlení. Většina ekonomů byla stále stoupenci neoklasicismu, směru, který byl nejvlivnější až do 30. let 20. století, kdy světem otřásla hluboká hospodářská krize. Ačkoli se zpočátku zdálo, že keynesiánství a neoklasicismus jsou neslučitelné směry, brzy se ekonomové začali pokoušet o jejich syntézu. Tento proces začal již krátce potom, co byla v roce 1936 vydána Keynesova přelomová kniha Obecná teorie zaměstnanosti, úroku a peněz. Ekonom John R. Hicks vydal článek Keynes a klasikové, ve kterém popsal celou Keynesovu teorii pomocí modelu IS-LM (\"Investment Saving – Liquidity preference Money supply\" čili „investiční úspory – peněžní nabídka preference likvidity“), na kterém ukázal, že se Keynesova teorie liší od té neoklasické jen několika rozdílnými předpoklady. Neokeynesovství se z tohoto důvodu někdy označuje jako neoklasická syntéza.\n\nPaul A. Samuelson (15. května 1915, Gary, Indiana, USA – 13. prosince 2009, Belmont, Massachusetts, USA) byl uznávaný americký profesor ekonomie. Je nositelem Nobelovy ceny za ekonomii z roku 1970. Z pohledu neokeynesiánství je důležitá zejména jeho teorie všeobecné ekonomické rovnováhy a model akcelerátoru a multiplikátoru.\n\nFranco Modigliani (18. června 1918, Řím – 25. září 2003, Cambridge) byl italský ekonom. Je taktéž držitelem Nobelovy ceny za ekonomii. Mezi jeho hlavní příspěvky ekonomii patří Modigliani-Millerův teorém a hypotéza životního cyklu.\n\nSir John Richard Hicks (8. dubna 1904, Warwick, Spojené království – 20. května 1989, Blockley, Spojené království) byl velmi významný a vlivný britský ekonom. Je známý především svým IS-LM modelem.\n\nTento model, téměř stejně vlivný jako původní Keynesova analýza, ukazuje vztah peněžního trhu a trhu zboží a služeb. Průnik křivek IS a LM je označován jako všeobecný rovnovážný bod všech takových trhů v ekonomice. Byl vytvořen v roce 1936 na Konferenci ekonometrie v Oxfordu a dodnes je všeobecně užíván a vnímán jako užitečný při výkladu makroekonomie, lze ho tedy najít ve většině učebnic vysokoškolské ekonomie.\n\nPhillipsova křivka, která nese jméno novozélandského ekonoma Williama Phillipse, vyjadřuje vztah mezi mírou nezaměstnanosti a mírou inflace. Phillips na základě údajů o nezaměstnanosti a nominálních mzdách ve Spojeném království z období let 1861 až 1957 ukázal nepřímou úměru mezi těmito dvěma ukazateli. Tento vztah byl potvrzen údaji z dalších zemí a v roce 1960 ekonomové Paul Samuelson a Robert Solow rozšířili tuto teorii na vztah mezi mírou nezaměstnanosti a mírou inflace. Zjednodušeně řečeno, v krátkém období poskytuje Phillipsova křivka tvůrcům hospodářské politiky volbu mezi možnými ekonomickými výsledky. Změnou fiskální a monetární politiky (které mají vliv na agregátní poptávku) si mohou politici vybrat jakýkoliv bod na Phillipsově křivce. V souvislosti s výběrem mezi vysokou inflací a nízkou nezaměstnaností (a naopak) se mluví o koeficientu obětování, který ukazuje, kolik procent ročního produktu je ztraceno při snížení inflace o 1 %. V dlouhém období je však Phillipsova křivka vertikální, jelikož platí klasická dichotomie peněz, která tvrdí, že změny peněžní nabídky v dlouhém období neovlivňují reálné veličiny (tedy i míru nezaměstnanosti).\n\nPřevážná část vyspělého světa v 70. letech 20. století trpěla stagflací, čili pomalým ekonomickým růstem a vysokou inflací zároveň, což bylo způsobeno převážně tehdejšími ropnými šoky. Začalo se projevovat postupné vyčerpávání faktorů, které zaručovaly úspěšnost keynesovské stabilizační hospodářské politiky. Z hlediska vlivu na tehdejší hospodářskou politiku bylo tedy neokeynesiánství nahrazováno konzervativními ekonomickými teoriemi.\n\n"}
{"id": "1104125", "url": "https://cs.wikipedia.org/wiki?curid=1104125", "title": "Artonges", "text": "Artonges\n\nArtonges je bývalá francouzská obec v departementu Aisne v regionu Hauts-de-France. V roce 2015 zde žilo 177 obyvatel.\n\nK 1. lednu 2016 byla sloučena s obcemi La Celle-sous-Montmirail, Fontenelle-en-Brie a Marchais-en-Brie do nově vzniklé obce Dhuys et Morin-en-Brie.\n\n\"Počet obyvatel\"\n"}
{"id": "1104127", "url": "https://cs.wikipedia.org/wiki?curid=1104127", "title": "Franz Gromes", "text": "Franz Gromes\n\nFranz Gromes (1808 Linhartice – 15. dubna 1908 Gruna) byl rakouský politik německé národnosti z Moravy, v 2. polovině 19. století poslanec Říšské rady.\n\nProfesí byl dědičným rychtářem v Gruně a poštmistrem v Moravské Třebové.\n\nV zemských volbách roku 1870 byl zvolen na Moravský zemský sněm za kurii venkovských obcí, obvod Moravská Třebová, Svitavy, Jevíčko. Zemský sněm ho roku 1870 delegoval i do Říšské rady (celostátní parlament, volený nepřímo zemskými sněmy).\n"}
{"id": "1104129", "url": "https://cs.wikipedia.org/wiki?curid=1104129", "title": "Pargny-la-Dhuys", "text": "Pargny-la-Dhuys\n\nPargny-la-Dhuys je francouzská obec v departementu Aisne v regionu Hauts-de-France. V roce 2015 zde žilo 177 obyvatel.\n\nObec leží u hranic departementu Aisne s departementem Marne, tedy u hranic regionu Hauts-de-France s regionem Grand Est. Sousední obce jsou: Corrobert (Marne), Dhuys et Morin-en-Brie, Montigny-lès-Condé, Montlevon, Vallées en Champagne a Verdon (Marne).\n\n\"Počet obyvatel\"\n"}
{"id": "1104131", "url": "https://cs.wikipedia.org/wiki?curid=1104131", "title": "Brněnský Devětsil", "text": "Brněnský Devětsil\n\nBrněnský Devětsil (plným názvem Brněnský Devětsil, svaz pro propagaci a tvorbu novodobé činné kultury) byl pobočné sdružení uměleckého svazu Devětsil; působil v Brně od roku 1923 do roku 1927. Stejně jako pražský Devětsil bylo i brněnské sdružení komunisticky orientováno a tvořilo protiváhu brněnské Literární skupině.\n\nJedním z iniciátorů \"Brněnského devětsilu\" byl Artuš Černík. Ten pracoval od počátku 20. lete 20. století do roku 1922 v redakci brněnské \"Rovnosti\" (od roku 1921 orgán komunistické strany na Moravě) a v roce 1921 se přestěhoval do Brna. Ke spolupráci s \"Rovností\" se mu podařilo získat mj. Jaroslava Seiferta a Františka Halase. Sám Seifert oceňoval ve svých vzpomínkách Černíka jako „...duši k nezaplacení...“ a uvedl, že mluvil a psal francouzsky a německy, byl dobrý novinář i organizátor. Tak byla navázána spolupráce mezi pražskou a brněnskou levicovou (komunistickou) avantgardou. \n\n\"Brněnský Devětsil\" byl založen 15. prosince 1923, úředně byl schválen 3. března a valná hromada se konala 23. března 1924. Zakládajícími členy byli básník a kritik Artuš Černík, básník František Halas, filmový a divadelní kritik Ctibor Haluza, redaktor, překladatel a básník Vincenc Nečas, básník Jaroslav Seifert, výtvarný a divadelní kritik Jaroslav Bohumír Svrček, marxistický literární teoretik a kritik Bedřich Václavek, literární historička Jaroslava Václavková–Nickmannová. Prvním předsedou se stal Bedřich Václavek.\n\nVe své činnosti se \"Brněnský Devětsil\" zajímal především o filmovou tvorbu, protože Artuš Černík byl jedním z prvních u nás, kdo psali filmové kritiky. K filmové tvorbě odkazuje i název časopisu \"Pásmo\". Při oslovování cizích tvůrců dosáhl \"Brněnský Devětsil\" toho, že čestné členství přijali i Charlie Chaplin a Douglas Fairbanks. \n\nPro pražský \"Devětsil\" mělo brněnské sdružení význam především proto, že vydávalo vlastní časopis v době, kdy pražský \"Devětsil\" tuto možnosti neměl. Svou činnost ukončil \"Brněnský Devětsil\" usnesením valné hromady 23. června 1927. Členové, kteří ještě nebyli členy KSČ, do ní vstoupili.\n\nV březnu 1924 začal \"Brněnský Devětsil\" vydávat časopis \"Pásmo\". První číslo obsahovalo mj. příspěvky Karla Teigeho, Jindřicha Honzla, Artuše Černíka a Bedřicha Václavka. Časopis označovaný jako „moderní leták“ se věnoval poetismu, kinematografii, ale i divadlu a architektuře.\n\nV dvojčísle 7-8 z roku 1925 zveřejnilo \"Pásmo\" mj. výzvu \"Dosti Wolkera\". Článek vyšel nepodepsán, jeho autory byli Artuš Černík, Bedřich Václavek a František Halas. Autoři se domnívali, že povýšení Wolkera na „největšího básníka generace“ je trikem měšťáků, kteří si ho přivlastnili. \n\nVýzva \"Dosti Wolkera\" se setkala s negativním přijetím. Např. kritik Miroslav Rutte (iniciály M. R.) zveřejnil v Národních listech o tomto dvojčísle ironizující článek, ve kterém se též proti stati \"Dosti Wolkera\" ostře vyslovil. \n\nPoslední číslo časopisu \"Pásmo\" vyšlo v Brně 25. února 1925. Celkem vyšlo 14 čísel; Národní knihovna ČR neumožňuje jejich zapůjčení z důvodu poškození. \n\n\n\n"}
{"id": "1104132", "url": "https://cs.wikipedia.org/wiki?curid=1104132", "title": "Pargny (rozcestník)", "text": "Pargny (rozcestník)\n\nPargny je název nebo součást názvu více míst:\n\n"}
{"id": "1104134", "url": "https://cs.wikipedia.org/wiki?curid=1104134", "title": "Třída Sa'ar 6", "text": "Třída Sa'ar 6\n\nTřída Sa'ar 6 (: סער‎, tj. bouře), jinak též třída Magen, je třída hlídkových korvet vyvíjená pro Izraelské vojenské námořnictvo německým koncernem ThyssenKrupp Marine Systems (TKMS) na základě typové řady MEKO. V tomto případě se jedná o variantu MEKO-80. Celkem mají být postaveny čtyři jednotky této třídy. Jejich hlavním úkolem bude hlídkování a ochrana těžebního průmyslu, zejména v místech izraelských ložisek ropy a zemního plynu ve Středozemním moři. Část ceny plavidel uhradí německá vláda.\n\nStavba celkem čtyř hlídkových korvet třídy \"Sa'ar 6\" byla objednána v prosinci 2014. Plavidla postaví německá loděnice TKMS, přičemž jejich vystrojení (elektronika, zbraně, bojový informační systém) proběhne až v Izraeli. Do služby má třída vstoupit roku 2019.\n\nSlavnostní první řezání oceli proběhlo 7. února 2018 v loděnici TKMS v Kielu. Ceremoniálu se účastnil velitel izraelského námořnictva admirál Eli Sharvit.\n\nJednotky třídy \"Sa'a 6\":\nPlavidla ponesou multifunkční radar IAI EL/M-2248 MF-STAR. Je pro ně plánována velmi silná výzbroj. Hlavňovou výzbroj bude tvořit 76mm kanón OTO Melara Super Rapid ve věži na přídi a dva 25mm kanóny ve zbraňových stanicích Rafael Typhoon. Dále ponesou 32 vertikálních vypouštěcích sil pro protiletadlové řízené střely Barak 8 s dosahem 60 km, obranný systém C-DOME a 16 protilodních střel zatím neuvedeného typu. K ničení ponorek poslouží dva trojhlavňové 324mm torpédomety. Na zádi bude přistávací plocha a hangár pro protiponorkový vrtulník SH-60.\n"}
{"id": "1104140", "url": "https://cs.wikipedia.org/wiki?curid=1104140", "title": "Sverre Brandhaug", "text": "Sverre Brandhaug\n\nSverre Brandhaug (* 22. června 1959, Trondheim, Norsko) je bývalý norský fotbalový záložník a reprezentant.\n\nNa klubové úrovni hrál fotbal v Norsku v mužstvech Strindheim IL a Rosenborg BK. Jedenkrát se stal nejlepším kanonýrem nejvyšší norské fotbalové ligy, v sezóně 1984 nastřílel v dresu Rosenborgu 13 gólů.\n\nV A-týmu norské fotbalové reprezentace debutoval 3. 6. 1981 v kvalifikačním utkání v Bukurešti proti týmu Rumunska (prohra 0:1). Celkem odehrál v letech 1981–1991 za norský národní tým 35 zápasů a vstřelil 2 góly.\n\n"}
{"id": "1104141", "url": "https://cs.wikipedia.org/wiki?curid=1104141", "title": "Blue Velvet (píseň, Lana Del Rey)", "text": "Blue Velvet (píseň, Lana Del Rey)\n\nBlue Velvet je píseň od The Clovers z roku 1954, kterou přezpívala americké zpěvačka Lana Del Rey. Byla vydána dne 20. září 2012, jako singl z jejího třetího EP \"Paradise\". V originále je napsána Bernie Waynem a Lee Morrisem, ale produkce pro verzi Del Rey se ujal Emile Haynie. Vyšla pod vydavatelstvím Interscope. Skladba byla použita v reklamě pro oděvní značku H&M, které dělala Del Rey tvář pro podzim 2012.\n\nVideoklip byl vydán 19. září 2012 a sloužil jako reklama pro H&M na podzimní kolekci. Režisérem videa je Johan Renck.\n"}
{"id": "1104142", "url": "https://cs.wikipedia.org/wiki?curid=1104142", "title": "Černyševova divize", "text": "Černyševova divize\n\nTato divize KHL byla vytvořena v roce 2008 jako součást inaugurace ligy. Je to jedna ze 4 divizí a části východní konference od druhé sezóny KHL, kdy byly stanoveny konference. Konference byla pojmenována po Arkadiji Černyševovi.\n\n\nTučně = týmy jsou v současné době v divizi.\n"}
{"id": "1104143", "url": "https://cs.wikipedia.org/wiki?curid=1104143", "title": "Spolek pro obnovu venkova", "text": "Spolek pro obnovu venkova\n\nSpolek pro obnovu venkova (SPOV) je nevládní nezisková organizace pro povzbuzení a podporu společenského a duchovního života na vesnicích, založená 1. června 1993. Jejím prvním předsedou byl ing. Ivan Dejmal.\n\nHlavním cílem Spolku je přispět k obnově a prohloubení společenského a duchovního života na venkově, rehabilitaci venkova a posílení hospodářské prosperity a stability venkova. Cílem je také motivovat občany, kteří žijí na venkově, k dobrovolné aktivitě, k podílení se na vzniku a činnosti místních a regionálních sdružení, či podílet se na vývoji obce. Posláním SPOV je i účast na evropské spolupráci při obnově venkova i podpora a realizace Programu obnovy venkova.\n\nNejvýznamnější akcí Spolku je soutěž Vesnice roku, která byla poprvé pořádána v roce 1995, a kterou společně se Spolkem pořádá Svaz měst a obcí ČR, Ministerstvo pro místní rozvoj, Ministerstvo zemědělství, Ministerstvo kultury, Ministerstvo životního prostředí, ale i Kancelář prezidenta republiky.\n\nSpolek má tři orgány. Těmi jsou valná hromada, předsednictvo a revizní komise. Valná hromada je vrcholným orgánem Spolku a skládá se ze všech členů. Koná se nejméně jednou za rok. Předsednictvo je volenou valnou hromadou Spolku na tři roky a má nejméně pět členů. Dalšími členy jsou zástupci Krajských organizací, vždy jeden za každý kraj. Schází se podle potřeby, přesto ale nejméně jednou za dva měsíce. Revizní komise má tři členy, kteří jsou voleni valnou hromadou na tři roky. \n\nHlavní myšlenkou loga je kruh, představující nekonečnost a celistvost, tzn. nemá žádný začátek a konec. V kruhu přeneseně znamená, že Spolek je jakási soudržnost lidí, kteří chtějí pracovat pro venkov. Symbolem loga jsou dva lipové listy, znázorňující sounáležitost Čech a Moravy, žlutý květ lípy symbolicky vyjadřuje slunce a rozkvět. \n\nSpolek pro obnovu venkova byl založen 1. června 1993, ale jako občanské sdružení byl registrován až 16.6.1993. V té době se ke členství přihlásilo více než 200 zájemců, a to jak z řad obecních samospráv, státní správy, projektantů, zemědělců, podnikatelů, tak i učitelů, pracovníků vysokých škol a výzkumných ústavů. Všichni tito členové Spolu měli společný cíl a to realizovat Program obnovy vesnice. V současné době má Spolek okolo tisíce členů. \n\nPředsedou Spolku v letech 1993 - 96 byl ekolog ing. Ivan Dejmal, v následujících třech letech architekt ing. Jan Kruml. Od června 1999 je předsedou Spolku Mgr. Eduard Kavala, starosta obce Bělotín. Od roku 2005 byli jeho místopředsedy JUDr. Radan Večerka a ing. Václava Domšová. Od roku 2008 se místopředsedy stali Jiří Žák a JUDr. Radan Večerka. \n\nMezi hlavní činnosti Spolku patří pracovní setkání ohledně koordinace postupů při obnově venkova, vyhodnocování postupů, financování a realizace programů a dalších projektů, které se dotýkají obnovy venkova. Spolek také pořádá odborné přednášky, exkurze a semináře související s obnovou venkova, stejně tak o obnově venkova vydává publikace a informační materiály. Spolek vydává každý měsíc svůj Zpravodaj, spolupracuje se sdělovacími prostředky, ale i se státní správou a samosprávou ohledně záležitostí týkajících se obnovy a rozvoje venkova.\n\n"}
{"id": "1104144", "url": "https://cs.wikipedia.org/wiki?curid=1104144", "title": "Burning Desire", "text": "Burning Desire\n\nBurning Desire je píseň americké zpěvačky a skladatelky Lany Del Rey. Byla vydána dne 19. března 2013, jako druhý propagační singl z jejího třetího EP \"Paradise\". Napsala ji Lana Del Rey společně s Justinem Parkerem a produkce se ujal Emile Haynie. Vyšla pod vydavatelstvím Interscope a Polydor. Skladba je dlouhá 3 minuty a 51 sekund a nachází se na na EP pouze jako bonusová píseň na iTunes. Lana dělala tvář novému automobilu Jaguar F-Type, k jehož reklamě píseň věnovala.\n\nVideoklip k propagačnímu singlu byl natočen Anthony Shurmerem a byl vydán na Valentýna roku 2013. Bylo natočeno v Londýně a zachycuje Lanu jak zpívá na mikrofon a střídavě se objevují záběry auta Jaguar F-Type.\n"}
{"id": "1104145", "url": "https://cs.wikipedia.org/wiki?curid=1104145", "title": "Seznam měst v Kyrgyzstánu", "text": "Seznam měst v Kyrgyzstánu\n\nToto je seznam měst v Kyrgyzstánu.\n"}
{"id": "1104147", "url": "https://cs.wikipedia.org/wiki?curid=1104147", "title": "Drahičynský rajón", "text": "Drahičynský rajón\n\nDrahičynský rajón (bělorusky \"Драгічынскі раён\", ukrajinsky \"Драгичински рејон\", rusky \"Дрогичинский район\") je územně-správní jednotkou na jihu Brestské oblasti v Bělorusku. Administrativním centrem rajónu je město Drahičyn (bělorusky \"Драгічын\", rusky \"Дрогичин\").\n\nRajón se administrativně dělil na 14 venkovských rad (selsovětu) a 1 osadní radu (passovět): Asavjecký, Bězdzježský, Braševický, Vulkaŭský, Haloŭčycký, Hutaŭský, Dzjetkavický, Drahičynský, Zakozjelský, Imjaninský, Němjaržanský, Papinský, Radastaŭský, Chomský selsovět a Antopalská osadní rada.\n\nV roce 2013 byl Haloŭčycký, Hutaŭský a Dzjetkavický selsovět zrušen, část sídel zrušených selsovětů byla přidělena Drahičynskému a Zakozjelskému selsovětu, zbytek půdy a sídel přešlo pod správu Antopalské osadní rady, která získala status selsovětu.\n\nRajón zaujímá rozlohu přibližně 1 855 km². Hraničí s Kobrynským, Bjarozaŭským, Ivanaŭským rajónem v Brestské oblasti na jihu se nachází státní hranice Ukrajiny.\n\nRovinatý terén a vlhkostní podmínky definuje říční síť rajónu. Na jeho území se nachází řeky Jaselda, Ňaslucha a Plěsa, které patří do povodí Dněpru. Tok řek je pomalý díky jejich mírnému sklonu. Zdroj vody v řekách je smíšený s převahou sněhu. Řeky jsou důležité pro přijímání vody při vypouštění močálů. Na území rajónu se nachází vodní cesta Dněpersko-bugský kanál.\n\nMezi hlavní typy vegetace patří lesy, louky a mokřady. Lesní porost zabírá 26 % území rajónu. Půdní skladbu rajónu především tvoří podzolové, hlinité, písčité, písčitohlinité půdy a rašeliny.\n\nOd roku 1795 byl rajón součástí Ruské říše Kobrynského újezdu Slonimské gubernie, od roku 1797 Litevské gubernie a od roku 1801 Hrodenské gubernie. V období první světové války (1915–1918) bylo území rajónu obsazeno německými vojsky.\n\nV letech 1919—1920 a 1921—1939 byl rajónu pod kontrolou Polska a město Drahičyn bylo povětu Poleského vojvodství. Po vstupu západní Bělorusko k běloruské SSR v roce 1939 byla část rajónu přidělena Pinské oblasti. Od 25. června 1941 do 17. července 1944 byl rajón obsazen Němci. Rajón byl osvobozen vojsky 1. Běloruského frontu. V roce 1954 byl rajón začleněn do Brestské oblasti.\n\nRajón leží na mocné vrstvě sedimentů, která tvoří rozlehlou oblast zvanou Východoevropská platforma (též Ruská tabule). Po geologické stránce se rajónu nachází na západním okraji Poleského sedla a v jihovýchodní části Podlesko-Brestského sedla.\n\nKrystalický základ se nalézá v hloubce 950 až 1600 m pod hladinou moře. Zvrásněný prekambrický fundament je na většině území překryt horizontálně nasedajícími usazenými horninami různé mocnosti svrchního proterozoika (starohory), paleozoika (prvohory) a kenozoika.\n\nMohutnost neogenních sedimentů dosahuje 40 až 60 m. Vývoj reliéfu v období druhohor byl charakterizován pomalým stoupáním a klesáním. U obce Bězdzjež se nacházejí ložiska křídy, ve kterých je možné nalézt pozůstatky dávných zkamenělých živočichů a rostlin.\n\nReliéfu rajónu je relativně plochý. Na severu rajónu se nachází jeho nejvyšší bod, který měří 178 metrů a je typický svými ledovcovými jezery v Zaharoddzje. Převládá nadmořská výška 10 až 15 m. Nejvyšší bod je seskupen ve směru vesnicí Kramno—Mikick—Dastojeva—Asněžycy a Drabaty—Vjarchusce—Bjarozavičy (několik vesnic leží v Ivanaŭském rajónu). Na severu Zaharoddzje protéká řeka Jaselda. Území je mírně zvlněné všude intenzivně podmáčené. Na zbývajícím území se rozkládá vodní ledovcová rovina s plochým povrchem. Rajón je na jihu bažinatý.\n\nNa severu rajónu jsou rozšířena ložiska rašeliny, v blízkosti vesnice Kokoryca. Rajónu má malá ložiska stavebních materiálů — jílu, křídy a stavebního písku. Hlína slouží jako surovina pro výrobu cihel a stavební písek je požíván při stavbě silnic. Malá ložiska křídy leží na jihu obce Bězdzjež.\n\nPodnebí rajónu je mírně kontinentální s dominujícím vlivem mořských vzdušných mas a poměrně dlouhým létem (150 dní) a krátkou zimou (90—105 den). Cyklony v zimě přinášejí teplý vzduch, v létě převládá chladné a deštivé počasí. Střídání vzduchových mas různého původu v chladné polovině roku vytváří nestabilní počasí.\n\nPrůměrná rozdíl teplot vzduchu mezi nejteplejším a nejchladnějším měsícem je 23 °C. Průměrná roční teplota činí 7,4 °C. Průměrný roční úhrn slunečního svitu 87,6 kcal/cm². Nejchladnější měsíc je leden (−4,4 °C) a nejteplejší červenec (18,8 °C). Průměrná roční relativní vlhkost činí 78%, v nejchladnější části roku se blíží k 90 % a v teplém období k 60 %. Celková doba trvání světelných hodin za rok je 4 457 hodin, ve skutečnosti ale slunce svítí 1 880 hodin (zbytek času to je pokryto mraky). Rajón patří k oblastem s dostatečnou vlhkostí. Průměrné roční srážky jsou 548 mm.\n\nMěsto Drahičyn leží 7 km od vlakového nádraží na lince Brest — Homel. Rajónem prochází silniční komunikace M10: hranice Ruské federace (hraniční přechod Selyšče) — Homel — Kobryn, R84: Bjaroza — Drahičyn, R136 Vajcešyn — Chomsk — Drahičyn a spojení Brest — Pinsk.\n\nNa území rajónu se nachází 12 archeologických památek, 24 architektonických památek, 72 historických a kulturních památek. Mezi nejvýznamnější historické a kulturní památky patří zahrady panství v obci Zakazjel, Kaplica a Pjerkavičy.\n\nV obci Ljudvinava v letech 1858—64 žil slavná polská spisovatelka Eliza Orzeszkowa. Z památek republikového významu vynikají kostel Nejsvětější Trojice v obci Bězdzjež (1784), kostel Panny Marie v obci Vavuličy (1737), pravoslavný kostel svatého Jiří v obci Valavjel (1766) a kostel Panny Marie v obci Dzjetkavičy (1740).\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1104148", "url": "https://cs.wikipedia.org/wiki?curid=1104148", "title": "Charlamovova divize", "text": "Charlamovova divize\n\nTato divize KHL byla vytvořena v roce 2008 jako součást inaugurace ligy. Je to jedna ze 4 divizí a části východní konference od druhé sezóny KHL, kdy byly stanoveny konference. Divize byla pojmenována po Valeriji Charlamovovi.\n\n\nTučně = týmy jsou v současné době v divizi.\n"}
{"id": "1104149", "url": "https://cs.wikipedia.org/wiki?curid=1104149", "title": "Frank Lentini", "text": "Frank Lentini\n\nFrancesco (Frank) A. Lentini (*18. května 1889 - 21. září 1966) se narodil v Rosolini na Sicílii do rodiny s dvanácti dětmi (7 sester a 5 bratrů) a byl známý tím, že měl 3 nohy.\n\nLentiniho deformita byla výsledkem částečně absorbovaného siamského dvojčete. Dvojče k němu bylo připojeno ve spodní části páteře a sestávalo z pánevní kosti, mužských pohlavních orgánů a nohy v plné velikosti, s malým chodidlem připojeným ke kolenu této třetí nohy, to vše vycházející z pravé strany Lentiniho těla. Lentini měl tedy tři nohy, čtyři chodidla a dvě sady fungujících mužských pohlavních orgánů.\n\nVe věku 8 let se rodina Lentiniho přestěhovala do USA a vstoupila do cirkusu \"Ringling Brothers Circus\", kde předváděla vystoupení pod názvem \"The Great Lentini\" (Úžasný Lentini). Americké občanství dostal až ve 30 letech (roku 1911). Jeho kariéra trvala více než 40 let, pracoval s každým známým cirkusem, včetně cirkusu \"Barnum & Bailey\" a \"Buffalo Bill's Wild West Show\". Lentini byl tak respektován mezi svými vrstevníky, že ho nazývali králem.\n\nV mládí Lentini využíval svou výjimečnou třetí nohu ke kopání míče napříč jevištěm, čímž si vysloužil přezdívku \"'Třínohý hráč fotbalu\"' (\"Three-Legged Football Player\"). V době, kdy bylo Frankovi 6 let, měly jeho normální nohy mírně odlišné délky - jedna měla 39 palců, druhá 38 palců. Jeho třetí noha měla pouze 36 palců a čtvrtá malá, připojená ke kolenu té třetí, byla deformovaná (\"congenital talipes equinovarus\"). Ještě v dospělosti měly obě jeho primární nohy různou délku a třetí byla o několik palců kratší. Stěžoval si, že přestože má tři nohy, tak žádné dvě nejdou do páru. V roce 1907 se oženil s Theresou Murrayovou a měl s ní 4 děti - Josephinu, Natale, Franka a Jamese.\nFrank Lentini zemřel na selhání plic v Jacksonvillu na Floridě ve věku 77 let.\n\nLentiniho fotografie je uvedena na zadní straně alba rockové skupiny Alice in Chains z roku 1995.\n"}
{"id": "1104151", "url": "https://cs.wikipedia.org/wiki?curid=1104151", "title": "Elektronický nos", "text": "Elektronický nos\n\nElektronický nos je zařízení určené k detekci zápachů nebo chutí. Využití je nejen v průmyslu a gastronomii, ale i v prevenci kriminality, popřípadě zdravotnictví.\n\nBěhem posledního desetiletí, \"elektronické snímání\" prošlo důležitým vývojem z technického, ale i obchodního hlediska. Výraz \"elektronické snímání\" odkazuje na schopnost reprodukovat lidské smysly pomocí senzorových polí a rozpoznávacích systémů. Od roku 1982, kdy byl na trh uveden první elektronický nos, byl výzkum veden na rozvoj této technologie, která by mohla odhalit a rozpoznat pachy a chutě. Fáze procesu rozpoznávání jsou podobné lidskému čichu a lze je využít pro identifikaci, srovnání, kvantifikaci a mnoho dalších aplikací, včetně např. ukládání dat a vyhledávání. Nicméně, hodnocení pachu či vůně, je specifičnost lidského nosu, a to díky subjektivnímu názoru každého člověka.\n\nV průmyslu je analýza zápachu obvykle prováděna senzorickou analýzou, pomocí chemosenzorů nebo plynovou chromatografií. Plynová chromatografie poskytuje informace o těkavých organických sloučeninách, kdy se separační metodou od sebe oddělují složky ze získaného vzorku a které mohou být převedeny do plynné fáze, aniž by došlo k jejich rozkladu.\nDále také pomocí Wasp Hound detektoru. Ten funguje na principu, kdy se pět vycvičených vos nebo včel při náznaku zápachu začne rychle pohybovat uvnitř plastového boxu.\n\nAlexander Graham Bell se za svého života vyjádřil o detekci zápachu následovně:\n\nElektronický nos byl vyvinut k napodobení lidského nosu a jedná se o zařízení, které umožňuje zhodnotit zkoumaný vzorek a vytvořit jeho digitální záznam. Lidský nos obsahuje až miliony receptorových buněk, díky kterým jsme schopni vnímat zápach. Elektronický nos naproti tomu jen několik desítek senzorů. Ty jsou nejčastěji složeny z vodivých částic umístěných v polymerové mřížce. Plyny, které interagují s těmito kompozitovými částmi, nutí polymer expandovat, a zvyšovat tak elektrický odpor kompozitu. Tato změna odporu vytváří charakteristický signál, a pokud je charakteristický signál pro daný vzorek obsažen v databázi, je pomocí výpočetního systému v reálném čase analyzován a vyhodnocen.\n\nJednotlivá zařízení se nejčastěji skládají z headspace vzorkovače, senzorů a rozpoznávacích modulů pro generování signálu, který se používá pro charakterizaci zápachu.\n\nElektronické nosy mají tři hlavní části: systém pro dodání vzorku, detekční systém a počítačový systém.\nSystém pro dodání vzorku pracuje na principu headspace analýzy, ze které získá vzorek.\n\nDetekční systém se skládá ze sady senzorů a je tzv. \"reaktivní\" částí přístroje. Když se dostanou senzory do styku s těkavými sloučeninami, dojde ke změně elektrických vlastností. Jak se toho docílí, záleží na typu použitých senzorů.\n\nVětšina elektronických nosů používá senzorová pole, která reagují s těkavými látkami při kontaktu: adsorpce těkavých látek na povrchu senzoru způsobí fyzickou změnu. Při použití senzorového pole je každý senzor citlivý jen na určité těkavé molekuly, a to svým specifickým způsobem. Nicméně v bio-elektronických nosech se používají receptorové proteiny, které reagují se všemi specifickými molekulami zápachu. Jedná se o klonované bílkoviny z biologických organismů, které se vážou na specifické molekuly pachu. Výsledná reakce senzoru se zkoumanou látkou se zaznamená pomocí elektronického rozhraní, transformujícího signál na digitální hodnotu. Zaznamenaná data jsou pak vypočítána na základě statistických modelů.\n\nNejčastěji používané senzory pro elektronické nosy:\n\nJedná se o senzory, kdy se využívá změny frekvence piezoelektrického krystalu, na jehož povrch se dostala zkoumaná látka.\n\nZkoumaná látka vyvolá v oxidovém filmu oxidačně-redukční reakci, která má za následek změnu vodivosti senzoru.\n\nTranzistory, kde mezi hradlem a substrátem vzniká potenciál na řídící elektrodě v důsledku adsorpce zkoumané látky.\n\nPovrchové akustické vlny. Jedná se o systémy MEMS, které se opírají o modulaci povrchových akustických vln, určených ke snímání fyzikální jevů.\n\nV posledních letech byly vyvinuty druhy elektronických nosů, které využívají jako detekčního systému hmotnostní spektrometrie nebo ultra-rychlé plynové chromatografie.\n\nVýpočetní systém kombinuje odezvy ze všech senzorů, které představují vstupní data pro zpracování. Tato část přístroje provádí celkovou analýzu vzorku a poskytuje výsledky, které lze snadno interpretovat.\n\nNejdříve je nutné, aby byl elektronický nos vytrénován trénovací skupinou vzorků pro vytvoření databáze. Teprve poté může přístroj rozpoznávat nové vzorky srovnáním s těmi, které jsou již obsaženy v jeho databázi. Tak se provádí kvalitativní a kvantitativní analýza. Obdobně jako lidský nos, tak se i ten elektronický, učí na základě nových vzorků a četnosti jeho používání.\nProblematické jsou však zápachy, které jsou tvořeny z více různých molekul, a zařízení je může chybně interpretovat. To má za následek nesprávné nebo nepřesné výsledky.\n\nPro klasifikaci vzorů se používají metody se supervizí a bez supervize, ale lze použít i jejich kombinaci. Hlavní metodou bez supervize je analýza hlavních komponent (PCA). Jedná se o lineární techniku, která redukuje multidimenzionální korelovaná data do dvou nebo tří dimenzí, takže velký počet proměnných redukuje na menší počet bez výraznější ztráty informace. Nejtypičtější metodou se supervizí jsou naopak neuronové sítě. Ty jsou založeny na simulaci biologických nervových systémů.\n\n\n\n\nTím by se umožnilo nahrazení zvířat, která se pro takovéto úkoly používají.\n\n\nCyranose 320 je ruční \"elektronický nos\", vyvinutý firmou Cyrano Sciences of Pasadena, California v roce 2000. Kromě možnosti použití např. ve zdravotnictví, pro detekci CHOPN, jej lze všeobecně používat také v průmyslu např. pro kontrolou kvality nebo i pro detekci kontaminace.\n\nBakalářská práce na téma elektronického nosu\n\nAplikace supramolekulární chemie pro vývoj senzorů\n"}
{"id": "1104153", "url": "https://cs.wikipedia.org/wiki?curid=1104153", "title": "Hicks", "text": "Hicks\n\nHicks [\"hiks\"] je anglosaské příjmení:\n\n"}
{"id": "1104156", "url": "https://cs.wikipedia.org/wiki?curid=1104156", "title": "BMW Open 2015", "text": "BMW Open 2015\n\nBMW Open 2015, oficiálním názvem BMW Open by FWU AG 2015, byl tenisový turnaj pořádaný jako součást mužského okruhu ATP World Tour, který se hrál v areálu MTTC Iphitos na otevřených antukových dvorcích. Konal se mezi 25. dubnem až 3. květnem 2015 v německém Mnichově jako 42. ročník turnaje.\n\nTurnaj s rozpočtem 439 405 eur patřil do kategorie ATP World Tour 250. Nejvýše nasazeným hráčem ve dvouhře se stal třetí tenista světa Andy Murray ze Spojeného království, který potvrdil roli favorita a turnaj vyhrál. Soutěž čtyřhry ovládl pár rakousko-brazilských deblových specialistů Alexander Peya a Bruno Soares.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\n\n"}
{"id": "1104157", "url": "https://cs.wikipedia.org/wiki?curid=1104157", "title": "Tarasovova divize", "text": "Tarasovova divize\n\nTato divize KHL byla vytvořena v roce 2008 jako součást inaugurace ligy. Je to jedna ze 4 divizí a části západní konference od druhé sezóny KHL, kdy byly stanoveny konference. Divize byla pojmenována po Anatoliji Tarasovovi.\n\n\nTučně = týmy jsou v současné době v divizi.\n"}
{"id": "1104158", "url": "https://cs.wikipedia.org/wiki?curid=1104158", "title": "Orlovský klusák", "text": "Orlovský klusák\n\nOrlovský klusák je jedním z ruských plemen koní. \n\nZakladatelem chovu byl ruský šlechtic, hrabě Alexej Grigorjevič Orlov, když na konci 18. století byl ve svém orlovském hřebčíně použit bílý arabský hřebec \"Smetanka \"k chovu s holandskými, meklenburskými a dánskými klisnami. Zanechal jen pět potomků, ale mezi nimi byl i \"Polkan I.\", syn dánské klisny s vysokým podílem španělské krve .\n\nPřevládající zbarvení, odvozené od arabských předků, je bílé. Může být i grošovaný. Běžně se vyskytují i vraníci a hnědáci, jen ryzáci jsou velmi vzácní. Klusáci jsou obvykle vysocí 162 cm a klisny bývají asi o 2 cm menší. Hlava orlovského klusáka je dosti malá a vzdor arabskému vlivu poněkud hrubší. Araba však zřetelně připomíná nasazení uší a šířka čela. Krk má dlouhý a vysoko nasazení tzv. labutí krk. Nohy mají někteří jedinci příliš dlouhé a nemají požadovanou hloubku hrudi. V letech 1825 až 1840 se v chovu stále opakovalo křížení s holandskými klisnami, a tento vliv se projevil především na větší výšce a na úkor kvality nohou, zejména dlouhou a slabou holení. Silný vliv holandských plemen zavinil, že nohy nemají vždy dokonalý tvar, mají sklon k nálevkám kloubů, slabosti šlach a často i k deformaci kosti. Tyto nedostatky jsou však u moderního orlovského klusáka většinou překonané. Klusákům svědčí dlouhý a rovný hřbet, svalnatá bedra a mohutný a široký kříž.\n\nModerní orlovský klusák se velice využívá k zlepšení jiných plemen. Velký důraz se klade na udržení výšky, mohutné, ale dostatečně lehké stavby, síly šlach i celkové elegance, ale především schopnosti rychlého klusu.\n"}
{"id": "1104160", "url": "https://cs.wikipedia.org/wiki?curid=1104160", "title": "Bobrovova divize", "text": "Bobrovova divize\n\nTato divize KHL byla vytvořena v roce 2008 jako součást inaugurace ligy. Je to jedna ze 4 divizí a části západní konference od druhé sezóny KHL, kdy byly stanoveny konference. Divize byla pojmenována po Vsevolodu Bobrovi.\n\n\nTučně = týmy jsou v současné době v divizi.\n"}
{"id": "1104163", "url": "https://cs.wikipedia.org/wiki?curid=1104163", "title": "Národní park Gargano", "text": "Národní park Gargano\n\nNárodní park Gargano (italsky \"Parco nazionale del Gargano\") je italský národní park na poloostrově Gargano, v jihovýchodní Itálii, v regionu Apulie. Park má rozlohu 1 181 km² a byl založen roku 1991. Rozkládá se na většině území poloostrova.\n\nPoloostrov je tvořený vápencem, vnitrozemí je hornaté a zalesněné. Nejvyššími vrcholy jsou \"Monte Calvo\" (1 055 m) a \"Montenero\" (1 014 m). V oblasti jsou krasové útvary, jeskyně a lomy. Ve vyšších polohách rostou duby, javory a pinie. V nižších polohách především vinná réva a citrusovníky. Pobřeží tvoří jak útesy (různých tvarů, s mosty a samostatnými skalisky), tak přístupné písečné pláže (s letovisky). Nachází se zde i dvě větší pobřežní jezera \"Lago di Lesina\" a \"Lago di Varano\". Významná jsou i menší historická města, např. Vieste nebo Peschici. Hlavní centrum turistického ruchu je právě ve Vieste.\n"}
{"id": "1104164", "url": "https://cs.wikipedia.org/wiki?curid=1104164", "title": "August Weeber", "text": "August Weeber\n\nAugust Weeber (1826 – 16. května 1895 Vídeň) byl rakouský právník a politik německé národnosti z Moravy, v 2. polovině 19. století poslanec Říšské rady.\n\nAugust Weeber vystudoval práva na univerzitě v Olomouci, kde byl v roce 1849 promován. Od roku 1855 vykonával advokátní praxi v Olomouci, později se přestěhoval do Vídně.\n\nPublikoval práce \"Abhandlungen aus dem Gebiete vergleichender Strafgesetzkunde\" (1861) a \"Die Grundprinzipien des Strafprozesses\" (1861). Působil jako advokát v Olomouci.\n\nV zemských volbách v březnu 1867 byl zvolen do Moravského zemského sněmu za městskou kurii, obvod Hranice, Lipník, Kelč. Mandát získal i v zemských volbách v roce 1870, nyní za městskou kurii, obvod Olomouc. Tento mandát obhájil i ve volbách konaných roku 1871, stejně jako v zemských volbách roku 1878, zemských volbách roku 1884 a zemských volbách roku 1890.\n\nZemský sněm ho roku 1870 delegoval i do Říšské rady (celostátní parlament, volený nepřímo zemskými sněmy). Opětovně byl sněmem do vídeňského parlamentu delegován roku 1871, za městskou kurii na Moravě. Uspěl i v prvních přímých volbách do Říšské rady roku 1873, za městskou kurii Olomouc, Prostějov, Německý Brodek atd. Mandát ve vídeňském parlamentu obhájil ve volbách do Říšské rady roku 1879, volbách do Říšské rady roku 1885 a volbách roku 1891. Poslancem byl do své smrti roku 1895. Pak ho v parlamentu nahradil Josef Engel.\n\nStranicky se profiloval jako německý liberál (liberálně a provídeňsky orientovaná Ústavní strana, odmítající federalistické aspirace neněmeckých etnik). V roce 1878 zastával funkci náměstka předsedy zemského volebního výboru Ústavní strany na Moravě. Na Říšské radě se v říjnu 1879 uvádí jako člen staroněmeckého (staroliberálního) Klubu liberálů (\"Club der Liberalen\"). Od roku 1881 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných) politických proudů. Za tento klub uspěl i ve volbách roku 1885. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice.\n\nPatřil mezi předáky německých liberálů na Moravě. V roce 1891 se o něm uvažovalo na post ministra-krajana (za německou národnostní skupinu) do předlitavské vlády. Nakonec ale tento post získal Gandolph von Kuenburg.\n\nZemřel v květnu 1895.\n"}
{"id": "1104165", "url": "https://cs.wikipedia.org/wiki?curid=1104165", "title": "Baulne-en-Brie", "text": "Baulne-en-Brie\n\nBaulne-en-Brie je francouzská obec v departementu Aisne v regionu Hauts-de-France. V roce 2012 zde žilo 262 obyvatel.\n\nObec leží u hranic departementu Aisne s departementem Marne, tedy u hranic regionu Hauts-de-France s regionem Grand Est. Sousední obce jsou: Le Breuil (Marne), Celles-lès-Condé, Condé-en-Brie, La Chapelle-Monthodon, Montigny-lès-Condé, Pargny-la-Dhuys, Saint-Agnan a Verdon (Marne).\n\n\"Počet obyvatel\"\n"}
{"id": "1104166", "url": "https://cs.wikipedia.org/wiki?curid=1104166", "title": "Ma-wang-tuej", "text": "Ma-wang-tuej\n\nMa-wang-tuej () je archeologické naleziště na území čínského města Čchang-ša. Vykopávky tří hrobek byly provedeny mezi rokem 1972, kdy bylo místo objeveno, a 1974. Pohřebiště patřilo šlechtické rodině z 1. poloviny 2. století př.n.l. Mezi jiným se našlo velké množství zčásti doposud neznámých textů (celkem asi 120 000 znaků), nejstarší dochovaný prapor na světě, hudební nástroje, pečetidla, mapy a další předměty.\n"}
{"id": "1104169", "url": "https://cs.wikipedia.org/wiki?curid=1104169", "title": "Mobile Orchestra", "text": "Mobile Orchestra\n\nMobile Orchestra je album od americké synthpopové skupiny Owl City. Bylo vydáno 10. července 2015 a zahrnuje 10 skladeb.\n\nV pěti písních je Owl City doprovázeno jinými umělci jako Aloe Blaccem, Jakem Owenem, Sarah Russell, Hanson a Britt Nicole.\n\nPíseň, kterou Adam Young nazpíval s Aloe Blaccem, s názvem „Verge“ byla vydána jako singl před oficiálním vydáním \"Mobile Orchestra\". Později po Verge vyšly jako singly také skladby „My Everything“ a „Unbelievable“.\n\nPo vydání EP The Midsummer Station Acoustic v roce 2013 se plány, podoby a budoucnost dalšího alba několikrát změnily. Nejdříve mělo během roku 2014 vyjít několik EP, poté se po dubnovém Beautiful Times a červnovém Ultraviolet mluvilo o dvou EP a jednom LP, ale nakonec byly na podzim vydány singly You're Not Alone a Tokyo a rok 2014 byl zakončen vánočním singlem Kiss Me Babe, It's Christmas Time.\n\n9. 12. 2014 na Instagramu o chystaném albu píše: „Už jsem skoro hotový s nahrávkou. Posledních pár kosmetických úprav, potom mastering. Nikdy mně nezabralo tolik času vytvořit album, ale jsem neuvěřitelně hrdý na tuto novou kapitolu a nemůžu se dočkat, až si to poslechnete. Jak to bude hotové, uvidíme se na tour v roce 2015.“\n\n21. 12. 2014 na Facebook napsal, že jeho novoroční předsevzetí je „dát svým fanouškům album“.\n\nJenže poté se dlouho nic nedělo, až 21. 2. 2015 se na oficiálních stránkách Owl City objevuje dopis, kde se Adam omlouvá za nečekané zdržení vydání alba kvůli okolnostem, které nešly předvídat. „Album je dokončené a vyjde později v tomto roce a budu se těšit, až vás všechny uvidím na tour.“\n\nV únoru je také na málo používané stránce ayoungmusic.com zveřejněna zpráva o blížícím se LP, kde budou dva singly z podzimu 2014, a 24. března pak Adam oznámil, že v květnu plánuje singl a v létě album.\n\nVíce informací Adam začal zveřejňovat až během dubna. 9. dubna na Instagramu píše, že se věci konečně daly do pohybu a že, i když zatím nemůže sdělit detaily, tak už zná datum vydání singlu, alba a videoklipu. V dalších dnech také informoval, že již proběhl mastering nového alba, že je album schváleno Adamovou nahrávací společností a že byl vybrán první singl.\n\n17. dubna Adam sděluje, že je album na 100% dokončeno a je ve složce v jeho počítači. Dále uvádí, že je to všechno, na čem v průběhu těch uplynulých dvou let pracoval a kromě těchto písní, kdy některé vznikly jen před pár měsíci, jsou také takové, které se zrodily z nahrávek, které Adam vytvořil už před více než sedmi lety, ale které se rozhodl pro Ocean Eyes nepoužít. „Toto album překlenuje roky inspirace a ztělesňuje kreativní integritu, kterou jsem se v sobě naučil posílit a vytříbit.“ Celý vzkaz končí slovy: „Je rok 2015. Owl City je zpět.“ A právě toto heslo se objevuje také v písni „2015“ – krátkém coveru skladby Garden Party, kterou Adam upravil, aby všem svým fanouškům oznámil, že vydání nového alba se blíží.\n\n5. května bylo přes Twitter ESPN Music řečeno, že bude 14. května vydán singl Verge, na kterém Adam spolupracoval s Aloe Blaccem. Po internetu se také začíná šířit audio, kde v pozadí hraje právě část skladby Verge.\n\nPři rozhovoru na tour v Manile Adam prozrazuje, že na novém albu bude 10 písní, které budou odlišné od jeho předchozí tvorby a budou odrážet jeho lásku k nejrůznějším žánrům – od dance music, pop, elektronickou hudbu až po punk rock (vliv Green Day a Blink 182) a také jednu country skladbu. 10. května Adam zveřejňuje ukázku písně Verge a připojuje vzkaz, že další den prozradí více. 11. května oznamuje název alba \"Mobile Orchestra\", které vyjde 10. července, a říká, že předobjednání bude možné od 14. května, tedy dne vydání singlu Verge. K příspěvku je přiložen také obal alba Mobile Orchestra, který byl ale vyvěšen už 8. 5. při koncertu v Manile.\n\n12. května Adam zveřejňuje seznam písní a oznamuje, že při předobjednání \"Mobile Orchestra\" bude ihned zdarma skladba Verge a další dvě písně.\n\n28. května byl přes Yahoo zveřejněn videoklip k Verge a na druhý den byl dostupný pro celý svět i na YouTube.\n\n1. června Adam říká, že 5.6. vyjde další singl z alba \"Mobile Orchestra\" s názvem My Everything. To bylo nakonec zveřejněno už 4.6. na stránkách RELEVANT, ale u nás dostupné ještě nebylo a pak 5.6. už bylo zveřejněno i s videoklipem na YouTube a bylo k dispozici i na Spotify a na iTunes, kde při předobjednání \"Mobile Orchestra\" bylo možné okamžitě stáhnout My Everything, Verge, You're Not Alone a This Isn't The End.\n\n18.6. Adam oznamuje, že následující týden vydá další skladbu z alba. Další den prozradil jméno skladby – „Unbelievable“ – a to už bylo možné na internetu najít jak neoficiální ukázku písně, tak i celou skladbu. 22.6. Adam nabízí, že ještě před vydáním „Unbelievable“ 26.6. je možné na stránkách Owl City odemknout text písně, a to sdílením Adamova Spotify playlistu. Následující den zveřejnil krátkou ukázku písně a 24.6. opět na stránkách Owl City bylo možné odemknout video Behind The Scenes. 26.6. tedy vychází singl a 29.6. k němu animované video. 27.6. Adam sdílí odkaz s kvízem, který spolu s Hanson k oslavě Unbelievable vytvořili. Owl City se spolu s Hanson živě vystupuje 14. července v Today Show stanice NBC.\n\nZa účelem propagace alba probíhala v Severní Americe po celý říjen 2015 On The Verge Tour.\n\nPřed vydáním alba vychází na Spotify „Mobile Orchestra Track By Track Commentary.“\n\nNázev „\"Mobile Orchestra\"“ vznikl tak, že Adam ho tvořil všude tam, kde zrovna byl na cestách. „\"Pořád mám notebook zapnutý. Můžete tolik dělat s vrstvami, tóny a zvuky. Je to doslova jako orchestr v krabici. Pokud si dáte čas vdechnout tomu život, může to být nádherné.\"“\n\nObjevují se zde dvě již vydané skladby, a to This Isn't The End z EP Ultraviolet a singl You're Not Alone. Další skladba Up All Night je spolu s písní Tokyo zahrnuta na japonské rozšířené verzi (také je zde úvodní půl minutová instrumentální skladba).\n\nAlbum je jedinečné tím, že kombinuje různé druhy žánrů od country až po taneční písně. Adam říká: „\"V minulosti jsem dělal alba, která byla navržen jako jediná poslechový zážitek plynoucí od skladby ke skladbě. Tentokrát jsou skladby jako deset zaječích nor, které se rozbíhají do různých směrů. Nikdy jsem nic podobného nevytvořil. Chtěl jsem vymazat tu břidlicovou tabulku a zapomenout na všechno, abych vytvořil novou zkušenost. Prací na tom jsem strávil dva roky, a tak to mělo čas dorůstat mezi jednotlivé nápady.\"“\n\n„\"Je to o tom být na okraji. O tvém dalším kroku. O tom být nadšený z toho, co má přijít, a o chopení se příležitosti.\"“\n\nVerge je jednoduchá taneční skladba, dance-EDM, která kombinuje electro, alternative, pop, a R&B. Byla vydána jako singl alba. Již před vydáním 8. května Adam zveřejňoval upoutávku k písni. 10. května sdílí další ukázku a další den říká, že 14. května vyjde singl. Verge tedy bylo vydáno spolu s lyric videem.\n\n20. května Adam sdílí video Behind The Scenes z natáčení Verge v Los Angeles. Oficiální videoklip byl vydán přes Yahoo 28.5., jenže to nebyl dostupný ve všech zemích. Na Instagramu PSWAYZ byl 29. dubna zveřejněn krátký záběr z natáčení videoklipu. Původní návrh videoklipu byla svatba, ale to bylo změněno na téma promoce, neboť byla zrovna doba, kdy studenti, a tedy spousta fanoušků, zrovna promovali, a tak se tato píseň často hrála na promocích křesťanských škol. Sám Adam ji několikrát věnoval všem čerstvým absolventům.\n\nAdam také oznámil, že mají fanoušci vytvořit na Spotify playlisty s názvem Verge a poslat mu je, že on je bude poslouchat, odpovídat na zprávy a odmění některé prémiovými Spotify účty.\n\n„\"Přemýšlíte o těch životních okamžicích, kdy jsem na okraji něčeho. Je to jako poslední den vašeho života takového, jak ho znáte, a zítra se všechno změní. Může to být promoce na vysoké, nová kariéra, svatební den. Nejste si jistí, kam to povede, ale víte, že to rozjedete. Na Aloe jsme narazili jen tak z ničeho nic a on byl tak laskavý, že této skladbě propůjčil svůj talent.\"“\n\nOd českého musicserver.cz ohodnotil singl známkou 7/10 a slovy: „Již po prvním poslechu zjistíte, že tohle rádia budou hrát s velkou oblibou. Víceméně dvojče tři roky starého hitu \"Good Time\" s Carly Rae Jepsen dokonce mnozí považují za doposud nejlepší song od Owl City. Názor si udělejte sami, singlu ale nelze upřít, že je jako dělaný pro sluncem prolité měsíce strávené u vody a po večerech na tanečním parketu. Optimismus, bezstarostnost a radost z něčeho nového jsou základními prvky, z nichž je \"Verge\" sestaven. Odráží to i samotný klip, který nabízí pohled na nové začátky, jichž se nesmí člověk bát.“\n\nÚvodní větu „\"ain’t too sure what I believe in, but I believe in what I see\"“ napsal Aloe, ale Adam k ní vztahuje tvorbu nové éry Owl City: „\"Konkrétně ta věta mluví o idei, že abych se do toho správného procesu myšlení, musím všechno, co jsem předtím ve své práci postavil, zapomenout. Snažím se vyčistit si paletu a podívat se na to, co je přede mnou. Doopravdy můžu věřit jen tomu, co je přímo před mýma očima. Nechci tvořit příliš na základech své minulé práce a rozhodně se nechci opakovat.\"“\n\nJedná se o druhý singl alba. Je to píseň s křesťanskou tematikou, za kterou Adam sklidil smíšené reakce, jak už to u písní tohoto typu bývá.\n\n1. června Adam oznámil vydání této skladby. A 5. června byla My Everything k dispozici ve všech státech a vyšel i videoklip, kde se Adam prochází lesem. O natáčení Adam v e-mailech, které poslal fanouškům, píše: „J\"e to jednoduchá píseň o víře, a jak nás to vede přes všechny životní úspěchy a pády, pokud si zvolíme cestu následování tam, kam nás to volá. Video jsem natočil v LA a byl to odlišný proces než u kteréhokoliv předchozího videa v tom, že se to skládá pouze ze 6 záběrů. Skladbu jsme rozložili do jednotlivých úseků a zmapovali, kde jeden záběr skončí a další začne, a jsem opravdu nadšený z výsledku.\"“\n\nJiž 4. května sdílí fotku z natáčení a také část textu písně: „\"I am Yours and You are mine.\"“\n\nPozději na Instagramu zase zveřejňuje video opět z natáčení, kde paní „Gail“ hledá chřestýše, kteří se mohli ukrývat někde v místech, kde se braly záběry. Adam ji obdivuje a věnuje jí za to tuto píseň.\n\n„\"Píseň v podstatě v několika slovech shrnuje, jak důležitá je pro mě víra. Je to o vlivu, který má víra měla v průběhu mého života a v okruhu mé rodiny a přátel, a o tom, jak je vždy součástí všeho, co dělám. Je to důvod, proč každé ráno vstávám z postele. Mým cílem nebylo kázat, ale jen shrnout, jak je to pro mě důležité. Myslím, že je dobré to pochopit, protože je to vetkáno do látky mého života a toho, kdo jsem\".“\n\nV albu se nachází jedna skladba ovlivněná country žánrem, na které Adam spolupracoval s country hvězdou Jakem Owenem. Pro Adama to bylo něco naprosto nového. I když předtím tvořil akustické skladby, toto bylo úplně jiné. Jaka obdivoval Adam už pár let, a tak na návrh svého manažera se rozhodl mu navrhnout, jestli by nechtěl spolupracovat na skladbě a Jake souhlasil. „\"Snoubili jsme pop s jeho hlasem a pověděli příběh o tom, jaké to je vrátit se domů, obzvláště po dlouhém výletě nebo v našem případě po tou.\"“ Jake na svém Twitteru reaguje na negativní poznámku, že má Jake zůstat věrný country, odpovědí: „\"Hudba je umění. Umění je subjektivní. Owl City je úžasný umělec a já jsem opravdu nadšený.\"“\n\n„\"Píseň je doslovná. Kdykoliv přijedu domů z dlouhé tour, jedu po té samé dálnici, projíždím ty samé zatáčky, jedu kolem těch samých místech, tak je to něco jako úleva. Jsem z malého města, které je naprostým opakem míst jako Tokio nebo Peking. Když se vrátím domů, vždy pociťuju tento pocit osvobození. Toto jsem chtěl v písni zachytit. Toto je to, co už tolik roků cítím.\"“\n\nS Hanson se Adam snažil zachytit nostalgii pro devadesátá léta. Adam při vydání singlu řekl, že to jedna z jeho oblíbených skladeb z alba. Bezejmennou ukázku sdílí Adam na Instagramu 6.3. Na Twitteru GIST se o spolupráci na skladbě zmiňují již 6.5. A na profilu Owl City na MySpace obal skladby jeden fanoušek objevil 13.6. Adam říká, že nápad spolupráce s Hanson vznikl, když už byla skladba téměř hotová, kdy jeden jeho manažer navrhl zkusit, jestli by Hanson měli zájem.\n\n„\"Narodil jsem se v polovině 80. let, ale vyrůstal v 90. letech, takže jsem zhruba ve stejném věku, jako ti kluci a měli jsme spoustu témat z písně společných. Prostě jsem je kontaktoval, poslal jim píseň, představil se a řekl, že by bylo skvělé, kdybychom spolupracovali. Oni odepsali, že souhlasí. Napsali druhou sloku, přidali několik doplňků a to, co pro mě bylo přirozené, a mně se to všechno líbilo. Tak si mě představte jako někoho, kdo jak vyrůstá, obdivuje tuto skupinu, a najednou má šanci s nimi spolupracovat na vlastní písni. Byli to ti nejmilejší a nejpohodovější kluci, se kterými může člověk pracovat.\"“\n\nZajímavostí je, že sbor z Minneapolis, který zpíval v písni „Good Time“, se objevuje i zde.\n\nS britskou zpěvačkou Sarah Russell Adam vytvořil tuto taneční skladbu. Nápad vznikl ke konci roku 2014, i když přiznává, že počátky písně sahají až někdy do roku 2006 (stejně jako I Found Love). Píseň je o tom, jak se člověk zamiloval a všechno bylo dokonalé, ale zvrat nastal v okamžiku, kdy zjistil, že se zamiloval do ducha. Adam to přirovnává k Edgaru Allanu Poeovi.\n\nRocková píseň inspirovaná Adamovou láskou k Blink-182 a Green Day.\n\nBalada na akustickém základu.\n\nPodle Adam je to asi ta nejupřímnější píseň z alba. Zároveň působí pesimisticky, neboť se týká posledních okamžiků před smrtí, kdy se člověk loučí s rodinou a kamarády. Adam se snaží vcítit do této pozice a myslí si, že i když může být nešťastný z toho, že jeho život končí, tak přece je zde i očekávání toho, co přijde, což zrcadlí Adamovu víru.\n\nZ pohledu fanoušků bylo album s napětím očekáváno. Někteří připomínali rozpaky nad The Midsummer Station, které se pro svou odlišnost od Adamovy předchozí tvorby pobouřilo mnohé Hoot Owls. Objevovaly se příspěvky, které se zastávaly Adama a jeho rozhodnutí posunout se jako umělec dál a experimentovat v nových rozměrech a směrech. Hoot Owls prosili ty, kterým se to nelíbí, aby nešířili negativní a kritické komentáře, neboť to Adama musí velmi mrzet.\n\nHoot Owls také reagovali na Adamovu větu: „\"Nemůžu se dočkat, až své album představím těm, kteří se cítí spojení s mou hudbou – a pro ty, kteří ne, tak doufám, že se nad to jednoduše dokážou povznést bez rozhořčených poznámek na umělecké volby, na které jsem z celého srdce hrdý.\"“ Někteří to pociťovali, jako by Adam své staré fanoušky odsunoval se kvůli tomuto výroku, mnozí se ale Adama zastávali, že to nemyslel nijak zle, že jen chtěl říci, že by byl rád, kdyby všichni chápali, že to, co dělá, je jeho dílo a je to hudba, kterou chce tvořit.\n"}
{"id": "1104176", "url": "https://cs.wikipedia.org/wiki?curid=1104176", "title": "Bahnička chudokvětá", "text": "Bahnička chudokvětá\n\nBahnička chudokvětá (\"Eleocharis quinqueflora\") je drobná rostlinka rostoucí hlavně na slatinných mokřadech a rašeliništích; její porost připomíná svým vzhledem spíše nízký stříhaný trávník. Je vzácně se vyskytujícím druhem české květeny a hrozí ji vyhynutí.\n\nDruh s poměrně širokým areálem, hlavně v severní části Evropy. Vyskytuje se od Islandu přes Britské ostrovy, Skandinávii a Střední Evropu až po Ural. Na jihu je evropské rozšíření ohraničeno severem Apeninského a Balkánského poloostrova. V odlišných varietách roste i na severu Afriky, v Americe i Austrálii.\n\nRostlina potřebuje vysokou hladinu spodní vody, nejčastěji vyrůstá na obnažené vápnité půdě slatinných mokřadů a rašelinišť. Vyhledává také pravidelně zaplavovaná místa s humózní půdou, kde roste mezi ostatními málo konkurenčně schopnými rostlinami. Jako případný halofyt se také vyskytuje u pramenů vyvěrajících z travertinových podloží. Na příhodných místech vytváří rozsáhlé porosty, které se spolupodílejí na zazemňování rašelinných jezírek. Rostlina má listy redukované na pouhé blanité pochvy, listové čepele zcela chybí; fotosyntetickou funkci zajišťuje tenká lodyha.\n\nBahnička chudokvětá je v trsech rostoucí vytrvalá rostlina dorůstající do výšky pouhých 5 až 20 cm. Až do hloubky 20 cm sahá její kořen s rychle rostoucími oddenky a za příhodných podmínek vytváří široké rohože. Vyrůstají z nich tuhé, vzpřímené lodyhy tlusté obvykle jen 0,5 mm. Lodyhy mají listové pochvy dlouhé 1 až 4 cm se zakrslými čepelemi, spodní pochvy jsou červenohnědé a případné horní jsou světlohnědé a šikmo zakončené.\n\nNa vrcholech plodných lodyh vyrůstá po jednom vejčitém klásků, ten bývá hnědě zbarvený, 5 až 8 mm dlouhý a má tři až sedm oboupohlavných květů. Spodní pleva objímá celou bázi a sahá do půli klásku. Květ mívá až šest štětinek nahrazujících okvětí, tyčinky i blizny bývají nejčastěji tři. Kvetou v květnu a červnu, opylovány jsou větrem nebo samosprašně.\n\nPlodem je vejčitá, tříhranná nažka dlouhá asi 2,5 mm. Druh se rozmnožuje semeny šířenými především zoochoricky a rozrůstáním oddenků.\n\nLokality, na kterých tento druh nejčastěji vyrůstá, jsou často ohrožené zánikem. Dochází k tomu při snaze získat zemědělsky využitelnou půdu odvodněním nebo zalesněním a dále těžbou rašeliny nebo druhotně při úpravách okolních ploch nebo jejich obhospodařováním.\n\nBahnička chudokvětá je v „Červeném seznamu cévnatých rostlin České republiky“ uváděna jako druh kriticky ohrožený (C1t) a v „Seznamu zvláště chráněných druhů rostlin“ určeném vyhláškou MŽP ČR č. 395/1992 Sb. ve znění vyhl. č. 175/2006 Sb. je považována za druh silně ohrožený (§2).\n\n\n \n"}
{"id": "1104183", "url": "https://cs.wikipedia.org/wiki?curid=1104183", "title": "La Chapelle-Monthodon", "text": "La Chapelle-Monthodon\n\nLa Chapelle-Monthodon je francouzská obec v departementu Aisne v regionu Hauts-de-France. V roce 2012 zde žilo 189 obyvatel.\n\nObec leží u hranic departementu Aisne s departementem Marne, tedy u hranic regionu Hauts-de-France s regionem Grand Est. Sousední obce jsou: Baulne-en-Brie, Le Breuil (Marne), Courthiézy (Marne), Dormans (Marne), Igny-Comblizy (Marne) a Saint-Agnan.\n\n\"Počet obyvatel\"\n"}
{"id": "1104186", "url": "https://cs.wikipedia.org/wiki?curid=1104186", "title": "Millard Lampell", "text": "Millard Lampell\n\nMillard Lampell (23. ledna 1919, Paterson – 3. října 1997, Ashburn) byl americký filmový a televizní scenárista, spisovatel, hudebník a zakladatel folkové kapely Almanac Singers. Uměleckou kariéru zahájil ve 40. letech jako textař již zmíněné kapely a po jejím rozpuštění napsal text k opeře o Abrahamu Lincolnovi. Později začal psát filmové a televizní scénáře. V roce 1966 získal cenu Primetime Emmy v kategorii „Nejlepší scénář pro dramatický seriál“ za televizní film \"Eagle in a Cage\".\n\nZemřel v 78 letech na karcinom plic.\n"}
{"id": "1104191", "url": "https://cs.wikipedia.org/wiki?curid=1104191", "title": "Istanbul Open 2015", "text": "Istanbul Open 2015\n\nIstanbul Open 2015, oficiálním názvem TEB BNP Paribas Istanbul Open 2015, byl tenisový turnaj pořádaný jako součást mužského okruhu ATP World Tour, který se hrál v areálu Koza World of Sports Arena na otevřených antukových dvorcích. Konal se mezi 27. dubnem až 3. květnem 2015 v turecké metropoli Istanbulu jako 1. ročník obnoveného turnaje.\n\nTurnaj s rozpočtem 439 405 eur patřil do kategorie ATP World Tour 250. Nejvýše nasazeným hráčem ve dvouhře se stal druhý tenista světa Roger Federer ze Švýcarska, který potvrdil roli favorita a turnaj vyhrál. Soutěž čtyřhry ovládl moldavsko-srbský pár Radu Albot a Dušan Lajović.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\nNásledující pár nastoupil z pozice náhradníka:\n\n\n\n"}
{"id": "1104192", "url": "https://cs.wikipedia.org/wiki?curid=1104192", "title": "TJ Modeta Jihlava", "text": "TJ Modeta Jihlava\n\nTJ Modeta Jihlava (celým názvem: Tělovýchovná jednota Modeta Jihlava) byl český fotbalový klub, který sídlil v Jihlavě. Založen byl 25. června 1910 jako SK Jihlava a zanikl roku 1995 sloučením s FC Spartak PSJ Jihlava do Spartak PSJ Motorpal Jihlava. Svá utkání hrál ve fotbalovém areálu v Březinových sadech v Jihlavě.\n\nZdroj:\n\n\nDo roku 1924 byl oddíl členem Bradovy západomoravské župy footballové, poté se účastnil soutěží východočeské župy (v I. B třídě). Od sezony 1938/39 se vrátil do I. A třídy BZMŽF (3. nejvyšší soutěž), kterou opustil po sezoně 1941/42.\nNejvětším úspěchem klubu byla účast ve 2. nejvyšší soutěži (1951 a 1952).\n\nMezi nejznámější hráče, kteří v klubu působili, patřili Miroslav Vítů (1973 – 1978, hrající trenér), František Vítů (1975 – 1978), Rudolf Pelikán (1974 – 1977) či Miloslav Kukla (1976/77). S fotbalem zde začínali mj. brankář Milan Švenger st. a Marek Zúbek.\nTřikrát se účastnil Perleťového poháru v Žirovnici (1937, 1950 a 1975), pokaždé obsadil 3. místo.\n\nPoznámky:\n\nTJ Modeta Jihlava „B“ byl rezervním týmem Modety Jihlava, který se pohyboval v krajských a okresních soutěžích.\n\n"}
{"id": "1104195", "url": "https://cs.wikipedia.org/wiki?curid=1104195", "title": "Colle delle Finestre", "text": "Colle delle Finestre\n\nColle delle Finestre (2176 m n. m.) je průsmyk v Kottických Alpách v italské provincii Piemont a přírodním parku Parco naturale Orsiera - Rocciavrè. Horská silnice, spojující údolí řek Dora Riparia na severu a Torrente Chisone na jihu, byla postavena kolem roku 1700 za účelem získání přístupu k pevnostem v oblasti, zejména Forte di Fenestrelle.\n\nSilnice slouží jako turistická atrakce, ačkoliv posledních 8 km není asfaltováno. Stoupání ze sídla Susa je 18,6 km dlouhé s průměrným stoupáním 9,1%, výškovým rozdílem 1694 m a maximálním stoupáním 12 %.\n\nJižně od sedla se nachází východní vjezd do proslulé panoramatické cesty Strada dell´Assietta. Průsmyk je uzavřen od 1. listopadu do 31. května.\n\nColle delle Finestre se proslavil v roce 2005, když sedlem vedla předposlední etapa Giro d'Italia. Italská televize tehdy přenášela částečně jen černobílý obraz, aby připomenula éru Fausto Coppiho, když podobné neasfaltované cesty byly obvyklé.\n\nV letech 2011, 2015 a 2018 byl průsmyk znovu na programu Giro d'Italia.\n\n"}
{"id": "1104198", "url": "https://cs.wikipedia.org/wiki?curid=1104198", "title": "Ztráta", "text": "Ztráta\n\nPojem ztráta nebo ztráty může mít více významů, typicky nežádoucích jevů:\n\n"}
{"id": "1104200", "url": "https://cs.wikipedia.org/wiki?curid=1104200", "title": "Istanbul Open 2015 – mužská dvouhra", "text": "Istanbul Open 2015 – mužská dvouhra\n\nDo soutěže mužské dvouhry na tenisovém turnaji Istanbul Open 2015 nastoupilo dvacet osm hráčů. Istanbul hostil úvodní ročník obnovené antukové události a vůbec první turecký turnaj v rámci okruhu ATP Tour.\n\nVítězem dvouhry se stal nejvýše nasazený Švýcar Roger Federer, jenž ve finále zdolal uruguayskou turnajovou trojku Pabla Cuevase po dvousetovém průběhu 6–3 a 7–6. V probíhající sezóně si tak připsal třetí turnajové vítězství, které představovalo osmdesátý pátý singlový titul na okruhu ATP Tour.\n\nČtyři nejvýše nasazení hráči měli volný los do druhého kola.\n\n"}
{"id": "1104201", "url": "https://cs.wikipedia.org/wiki?curid=1104201", "title": "Informační entropie", "text": "Informační entropie\n\nInformační nebo též shannonovská entropie je střední hodnota množství informace připadající na jeden symbol generovaný stochastickým zdrojem dat.\n\nMíra informační entropie přiřazená ke každé možné datové hodnotě je záporným logaritmem pravděpodobnostní funkce dané hodnoty:\n\nkde formula_2 je střední hodnota definovaná pravděpodobností formula_3.\n\nKdyž datový zdroj vyprodukuje hodnotu (symbol), která má nízkou pravděpodobnost (tj. nastane událost s nízkou pravděpodobností), nese tato událost více „informace“ (způsobí větší „překvapení“), než vyprodukování hodnoty, která má pravděpodobnost vysokou. Pokud množství informace, které nese každá událost, považujeme za náhodnou veličinu, informační entropie je střední hodnota této náhodné události.\n\n\"Entropie\" obecně vyjadřuje neuspořádanost nebo nejistotu, a definice entropie používaná v teorii informace je přímou analogií entropie používané ve statistické termodynamice. Koncept informační entropie představil Claude Shannon v roce 1948 ve svém článku „A Mathematical Theory of Communication\".\n\nZákladní model systému datové komunikace obsahuje tři prvky: zdroj dat, komunikační kanál a přijímač a – jak vyjádřil Shannon – „základním problémem komunikace“ je, aby přijímač byl schopen ze signálu, který přijímá z přenosového kanálu, identifikovat, jaká data byla vygenerovaná zdrojem. Entropie vyjadřuje absolutní dolní mez průměrné délky bezztrátového kódování dat vytvářených zdrojem. Pokud je entropie zdroje menší než kapacita komunikační kanálu, je možné data generovaná zdrojem spolehlivě přenést k přijímači (alespoň teoreticky, případně se zanedbáním určitých praktických kritérií jako například času potřebného pro přenos dat a složitosti systému k tomuto účelu).\n\nInformační entropie se nejčastěji měří v bitech (kterým se v této souvislosti také říká „shannons“), někdy v „přirozených jednotkách“ (natech) nebo v desítkových číslicích (nazývaný „dits“, „bans“ nebo „hartleys“). Jednotka měření závisí na základu logaritmu použitého pro výpočet entropie.\n\nLogaritmus rozdělení pravděpodobnosti je vhodný jako míra entropie, protože pro nezávislé zdroje je aditivní. Například entropie vrhu poctivou mincí je 1 bit a entropie vrhů je bitů. V přímočaré reprezentaci je potřeba bitů pro reprezentaci proměnné, která může nabývat jedné z hodnot, jestliže je mocninou dvojky, tj. . Pokud jsou všechny hodnoty stejně pravděpodobné, entropie (v bitech) bude . Pokud se jedna z hodnot bude objevovat častěji než ostatní, pozorování této hodnoty je méně informativní, než kdyby došlo k méně obvyklému výsledku. Naopak pozorování vzácnější události poskytuje více informace. Protože pozorování méně pravděpodobných událostí se objevují méně často, způsobují, že entropie (braná jako průměrná informace) pocházející z nerovnoměrně distribuovaných dat je vždy menší nebo rovna . Entropie je nulová, pokud je jisté, že nastane jedna určitá událost. Entropie je veličina, která kvantifikuje tato kritéria pro známé rozdělení pravděpodobnosti zdrojových dat. Entropie nezávisí na \"obsahu\" pozorovaných událostí (významu \"zprávy\"), ale bere v úvahu pouze pravděpodobnosti jejich výskytu. To znamená, že entropie závisí pouze na podkladovém rozdělení pravděpodobnosti, nikoli na významu událostí samých.\n\nZákladní myšlenkou teorie informace je, že „informační hodnota“ předávané zprávy závisí na míře, jak je obsah zprávy překvapivý. Není žádným překvapením, když dojde k události, která je velmi pravděpodobná. Naopak, v případě málo pravděpodobných událostí, je jejich výskyt mnohem informativnější. Například znalost, že určité číslo \"nevyhraje\" v loterii, nese velmi malou informaci, protože jakékoli určité číslo téměř určitě nevyhraje. Ale znalost, že určité číslo v loterii \"vyhraje\", má vysokou informační hodnotu, protože informuje o události s velmi nízkou pravděpodobností. Informační obsah (také nazývaný – překvapení) události formula_4 je rostoucí funkcí převrácené hodnoty pravděpodobnosti formula_5 události, přesněji formula_6. Entropie měří očekávané (tj. průměrné) množství informace obsažené v informaci o výsledku náhodného pokusu. Z toho vyplývá, že vrh kostkou má vyšší entropii než házení mincí, protože každý z výsledků vrhu kostkou má menší pravděpodobnost (formula_7) než každý z výsledků vrhu mincí (formula_8).\n\nEntropie je míra \"nepředvídatelnosti\" výsledku, jeho \"průměrného informačního obsahu\". Chceme-li získat intuitivní porozumění těmto termínům, můžeme si představit průzkum veřejného mínění. Takové průzkumy se provádějí, aby se zjistila informace, která není známá. To znamená, že výsledek průzkumu je těžko \"předpověditelný\" a provedení průzkumu přináší nějakou \"novou informaci\"; to je jen jiný způsob jak říct, že \"apriorní\" entropie výsledků průzkumu je velká. Pokud by se stejný průzkum prováděl znovu, krátce po prvním průzkumu, když je výsledek prvního průzkum už známý, bylo by možné výsledek druhého průzkum dobře předvídat, a jeho výsledky sotva obsahují mnoho nové informace; to znamená, že \"apriorní\" entropie výsledku druhého průzkumu je relativně malá v porovnání s prvním průzkumem.\n\nUvažujme vrh mincí. Pokud pravděpodobnost padnutí panny je stejná jako pravděpodobnost padnutí orla, pak entropie vrhu mincí je stejně vysoká jako u libovolného pokusu se dvěma stejně pravděpodobnými výsledky. Výsledek vrhu mincí nelze předpovědět: pokud si máme vybrat, neexistuje žádná průměrná výhoda předvídat určitý výsledek, protože každá předpověď bude správná s pravděpodobností formula_9. Takový vrh mincí má jeden bit entropie, protože existují dva možné výsledky se stejnou pravděpodobností, a víme, že výsledek má jeden bit informace. Naproti tomu, vrh mincí, které by měla dvě panny a žádného orla má nulovou entropii, protože při vrhu takovou mincí vždy padne panna a výsledek lze dokonale předpovědět. Libovolná událost se stejně pravděpodobnými výsledky má Shannonovu entropii formula_10 bit. Podobně každý pokus se třemi stejně pravděpodobnými hodnotami obsahuje formula_11 (asi 1,58496) bitů informace, protože může nabývat jednu ze tří hodnot.\n\nPokud budeme anglický text považovat za řetězec znaků, má docela nízkou entropii; to znamená, že je docela dobře předvídatelný. I v případě, že nevíme přesně, jaký znak bude následovat, můžeme si být jisti, že například 'e' bude mnohem obvyklejší než 'z', nebo že kombinace 'qu' bude mnohem obvyklejší než 'q' následované jiným písmenem, a že i kombinace 'th' bude obvyklejší než 'z', 'q' nebo 'qu'. Zbytek slova můžeme často odhadnout z několika prvních písmen. Anglický text má entropii 0,6 až 1,3 bitů na znak zprávy.\n\nPokud je komprimační schéma bezztrátové – takové, že původní zprávu lze vždy dekomprimovat – pak komprimovaná zpráva obsahuje stejné množství informace jako původní, ale je zakódována méně znaky. Obsahuje tedy více informace na znak (má vyšší entropii). Komprimovaná zpráva má menší redundanci. Shannonova věta o zdrojovém kódování říká, že bezztrátové komprimační schéma nemůže v průměru komprimovat zprávy, aby měly \"více\" než jeden bit informace na bit zprávy, ale, že jakoukoli hodnotu \"menší\" než jeden bit informace na bit zprávy lze dosáhnout použitím vhodného kódovacího schématu. Entropie zprávy na bit znásobená délkou zprávy je mírou, kolik informace zpráva celkem obsahuje.\n\nUvažujme, že bychom měli vysílat posloupnosti obsahující 4 znaky 'A', 'B', 'C' a 'D' – například zprávu 'ABADDCAB'. Teorie informace říká, jak spočítat nejmenší možné množství informace, kterou je třeba přenést. Jsou-li všechna 4 písmena stejně pravděpodobná (25 %), není možné najít lepší kódovací schéma (pro binární kanál), než zakódování každého písmene dvěma bity: 'A' například jako '00', 'B' jako '01', 'C' jako '10' a 'D' jako '11'. Pokud se však 'A' objevuje s 70% pravděpodobností, 'B' s 26%, a 'C' i 'D' s 2% pravděpodobností, bylo by možné přiřadit jednotlivým znakům kódy s různou délkou, takže přijetí '1' by znamenalo, že je třeba se podívat na jiný bit pokud žádná posloupnost 2 bitů jedniček už byla přijata. V tomto případě může být 'A' kódované jako '0' (jeden bit), 'B' jako '10' a 'C' a 'D' jako '110' a '111'. Je snadno vidět, že v 70 % případů stačí jeden bit informace, v 26 % případů dvou bitů a pouze ve 4 % případů 3 bitů. Průměrně stačí méně než 2 bity, protože entropie je nižší (kvůli vysoký prevalenci symbolů 'A' následovaných 'B' – současně 96 % znaků). Tento vliv zachycuje výpočet sumy pravděpodobnosti vážené logaritmem míry pravděpodobnosti.\n\nZe Shannonovy věty také vyplývá, že žádné bezztrátové komprimační schéma nemůže zkrátit \"úplně všechny\" zprávy. Pokud některé zprávy vyjdou kratší, alespoň jedna musí vyjít delší kvůli Dirichletově principu. Při praktickém použití to obecně není problém, protože typicky přenášíme pouze určitý typ zpráv, například dokumenty v angličtině nikoli náhodné řetězce znaků, nebo digitální fotografie a nikoli šum, a proto není důležité, že komprimační algoritmus nějaké nepravděpodobné nebo nezajímavé posloupnosti prodlužuje.\n\nShannon definoval entropii diskrétní náhodné proměnné formula_12 s možnými hodnotami formula_13 a pravděpodobnostní funkcí formula_14 takto:\n\nPro entropii používá znak (velké řecké písmeno éta), podle Boltzmannovy Η-věty. formula_16 je operátor střední hodnoty a je informační obsah .\nformula_17 je také náhodná proměnná.\n\nEntropii můžeme explicitně zapsat jako\n\nkde je základ použitého logaritmu. V tomto případě se nejčastěji jako základ používá hodnota 2, méně často Eulerovo číslo , nebo 10. Entropie je pro vyjádřena v bitech, pro v jednotkách nazývaných nat a pro v jednotkách nazývaných ban, hartley nebo dit.\n\nPokud pro nějaké , bere se hodnota odpovídajícího členu nulová, což odpovídá limitě\n\nMůžeme také definovat podmíněnou entropii dvou událostí formula_19 a formula_20, které nabývají hodnot formula_21 a formula_22, vzorcem\n\nkde formula_24 je pravděpodobnost, že formula_25 a formula_26. Tuto hodnotu chápeme jako množství náhodnosti v náhodné proměnné formula_19 pro danou hodnotu náhodné proměnné formula_20.\n\nUvažujme házení mincí se známými, ne nutně poctivými pravděpodobnostmi, že padne panna nebo orel; to lze modelovat Bernoulliho procesem.\n\nEntropie neznámého výsledku dalšího vrhu mincí je nejvyšší, jestliže mince je poctivá (tj. jestliže panna i orel mají stejnou pravděpodobnost 1/2). U poctivé mince je nejobtížnější předpovídat výsledek dalšího vrhu; výsledek každého vrhu mincí přináší celý jeden bit informace. Důvodem je, že\n\nPokud však víme, že mince není poctivá, ale pravděpodobnosti hodu panny případně orla jsou , příp. , kde , pak je nejistota menší. Při každém vrhu je pravděpodobnější, že padne jedna strana než druhá. Snížení nejistoty je kvantifikováno nižší entropií: každý vrh mincí přináší v průměru méně než jeden bit informace. Jestliže například =0,7, pak\n\nRovnoměrné rozdělení pravděpodobnosti má maximální nejistotu a tedy maximální entropii. Entropie se pak může pouze snížit z hodnoty odpovídající rovnoměrné pravděpodobnosti. Extrémním případem je, že mince má dvě panny, takže nikdy nemůže padnout orel, nebo dva orly, takže nikdy nemůže padnout panna. Vrh takovou mincí v sobě neobsahuje žádnou nejistotu, žádnou novou informaci, protože výsledek vrhu je předem známý, takže entropie je nulová.\n\nEntropii lze normalizovat tím, že ji vydělíme délkou informace. Výsledný poměr se nazývá metrika entropie a je mírou náhodnosti informace.\n\nPro pochopení významu , nejdříve definujeme informační funkce pomocí událost s pravděpodobností . Množství informace dosažena kvůli pozorování události vyplývá z Shannonova řešení základní vlastnosti informace:\n\nKlíčová je poslední vlastnost. Říká, že sdružená pravděpodobnost nezávislých zdrojů informace přináší stejné množství informace jako obě události samostatně. Speciálně jestliže první událost je jedním z stejně pravděpodobných výsledků a druhá jedním z stejně pravděpodobných výsledků, pak sdružená událost má možných výsledků. To znamená, že jestliže je potřeba bitů pro zakódování první hodnoty a bitů pro zakódování druhé, potřebujeme pro zakódování obou. Shannon objevil, že funkce pro určení množství informace, zachovávající tuto aditivitu, je logaritmická, tj.,\n\nJestliže formula_32 je informační funkce, o které předpokládáme, že je dvakrát spojitě derivovatelná, dostáváme:\n\nTato diferenciální rovnice má k řešení formula_34 pro jakékoli formula_35. Z podmínky 2. vyplývá, že k formula_36. formula_37 lze zvolit ve tvaru formula_38 pro formula_39, což je ekvivalentní s výběrem určitého základu logaritmu. Různé jednotky informace (bity pro binární logaritmus , naty pro přirozený logaritmus , bany pro desítkový logaritmus atd.) jsou konstantní násobky jiného. Pokud například uvažujeme vrh poctivou mincí, hození panny dává bit informace, což je přibližně 0,693 natů nebo 0,301 desítkových číslic. vrhů přináší díky aditivitě bitů informace, což je přibližně natů nebo desítkových číslic.\n\nPokud existuje rozdělení, u kterého událost může nastat s pravděpodobností a provedeme pokusů, při kterých výsledek nastane krát, celkové množství přijaté informace je\n\"Průměrné\" množství informace, kterou získáme z události je proto\n\nInspirace pro použití slova \"entropie\" v teorii informace pochází z podobnosti mezi Shannonovým vzorcem a velmi podobnými vzorci známými ze statistické mechaniky.\n\nNejobecnější vzorec pro termodynamickou entropii termodynamického systému ve statistické termodynamice je Gibbsova entropie:\nkde je Boltzmannova konstanta a je pravděpodobnost mikrostavu. Gibbsovu entropii definoval J. Willard Gibbs v roce 1878, krátce po publikaci díla Ludwiga Boltzmanna v roce 1872.\n\nGibbsovu entropii lze použít téměř nezměněnou ve světě kvantové fyziky, kde dává von Neumannovu entropii, kterou zavedl John von Neumann v roce 1927:\nkde ρ je matice hustoty kvantově mechanického systému a Tr je stopa matice.\n\nPři každodenním praktickém používání není spojitost mezi informační entropií a termodynamickou entropií evidentní. Fyzici a chemici se spíše zajímají o \"změny\" entropie, protože systém se vyvíjí spontánně ze svých počátečních podmínek ve shodě s druhým zákonem termodynamiky, než o neměnné rozdělení pravděpodobnosti. Malá hodnota Boltzmannovy konstanty ukazuje, že změny i pro velmi malé množství látky v chemických a fyzikálních procesech reprezentuje entropii, která je extrémně velké v porovnání s čímkoli při kompresi dat nebo zpracování signálu. V klasické termodynamice je entropie definována pomocí makroskopických měření bez odkazů na nějaké rozdělení pravděpodobnosti, což je hlavním aspektem pro definici informační entropie.\n\nSpojení mezi termodynamikou a tím, co nyní nazýváme teorie informace, si poprvé všiml Ludwig Boltzmann, který jej vyjádřil svou proslulou rovnicí:\n\nkde formula_45 je termodynamická entropie určitého makroskopický stavu (definovaná termodynamickými parametry jako například teplotou, objemem, energií, atd.), \"W\" je počet mikroskopický stavů (různé kombinace částic v různých energetických stavech), které mohou dávat daný makroskopický stav a \"k\" je Boltzmannova konstanta. je předpokládali, že každý mikroskopický stav je stejně pravděpodobně, takže pravděpodobnost daného mikroskopický stavu je \"p = 1/W\". Když tyto pravděpodobnosti jsou substituted do výše uvedený výraz pro Gibbsovu entropii (nebo ekvivalentně \"k\" krát Shannonova entropie), Boltzmannova rovnice výsledky. Při použití termíny z teorie informace je informační entropie systému množství „chybějící“ informace potřebné pro určení mikroskopického stavu je-li dán makroskopický stav.\n\nV přístupu Edwina Thompsona Jaynese (1957) se na termodynamickou entropii, jak ji vysvětluje statistická mechanika, musí nahlížet jako na \"aplikaci\" Shannonovy teorie informace: termodynamická entropie je interpretována jako úměrné množství další Shannonovy informace potřebné pro definování podrobného mikroskopického stavu systému, který zůstává při popisu výhradně makroskopickou proměnnou klasické termodynamiky nepoznán, s konstantou proporcionality je pouze Boltzmannova konstanta. Sčítání teplo na systém zvyšuje jeho termodynamický entropie protože to zvyšuje počet možných mikroskopických stavů systému, které jsou konzistentní s měřitelnou hodnotou své makroskopické proměnné, udělání jakýkoli úplná stav popis delší. (Viz článek: \"maximální entropie termodynamika\"). Maxwellův demon může (hypoteticky) omezit termodynamickou entropii systému pomocí informace o stavech jednotlivých molekul; ale jak Landauer (v roce 1961) a spolupracovníci ukázali, aby démon sám fungoval, musí zvyšovat termodynamickou entropii v proces, alespoň o množství Shannonovy informace, kterou navrhuje nejdřív získat a uložit; a tak celkový termodynamický entropie nesnižuje (což řeší paradox). Landauerův princip vynutí dolní mez množství tepla, které počítač musí vytvořit při zpracování daného množství informace, i když moderní počítače jsou daleko méně efektivní.\n\nEntropie je definovaná v kontextu pravděpodobnostního modelu. Nezávislý vrh poctivou mincí má entropii 1 bit na hod. Zdroj, které vždy generuje dlouhý řetězec znaků B má entropii 0, protože následující znak bude vždy 'B'.\n\nPoměr entropie datového zdroje je průměrný počet bitů na symbol potřebné kódovat to. Shannonovy pokusy s lidský predictors ukazují informační poměr mezi 0,6 a 1,3 bitů na znak v anglickém textu; komprimační algoritmus PPM může dosáhnout komprimačního poměru anglického textu 1,5 bitu na znak.\n\nV předchozím příkladě jsou důležité tyto body:\n\n\nPokud je Shannonova definice entropie aplikována na zdroj informace, může určovat minimální kapacitu kanálu požadovanou pro spolehlivé vysílat zdrojový jako zakódovaných binárních číslic (viz varování níže v kurzívě). Vzorec může být odvozen výpočtem matematického očekávání \"množství informace\" obsažené v číslice ze zdroje informace. \"Viz také\" Shannonova–Hartleyova věta.\n\nShannonova entropie míry informace obsažená ve zprávě jako protiklad k části zprávy, která je pevně určena (nebo předvídatelná). \" K dalším příkladům patří redundance ve struktuře jazyka nebo statistické vlastnosti týkající se frekvence výskytu dvojic nebo trojic písmen nebo slov, atd.\" Viz Markovův řetěz.\n\nEntropie je jedním ze způsobů, jak měřit rozmanitost. Konkrétně Shannonova entropie je logaritmus , skutečný rozmanitost index s parametr rovné 1.\n\nEntropie efektivně limituje výkonnost nejsilnější bezztrátové komprimační metody, což lze teoreticky provést pomocí typické množiny nebo v praxi pomocí Huffmanova kódování, Lempel–Ziv nebo aritmetického kódování. Viz také Kolmogorovova složitost. V praxi komprimační algoritmy úmyslně zahrnují nějakou rozumnou redundanci ve formě kontrolního součtu pro zabezpečení proti chybám.\n\nStudie z roku 2011 v časopisu \"Science\" odhaduje světovou technologickou kapacitu pro uložení a přenos optimálně komprimovaných informací normalizovanou na nejefektivnější komprimační algoritmy dostupné v roce 2007, je vlastně odhadem entropie technologicky dostupný zdrojů. \n\nAutoři odhadli technologickou kapacitu pro uložení (plně entropicky komprimovaných) informací, kterou má lidstvo k dispozici, v roce 1986 a 2007. Informace rozdělují do tří kategorií: objem datových médií, která byla k dispozici pro ukládání informací, množství informací předaných pomocí jednosměrných vysílacích sítí a výměnu informací pomocí obousměrných telekomunikační sítí.\n\nExistuje několik dalších konceptů příbuzných entropii, které určitým způsobem matematicky kvantifikují informační obsah:\n(pro určité posloupnosti zpráv nebo symbolů generované daným stochastickým procesem může také definovat „poměr vlastní informace“, který je vždy roven poměru entropie v případě stacionárního procesu.) Jiná množství informace se také používají pro porovnávání různých zdrojů informace.\n\nVýše uvedené koncepty si nesmíme plést. Často je zřejmé pouze z kontextu, který koncept se myslí. Když například někdo říká, že „entropie“ angličtiny je asi 1 bit na znak, jedná se o modelování angličtiny jako stochastického procesu a mluví se o \"poměru\" entropie. I sám Shannon používal termín podobně.\n\nPři použití velmi velkých bloků může být odhad entropie na jeden znak uměle nízký, protože rozdělení pravděpodobnosti posloupnosti není známo přesně; je to pouze odhad. Pokud bychom uvažovali text každé dosud publikované knihy jako posloupnost, a text celé knihy bychom považovali za symbol, a jestliže je celkem publikovaných knih a každá kniha je publikovaná pouze jednou, odhad pravděpodobnosti každé knihy je a entropie (v bitech) je . Jako praktický kód to odpovídá přiřazení jednoznačného identifikátoru každé knize a používat ho místo textu knihy, když se chceme odkázat na text knihy. To je mimořádně užitečné pro mluvení o knihách, ale není to tak užitečné pro charakterizaci informačního obsahu jednotlivých knih nebo jazyka obecně: z identifikátoru knihy nelze rekonstruovat obsah knihy bez znalosti rozdělení pravděpodobnosti, tj. úplného textu všech knih. Klíčovou myšlenkou je, že musíme uvažovat složitost pravděpodobnostního modelu. Kolmogorovova složitost je teoretické zobecnění této myšlenky, která umožňuje zvážení informačního obsahu posloupnosti nezávislý na jakýkoli určitý pravděpodobnost model; uvažuje nejkratší program pro univerzální počítač, který vytvoří požadovanou posloupnost. Kód, který dosahuje poměru entropie posloupnosti pro daný model, plus kódová kniha (tj. pravděpodobnostní model), je jedním takovým programem, ale nemusí být nejkratší.\n\nFibonacciho posloupnost je 1, 1, 2, 3, 5, 8, 13, ... pokud uvažujeme posloupnost jako zprávu a každé číslo jako symbol, existuje téměř stejně symbolů jako znaků ve zprávě, což dává entropii přibližně . Prvních 128 symbolů Fibonacciho posloupnost má entropii přibližně 7 bitů/symbol, ale posloupnost lze vyjádřit pomocí vzorce [ pro , , ] a toto vzorec má mnohem nižší entropie a je použita na jakýkoli délka Fibonacciho posloupnosti.\n\nV kryptoanalýze se entropie často používá jako přibližná míra nepředvídatelnosti kryptografického klíče, jehož reálná nejistota je neměřitelná. Například 128bitový klíč, který je rovnoměrně a náhodně generovaný, má entropii 128 bitů. Také je třeba (v průměru) formula_46 pokusů pro prolomení šifry hrubou silou. Entropie však selhává, jestliže možné klíče nejsou voleny rovnoměrně. Místo toho lze použít míru nazývanou \"guesswork\" pro změření úsilí potřebného pro útok hrubou silou.\n\nV kryptografii se mohou objevit další problémy při používání entropie kvůli nerovnoměrnému rozdělení. Například jednorázová šifra, která šifruje text pomocí funkce xor s miliónem binárních číslic. Pokud má tabulka entropii milión bitů, je šifrování dokonalé. Pokud má šifra entropii jen 999 999 bitů, rovnoměrně distribuovaný (každý jednotlivý bit jednorázového hesla má entropii 0,999999 bitů) může stále poskytovat dobrou bezpečnost. Ale jestliže jednorázové heslo má entropii 999 999 bitů, přičemž první bit je pevný a zbývajících 999 999 bitů je naprosto náhodných, první bit šifrového textu nebude vůbec zašifrovaný.\n\nObvyklý způsob, jak definovat entropii textu, vychází z Markovova modelu textu. Pro zdroj 0. řádu (každý znak je vybraný nezávisle na posledních znacích) je binární entropie:\n\nkde je pravděpodobnost . Pro Markovův zdroj prvního řádu (zdroj, u něhož je pravděpodobnost výběru znak závislá pouze na předchozím znaku), je poměr entropie ( ):\n\nkde je stav ( ) (určitý předchozí znaky) a formula_49 je pravděpodobnost daný jako předchozí znak.\n\nPro Markovův zdroj druhého řádu je poměr entropie\n\nObecně -ární entropie zdroje formula_51 se zdrojovou abecedou } a diskrétním rozdělením pravděpodobnosti }, kde je pravděpodobnost (značíme je definovaný vztahem:\n\nHodnota v „-ární entropie“ je počet různých symbolů \"ideální abecedy\" používané jako standardní měřítko pro měření zdrojové abecedy. V teorii informace je pro kódování informací nutné a postačující, aby abeceda obsahovala dva symboly. Proto implicitně pracujeme s („binární entropie“). Entropie zdrojové abecedy spolu s daným empirickým rozdělením pravděpodobnosti je číslo rovné počtu (případně zlomkovému) symbolů „ideální abecedy“ s optimálním rozdělením pravděpodobnosti nezbytných pro kódování každého symbolu zdrojové abecedy. Přitom „optimální rozdělení pravděpodobnosti“ zde znamená rovnoměrné rozdělení: zdrojová abeceda s symboly má nejvyšší možnou entropii (mezi abecedami s symboly), je-li rozdělení pravděpodobnosti abecedy rovnoměrné. Ukazuje se, že tato optimální entropie je .\n\nZdrojová abeceda s nerovnoměrným rozdělením bude mít menší entropii, než kdyby její symboly měly rovnoměrné rozdělení („optimalizovaná abeceda“). Tento nedostatek entropie lze vyjádřit poměrem nazývaným efektivita:\n\nPoužitím základních vlastností logaritmu lze tuto hodnotu také vyjádřit jako:\n\nEfektivita je vhodnou mírou pro využití komunikačního kanálu. Uvedená veličina se také označuje normalizovaná entropie, protože entropie je dělena maximální entropií formula_55. Efektivita je navíc nezávislá na volbě základu , jak je ukázáno výše.\n\nShannonova entropie je charakterizována malým počtem dále uvedených kritérií. Jakákoli definice entropie, která těmto kritériím vyhovuje, má tvar\nkde je konstanta, která závisí na volbě jednotek měření.\n\nV dalším textu budeme psát a .\n\nMíra musí být spojitá, takže změna hodnoty pravděpodobnosti o velmi malou hodnotu způsobí pouze malou změnu entropie.\n\nMíra nesmí záviset na pořadí výsledků .\n\nMíra musí být maximální, jestliže všechny výsledky jsou stejně pravděpodobně (nejistota je nejvyšší, když všechny možné události mají stejnou pravděpodobnost).\n\nPro stejně pravděpodobné události se entropie musí zvyšovat s počtem výsledků.\n\nRozdělení, které má maximální diferenciální entropií pro spojité náhodné proměnné, je vícerozměrné normální rozdělení.\n\nVelikost entropie musí být nezávislá na tom, jak je proces rozdělen do složek.\n\nTato poslední funkcionální podmínka charakterizuje entropii systému se subsystémy. Vyžaduje, aby entropii systému bylo možné spočítat z entropií jeho subsystémů, jestliže interakce mezi subsystémy jsou známé.\n\nJe-li dán soubor rovnoměrně distribuovaných prvků, které jsou rozděleny do podsystémů, každý s prvky, entropie celého systému se musí rovnat sumě entropií jednotlivých podsystémů a entropií jednotlivých boxů, každý vážený s pravděpodobností, že je v příslušném podsystému.\n\nPro kladná celá čísla kde ,\n\nPokud zvolíme , , z toto vyplývá, že entropie určitého výsledku je nulová: . Z toho vyplývá, že efektivitu zdrojové abecedy s symboly lze definovat jednoduše jako její -ární entropii. Viz také Redundance (teorie informace).\n\nShannonova entropie splňuje další vlastnosti; pro některé z nich je užitečné interpretovat entropii jako množství dodané informace (nebo odstraněné nejistoty), kterou přinese zjištění hodnoty náhodné proměnné :\n\n\nShannonova entropie je definována pouze pro náhodné proměnné nabývající diskrétních hodnot. Odpovídající vzorec pro spojitou náhodnou proměnnou s hustotou pravděpodobnosti s konečným nebo nekonečným nosičem formula_78 na reálné ose je možné definovat analogicky použitím výše uvedeného tvaru entropie jako střední hodnoty:\n\nTato veličina se obvykle nazývá spojitá entropie nebo diferenciální entropie. Předchůdcem spojité entropie je výraz pro funkcionál v Boltzmannově H-větě.\n\nPřestože analogie mezi oběma funkcemi je sugestivní, je třeba položit otázku, zda je diferenciální entropie povoleným rozšířením Shannonovy diskrétní entropie? Diferenciální entropie postrádá některé vlastnosti Shannonovy diskrétní entropie – může být mimo jiné záporná – proto byly doporučovány opravy, především omezující hustota diskrétních bodů.\n\nAby bylo možné odpovědět na tuto otázku, je nutné ukázat spojení mezi těmito dvěma funkcemi:\n\nPro získání obecně konečné míry, když se velikost intervalů, na které je rozsah hodnot rozdělen, blíží k nule. V diskrétním případě je velikost intervalu (implicitní) šířkou každého z (konečných nebo nekonečných) intervalů, jejíchž pravděpodobnosti jsou označeny . Když uvažujeme rozšíření na spojitý případ, šířka intervalu musí být stanovena explicitně.\n\nVyjdeme od spojité funkce diskretizované na intervaly velikosti formula_80.\n\nPodle věty o střední hodnotě existuje hodnota v každém intervalu tak, že\n\nintegrál funkce lze aproximovat (v Riemannovském smyslu) jako\n\nkde tato limita odpovídá tomu, že „velikost intervalu se blíží k nule“.\n\nOznačíme\n\na rozepsáním logaritmu dostáváme\n\nPro Δ → 0 máme\n\nPamatujte, že pro , vyžaduje speciální definici diferenciální nebo spojité entropie:\n\nčemuž říkáme, jak již bylo řečeno, diferenciální entropie. To znamená, že diferenciální entropie \"není\" limitou Shannonovy entropie pro . Naopak, liší se od limity Shannonovy entropie o nekonečné posunutí (viz také článek informační rozměr).\n\nUkazuje se, že diferenciální entropie, na rozdíl od Shannonovy entropie, obecně \"není\" dobrou mírou nejistoty nebo informace. Diferenciální entropie může být například záporná; také není invariantní vůči spojité transformaci souřadnic. Tento problém může být ilustrován změnou jednotek, pokud by \"x\" byla veličina, která má fyzikální rozměr. \"f(x)\" pak bude mít rozměr \"1/x\". Argument logaritmu musí být bezrozměrný, jinak je nevlastní, takže diferenciální entropie definovaná výše bude nevlastní. Pokud \"Δ\" je nějaká „standardní“ hodnota \"x\" (tj. „velikost intervalu“) a proto má stejný rozměr, pak lze modifikovanou diferenciální entropii zapsat v patřičném tvaru jako:\n\nPřičemž výsledek bude stejný pro jakoukoli volbu jednotek veličiny \"x\". Totiž limita diskrétní entropie pro formula_88 by také obsahovala člen formula_89, který by obecně byl nekonečný. To se dalo očekávat, protože po změně spojitých proměnných na diskrétní obvykle vyjde entropie nekonečná. Omezující hustota diskrétních bodů je skutečně mírou, o kolik snazší je popsat nějaké rozdělení než rozdělení, které je rovnoměrně přes své kvantizační schéma.\n\nDalší užitečnou mírou entropie, která funguje stejně dobře pro diskrétní i spojitý případ, je relativní entropie rozdělení. Je definovaná jako Kullbackova–Leiblerova divergence z rozdělení na reference míra takto. Předpokládejme, že rozdělení pravděpodobnosti je absolutně spojité vzhledem k míře , tj. má tvar pro nějakou nezápornou -integrovatelnou funkci s -integrálem 1, pak lze relativní entropii definovat jako\n\nV tomto tvaru relativní entropie zobecňuje (až na změnu znaménka) jak diskrétní entropii, kde míra je počítací míra, tak diferenciální entropii, kde míra je Lebesgueova míra. Pokud míra je samotné rozdělení pravděpodobnosti, relativní entropie je nezáporná, a je nulová, jestliže jako míry. Je definována pro jakýkoli prostor s mírou, je tedy nezávislá na volbě souřadnic a invariantní vůči změně souřadnic, jestliže správně bereme v úvahu transformaci míry . Relativní entropie a implicitně entropie a diferenciální entropie, závisí na „referenční“ míře .\n\nEntropie se stala užitečnou veličinou v kombinatorice.\n\nJejím jednoduchým příkladem je alternativní důkaz Loomisovy–Whitneyovy nerovnosti: pro každou podmnožinu , máme\nkde je ortogonální projekce v -té souřadnici:\n\nDůkaz je jednoduchým důsledkem Shearerovy nerovnosti:, jestliže jsou náhodné proměnné a jsou podmnožiny množiny } takové, že každé celé číslo mezi 1 a leží přesně v těchto podmnožinách, pak\nkde formula_94 je kartézský součin náhodné proměnné s indexy v (takže rozměry tohoto vektoru se rovnají velikosti ).\n\nNačrtneme, jak z uvedeného vyplývá Loomisova–Whitneyova nerovnost: Nechť je rovnoměrně distribuovaná náhodná proměnná s hodnotami v , takže každá hodnota má stejnou pravděpodobnost. Pak (z dalších vlastností entropie zmíněných výše) formula_95, kde formula_96 označuje mohutnost množiny formula_97. Nechť }. Hodnoty formula_98 jsou obsaženy v , a tedy formula_99. To nyní použijeme pro omezení pravé strany Shearerovy nerovnosti a aplikujeme exponenciální funkci na obě strany výsledné nerovnosti.\n\nPro celá čísla položíme . Pak\nkde\n\nZde je náčrt důkazu. Uvědomíme si, že formula_102 je jeden člen výrazu\nPřeskupení dává horní mez. Pro dolní mez musíme nejdřív ukázat pomocí nějaké algebry, že se jedná o největší člen v sumě. Ale pak,\nprotože suma má členů. Přeskupení dává dolní mez.\n\nHezkým důsledkem je, že počet binárních řetězců délky , které obsahují přesně jedniček, je přibližně formula_105.\n\n\n\n"}
{"id": "1104202", "url": "https://cs.wikipedia.org/wiki?curid=1104202", "title": "BMW Open 2015 – mužská dvouhra", "text": "BMW Open 2015 – mužská dvouhra\n\nDo soutěže mužské dvouhry na tenisovém turnaji BMW Open 2015 nastoupilo dvacet osm hráčů. Obhájcem titulu byl slovenský tenista Martin Kližan, který se z turnaje před jeho zahájením odhlásil.\n\nVítězem dvouhry se stal nejvýše nasazený Skot Andy Murray, jenž ve finále zdolal německou turnajovou pětku Philippa Kohlschreibera po dramatickém třísetovém průběhu 7–6, 5–7 a 7–6. V probíhající sezóně si tak připsal premiérové turnajové vítězství, které představovalo třicátý druhý singlový titul na okruhu ATP Tour, respektive šestnáctou trofej v kategorii ATP World Tour 250.\n\nČtyři nejvýše nasazení hráči měli volný los do druhého kola.\n"}
{"id": "1104203", "url": "https://cs.wikipedia.org/wiki?curid=1104203", "title": "Jordánka (přítok Žehrovky)", "text": "Jordánka (přítok Žehrovky)\n\nJordánka je pravostranný přítok říčky Žehrovky v okrese Semily v Libereckém kraji. Délka jeho toku činí zhruba 4,6 km. Plocha jeho povodí měří 11,2 km².\n\nCelý tok leží v chráněné krajinné oblasti Český ráj a jeho údolí zároveň tvoří významnou část přírodní rezervace Podtrosecká údolí. Podél toku je mnoho bočních pramenů a údolí je lemováno množstvím pískovcových skalních teras a věží.\n\nPotok teče převážně jihozápadním směrem. Oficiálně potok pramení severoseverovýchodně od vsi Bohuslav. Po úvodním úseku jižním směrem brzy napájí rybník \"Vidlák\". Mnohé zdroje uvádějí pramen Jordánky v severním rašeliništi před Vidlákem, ale je to jen vedlejší přítok. Rašeliniště s nevýrazným rozvodím je mimochodem pramennou oblastí i potoka směřujícího na opačnou stranu do Libuňky (rybníky \"Hrudka\" a \"Rokytnický rybník\"). Za Vidlákem se potok stáčí z JZ na JV a napájí rybník \"Krčák\". Z východu ústí do Krčáku prosakující přítok, na němž výše proti proudu leží Tachovský vodopád (chráněn jako přírodní památka). Hned poté potok prudce mění směr na severozápad kolem úzkého hřbítku a protéká mokřady. Potom mění směr zpět na JZ a teče luční nivou. Po stočení převážně na západ napájí největší rybník na svém toku, \"Věžák\" neboli \"Věžický rybník\". Po opuštění rybníka teče opět na JZ a jjv. od vsi Lažany se vlévá do Žehrovky.\n"}
{"id": "1104204", "url": "https://cs.wikipedia.org/wiki?curid=1104204", "title": "Taylour Paige", "text": "Taylour Paige\n\nTaylour Paige (* 5. října 1990, Santa Monica, Kalifornie, Spojené státy americké) je americká tanečnice a herečka. Aktuálně hraje Ahshu Haynes v seriálu stanice VH1 \"Hit the Floor.\"\n\nVyrostla v Inglewoodu, sousedství Los Angeles. Má staršího bratra Travise. S tancem začala ve dvou letech. Trénovala v Katnap ve Venice, Westside Ballet Academy a později strávila dvě léta v Kirov Academy of Ballet ve Washingtonu, D.C.. V roce 2001 se stala studentkou hvězdné choreografky Debbie Allen. Ten samý rok se zúčastnila konkurzu do Debbie muzikálu \"Perla\" a stala se součástí muzikálu na 8 let. S hereckou kariérou ji pomohl Stan Rogrow, televizní producent, kterého Debbie pozvala na zkoušku muzikálu \"Alex v říši divů\". V roce 2008 odmaturovala na St. Bernard Catholic High School v Playa del Rey, Los Angeles. V roce 2010 se stala Los Angeles Laker Girl a tři měsíce strávila trénováním s profesionálními roztleskávačkami. Odmaturovala na Loyola Marymount Univesity a pokračovala s práci a trénováním u Debbie Allen.\n\nObjevila se v reklamách pro Best Buy, McDonalds, Adidas a videohru Just Dance 3.\n\nV roce 2013 byla obsazena do hlavní role seriálu stanice VH1 \"Hit the Floor\".\n"}
{"id": "1104205", "url": "https://cs.wikipedia.org/wiki?curid=1104205", "title": "Estoril Open 2015 – mužská dvouhra", "text": "Estoril Open 2015 – mužská dvouhra\n\nDo soutěže mužské dvouhry na tenisovém turnaji Estoril Open 2015 nastoupilo dvacet osm hráčů. Jednalo se o úvodní ročník antukové události.\n\nVítězem dvouhry se stal pátý nasazený Francouz Richard Gasquet, jenž ve finále zdolal australskou turnajovou sedmičku Nicka Kyrgiose po hladkém dvousetovém průběhu 6–3 a 6–2. V probíhající sezóně si tak připsal, po únorovém triumfu na Open Sud de France, druhé turnajové vítězství, které představovalo dvanáctý singlový titul na okruhu ATP Tour i dvanáctý v kategorii ATP World Tour 250.\n\nČtyři nejvýše nasazení hráči měli volný los do druhého kola.\n"}
{"id": "1104207", "url": "https://cs.wikipedia.org/wiki?curid=1104207", "title": "Brett Dier", "text": "Brett Dier\n\nBrett Dier (* 14. února 1990, London, Ontario, Kanada) je kanadský herec. Nejvíce se proslavil rolí Luka Mathesona v seriálu \"Ravenswood\" a rolí Michaela Cordera v seriálu \"Jane the Virgin\".\n\nV roce 2006 se poprvé objevil před kamerou v televizním filmu \"Rodina na útěku\". O rok později následoval film \"Portrét pohřešované\" a \"The Secrets of Comforting House\". V roce 2008 získal roli Cadena ve filmu \"Nepohldlný svědek.\"\n\nV roce 2010 se jako breakdancer objevil ve filmu \"Deník slabocha\". Vedlejší roli získal v seriálu \"Mr. Young\". V roce 2012 získal vedlejší roli Brandona Kellyho v seriálu \".\" V roce 2013 byl obsazen do role Luka Mathesona v seriálu stanice ABC Family \"Ravenswood.\" Seriál byl zrušen po první sérii. Pozitivní kritiku získal za roli Geneho Corbetta v seriálu \"Bomb Girls\". V roce 2014 získal roli detektiva Michaela Cordera v seriálu \"Jane the Virgin.\" V roce 2018 získal hlavní roli v komediálním seriálu ABC \"Schooled\".\n\nOd roku 2014 chodí s herečkou Haley Lu Richardson. V dubnu roku 2018 se dvojice zasnoubila.\n\n"}
{"id": "1104226", "url": "https://cs.wikipedia.org/wiki?curid=1104226", "title": "Parc des Guillaumes (stanice metra v Paříži)", "text": "Parc des Guillaumes (stanice metra v Paříži)\n\nParc des Guillaumes je plánovaná stanice pařížského metra na lince 11 mezi stanicemi La Dhuys a Rosny-Bois-Perrier. Místo budoucí stanice se nachází východně od Paříže na hranicích měst Rosny-sous-Bois a Noisy-le-Sec na křižovatce ulic \"Avenue Carnot\" a \"Avenue Eyrolles\". Kolejiště bude umístěno v hloubce 8 m.\n\nStanice bude postavena na povrchu. Zprovoznění celého úseku ze stanice Mairie des Lilas do Rosny-Bois-Perrier se předpokládá v roce 2022.\n\nNázev stanice (původně \"Londeau-Domus\") je provizorní a je odvozen od nedalekého obchodního centra.\n\n"}
{"id": "1104237", "url": "https://cs.wikipedia.org/wiki?curid=1104237", "title": "Persony (design služeb)", "text": "Persony (design služeb)\n\nPersona je jedním z nejdůležitějších nástrojů designu služeb. Slouží k lepšímu porozumění chování zákazníků a jejich očekávání. Pomáhá odpovídat na otázky typu: Jak budou uživatelé reagovat na náš web? Co si myslí při užívání naší služby? Jak můžeme zákazníkovi cestu službou usnadnit? Jak jej navnadit, aby zůstal a vracel se ke službě nebo k výrobku? Na základě dříve uskutečněných výzkumů (například dotazování nebo důkladné pozorování v terénu) analyzujeme a následně definujeme několik skupit zákazníků se společnými nejvýznamnějšími atributy. Každou skupinu reprezentuje jeden archetyp zákazníka  persona. Persona je ztělesněním dosud abstraktních dat. Pro lepší, názornou práci s personami je vhodné každou z nich popsat na samostatnou kartu, kterou budeme mít po celou dobu vývoje či redesignu služby nebo výrobku na očích. \n\nDobře zpracované persony můžeme dále použít například při vytváření cesty uživatele službou (zakreslujeme jednotlivé kroky uživatele přesně v pořadí, v jakém je uskutečňuje), nebo při skládání mapy kontaktních míst (definujeme všechna místa, na kterých dochází k interakci mezi firmou a uživatelem). Archetypy mohou také pomoci při porozumění potřebám zaměstnanců. \n\nPersony jsou poměrně mladým pojmem. Jako první jej zpopularizoval Alan Cooper ve své knize The Inmates Are Running the Asylum: why High-Tech Products drive Us Crazy and How to Restore the Sanity vydané v roce 1999. První persony vytvořil A. Cooper pro potřeby vývoje softwaru. Prvními modely mu byli manažeři, se kterými se setkal. Až později tvořili persony fiktivní osobnosti s odlišnými vzorci chování a různými cíli i úrovněmi dovedností.\n\n\"\"Přestože jsou imaginární, jsou definovány s velkou důsledností a přesností. Ve skutečnosti vlastně naše persony nevytváříme, objevujeme je jako vedlejší produkt výzkumu. Avšak jejich jména a osobní podrobnosti jsou naším dílem.\"\" \n\nVýstupem jsou karty s popisem osob konkrétních vlastností a charakteristik. Důležité jsou sociodemografické údaje, zájmy, hlavní myšlenky. Někdy můžeme přidat krátký příběh. Pro lepší imaginaci je vhodné doplnit profil o fotografii a jméno (i když vymyšlené). Každý archetyp by měl být do detailu popsán s důrazem na oblast našeho zájmu (služby, poduktu). \n\nPříklady stručného načrtnutí person:\n\n"}
{"id": "1104238", "url": "https://cs.wikipedia.org/wiki?curid=1104238", "title": "Ferdinand Hanisch", "text": "Ferdinand Hanisch\n\nFerdinand Hanisch (1838 – ???) byl rakouský právník a politik německé národnosti z Moravy, v 2. polovině 19. století poslanec Říšské rady.\n\nProfesí byl právníkem. V roce 1869 se stal advokátem v Brně. Počátkem roku 1870 se v tisku uvádí, že Hanisch si otevřel svou kancelář v Brně na Velkém náměstí v Kaunicově paláci. od roku 1873 působil jako notář ve Svitavách, od roku 1893 opět v Brně.\n\nV zemských volbách v roce 1871 byl zvolen na Moravský zemský sněm za kurii venkovských obcí, obvod Moravská Třebová, Svitavy a Jevíčko. Mandát tu získal i v druhých zemských volbách konaných roku 1871. Na mandát poslance zemského sněmu rezignoval roku 1875. Zemský sněm ho roku 1871 delegoval i do Říšské rady (celostátní parlament, volený nepřímo zemskými sněmy).\n\nMezi jeho příbuzné patřil českoněmecký politik Julius Hanisch.\n\nV roce 1902 se uvádí jako předseda brněnské komory notářů. V roce 1914 získal JUDr. Ferdinand Hanisch, notář v Brně, Řád Františka Josefa.\n"}
{"id": "1104239", "url": "https://cs.wikipedia.org/wiki?curid=1104239", "title": "Rozoy-sur-Serre", "text": "Rozoy-sur-Serre\n\nRozoy-sur-Serre je francouzská obec v departementu Aisne v regionu Hauts-de-France. V roce 2012 zde žilo 1 023 obyvatel.\n\nObec leží u hranic departementu Aisne s departementem Ardensko, tedy u hranic regionu Hauts-de-France s regionem Grand Est. Sousední obce jsou: Archon, Berlise, Fraillicourt (Ardensko), Chéry-lès-Rozoy, Noircourt, Parfondeval, Raillimont, Renneville (Ardensko), Rouvroy-sur-Serre a Soize.\n\n\"Počet obyvatel\"\n"}
{"id": "1104240", "url": "https://cs.wikipedia.org/wiki?curid=1104240", "title": "Berlise", "text": "Berlise\n\nBerlise je francouzská obec v departementu Aisne v regionu Hauts-de-France. V roce 2012 zde žilo 123 obyvatel.\n\nObec leží u hranic departementu Aisne s departementem Ardensko, tedy u hranic regionu Hauts-de-France s regionem Grand Est. Sousední obce jsou: Noircourt, Renneville (Ardensko), Rozoy-sur-Serre a Le Thuel.\n\n\"Počet obyvatel\"\n"}
{"id": "1104241", "url": "https://cs.wikipedia.org/wiki?curid=1104241", "title": "Bitva u Plisky", "text": "Bitva u Plisky\n\nBitva u Plisky byla důsledkem sporů o nadvládu mezi bulharským chánem Krumem a byzantským císařem Nikoforem I. Turkotatarský kmen Bulharů žil v 5. století mezi Donem, Azovským mořem, Kavkazem a Volhou. Staří Bulhaři se vyznačovali poctivostí a mírným zacházením s poddaným obyvatelstvem, které považovali za spojence. Sami zůstávali ovšem především bojovníky, zatímco jejich poddaní byli zemědělci.\n\nKe změně bulharské politiky došlo po roce 803, kdy na trůn nastoupil chán Krum (vládl 803 až 814). Pomohl franckému králi a římskému císaři Karlu Velikému porazit Avary a zničit jejich říši. Říše Bulharů se tak rozšířila až do Uher k řece Tise a na východ k Dněpru. Chán Krum vytvořil pevný, vojensky organizovaný státní celek. Někdy byl také nazýván \"novým Attilou\". O jeho vojenské moci svědčí, že jen pro dopravu obléhacích strojů potřeboval 5 000 vozů, tažených 10 000 voly. Bulharsko se v té době stalo největší zemí na Balkánském poloostrově a také bylo největší zemí v tomto období vůbec. Cílem chána Kruma bylo spojení všech zemí, které byly obývané Slovany, do jednoho státu. Stoupající moc chána Kruma sledoval s obavami byzantský císař Nikeforos I. (kolem 765 Seleukie Pisidská – 26. července 811 u Plisky). Nikoforos I. bulharskou říši toleroval, dokud hrozilo nebezpečí vpádu Arabů, kteří představovali stálé nebezpečím pro Byzanc. V letech 717 a 718 dokonce Avaři obléhali Cařihrad. Po porážce Arabů se ovšem vzrůstající moc bulharské říše stávala novou hrozbou pro Byzanc. Byzantský císař Nikeforos I. se rozhodl zasáhnout.\n\nNikeforos I. byl za vlády císařovny Ireny jejím finančním správcem. Císařem byl prohlášen 31. října 802 po převratu, kterým za podpory vojska císařovnu Irenu svrhl. Ještě téhož dne byl korunován. Přestože Ireně slíbil, že ji nechá dožít v jejím konstantinopolském paláci, poslal ji vzápětí do vyhnanství. Po Nikeforově nástupu na trůn navrhl Karel Veliký, který byl roku 800 korunován papežem Lvem III. jako římský císař, vzájemné uznání obou císařství. Nikeforos však na jeho návrh Karla Velikého nepřistoupil. Jednalo se tehdy hlavně o Benátky, jedinou oblast, kde spolu východořímská a západořímská říše sousedily. V roce 811 shromáždil Nikeforos armádu o síle 70 000 vojáků, rozhodnutý s Bulhary skoncovat jednou provždy. Protože se obával, že v době jeho nepřítomnosti by se mohlo stát cokoli, vzal s sebou na tažení každého, koho by možná napadlo využít této doby k nějakému spiknutí. S císařem tedy táhla do boje elita Byzance, včetně jeho syna Stauricia a tzv. Tagmaty - pravidelné byzantské armády, pověstné svým obléhacím uměním. Nikeforos I. využil toho, že chán nebyl na svém území, neboť byl právě na válečném tažení do Makedonie, a obsadil Krumův palác v jeho domovském městě Pliska. Byzantská armáda město vypálila a vydrancovala, obyvatelstvo pobila, uvádí se 12 000 obětí. Pliska byla totálně zničena. Byzantská pokladna se naplnila kořistí. Když se Krum dozvěděl o zničení města a vraždění obyvatel, bylo pozdě na návrat a záchranu města. I přes zničení města a tisíce obětí chán Krum nabídl císaři Nikeforovi I. mír. Poslal mu tuto zprávu: „Vyhrál jsi, porazil si mě, vezmi si, co chceš a odejdi v pokoji“. Ale Nikefor zprávu roztrhal a nabízený mír odmítl. Vždyť Krumovo město bylo zničeno, vojenská posádka pobita. V nadšení nad vítězstvím a bohatou kořistí byzantský císař zapomněl, že Krumova armáda stále existuje. A to byla vojenská chyba. Chán Krum se rozhodl pro odvetu. Shromáždil bojovníky, posílil své vojsko o avarské žoldnéře a najal dokonce i ženy.\nKrum se rozhodl využít své znalosti místního terénu a vlákat Nikefora do pasti. Věděl, že v otevřené bitvě by jeho šance na vítězství nebyly valné. Předpokládal, že Nikeforos bude opojen úspěchem a bude se bude chovat lehkovážně. Nikef poros opravdu zapomněl na opatrnost, pokládal cestu Bulharskem za příjemný výlet. Odvolal své zvědy a bezstarostně táhl Bulharskem. Na to chán Krum čekal. Nechal zatarasit všechny průsmyky na cestě , kudy předpokládal, že byzantinci potáhnou. A do jedné z pastí se byzantská armáda se chytila. Nikeforova armáda vstoupila do jednoho z Krumem předem obsazených průsmyků. K zaskočenému císaři dorazili jeho jezdci z předního voje se zprávou, že Bulhaři zablokovali východ z průsmyku palisádou z klád. Než mohlo být vydán povel k ústupu, dorazili jezdci ze zadního voje. Nesli zprávu, že u východu z průsmyku se objevili bulharské jednotky. Cesta z průsmyku ve Staré planině byla zablokovaná. Císařské vojsko bylo v pasti. Bylo 23. července 818. Po další dva dny byzantinci tábořili v průsmyku, aniž se o cokoli pokusili. Početně Bulhary sice převyšovali, ale v úzkém údolí nemohli svou převahu využít. Nikeforos I. byl zoufalý, nerozhodný, z císaře se stal fatalista. Dokonce když se jeho syn Stauricius pokusil svého otce přemluvit k nějaké akci, která by řešila situaci, dostal tuto odpověď: \"Ani kdybychom dostali křídla, nikdo nemůže doufat, že unikne zkáze.\" Nastal čas pro pro chána Kruma. Nařídil svým mužům aby tloukli svými štíty a zároveň demoralizovali byzantinské vojáky voláním o beznadějnosti jejich postavení. A pak byl vydán povel k útoku. Rozkaz zněl nejdříve zaútočit na tábor Tagmaty a královské stany. V nastalé zmatku se mnozí byzantští vojáci nechali zahnat do močálů kolem koryta řeky , kde je bulharští vojáci zmasakrovali nebo utopili. Nakonec prý byla řeka naplněna mrtvolami tak, že tisíce mužů přecházeli přes řeku po tělech svých spolubojovníků. Ti, kteří prošli močálem, narazili na palisádu. Komu se podařilo vyšplhat na palisádu, se vzápětí zabil pádem do hlubokého příkopu, který byl vyhlouben na druhé straně. Jiní klády podpálili, a projeli plameny na koni. Ale i ti na druhé straně popadali do ukrytých příkopů. Teprve když klády důkladně prohořeli, mohli se trosky Nikeforovi kdysi slavné armády spasit útěkem. Na kterém je ovšem pronásledovala Krumova armáda. Bulhaři tak využili dokonale znalosti terénu a byzantinci byli na hlavu poraženi. Také císař Nikeforos v boji padl. Od roku 378, kdy byl v bitvě u Adrianopole zabit císař Valens, byl Nikeforos I. prvním císařem, který padl v poli. Hlava zabitého císaře byla přibitá na kůl. Jeho lebka byla později vyčištěná a a pokována stříbrem. Nakonec z ní byl zhotoven kalich, ze kterého pil chán Krum. Podle jeho víry tím vstřebával do sebe sílu poraženého Nikefora.\n\nCařihrad byl otřesen. Lidé byli toho názoru, že Bůh odebral císaři svou přízeň pro jeho aroganci a přílišné sebevědomí. A když se doslechli o tom, že z lebky jejich císaře teď pije chán Krum, byli zděšeni, rozhořčeni a rozhodli se pomstít. Protože Nikeforův syn Stauricius zemřel na následky zranění z bitvy, císařem se stal Michal. Od dvou křesťanů, uprchlých z Bulharska se Michal dozvěděl, že Krum plánuje útok na byzantská území. Michal postavil armádu a vytáhl do Mersinicie, ke Krumovu ležení. Michal byl opatrný, váhal s útokem. Obával se, že by mohl padnout do podobné léčky jako jeho předchůdce. Patnáct dnů stály obě armády proti sobě a nikdo se neodvážil zaútočit. Nakonec se Michal nechal přemluvit k útoku. Před obrovskou byzantskou armádou se Bulhaři se dali na útěk. Velitel levého křídla se dal do pronásledování prchajících doufaje, že ho císař s armádou bude následovat a pomůže mu prchající armádu zlikvidovat. Avšak levé křídlo se příliš vzdálilo od císařské armády a byzantští bojovníci zůstali osamoceni. Krumova armáda vycítila příležitost, vrátila se, a byzantince zlikvidovala. Když císař Michal spatřil takovou katastrofu, uprchl zpět do Cařihradu. Tam byl nucen vzdát se koruny ve prospěch jednoho ze svých vojevůdců Lva Arména. Byl to právě Lev Armén, který zradil císaře Michala a zosnoval útěk byzantské armády.\n"}
{"id": "1104242", "url": "https://cs.wikipedia.org/wiki?curid=1104242", "title": "Informační architektura", "text": "Informační architektura\n\nInformační architektura (anglicky \"information architecture\", zkratka \"IA)\" je spojení vědy a umění, která vytváří organizovaný prostor. Je to tedy sběr informací, který je třeba zorganizovat a následně správně prezentovat, aby pro uživatele bylo nalezení informace co nejjednodušší.\n\nTermín informační architektura použil poprvé v roce 1975 americký architekt a grafik Richard Saul Wurman, který pojmenoval článek Beyond Graphics: The architecture of information. O rok později Wurman vystupuje na konferenci American Institute of Architecture a spojuje termíny informační a architektura v jeden celek. Sám se pak označil jako informační architekt. V rozhovoru s Dirkem Knemeyerem v roce 2004 Wurman pronesl: „\"Myslím si, že exploze dat potřebuje architekturu, potřebuje řadu systémů, potřebuje systematický design a řadu výkonnostních kritérií k měření.\"“ Tím se snažil Wurman nastartovat termín informační architektura a doufal, že se uchytí. Bohužel jeho vize nebyla povšimnuta, zřejmě z toho důvodu, že využitelnost informační architektury byla úzká a komunikační technologie, jako například internet nebo různé informační systémy, ještě neexistovaly. Tento termín se znovu objevuje až za dalších více jak 20 let, kdy se ujal.\n\nPojem informační architektura jako vědní disciplína se objevuje v roce 2000 na konferenci American Society for Information Science and Technology v Bostonu, kde se vědci zamýšleli nad jejím vymezením a směřováním. Právě v roce 2000 na Summitu ve své prezentaci definoval informační architekturu Louise Rosenfeld takto: \"„Informační architektura zahrnuje návrh organizace, označování, navigaci a vyhledávací systémy, které pomůžou lidem najít a spravovat informace úspěšněji.\"”\n\nLouis Rosenfeld a Peter Morville ve své knize podobně jako Wurman přirovnávají informační architekturu k architektuře budov. Pokud je budova architektonicky dobře vyřešená, tak se v ní cítí uživatelé spokojeně a snadno se v ní orientuje, podobně jako na internetu. Důležité je tedy, aby architekt zjistil potřeby uživatelů, zanalyzoval je a navrhl správné řešení. Z pohledu Rosenfelda a Morvilla by informační architekt měl zodpovědět tyto otázky:\n\nCílem informační architektury na internetu je zavést principy architektury a designu do digitálního světa. Definice se skládá podle Rosenfelda a Morvilla takto:\n\nZde je velmi důležité si uvědomit, že informační architektura není jen věda, ale i umění strukturovat a klasifikovat informace na internetu tak, aby uživatelé mohli snadno najít a zařadit informace.\n\nNejobecnější popis informační architektury je diagram tří prolínajících se rovin tzv. informační ekologie, kontextu, obsahu a uživatelů. Při tvorbě a navrhování je velice důležité mít na paměti tyto tři roviny, jelikož jsou stavebním kamenem a jejich přehlížení se negativním způsobem projeví na kvalitě výsledku informační architektury. \n\nStejně jako ve fyzickém světe, je důležité uspořádat obsah tak, aby se v něm uživatel snadno orientoval a byl schopen snadno a rychle najít to co hledá. Uživatelem se samozřejmě rozumí člověk. Informační architekt proto stálé zkoumá chování uživatelů, jejich potřeby a myšlení. Snaží se vytvořit a přizpůsobit web podle jejich představ. \n\nObsah zahrnuje vše nezbytné, co uživatel potřebuje najít nebo použít. V případě webových stránek je často kladen důraz spíše na text. Zároveň je to schopnost pracovat s velkými objemy dat a následně jejich správné zpracování a zpřístupnění. Důležité, co musí mít informační architekt na paměti, je správné ukládání, označovaní, správa a tvorba dat.\n\nZnačí prostředí a možnosti pro tvorbu informační architektury. Zahrnuje i obchodní cíle, firemní cíle nebo samotný úkol, který má mít jasný cíl. Jde tedy o to, aby informační architekt pochopil například strategii firmy, cíle nebo postupy a zahrnul je do tvorby informační architektury.\n"}
{"id": "1104244", "url": "https://cs.wikipedia.org/wiki?curid=1104244", "title": "Jozef Bakič", "text": "Jozef Bakič\n\nJozef Bakič (* 14. ledna 1945) je bývalý slovenský fotbalista, obránce.\n\nV československé lize hrál za Spartak Plzeň. Gól nedal. V nižší soutěži hrál i za Považskou Bystricu.\n\n\n"}
{"id": "1104246", "url": "https://cs.wikipedia.org/wiki?curid=1104246", "title": "Anton Leydolt", "text": "Anton Leydolt\n\nAnton Eduard Leydolt, též Anton Leydold (1814 – 1885), byl rakouský politik německé národnosti z Moravy, v 2. polovině 19. století poslanec Říšské rady.\n\nV letech 1867–1873 byl starostou Fünfhausu u Vídně. Ve Fünfhausu se po něm v současnosti jmenuje ulice Leydoltgasse. Původní profesí byl poštmistrem. Byl též čestným občanem Slavonic, kde v mládí působil jako povozník. V roce 1882 se uvádí jako prezident Jednoty dolnorakouských poštmistrů.\n\nV zemských volbách v roce 1870 byl zvolen na Moravský zemský sněm za městskou kurii, obvod Dačice, Telč, Slavonice, Jemnice. Mandát zde po krátké přestávce získal i v zemských volbách v září 1871. Zemský sněm ho roku 1871 delegoval i do Říšské rady (celostátní parlament, volený nepřímo zemskými sněmy). Na mandát v Říšské radě rezignoval na podzim 1872, aby umožnil místo něj nástup Eduarda Sturma. Stranicky se profiloval jako německý liberál (takzvaná Ústavní strana, liberálně a provídeňsky orientovaná, odmítající federalistické aspirace neněmeckých etnik).\n"}
{"id": "1104250", "url": "https://cs.wikipedia.org/wiki?curid=1104250", "title": "Jaromír Mysliveček", "text": "Jaromír Mysliveček\n\nJaromír Mysliveček (* 4. června 1942) je bývalý fotbalista, záložník a fotbalový trenér.\n\nHrál za Žďár nad Sázavou, Kovolis Hedvíkov, RH Domažlice a Škodu Plzeň.\n\nJako trenér působil vedl v druhé lize v sezóně 1992/93 Škodu Plzeň a postoupil s ní do české ligy. V letech 1984-1986 působil v Plzni ve druhé nejvyšší soutěži jako asistent.\n\n\n"}
{"id": "1104252", "url": "https://cs.wikipedia.org/wiki?curid=1104252", "title": "Effe(x)tion", "text": "Effe(x)tion\n\nEffe(x)tion je čtyřčlenná taneční a pěvecká dívčí skupina ze severních Čech založena v dubnu roku 2013.\n\nSkupina Effe(x)tion vznikala poměrně dlouho. Na podzim roku 2012 se obě sesterské dvojice nezávazně dohodly na spolupráci. Časem zjistily, že veškeré jejich nápady a představy o konceptu skupiny se v mnoha případech shodují, a už nebylo cesty zpět. Jejich hlavním cílem se stalo napodobování pěveckých i tanečních vystoupení populární pětičlenné jihokorejské dívčí skupiny f(x), tudíž musely najít ještě pátou členku. Netrvalo dlouho a po několika měsících se pátou členkou stala jejich společná dlouholetá přítelkyně Míša.\nNázev této skupiny vznikl přetransformováním samotného názvu originální skupiny, do kterého byla zakomponována dvě anglická slova effect a affection.\nSkupina se snaží co největším způsobem podobat svým idolům ze skupiny f(x). Kopírují jejich pohyby, gesta, vzhled i oblečení. Jak v tanci, tak i ve zpěvu se dívky snaží rozdělit si jednotlivé party spravedlivě tak, aby nikdo nevyčníval a aby se žádná nemusela cítit zanedbána. Pochází sice z různých měst, ale na sebe si vždy čas najdou. Hlavním centrem jejich trénování a působení je Praha. Jako svou skupinovou barvu si pro sebe i pro své fanoušky zvolily fialovou.\nPár týdnů po založení skupiny se dívky přihlásily do pěvecké a taneční soutěže K-POP Contest 2013 pořádané občanským sdružením zabývajícím se propagací korejské moderní kultury v České republice Czech Hallyu Wave, o.s. v Národním domě na Vinohradech. Dne 10. srpna 2014, krátce po jedné hodině odpolední, za přítomnosti korejského velvyslance, pana Moon Hayong, se dívky navzdory velké konkurenci umístily na 3. místě v kategorii performance a k tomu byly zaslouženě oceněny cenou sympatie od samotných diváků.\nJejich budoucí plány však překazil odchod členky Mischy, která ze zdravotních důvodů už nemohla dále pokračovat, a rozhodly se za ni sehnat náhradu.\nPo několika měsících hledání se jim podařilo nalézt novou pátou členku Jelli, která je dlouholetou přítelkyní sester Tůmových a zároveň jejich sousedkou. Po pár týdnech trénování se dívky přihlásily do dalšího ročníku soutěže K-POP Contestu. Příprava na tento ročník byla poněkud složitější, protože tři členky měly před sebou maturitu a zbylé dvě zase zkouškové období na vysoké škole. I přes všechny překážky to dívky zvládly a tento ročník vyhrály. \n\n1. místo v České republice jim zajistilo nominaci do mezinárodního kola soutěže K-Pop World Festival 2014, které se konalo v Changwonu v Jižní Koreji. Ze 70 států byly nakonec vybrány mezi 15 nejlepších a v říjnu roku 2014 odletěly na týden do Jižní Koreje reprezentovat Českou republiku. Zde měly dívky jedinečnou možnost poznat korejskou kulturu, společnost, ochutnat tradiční korejské pokrmy a vystupovat na velkém pódiu před 25 000 diváky, po boku svých korejských popových idolů, a to pod dohledem profesionální poroty a kamer. Z celosvětové soutěže si domů přivezly krásné 2. místo, a zdůraznily tak silné postavení České republiky v této soutěži, která v posledních třech letech obsadila všechny stupně vítězů.\n\nPo návratu do České republiky dostaly dívky několik dalších nabídek na vystoupení a dále pokračují ve svém působení. To vše už ale bez jejich páté členky Jelli, která se rozhodla plně věnovat svému studiu.\n"}
{"id": "1104255", "url": "https://cs.wikipedia.org/wiki?curid=1104255", "title": "Thomas Raffl", "text": "Thomas Raffl\n\nThomas Raffl (* 19. června 1986, Villach, Rakousko) je rakouský hokejový útočník hrající v týmu EC Red Bull Salzburg v rakouské EBEL.\n\nRakousko reprezentoval na ZOH 2014, MS 2011 a MS 2015. V divizi I reprezentoval Rakousko na mistrovství světa v letech 2008, 2010 a 2012.\n\n"}
{"id": "1104257", "url": "https://cs.wikipedia.org/wiki?curid=1104257", "title": "Ján Jozefovič", "text": "Ján Jozefovič\n\nJán Jozefovič (* 12. června 1943) je bývalý slovenský fotbalista, útočník. Po skončení aktivní kariéry působil jako trenér.\n\nV československé lize hrál za Škodu Plzeň. Nastoupil v 6 ligových utkáních a dal 1 gól.\n\n"}
{"id": "1104258", "url": "https://cs.wikipedia.org/wiki?curid=1104258", "title": "Rudolf Blitzfeld", "text": "Rudolf Blitzfeld\n\nRudolf Blitzfeld (9. dubna 1828 Brno – 16. února 1906 Brno) byl rakouský právník a politik německé národnosti působící ve Slezsku a na Moravě, v 2. polovině 19. století poslanec Říšské rady.\n\nJeho otcem byl domovník, písař a kavárník v Brně Franz Blitzfeld. Rudolf studoval v letech 1846–1849 práva na Vídeňské univerzitě a v letech 1849–1852 na Františkově univerzitě v Olomouci, kde roku 1852 získal titul doktora práv. Do roku 1852 pak působil jako právní zástupce v Brně, v letech 1855–1858 ve štýrském Leobenu, pak v Krakově a od roku 1863 v slezském Bílsku. Počátkem 70. let byl profesí advokátem, působícím ve Slezsku, od 1. ledna 1874 v Brně. Byl prezidentem záložny Erste Spar- und Vorschusskassa für Gewerbe und Handel v Brně. Působil též jako místopředseda brněnské advokátní komory. Do této funkce byl zvolen roku 1898. Zasedal v její disciplinární radě.\n\nByl aktivní i veřejně a politicky. V letech 1874–1875 založil v Brně Měšťanský spolek (Bürgerverein) a v období let 1876–1885 a opětovně od roku 1894 zasedal v městské radě. Od roku 1870 zasedal na Slezském zemském sněmu. Zemský sněm ho roku 1870 delegoval i do Říšské rady (celostátní parlament, volený nepřímo zemskými sněmy). Opětovně byl zemským sněmem do vídeňského parlamentu vyslán roku 1871, za kurii městskou a obchodních a živnostenských komor v Opavě. Na zemský mandát rezignoval v roce 1873 a zároveň odmítl kandidaturu v přímých volbách do Říšské rady roku 1873. Stranicky se profiloval jako německý liberál (takzvaná Ústavní strana, liberálně a provídeňsky orientovaná, odmítající federalistické aspirace neněmeckých etnik).\n\nZemřel v únoru 1906.\n"}
{"id": "1104259", "url": "https://cs.wikipedia.org/wiki?curid=1104259", "title": "Alexie Řecká a Dánská", "text": "Alexie Řecká a Dánská\n\nPrincezna Alexie Řecká a Dánská (* 10. července 1965, Korfu) je nejstarší dítě krále Konstantina II. Řeckého a královny Anny-Marie Dánské, a neteř královny Markéty II.\n\nNarodila se 10. července 1965 ve vile Mon Repos na ostrově Korfu. V 18. století byla domovem anglických guvernérů Korfu, a byla ve vlastnictví Řecké královské rodiny. Bylo to také místo narození prince Philipa vévody z Edinburghu.\n\nJejí první roky strávila v Řecku, dokud její otec Konstantin II. Řecký a matka Anne-Marie Dánská odešli po vypuknutí Řecké vojenské junty roku 1967 do Říma. V Římě začala své vzdělání. Byla vyučována v řečtině soukromým učitelem Johnem Kanellopoulosem. Měla velký vztah ke svým babičkám královně Frederice Hannoverské a královně Ingrid Švédské.\n\nRoku 1973 odešli z Říma do Dánska a rok žila v paláci Amalienborg v Kodani.\n\nRoku 1974 se její rodina přestěhovala do Cobhamu v Anglii. Navštěvovala Helénskou kolej v Londýně, založenou jejími rodiči roku 1980. Zde získala titul bakaláře. Dobrovolně pracovala v Londýnské nemocnici pro nemocné děti.\n\nRoku 1985 odešla na Froebel College institutu Roehampton, a roku 1988 zde získala bakalářský titul historie a vzdělání.\n\nRoku 1989 dosáhla postgraduálního certifikátu v oboru vzdělání. Stala se učitelkou základní školy v Londýnské městské části Southwark.\n\nRoku 1994 na své cestě do Bercelony potkala svého budoucího muže Carlose Moralese Quintanu, architekta a mistra jachtaře. Dne 9. července 1999 se konala jejich svatba v katedrále svaté Sofie v Londýně. Spolu mají 4 děti:\n\nV současné době bydlí v Puerto Calero na Kanárských ostrovech.\n\nTituly\n\nVyznamenání\n\n"}
{"id": "1104260", "url": "https://cs.wikipedia.org/wiki?curid=1104260", "title": "Josef Hawran", "text": "Josef Hawran\n\nJosef Hawran, též Josef Havran (1830 – 21. září 1873 Opava), byl rakouský politik německé národnosti ze Slezska, v 2. polovině 19. století poslanec Říšské rady.\n\nByl starostou obce Velká Polom. Působil jako statkář a politik.\n\nPočátkem 70. let 19. století zasedal na Slezském zemském sněmu. Zastupoval kurii venkovských obcí, volební obvod Opava, Krnov. Zemský sněm ho roku 1872 delegoval i do Říšské rady (celostátní parlament, volený nepřímo zemskými sněmy). Složil slib 12. prosince 1872. Chtěl kandidovat i v prvních přímých volbách do Říšské rady roku 1873, ale musel ustoupit jinému kandidátovi. Nehlásil se k českému národu, ale v zemských volbách získal jistou podporu i od českého obyvatelstva ve Slezsku. \"Opavský týdenník\" ho v roce 1871 označil za \"nejúhlavnějšího nepřítele slovanské strany a prvního pomahače Deutschvereinu v Opavě\". Občas prý veřejně přiznával, že je slovanského původu, ale politicky nepodporoval české hnutí. Stranicky se profiloval jako německý liberál (takzvaná Ústavní strana, liberálně a provídeňsky orientovaná, odmítající federalistické aspirace neněmeckých etnik). Po jeho smrti ho v zemském sněmu nahradil Josef Kubitza.\n\nZemřel v opavské nemocnici v září 1873. Příčinou úmrtí byl tyfus.\n"}
{"id": "1104261", "url": "https://cs.wikipedia.org/wiki?curid=1104261", "title": "Uzgen", "text": "Uzgen\n\nUzgen (nebo také Ozgon či Özgön) je město v provincii Oš, na západě Kyrgyzstánu.\n\nMěsto, tehdy známé jako Mavarannahr, je zmíněno v čínských análech z 2. století př. n. l. Bývalo to jedno z hlavních měst Karachanidského chánátu. Z tohoto období ve městě zbyla tři dobře zachovaná mauzolea.\n\nUzgen se nachází na východním konci Ferganské kotliny, kousek od místa, kde do kotliny vstupuje řeka Karadarja. Město leží asi 48 km severovýchodně od města Oš a 32 km od Džalal-Abadu.\n\n"}
{"id": "1104265", "url": "https://cs.wikipedia.org/wiki?curid=1104265", "title": "Vazgen I.", "text": "Vazgen I.\n\nVazgen I. (20. září 1908, Bukurešť – 18. srpna 1994, Vagharšapat) byl Katolikos všech Arménů a patriarcha Arménské apoštolské církve.\n\nNarodil se 20. září 1908 v Bukurešti jako Levon Garabed Baljian v Arménské komunitě v Rumunsku. Jeho otec byl švec a matka učitelka. Mladý Levon Baljian neměl původně namířeno k církevní dráze a tak studoval na Bukurešťské univerzitě fakultu filosofie a literatury. Po absolvování školy se stal filosofem a vydával série odborných článků.\n\nJeho zájem z filosofie se začal přesouvat na teologii, a tak studoval Arménskou apoštolskou teologii v řeckých Aténách. Roku 1942 získal z rukou Karapeta Mazlumiana kněžské svěcení. Nakonec získal titul \"vardapet\", církevní titul pro kazatele a učitele Arménské apoštolské církve jako ekvivalent doktora teologie. Byl administrátorem rumunské eparchie a roku 1947 se stal jejím biskupem. Dne 23. května 1948 jej patriarcha Gevork VI. jmenoval nejvyšším vardapetem. Roku 1951 byl vysvěcen na biskupa. V prosinci 1954 začal řídit i bulharskou eparchii.\n\nJeho vzestup hierachií církve vyvrcholil roku 1955 kdy byl zvolen katolikosem a patriarchou Arménské apoštolské církve. Byl jedním z nejmladších zvolených katolikosů. Intronizován byl 2. října stejného roku. V této funkci byl až do své smrti 18. srpna 1994. Během svého působení, se mu podařilo prosadit nezávislost církve vůči sovětské vládě v Arménském SSR. Dočkal se náboženské svobody roku 1991.\n\nByl velmi zaneprázdněn obnovením kostelů a církevních institucí. Zachránil mnoho církevních pokladů založením Muzea Alexe Manoogiana Matky církve. Udržoval silné kontakty s Arménskou katolickou církví, s cílem smířit obě křídla arménského křesťanství.\n"}
{"id": "1104268", "url": "https://cs.wikipedia.org/wiki?curid=1104268", "title": "Pivečkův lesopark", "text": "Pivečkův lesopark\n\nPivečkův lesopark je park nacházející se ve městě Slavičín nedaleko Luhačovic. Svůj název získal podle rodiny Pivečkových, která jej založila v roce 1936. Park tehdy sloužil jako místo, kde odpočívali především zaměstnanci Pivečkova obuvnického podniku, nicméně byl určen také jako odpočinkové místo i pro ostatní obyvatele města.\n\nVýjimečnost parku dodává nespočet dřevěných replik zvířat, jako třeba smečka sedmi vlků, hlemýžď, slimák, žába, velký kondor, také například vodník a nebo několik podivných dřevěných hub. Mimo jiné se zde nachází dřevěný mostek přes malé jezírko, dřevěný kolotoč nebo dětské hřiště. Park se totiž nachází téměř na okraji města, mimo hlavní komunikace, takže místo není významně rušeno automobily. Rodiče pak mohou relaxovat na kamenných či dřevěných lavičkách nebo se kochat přírodou a užívat si nerušeného klidu. Protože kolem parku vede cyklostezka, zastavují se zde často turisté a návštěvníci z nedalekých Luhačovic.\n\nRok 1860 byl pro Slavičín významným datem. V tomto roce se do města přistěhovala rodina Pivečkových, kteří zde založili výše zmíněný obuvnický podnik, dříve pod názvem Japis (dnes Prabos); podnik, jež dodnes vyrábí obuv, speciálně trekkingovou a vojenskou. Lesopark byl vybudován jako památka na paní Josefku Pivečkovou, která zemřela v roce 1938. V parku si děti mohly hrát v perníkové chaloupce, s vlkem a Karkulkou, s trpaslíky a nebo jen tak pobíhat po pěšinkách mezi stromy. Když byl v roce 1948 lesopark i celý Pivečkův podnik znárodněn, dostal také jiného majitele. Po perníkové chaloupce a pohádkových postavičkách se doslova slehla zem, cestičky mezi stromy zarostly, stejně jako jezírko a studna. Lesopark už nikdo neudržoval, a tak začal chátrat. Po více než 40 letech se zdevastovanému parku dostává pomoci a to přímo od jeho zakladatelů. Do Slavičína se vrací syn Pivečkových – světově známý švec Jan Pivečka (* 19. 10. 1919 – † 5. 1. 2004) V roce 1997 začal být lesopark kultivován s pomocí Ochránců přírody a nadšenců z řad dobrovolníků. V parku začaly vznikat dřevěné repliky zvířat a další sochy a objekty, jež jsou výsledkem práce studentů z Vysoké školy uměleckoprůmyslové v Praze. Pivečkův lesopark se opět stal jednou z chloub Slavičína.\n\nLesopark slouží také jako místo pro konání řady akcí. Už v minulosti se zde pořádaly ruzné akce pro děti, taneční zábavy, soutěže a podobně. \n\n"}
{"id": "1104272", "url": "https://cs.wikipedia.org/wiki?curid=1104272", "title": "Paranormal Activity 2", "text": "Paranormal Activity 2\n\nParanormal Activity 2 je americký hororový film z roku 2010 režiséra Toda Williamse, natočený podle scénáře Michaela R. Perryho. Jde o prequel/sequel filmu \"Paranormal Activity\" z roku 2007. Snímek měl premiéru v říjnu 2010.\n\nVšechno začíná 60 dní před smrtí Micaha Sloata. Katiena mladší sestra Kristie se provdala za vdovce Daniela Reye a spolu s jeho dospívající dcerou Ali, novorozeným dítětem Hunterem, mexickou hospodyní Martine a jejich ovčákem Abby se stěhují do nového domu na předměstí (jenom asi pět domů od Katie). Všichni si dům náležitě prohlédnou a Ali hned po příjezdu zapne osudovou kameru a všechno točí. Radost ale pomine po pár dnech. Někdo se do domu vloupal a zdemoloval všechno jeho vybavení. Ušetřen je pouze Hunterův pokoj. Je však kupodivu, že nezmizelo nic kromě Kristiinho náhrdelníku od Katie. Dan odkoupí od jedné firmy sedm důmyslných kamer rozmístěných po domě, aby se vloupání neopakovalo. Hned od nainstalování kamer se však začnou dít podivné věci, dveře od sklepa se samovolně otevírají a zavírají, pánve padají ze stojanu, Hunter ve své kolébce buď pláče nebo si s něčím neviditelným hraje a pes je neklidný. Martine začne s podivným rituálem na vyhnání zlých duchů. To se však Danovi nelíbí a vyhodí ji. V jednu noc kamera zaznamená vodní vysavač, jak sám vyjde z vody, ale Dan si myslí že, ho jen špatně nadstavil. Zatímco Ali pokládá jevy za úžasné, Dan je přesvědčen že jde o pouhou paranoiu. Kristie se bojí a promluví si s Katie. Ta jí však poradí, aby se o to nestarala nebo to bude ještě horší. Dan Kristie vezme na večeři a Ali má hlídat Huntera. Spolu se svým přítelem Bradem udělají seanci na tabulce ouija, která vyhláskuje H, U, N, T, E, R. Brad poté odejde. Ali se dívá na televizi. Když pak usne, televize začne sekat a nad Ali je vidět jakýsi zlověstný stín, který se k ní nakloní. Ali se s křikem probere. Někdo zaklepe na dveře, Ali otevře, ale nikdo venku není. Když vyjde ven, dveře se za ní zabouchnou. Zatím Hunter ve svém pokoji začne vzlykat. Jakási záhadná síla jej vytáhne z kolébky. Hunter sejde po schodech a otevře sklep a poté se vyšplhá nahoru do pokoje. Dan a Kristie se vrátí domů a vyčítají Ali, že ony dveře vůbec otevřela. Ta odpoví, že ve spaní slyšela, jako by někdo volal její jméno. Dan se naštve a nevěří tomu. Ali mu další den ukáže záznam z kamery. On ale stále prohlašuje, že dveře zabouchl vítr. Ali s Bradem najdou na počítači, že pokud jsou jevy trvalé, je možné, že jde o démona a že pokud s ním člověk uzavře dohodu o bohatství, musí zaplatit prvorozeným synem. Hunter je v rodokmenu první muž z Kristiny ztrany. Další noc Abby slyší zvuky zdola. Začne štěkat, pak ji cosi vtáhne mimo kameru a zdá se, jakoby s někým bojovala. Dan a Ali najdou v hale její tělo a hned spěchají k doktorovi, ale marně. Na druhý den Kristie čte v kuchyni a najednou se všechny dvířka a šuplíky ránou otevřou. Kristie se vystraší a běží nahoru. V noci Hunter pláče, když jej chce Kristie utišit, záhadná síla ji začne unášet dolů po schodech. Pokusí se utéct, ale nakonec je stejne vtáhnuta do sklepa a mlácena onou silou. Asi po dvou hodinách ticha vyjde ze sklepa jakoby nic a jde si lehnout. Ráno Dan musí na dvě hodiny odběhnout do práce a Ali zůstane s Kristie sama. Najde škrábance a krev na dveřích od sklepa a ji celou od kousanců ležet v Hunterově pokoji. Poté se ohlédne za nějakým zvukem a Kristie zmizí. Hledá ji po celém pokoji. Nakonec ji Kristie odežene. Ali volá otci, ať přijde domů a poté, když uvidí záznam z minulé noci, se velmi vyděsí. Ukáže ho Danovi a ten zavolá Martine, ta mu dá naolejovaný krucifix a řekne nemyslitelné. Že musí přenést démona na jejího pokrevného příbuzného, tedy na Katie. Dan to přes Aliny i svoje protesty udělá. Kristie jej hned napadne, v domě najednou zhasne elektřina a Hunter zmizí. Nakonec ale Kristie chytí a provede vymýtání. Podlaha se otřese s celou zemí. Dan, bezvědomou Kristie uloží do postele. Děj se pak přenese o tři týdny později. U Reyových je všechno v normálu, ale u Katie a Micaha všechno začíná. Poté začne první záběr z prvního dílu. Následný text: \"Micah byl zabit 8. října 2006\". V poslední noc (9. října) je Ali na školním výletu, Kristie je nahoře s Hunterem a Dan se dívá na televizi. Do domu vejde Katie s Micahovou krví na tričku, zlomí Danovi vaz, vyjde nahoru a vhodí Kristie do kamery a vezme si malého Huntera sebou. Démon tak dostane svůj dluh. Poslední text: \"Ali se 12. října vrátila z výletu a našla těla svých rodičů\".\"Policie našla Micahovo tělo den poté\".\"Místo pobytu Katie a Huntera není známo\".\n"}
{"id": "1104281", "url": "https://cs.wikipedia.org/wiki?curid=1104281", "title": "Technologická agentura České republiky", "text": "Technologická agentura České republiky\n\nTechnologická agentura České republiky (zkr. TA ČR) je česká organizační složka státu, zřízená v roce 2009 zákonem č. 130/2002 Sb. o podpoře výzkumu, experimentálního vývoje a inovací. Byla založena pro zintenzivnění a podporu spolupráce mezi výzkumnými organizacemi a podnikatelskou sférou. V rámci svých programů vybírá a následně financuje projekty aplikovaného výzkumu a inovací.\n\n\nPředsednictvo je výkonným orgánem TA ČR. Předsednictvo TA ČR má pět členů včetně předsedy. Funkční období členů předsednictva TA ČR je čtyřleté s možností jmenování nejvýše na dvě období po sobě následující. Členy předsednictva a předsedu jmenuje a odvolává vláda na návrh Rady pro výzkum, vývoj a inovace. Dne 26. září 2018 schválila Vláda ČR novým předsedou Technologické agentury ČR Petra Konvalinku.\n\nČlenové předsednictva: \n\n\n\"Předseda TA ČR\" zastupuje TA ČR navenek a jedná jejím jménem ve všech jejích věcech, řídí zasedání předsednictva, jmenuje a odvolává ředitele Kanceláře TA ČR.\n\n\"Předsednictvo TA ČR\" schvaluje vyhlášení veřejných soutěží ve výzkumu, vývoji a inovacích, rozhoduje o uzavření smluv o poskytnutí podpory nebo o vydání rozhodnutí o poskytnutí podpory, předkládá vládě ke schválení návrh statutu Technologické agentury České republiky a jeho změn, předkládá návrh rozpočtu Technologické agentury České republiky, koordinuje činnost oborových komisí.\n\nKancelář TA ČR zodpovídá za přípravu programů, programových dokumentů (zadávací dokumentace, příručky, atd.) a za následnou realizaci těchto programů a jejich vyhodnocování.\n\nHlavní kompetence:\n\n\nKontrolní rada TA ČR je kontrolním orgánem Technologické agentury ČR. Skládá se z deseti členů, kteří jsou z řad odborníků jmenováni Poslaneckou sněmovnou parlamentu ČR. Členství v kontrolní radě je nezastupitelné a neslučitelné s funkcí v jiných orgánech TA ČR. Funkční období členů je čtyřleté s možností jmenování nejvýše na dvě po sobě následující období.\n\nFunkce kontrolní rady:\n\n\nČlenové kontrolní rady: \n\n\nVýzkumná rada TA ČR  je koncepčním orgánem Technologické agentury ČR. Skládá se z  dvanácti členů, které z řad odborníků jmenuje a odvolává vláda na návrh Rady pro výzkum, vývoj a inovace (RVVI). Funkční období členů rady je čtyři roky. Předsedu výzkumné rady a místopředsedu výzkumné rady jmenuje z členů výzkumné rady a odvolává z funkce vláda na návrh RVVI.\n\nFunkce výzkumné rady:\n\n\nČlenové výzkumné rady: \n\n\nOborové komise mají hlavní úlohu jako poradní orgány, které posuzují a hodnotí návrhy programových projektů s žádostmi o udělení podpory  aplikovaného výzkumu a inovací z veřejných prostředků.\n\nJednotlivé programy TA ČR: \n\n\n\"(doba trvání programu: 2010–2019)\"\n\nProgram ALFA byl zaměřen na podporu aplikovaného výzkumu a inovací zejména v oblasti progresivních technologií, materiálů a systémů, energetických zdrojů a ochrany a tvorby životního prostředí a dále v oblasti udržitelného rozvoje dopravy. \n\nProgram byl rozdělen do 3 podprogramů: \n\n\n\"(doba trvání programu: 2013–2016)\"\n\nProgram BETA. byl zaměřen na veřejné zakázky v aplikovaném výzkumu a inovací pro potřeby státní správy. \n\nV Programu BETA byly zapojeny následující orgány státní správy:\n\n\n\"(doba trvání programu: 2017–2021)\"\n\nProgram BETA2 je zaměřen na podporu aplikovaného výzkumu a inovací pro potřeby orgánů státní správy, a to zejména pro potřeby těch orgánů, které nejsou poskytovateli podpory aplikovaného výzkumu a inovací. \n\nCílem programu je podpora realizace výzkumných aktivit za účelem vývoje nových nebo zdokonalení současných postupů, regulačních mechanismů, dozorových činností, dovedností, služeb, informačních a řídících produktů a postupů určených pro kvalitnější a efektivnější výkon státní správy. Konkrétně bude TA ČR zadávat projekty pro potřeby následujících orgánů státní správy (odborných garantů):\n\n\n\"(doba trvání programu: 2014–2019)\"\n\nProgram GAMA je zaměřen na podporu ověření výsledků aplikovaného výzkumu a vývoje (dále jen „VaV“) z hlediska jejich praktického uplatnění a na přípravu jejich následného komerčního využití. \n\nHlavním cílem programu je podpořit a významně zefektivnit transformaci výsledků VaV, dosažených ve výzkumných organizacích a/nebo ve spolupráci mezi výzkumnými organizacemi a podniky, do podoby praktické aplikace umožňující jejich komerční využití a podpořit tak jejich zavedení do praxe. Program byl také využit pro synergické efekty s unijním programem Horizont 2020. \n\nProgram je rozdělen na dva podprogramy s odlišným způsobem realizace i příjemci podpory: \n\n\n\"(doba trvání programu: 2020–2022)\"\n\nProgram GAMA 2 má za cíl podpořit nové systémy transferu znalostí výzkumu a vývoje (VaV) a také umožnit zefektivnění systémů již zavedených, jakožto výsledků dosažených ve výzkumných organizacích (VO) a/nebo ve spolupráci mezi VO a podniky do podoby praktické aplikace umožňující jejich komerční využití a podpořit tak jejich zavedení do praxe. \n\nProgram je rozdělen na dva podprogramy s odlišnými aktivitami i příjemci podpory:\n\n\n\"(doba trvání programu: 2014–2021)\"\n\nProgram DELTA je zaměřen na podporu spolupráce v aplikovaném výzkumu a vývoji prostřednictvím společných projektů podniků a výzkumných organizací podporovaných TA ČR a významnými zahraničními technologickými a inovačními agenturami či jinými obdobnými institucemi, se kterými má/bude mít TA ČR v době vyhlášení veřejné soutěže ve výzkumu, vývoji a inovacích navázanou spolupráci. \n\nCílem programu je zvýšit množství konkrétních výsledků aplikovaného výzkumu a inovací v oblastech, v nichž existuje shoda se zahraničním partnerem, které budou úspěšně zavedeny do praxe a posílí tak konkurenceschopnost České republiky, a to podporou bilaterální, případně multilaterální spolupráce špičkových českých a zahraničních účastníků.\n\n\"(doba trvání programu: 2020–2025)\"\n\nProgram DELTA 2 navazuje na Program DELTA a je také zaměřen na mezinárodní spolupráci v aplikovaném výzkumu a vývoji českých podniků a výzkumných organizací a jejich zahraničních partnerů. \n\nCílem programu je zvýšit množství konkrétních výsledků aplikovaného výzkumu v oblastech, v nichž existuje shoda se zahraničním partnerem, které budou úspěšně zavedeny do praxe a posílí tak konkurenceschopnost zúčastněných podniků a výzkumných organizací, a to podporou bilaterální případně multilaterální spolupráce českých a zahraničních účastníků.\n\n\"(\"\"doba trvání programu: 2015–2025)\"\n\nProgram EPSILON je zaměřen zejména na zlepšení pozice českého a v globálním kontextu i evropského průmyslu pomocí podpory projektů aplikovaného výzkumu a inovací, jejichž výsledky mají vysoký potenciál pro rychlé uplatnění v nových produktech, výrobních postupech a službách, zejména v těchto prioritních oblastech:\n\n\nCílem programu je podpora projektů, jejichž výsledky mají vysoký potenciál pro rychlé uplatnění v nových produktech, výrobních postupech a službách. Pro účely dosažení cíle je program rozčleněn do 3 podprogramů:\n\n\n\"(doba trvání programu: 2012–2017)\"\n\nProgram OMEGA byl zaměřen na podporu projektů aplikovaného výzkumu a vývoje, jejichž výsledky mají vysoký potenciál pro uplatnění v řadě oblastí celospolečenského života obyvatel České republiky. \n\nCílem programu bylo posílení výzkumných aktivit v oblasti aplikovaných společenských věd a uplatnění výsledků těchto aktivit pro zvýšení konkurenceschopnosti České republiky, zvýšení kvality života jejich obyvatel a vyvážený socioekonomický rozvoj společnosti. \n\n\"(doba trvání programu: 2017–2025)\"\n\nProgram ZÉTA je zaměřen na podporu spolupráce akademické sféry a podniků prostřednictvím zapojení posluchaček a posluchačů magisterských a doktorských studijních programů vysokých škol a mladých výzkumných pracovnic a pracovníků ve věku do 35 let. \n\nCílem programu je:\n\n\nDílčím cílem je podpora vyrovnávání příležitostí mladých výzkumných pracovníků – žen a mužů - při řešení projektů aplikovaného výzkumu financovaných tímto programem.\n\n\"(doba trvání programu: 2018–2023)\"\n\nProgram ÉTA je zaměřen na podpoření a zapojení společenských a humanitních věd do projektů aplikovaného výzkumu a inovací, které jsou přínosné pro udržení a zvyšování kvality života člověka v reakci na dynamické společenské, ekonomické, globalizační, kulturní nebo technologické proměny. \n\nV rámci programu jsou podpořeny projekty, které jsou zaměřeny na jeden nebo více níže uvedených aspektů: \n\n\nCílem programu je posílení společenské a humanitní dimenze v aktivitách aplikovaného výzkumu a inovacích a uplatnění výstupů těchto aktivit v podobě nových nebo podstatně zdokonalených stávajících výrobků, postupů, procesů nebo služeb.\n\n\"(doba trvání programu: 2018–2025)\"\n\nProgram THÉTA je zaměřen na podporu projektů, jejichž výsledky mají vysoký potenciál pro uplatnění v řadě oblastí celospolečenského života obyvatel České republiky. Program přispívá k tomu, aby veřejné prostředky investované do aplikovaného výzkumu přinášely ekonomický či jiný společenský přínos z jejich realizace. Cílem programu je prostřednictvím výstupů, výsledků a dopadů z podpořených projektů přispět ve střednědobém a dlouhodobém horizontu k naplnění vize transformace a modernizace energetického sektoru v souladu se schválenými strategickými materiály. Tohoto cíle bude dosaženo prostřednictvím podpory aplikovaného výzkumu a inovací v oblasti energetiky se zaměřením na: \n\n\n\"(doba trvání programu: 2012–2019)\"\n\nProgram Centra kompetence je zaměřen na podporu vzniku a činnosti center aplikovaného výzkumu a inovací v progresivních oborech s vysokým aplikačním a inovativním potenciálem a perspektivou pro značný přínos k růstu konkurenceschopnosti České republiky. \n\nCílem programu je zvýšení konkurenceschopnosti ČR, program proto stimuluje vytvoření a činnosti takových center aplikovaného výzkumu a inovací, která budou inovativní, konkurenceschopná, dlouhodobě udržitelná, budou mít tržní potenciál a ve kterých budou soustředěny výzkumné a aplikační kapacity z veřejného a soukromého sektoru.\n\n\"(doba trvání programu: 2018–2026)\"\n\nProgram Národní centra kompetence 1 je zaměřen na podporu dlouhodobé spolupráce mezi výzkumnou a aplikační sférou a posílení institucionální základny aplikovaného výzkumu. \n\nCílem programu je zvýšení efektivity a kvality výsledků aplikovaného výzkumu a transferu technologií v klíčových oborech s perspektivou růstu, zvýšení konkurenceschopnosti podniků a posílení excelence a aplikační relevance výzkumných organizací.\n\n\"(doba trvání programu: 2020–2024)\"\n\nProgram KAPPA je zaměřen na podporu mezinárodní spolupráce subjektů z ČR s partnery z Norska, Islandu a Lichtenštejnska v aplikovaném výzkumu a na podporu propojování výzkumných organizací s odběrateli výstupů aplikovaného výzkumu a inovací, tedy s aplikační sférou (především s podniky a s dalšími subjekty na národní i mezinárodní úrovni) působící v různých společenských oblastech. \n\nCílem programu je především posílit rozvoj znalostí založených na výzkumu prostřednictvím mezinárodní spolupráce v aplikovaném výzkumu.\n\nJedná se o resortní programy Ministerstva průmyslu a obchodu (MPO) – Program TREND, Ministerstva životního prostředí (MŽP) – Program prostředí pro život a Ministerstva dopravy (MD) – Program Doprava 2020+, u kterých je poskytovatelem a realizátorem TA ČR.\n\n\"(doba trvání programu: 2020–2027)\"\n\nProgram TREND, který je resortním programem MPO, má jako hlavní cíl zvýšení mezinárodní konkurenceschopnosti podniků, především rozšířením jejich trhů v zahraničí, pronikáním na trhy nové či posunem výše v globálních hodnotových řetězcích. Pro účely dosažení cíle je program členěn na 2 podprogramy podle zaměření a rozsahu s tím, že se vzájemně podporují a doplňují:\n\n\n\"(doba trvání programu: 2020–2026)\"\n\nProgram Prostředí pro život, který je resortním programem MŽP, má přinést nová řešení v oblasti životního prostředí, stabilizovat a rozšířit znalostní základnu, která výrazně přispěje k zajištění zdravého a kvalitního životního prostředí v České republice a k udržitelnému využívání jejích zdrojů, minimalizuje negativní dopady lidské činnosti na životní prostředí včetně dopadů přesahujících hranice státu a přispěje tak ke zlepšování kvality života v Evropě i v globálním kontextu. \n\nPro účely dosažení cíle je program rozčleněn do 3 podprogramů:\n\n\n\"(doba trvání programu: 2020–2026)\"\n\nProgram Doprava 2020+, který je resortním programem MD, má za hlavní cíl prostřednictvím výstupů, výsledků a dopadů z podpořených projektů rozvíjet dopravní sektor způsobem, který bude reflektovat společenské potřeby, akceleruje technologický a znalostní rozvoj ČR a napomůže tak růstu konkurenceschopnosti ČR. \n\nSpecifické cíle programu:\n\n\n\n\n\n\n\n\n\nZa účelem podpory komunikace mezi výzkumnými organizacemi a soukromým sektorem dle §36a zákona č. 130/2002 Sb., o podpoře výzkumu a vývoje z veřejných prostředků a v návaznosti na Nařízení vlády č. 71/2013, o podmínkách pro ocenění výsledků výzkumu, experimentálního vývoje a inovací pořádá Technologická agentura České republiky celodenní program k příležitosti setkání významných osobností. \n\nDen TA ČR je každoročně zahájen mezinárodní konferencí a vrcholí slavnostním předáváním prestižních Cen TA ČR za nejlepší projekty aplikovaného výzkumu na galavečeru za účasti členů vlády, parlamentu, výzkumné i akademické obce a dalších významných osobností. \n\n"}
{"id": "1104291", "url": "https://cs.wikipedia.org/wiki?curid=1104291", "title": "Franz Müller (slezský politik)", "text": "Franz Müller (slezský politik)\n\nFranz Müller (28. května 1836 Vidnava – 13. ledna 1915 Opava) byl rakouský politik německé národnosti ze Slezska, v 2. polovině 19. století poslanec Říšské rady.\n\nPocházel z rodiny měšťana a řezníka Franze Müllera z Vidnavy. V roce 1872 se oženil s dcerou opavského úředníka Annou Markusovou. Profesí byl právníkem. Působil jako ředitel zemského finančního ústavu Bodenkreditanstalt a Kommunalcreditanstalt. Byl prezidentem advokátní komory ve Slezsku. Do této funkce usedl v roce 1911 a setrval v ní do roku 1914. V jeho advokátní kanceláři začínal i pozdější politik a starosta Opavy Emil Rochowanski. Byl činný v Německém spolku v Opavě.\n\nUž v 2. polovině 60. let 19. století zasedal na Slezském zemském sněmu. V roce 1867 se uvádí i jako člen zemského výboru. Zastupoval kurii venkovských obcí. Zemský sněm ho roku 1871 delegoval i do Říšské rady (celostátní parlament, volený nepřímo zemskými sněmy). Složil slib 28. prosince 1871.\n\nVe 2. polovině 60. let byl coby člen zemského sněmu angažován v přípravě výstavby železniční trati z Opavy do Fulneku.\n\nZemřel v lednu 1915.\n"}
{"id": "1104294", "url": "https://cs.wikipedia.org/wiki?curid=1104294", "title": "Kostel Narození Panny Marie (Mostowice)", "text": "Kostel Narození Panny Marie (Mostowice)\n\nKostel Narození Panny Marie je římskokatolický filiální kostel v polské obci Mostowice. Mostowice sousedí s českou obcí Orlické Záhoří.\n\nJednolodní kostel byl vybudován v roce 1782 se stylu pozdního baroka.\n\nPůdorys kostela je obdélníkový, věž v západním průčelí je zakončena cibulovitou kupolí. Strop je dřevěný, plochý\n\nHlavní i boční oltáře pochází z konce osmnáctého století, křížová cesta je z 19. století.\n\nKostel je obklopen nízkou zídkou. Před kostelem je památník obětem 1. světové války a socha sv. Jana Nepomuckého.\n\nPravidelné bohoslužby se konají v neděli v 9.00.\n\n"}
{"id": "1104296", "url": "https://cs.wikipedia.org/wiki?curid=1104296", "title": "Willem Frederik Hermans", "text": "Willem Frederik Hermans\n\nWillem Frederik Hermans (1. září 1921, Amsterdam – 27. duben 1995, Utrecht) byl nizozemský autor románů, novel, povídek, dramat a scénářů, ale také esejí, kritik a polemik. Vedle toho byl aktivní jako fotograf a tvůrce surrealistických koláží. Roku 1955 získal Hermans s vyznamenáním titul doktora matematiky a fyziky, z oboru fyzické geografie. Roku 1971 odmítl cenu P. C. Hooftprijs, ale v roce 1977 přijal z rukou belgického krále Baudouina I. ocenění nizozemského písemnictví Prijs der Nederlandse Letteren. Spolu s Gerardem Revem a Harry Mulischem je Willem Frederik Hermans považován za jednoho z Velké trojky, trojice nejdůležitějších nizozemských spisovatelů poválečné doby.\n\nWillem Frederik Hermans se narodil ve čtvrtek 1. září 1921 v protestantském diakonickém institutu na ulici Overtoom v Amsterdamu, kde dnes sídlí rehabilitační centrum. Od narození až do roku 1945 žil u rodičů v Amsterdamu, ve čtvrti Oud-West. Společně se starší sestrou Corry (1918-1940) vyrůstal v amsterdamské profesorské rodině.\n\nJako žák amsterdamského gymnázia Barlaeus se Hermans začal zajímat o přírodní vědy. V letech 1939-1940 také pracoval ve školních novinách, kde publikoval vedle povídek a básní i eseje o významných nizozemských i zahraničních autorech, jako Slauerhoff, Van Deyssel, Multatuli nebo Poe.\n\nV prosinci roku 1938 napsal povídku \"Uitvinder\", se kterou vyhrál první cenu v soutěži organizované literárním sdružením gymnázia Barlaeus. Hermans rozeslal svou povídku do několika časopisů, které znal z domova: nejprve do Groot Nederland, poté do De Gids a nakonec do Algemeen Handelsblad, kde ležela ještě měsíce. Jeho povídka vyšla 6. dubna 1940 pod názvem \"En toch… was de machine goed\". Tato publikace je považována za Hermansův literární debut.\n\nV září 1940 začal Hermans studia sociální geografie na Gemeente Universiteit, která byla později přejmenována a dnes je známá pod názvem Universiteit van Amsterdam (UvA). Roku 1941 přešel Hermans na obor fyzické geografie.\n\nToto období bylo pro něj silně ovlivněno smrtí jeho starší sestry. Po vpádu Němců do Nizozemska v květnu roku 1940 spáchala Corry spolu se svým bratrancem, se kterým měla tajně poměr, sebevraždu. V té době bylo Hermansovi osmnáct let a tato chvíle znamenala konec jeho mládí.\n\nV dubnu roku 1943 splnil Hermans úspěšně svou kandidátskou zkoušku. Studia musel však přerušit, když Němci toho roku začali po studentech vymáhat prohlášení o loajalitě a Hermans odmítl podepsat.\n\nBěhem let okupace nepublikoval Hermans žádné ze svých děl, ale přesto psal. Díky přerušení studia získal více času na literární činnost. Některá z jeho děl z této doby byla vydána až o půl století později. V próze se zabývá tématem okupace i odboje. Co se poezie týče, vydal Hermans v létě 1944 ilegálně svou první básnickou sbírku.\n\nAčkoliv se sám Hermans na odboji nepodílel, účastnil se jej jeho přítel Bram Kruiper. Bramův bratr Sape spáchal vraždu, za kterou byl zadržen a následně zastřelen. Stejný osud potkal později i Brama. Tato událost se promítla do Hermansova díla. V roce 1944 napsal román, ve kterém se poprvé zabývá tematikou odboje. Tento román přepracoval Hermans o padesát let později do novely \"In de mist van het schimmenrijk\" (1993, \"V mlze stinné říše\"), která vyšla jako knižní dárek v rámci nizozemského týdne knihy Boekenweek. Takto se skrze Hermanse seznámilo nizozemské čtenářské publikum s vraždou spáchanou Kruiperem a akcemi odboje.\n\nBěhem tzv. Hladové zimy (1944-1945) netrpěl Hermans nedostatkem, s výjimkou tabáku a cigaret.\n\nHned po válce pobýval Hermans několik měsíců v Bruselu. Po osvobození se snažil živit psaním, což v té době nebylo snadné. Tehdy začal úzce spolupracovat s literárním měsíčníkem Criterium a v červnu roku 1946 byl přizván do jeho redakce. To pro něj znamenalo sice malý, ale pravidelný plat. Kromě Criteria přispíval Hermans po druhé světové válce pravidelně i do časopisu Podium.\n\nPrvní román \"Conserve\" (1947, \"Konzerva\") napsal Hermans roku 1943. Jeho děj se odehrává z větší části ve Spojených státech, v komunitě mormonů ze Salt Lake City. Některé fragmenty se objevily již v roce 1945 v Criteriu ale knižně vyšel román až roku 1947. V tomto měsíčníku byly otištěny i některé díly z jeho druhého románu \"De tranen der accacia’s\" (1949, \"Slzy akátů\") a okamžitě po vydání se kolem románu strhla diskuze a byl uznán Hermansův jedinečný talent.\n\nV roce 1948 pobýval Hermans půl roku v Kanadě, kde pracoval jako asistent pro nizozemského spisovatele Charlese B. Timmera.\n\nKe studiu fyzické geografie se Hermans vrátil v roce 1949 a doktorandskou zkoušku složil o rok později. V červnu téhož roku se Hermans oženil s Emmy Meurs, terapeutkou surinamského původu. Za svědka mu šel vydavatel Geert van Oorschot.\n\nVe třetím románu \"Ik heb altijd gelijk\" (1951, \"Pravdu mám vždycky já\") propojuje Hermans politickou situaci Nizozemska s psychologickou. V prosinci toho roku zahájil veřejný žalobce proti Hermansovi předběžné vyšetřování. Žaloba se zakládala na kontroverzních výrocích postav v románu, které údajně urážely katolickou veřejnost. V březnu 1952 se konal na oblastním soudu v Amsterdamu proces, na kterém Hermans pronesl svou vlastní obhajobu. Ve svém projevu zdůraznil jakou váhu pro něj literatura má a povýšil ji dokonce nad zákon. V dubnu byl Hermans zproštěn viny.\n\nV říjnu 1952 získal Hermans pozici jako asistent na Rijksuniversiteit v Groningenu, kde vyučoval předměty kartografie, meteorologie a klimatologie.\n\nTitul doktora matematiky a fyziky získal Hermans na Universiteit van Amsterdam v červnu 1955. Promoval s vyznamenáním s disertační prací \"Description et genèse des dépôts meubles de surface et du relief de l‘Oesling\", geomorfologickým výzkumem o reliéfu v oblasti Ösling v Lucembursku.\n\nHermansova manželka přivedla roku 1954 na svět mrtvé dítě. V této době pracoval Hermans na románu \"De donkere kamer van Damokles\" (česky \"Temná komora Damoklova\", 2010), který vyšel roku 1958 a ve kterém se objeví památka na jejich mrtvé dítě. Roku 1955 se Hermansovi narodil syn Ruprecht.\n\nV roce 1972 čelil Hermans obvinění od mj. kalvinistického člena parlamentu a pozdějšího ministra Jana de Koninga, že čas věnuje psaní namísto výuky. Byl zřízen parlamentní výbor, aby tuto záležitost vyšetřil. Ten zjistil, že se Hermans provinil hlavně tím, že používal univerzitní kancelářské potřeby pro vlastní poznámky.\n\nRoku 1973 Hermans z univerzity odešel a usadil se v Paříži, kde se plně věnoval psaní. S dávkou hořkosti a satiry popsal univerzitní život v Groningenu v románu \"Onder professoren\" (1975, \"Mezi profesory\"). Toto dílo může být považováno za tzv. klíčový román a bylo celé napsáno na prázdné strany univerzitních dopisů. Zomerplaag, alter ego Hermanse, v románu vysvětluje, že tímto způsobem se s drahým papírem, který by normálně skončil nepřečtený v odpadkovém koši a znečišťoval životní prostředí, udělá alespoň něco užitečného.\n\nHermans získal čestný doktorát z Univerzity v Liège roku 1990 a z Univerzity v Pretorii v roce 1993.\n\nV roce 1991se Hermans přestěhoval z Paříže do Bruselu. Od chvíle, kdy byli i s manželkou v roce 1988 přepadeni v jejich pařížském domě mužem se sekyrou, se tam už necítili příjemně.\n\nHermans zemřel 27. dubna 1995 v Utrechtu na rakovinu plic.\n\nÚstředním tématem Hermansova díla je problematika pravdivosti, ale toto zdánlivě jednoduché téma má spoustu aspektů a implikací.\n\nLiterární vědec Frans A. Jansen tvrdí, že Hermans vidí dva možné způsoby, jak si člověk pro sebe dokáže chaos svého světa uspořádat. Důvěryhodné a ověřitelné prohlášení může člověk učinit pouze prostřednictvím logiky a exaktních věd. V ostatních oblastech studia, včetně filozofie, etiky, psychologie, humanitních a společenských věd neexistují žádné jistoty. Pouze v literatuře a umění mohou být „ukázány pravdy“ iracionálními prostředky. Náš svět není z větší části poznatelný, dokonce ani jazyk není důvěryhodným nástrojem a vesmír může být proto nazýván sadistickým, protože člověk disponuje nedostatečnými možnostmi, aby v něm pochopil vlastní bytí.\n\nHermansovy postavy jsou zosobněním aspektů tohoto obrazu světa, jsou to samotáři, kteří svět neustále špatně interpretují, při kontaktu s ostatními interpretacemi nemohou udělat nic smysluplného, jsou ponechány na pospas zlomyslnosti, nepochopení a náhodě. Selhávají a chátrají kvůli rozporu mezi světem a jejich vlastními představami o něm. V tomto světě, ve kterém nakonec zvítězí přírodní síly jako agresivita a touha po moci, není místo pro pojmy jako svoboda a odpovědnost, ani pro etický idealismus. V džungli lidského bytí je obětování pro dobrou věc bezvýznamné.\n\nHermansův styl je existencialistický a obecně pochmurný. Jeho styl psaní je přístupný a rázný a v nizozemské literatuře jedinečný. Není pochyby, že Hermans byl ovlivněn druhou světovou válkou a německou okupací Nizozemska v letech 1940 až 1945. Jeho delší romány jako například \"De donkere kamer van Damokles\" (1958, \"Temná komora Damoklova\"), se odehrávají během války. I jeho optimističtější díla, jako \"Onder professoren\" (1975, \"Mezi profesory\"), mají zvláštní, existencialistický nádech.\n\nHermans byl v Nizozemsku známý i pro své sváry a polemiky. Vedle odmítnutí významných literárních cen a rozepře na univerzitní půdě, byl roku 1986 vyhlášen amsterdamskou městskou radou za personu non grata. Vstup na půdu rodného města mu byl zakázán, protože v roce 1983 navštívil Jihoafrickou republiku, kde proslovil sérii přednášek i přes zákaz kulturních styků kvůli nesouhlasu s politikou apartheidu. Hermans byl dokonce zapsán na černou listinu OSN, i přestože politiku apartheidu vždy odsuzoval a sám měl za manželku ženu, která nebyla bělošského původu.\n\nHermans toto nařízení nebral vážně a bojkot své osoby neuznával. Proto roku 1987 přijal pozvání amsterdamské literární nadace, že na literárním večeru prosloví přednášku. Jeho vystoupení bylo však přerušeno hrozbou bombovým útokem a po tomto incidentu se Hermans ve svém rodném městě po dlouhá léta neukázal. Až když roku 1993 napsal prémii k týdnu knihy a byl pozván do Amsterdamu na její prezentaci, vynutil si Hermans nejprve odvolání statusu persona non grata a omluvu od městské rady.\n\nWillem Frederik Hermans byl jedním ze spisovatelů, kteří si vždy pečlivě hlídali překlady do cizích jazyků. Překlad jeho díla do zemí východního bloku byl striktně zakázán a dodnes provází tento proces dlouhé jednání s dědici.\n\nVydání Hermansových děl v češtině na sebe z uvedených důvodů nechalo dlouho čekat a první překlady vyšly až dlouho po revoluci. Do češtiny byly přeloženy dva jeho romány, a to \"Temná komora Damoklova\" (2010, v orig. \"De donkere kamer van Damokles\", 1958) a \"Už nikdy spánek\" (2011, v orig. \"Nooit meer slapen\", 1966). Oba romány vyšly v překladu Magdy de Bruin Hüblové v brněnském vydavatelství Host.\n\nJako doslov k \"Temné komoře Damoklově\" byl použit článek spisovatele Milana Kundery \"Hermans aneb antidějiny\". Tento text byl původně publikován 26. ledna 2007 ve francouzském deníku Le Monde.\n\nHermansův druhý válečný román \"Temná komora Damoklova\" (2010, v orig. \"De donkere kamer van Damokles\") vyšel roku 1958. Hlavní postavou je trafikat Henri Osewoudt, kterého tajemný Dorbeck zatáhne do činností nizozemského odboje. Dorbeck zvnějšku vypadá jako Osewoudtův dvojník, ale co se osobnosti týče, je jeho protikladem. Osewoudt slepě vykonává jeho povely a domnívá se, že tím získá i lepší povahu, ale když po válce jeho dvojník není k nalezení, nemůže Osewoudt své činy prokázat. Je hrdinou odboje nebo zrádcem?\n\nRomán může být vyložen třemi různými způsoby: jako napínavé válečné dobrodružství, jako psychologický příběh o problematice vlastní identity anebo jako filozofický román, ve kterém neschopnost poznání skutečnosti vyústí v nemožnost poznat vlastní minulost.\n\nOd kritiků se \"Temné komoře Damoklově\" dostalo zvláště příznivých ohlasů a Hermansovi vynesla národní uznání. Mimo jiné bylo vyzdvihováno Hermansovo vytvoření vlastního světa a jazyka.\nRomán \"Už nikdy spánek\" (2011, v orig. \"Nooit meer slapen\", 1966) je považován za Hermansovo nejlepší dílo. Děj se odehrává na severu Norska v provincii Finnmark, kde Hermans v letech 1960 a 1961 navštívil geografický kongres a cestoval. I hlavní postava, doktorand z katedry geografie Alfred Issendorf, podniká geologickou výpravu, aby zde zkoumal meteority. Zpočátku přežívá Alfred v nehostinné krajině ve společnosti dalších geologů, kteří se později rozdělí a Alfred a jeho průvodce Arne Jordahl pokračují dál. Když se neshodnou na správném směru cesty, rozdělí se i oni a Alfred je odkázán sám na sebe.\n\nStejně jako Hermansův předchozí román \"Temná komora Damoklova\" může být i Už nikdy spánek vyložen třemi způsoby: jako zpráva z vědecké expedice, jako psychologický příběh mladého muže, který chce překonat svého otce a nakonec jako filozofický příběh, kde hledání meteoritů slouží jako metafora pro hledání Svatého grálu, které nicméně stejně končí uvědoměním, že neproniknutelná skutečnost a život nedovolí hlubší pochopení.\n\n\nČeské názvy děl přejaté ze \"Slovníku severských\" \"spisovatelů\" (Libri: Praha, 1998)\n\n"}
{"id": "1104298", "url": "https://cs.wikipedia.org/wiki?curid=1104298", "title": "Dvůr Karlov", "text": "Dvůr Karlov\n\nDvůr Karlov je centrálním objektem stejnojmenné osady Karlov (někdy také označované jako Karlov u Křivoklátu). Tato osada nikdy ve své historii nebyla samostatnou obcí. V průběhu času patřila pod sousední obec Karlova Ves (lidově a někdy i oficiálně nazývanou Karloves). V současné době je částí obce Roztoky v okrese Rakovník. Karlov nikdy neměl ani svoje katastrální území. Význam této lokality vyplývá prakticky výhradně z existence uvedeného statku, k němuž byly postupně po řadě let přistavěny obytné domky. V prostoru, kde dnes stojí osada Karlov byly ještě v první polovině 18. století rozsáhlé lesy. V jejich středu byla obora s malým lesním hospodářstvím a stavením pro čeleď, pozdější Leontýnský zámek. V okolních lesích bylo hodně zvěře, a to byl také důvod organizace mnoha oblíbených honů, pořádaných křivoklátským panstvem. V okolních lesích a také při výrobě dřevěného uhlí v milířích pracovali poddaní z okolních obcí. Každodenní cesta do lesů byla, zvláště v zimě a při špatném počasí pro lesní dělníky a uhlíře velkou ztrátou času a po těžké práci byla značně vyčerpávající. To patrně vedlo k tomu, že majitelé panství posléze začali uvažovat o tom, že se ve vybraných lokalitách vyplatí vybudovat malé obce určené k bydlení těchto poddaných.\n\nDvůr Karlov je dnes soukromým majetkem a veřejnosti není přístupný.\n\nV polovině 18. století postihly opakovaně tamní lesy velké polomy. Panství se poté rozhodlo lesní porosty na některých místech polomů již neobnovovat a půdu ponechat pro zemědělské využití. Roku 1779 Karel Egon I. zu Fürstenberg na tomto místě založil dvůr Karlov (nazvaný jeho jménem). Na I. vojenské mapě z roku 1781 je zaznamenán dvůr ve zjevně rozestavěném stavu. Již při založení dvora bylo zřejmé, že se zde jednalo o nové neobvyklé, až monumentální pojetí objektu hospodářského dvora, pozdně barokního charakteru, které mělo být zřejmě v představách zakladatelů určitým typovým řešením i pro další dvory na panství. Podle popisu z roku 1785 dvůr Karlov pozůstával kromě části vlastního dvora, také z ovčína, sýpky, draslovny (flusárny) a malého rybníčku, který napájel Karlovský potok. V okolí dvora Karlov bylo po vykácení zbytků lesa k disposici okolo 750 ha půdy, která byla zemědělsky využitelná. Stavby uvnitř dvora (stodoly, chlévy), které byly stavěny nejdříve jako dřevěné, byly postupně nahrazovány zděnými objekty. Tak byl také roku 1815 postaven nový klenutý ovčín pro 600 ovcí, a chov ovcí se tím významně zintenzivnil. Mezi léty 1817 až 1820 byly postupně stavěny nové stodoly a stáje pro dobytek. V konečné podobě získal ve srovnání s tehdy běžnými zemědělskými objekty, trochu neobvyklý kruhový půdorys, který měl jistě řadu výhod. Protože provoz dvora vyžadoval více vody, byl posléze v roce 1842 vybudován pod flusárnou i další malý rybník, dnes nazvaný Lihovarský rybník. To bylo také nutno proto, že v roce 1872–1874 byl postaven ve dvoře lihovar (dnes zvaný norkárna).\n\nDvůr Karlov patří stavebně a architektonicky mezi nejpozoruhodnější stavby svého druhu v Čechách. Na I. Vojenské mapě z roku 1781 zde stály dvě budovy, které již respektovaly kruhový půdorys a odpovídaly stodvacetistupňovým výsečím. Jednou z nich byl velký chlév s obytným domem (vrata do chléva naznačují, že původně možná šlo o ovčín). Druhou stavbou je pak stodola o čtyřech mlatech. Podle disposice objektu, jak ho zachycuje stabilní katastr v období kolem roku 1830 je zřejmé, že větší část dvora je již dostavěna ve zděné podobě, západně od dvora stojí ovčín s obydlím pro mistra ovčáka. Tím ovšem stavební práce na dvoře Karlov nekončily, následovaly další dílčí úpravy a dostavby ve druhé polovině 19. století i v dalších letech. Např. poblíž prvního ovčína, byl postaven patrně okolo roku 1870 další ovčín, který byl menší a zčásti podsklepený. Posléze byl také užíván jako chlév pro dobytek. Ne vždy ovšem tyto pozdější přístavby plně respektovaly původní představu zakladatelů dvora, také proto, že se postupně měnily provozní podmínky užívání celého objektu. \n\nCelý objekt dvora i v dnešní podobě je velmi zajímavou a historicky významnou ukázkou dřívějších staveb hospodářského charakteru. V době zintenzivnění chodu statku se ale nestavěly domy pro bydlení pracovníků zaměstnaných na statku. Zaměstnanci proto museli v té době docházet na práci ve statku z okolních obcí. Tito zaměstnanci pak sepsali v roce 1823 petici a podali ji k vrchnosti. Požádali, aby jim vrchnost povolila postavit si pár chalup, z nichž by bylo blízko na práci do lesa i do dvora. Vybrali si místo, které je dodnes zvané \"U Buku\". Protože pozitivní vyřízení této petice trvalo pět let, tak výstavba domků byla schválena a zahájena teprve v roce 1828. Podmínkou povolení stavět ovšem bylo, že stavebníci budou kromě práce v lese pracovat také ve žních a seči sena, a rovněž i na statku Karlov. A tak vznikla malá osada, pozdější Karloves, nynější Karlova Ves (vzdálená od Karlova asi 2,5 km). Roku 1845 pak došlo ke stavbě obydlí pro zaměstnance pracující na statku a jejich rodiny v přímém sousedství statku. Důvodem patrně byla jednak obvyklá ekonomická úvaha a také vnější společenské podmínky, protože vznikala možnost vykoupit se z roboty. To by způsobovalo problémy se zajištěním chodu statku. Domky byly velmi skromné, jednalo se o chalupy o jedné, maximálně o dvou místnostech, jenom výjimečně šlo o jednopatrové obytné domy. Možnost nastěhování byla ovšem vázána na splnění řady podmínek, které museli osadníci plnit (práce celé rodiny na statku, mravný život), ale bez jakýchkoliv záruk v případě choroby a pracovní neschopnosti. S tím byly spojeny i nároky na určité malé podíly z chodu statku. Statek Karlov měl podle dokladů z Křivoklátského archivu svěřenu v průběhu druhé poloviny devatenáctého století také určitou pravomoc, pokud šlo o hospodaření, údržbu a opravy sousedících statků i některého souvisejícího majetku sousedících obcí. Z toho se dá soudit, že měl mezi svými zaměstnanci i určitý malý počet hospodářských a správních úředníků. Okolo roku 1900 tak pracovalo na statku okolo 45 zaměstnanců. Bylo tu i 45 školou povinných dětí. Děti chodily do školy do Karlovy Vsi, Broum a Jáchymova (dnes Nového Jáchymova), což bylo pro děti dost složité v zimě a ve špatném počasí. Na základě petice obyvatel Karlova pak byla povolena stavba vlastní malé a chudé školy, která byla s velkou slávou otevřena 13.7.1913. \n\nDnem 3.5.1958 byl objekt zapsán do státního seznamu kulturních památek. V dokumentech, které byly zpracovány v souvislosti s prohlášením objektu dvora Karlov za kulturní památku (a i případných pozdějších revizích), je připojen také podrobný stavebně-technický popis objektu (Razim, 1986): \n\nDnešní široké veřejnosti bohužel není známo, že Karlov má i své slavné rodáky. \nDne 4.7.1853 se na Karlově v domě mistra ovčáka narodil Ing. František Adolf Hering. Narodil se jako prvorozený syn „mistra ovčáka – vrchnostenského sluhy ovčáckého“. Stal se významným podnikatelem, sedmnáct let byl prokuristou a ředitelem Ringhofferových závodů na Smíchově, a členem rodinné rady Ringhofferů. Procestoval velkou část světa, byl vyznamenán v různých zemích, byl sběratelem umění a významnou osobou v tehdejší společnosti. V ovčíně se rovněž dne 16.4.1855 narodil i jeho bratr Maxmilián Hering, který absolvoval obdobnou dráhu a v Praze zastával funkci inženýra v Česko-moravské továrně v Libni. Jejich otec – mistr ovčák, v těch dobách patrně patřil mezi vedoucí zaměstnance (podobně jako správce a šafář), měl stálý plat a vyšší deputát, a tak si zřejmě mohl dovolit nechat tyto své dva syny vystudovat na těch nejlepších pražských školách, a dát jim tak základ pro jejich další úspěšnou osobní kariéru.\n\nV Karlově se také dne 7.3.1884 narodil v rodině hospodářského úředníka Prof. MUDr. Antonín Trýb, lékař, básník a spisovatel. Svá dětská léta prožil v Požárech, do školy chodil v Rakovníku, gymnázium vystudoval v Příbrami a lékařskou fakultu na Karlově univerzitě v Praze. Specializoval se na kožní a venerické choroby. Kromě učebnic ze svého oboru psal také od mládí básně a povídky a posléze i romány. Za svoji vědeckou práci byl vyznamenán Řádem práce a medailí J. E. Purkyně.\n\n\n"}
{"id": "1104305", "url": "https://cs.wikipedia.org/wiki?curid=1104305", "title": "Mauperthuis", "text": "Mauperthuis\n\nMauperthuis je francouzská obec v departementu Seine-et-Marne v regionu Île-de-France. V roce 2012 zde žilo 499 obyvatel.\n\nSaint-Augustin, Saints\n\n\"Počet obyvatel\"\n"}
{"id": "1104307", "url": "https://cs.wikipedia.org/wiki?curid=1104307", "title": "David Mazouz", "text": "David Mazouz\n\nDavid Mazouz , (* 19. února 2001, Los Angeles, Kalifornie) je americký filmový a televizní herec. V seriálu \"Doteky osudu\" ztvárnil v letech 2012–2013 Jakea Bohma, mezi lety 2014 a 2019 hrál Bruce Waynea v seriálu \"Gotham\".\n\nDavid Mazouz se narodil v roce 2001 v Los Angeles manželům Rachel a Michelovi Mazouzovým. Jeho matka je psychoterapeutka, otec lékař. Má sestru Rebeccu. Jeho otec pochází z Tuniska, matka se narodila v USA rodičům řeckého původu. Jako příslušník rodiny sefardských Židů prošel ve 13 letech náboženským obřadem bar micva.\n\nDavid se kromě herectví věnuje hře na kytaru, zpěvu, tanci a psaní písní a textů. Má rád filmy, zajímá se o geografii a mapy.\n\nÚčinkovat začal v reklamách a od roku 2010 dostával i menší role v televizních seriálech (\"Mike & Molly\", \"Criminal Minds\" (\"Myšlenky zločince\"), \"The Office\" (\"Kancl\").\n\nPak přišla jedna z hlavních rolí v televizním seriálu \"Touch\" (\"Doteky osudu\"), natočeného v roce 2012 – 2013. Ztvárnil zde Jakea Bohma, postiženého syna hlavního hrdiny, bývalého novináře, Martina Bohma (Kiefer Sutherland). Za tuto roli byl nominován na cenu Young Artist Award 2013 pro nejlepšího herce v hlavní roli v televizním seriálu, kterou ale nezískal. Další velkou rolí byl mladý Bruce Wayne (Batman) v televizním seriálu Fox Broadcasting Company z roku 2014 s názvem \"Gotham\".\n\n"}
{"id": "1104308", "url": "https://cs.wikipedia.org/wiki?curid=1104308", "title": "Masúd Barzání", "text": "Masúd Barzání\n\nMasúd Barzání (* 16. srpna 1946) je irácký kurdský politik, který byl v letech 2005 až 2017 prezidentem Iráckého Kurdistánu a také od roku 1979 vedoucím představitelem Kurdské demokratické strany Iráku (KDP).\n\nMasúd Barzání následoval svého otce, kurdského nacionalistického vůdce Mustafu Barzáního, jako předseda KDP od roku 1979. Spolu se svým bratrem Idrisem Barzáním, až do jeho smrti, spolu s dalšími kurdskými skupinami bojoval v Bagdádu v období Irácko-íránské války. Následkem toho bylo kurdské vedení vyhoštěno do Íránu.\n"}
{"id": "1104309", "url": "https://cs.wikipedia.org/wiki?curid=1104309", "title": "Mana (náhrada stravy)", "text": "Mana (náhrada stravy)\n\nMana je nutričně kompletní jídlo ve formě prášku a hotového nápoje. Je vyráběn od roku 2014 společností Heaven Labs s.r.o. v Praze Uhříněvsi. V roce 2016 byl na trh uveden Mana Drink, již homogenizovaný nápoj, který vychází z receptury Mana Prášku. V roce 2019 plánovala společnost Heaven Labs Mana také zmrzlinu. Název je odvozen od starozákonní potraviny many.\nNápad na vytvoření Many pochází od zakladatele Jakuba Krejčíka poté, co mu oba jeho prarodiče zemřeli na rakovinu. V průběhu léčby měli potíže s nalezením vhodné alternativy klasické tuhé stravy, kterou měli problémy přijímat. Jejich smrt v Krejčíkovi vyvolala otázku, jak to bude s ním a jeho nejbližšími, když se budou stravovat tak, jak doposud.\n\nVe světě je již známý americký projekt Soylent, kterým se Jakub Krejčík inspiroval a vytvořil nápoj Mana. V roce 2014 založil firmu Heaven Labs s.r.o., v níž kromě Krejčíka figuruje jako společník Grigory Vyatkin (hlavní designer a spoluzakladatel), Marek Humpl (hlavní technolog a spoluzakladatel) a Zuzana Krejčíková (public relations a spoluzakladatelka). V srpnu roku 2014 spolu společně uvedli na trh svůj první Mana produkt.\n\nMana Prášek je chuťově neutrální a může připomínat jemnější ovesnou kaši. Už od úplného začátku byl Mana produkt zaměřen na neutrální chuť, aby si ji konzument mohl dochutit (např.: banánem, sušeným ovocem, kořením, zeleninou atd.).\n\nMana je plně veganskou potravinou.\n\nHlavní složkou Many je maltodextrin. \n\nJeště před vydáním prášku [MARK 5] balení Many obsahovalo práškovou směs a lahvičku s olejovou směsí. V létě 2018 výrobci zavedli do výroby novou technologii, která umožnila sloučit dohromady olej a prášek. Výrobci ji označili jako „High-speed cold mixing“. Tímto krokem společnost díky zmenšení kompaktního balení snížila obsah plastů, ve kterých byla olejová směs skladovaná, a papíru.\n\nU výrobku nebyla dosud provedena žádná klinická studie zaměřující se na vliv dlouhodobé konzumace Many na celkový stav organismu, tudíž nebyla dokázána vhodnost potraviny jako úplné náhrady stravy.\n\nVýživová poradkyně Marcela Procházková doporučuje se před konzumací nejprve poradit s odborníkem a posoudit svůj zdravotní stav. Pro některé skupiny lidí, jako jsou děti, lidé pod velkým stresem, sportovci nebo staří lidé, může být problematická nízká energetická hodnota. Zároveň MANA obsahuje alergen sójový protein.\n\n"}
{"id": "1104314", "url": "https://cs.wikipedia.org/wiki?curid=1104314", "title": "Koštana", "text": "Koštana\n\nKoštana (v srbském originále ) je opera o třech dějstvích a šesti obrazech srbského skladatele Petara Konjoviće na vlastní libreto podle stejnojmenné činohry srbského spisovatele Borisava Stankoviće z roku 1900. Premiéru měla 16. dubna 1931 v Chorvatském národním divadle v Záhřebu.\n\n\"Koštana\" je třetí a nejznámější opera Petara Konjoviće, jenž je označován za nejvýznamnějšího srbského operního skladatele 20. století. Její popularitu zajišťuje především množství písní a tanců lidového původu nebo typu, slavným se staly „Čočecké tance“. V první verzi měla pět dějství, skladatel ji pak několikrát revidoval; definitivní verze má tři dějství rozdělená každé do dvou obrazů.\n\nPetar Konjović se už v mládí seznámil s hrou Borisava Stankoviće, hranou od počátku 20. století hojně na srbských jevištích, a začal na ní pracovat roku 1916, tedy ještě před premiérou své operní prvotiny \"Vílin závoj\" (1917). Podnětem k tomu bylo jeho setkání s pěvkyní Majou de Strozzi v roce 1916, která v něm vzbudila touhu napsat operu na Stankovićův námět, jejíž hrdinka by byla jakousi „novou Carmen“. Libreto podle opery si napsal a později i upravoval sám (byl sám vynikající spisovatel a básník a mimo jiné překladatel řady libret do srbochorvatštiny). Na \"Koštaně\" pracoval současně s operou \"Zetské kníže\" a dokončil ji v prvním znění ještě před premiérou této své druhé opery (1929). Téhož roku byl poprvé vydán i klavírní výtah \"Koštany\". \"Koštana\" pak byla poprvé uvedena o dva roky později v Záhřebu, dirigoval Krešimir Baranović a titulní roli zpívala Blanka Kezer.\n\nPo záhřebském uvedení se \"Koštana\" hrála ještě téhož roku v Bělehradě (premiéra 27. května 1931, dirigent Ivan Brezovšek, hlavní role Vera Misita) a poté v Lublani (premiéra 7. listopadu 1931 ve slovinském překladu N. Štritova, dirigent Mirko Polič, hlavní role Zlata Djundjenac).\n\nKonjović měl už od svých pražských studií v letech 1904–1906 kontakt s českým hudebním prostředím, zejména pak s dirigentem Zdeňkem Chalabalou, který propagoval Konjovićovo dílo v českém a středoevropském prostředí. Počátkem 30. let 20. století byl 1. dirigentem a dramaturgem opery Zemského divadla v Brně a prosadil první české (a vůbec zahraniční) uvedení \"Koštany\" v Brně. Premiéra se konala 29. září 1932. Opera se hrála v překladu Zdeňka Knittla, dirigoval Chalabala a režíroval jako host významný záhřebský režisér Branko Gavella (1885–1962). Výpravu navrhl malíř Staša Beložanski (1900–1992) a vedle Chalabalovy manželky Běly Rozumové (1903–1986) v titulní roli exceloval v úloze Mitky Nikola Cvejić (1896–1987), sremský pěvec, který byl v letech 1930–1940 sólistou brněnského divadla. Brněnská \"Koštana\" měla úspěch u obecenstva a sklidila nadšené kritiky v tisku, chválili ji například Paul Stefan a Vladimír Helfert.\n\nNa základě zkušeností s brněnskou inscenací učinil Konjović v opeře na Chalabalovu radu řadu drobných úprav a dopsal novou meziaktní hudbu. V této podobě pak byla opera uvedena v pražském Národním divadle (premiéra 14. prosince 1935, dirigoval Chalabala, Koštanu zpívala Ota Horáková). V letech 1935–1939 Konjović pokračoval s Chalabalovým přispěním (jak dokládá jejich hojná korespondence) na revizi opery. Původní pětiaktovou strukturu, podle Stankovićova dramatu, přeměnil na tříaktovou, z původních aktů se stalo pět obrazů, k nimž připsal klíčový 4. obraz. Ten slouží především k psychologickému prohloubení postavy Koštany, jež Konjović v původní činoherní verzi postrádal. V roce 1938 byl Konjović zejména s ohledem na úspěch Koštany a kontakty s českým prostředím jmenován členem České akademie věd a umění, jako třetí zahraniční skladatel po Igoru Stravinském a Karolu Szymanowském.\n\nToto konečné znění \"Koštany\" bylo poprvé uvedeno v Srbském národním divadle v Bělehradě roku 1940, dirigoval Lovro von Matačić (původně bylo zamýšleno, že bude hostovat Chalabala, což se nezdařilo) a Koštanu zpívala Zlata Djundenac. Roku 1948 měla \"Koštana\" s posledními úpravami skladatele premiéru v Záhřebu a 10. dubna 1948 mělo slovenskou premiéru ve Slovenském národním divadle. O rok později byla \"Koštana\" poprvé hrána v Sarajevu.\n\nDalší osud opery zůstal omezen na jugoslávská jeviště, i když byla pořízena gramofonová nahrávka i televizní zpracování opery. Častěji než samotná opera se hraje orchestrální suita z opery, již autor sestavil roku 1935 a která zahrnuje zejména interludium \"Sobina\" (mezi 1. a druhým obrazem), preludium \"Kaštanová hora\" (ke 3. dějství) a \"Velkou čočeckou hru\" z konce 1. dějství.\n\nStejně jako v Stankovićově hře operou prostupuje melancholie, vzpomínky na uprchlé mládí nebo – v případě hlavní hrdinky – mládí, které hodlá uprchnout. Přestože Koštana není hybatelem děje, je jeho emocionálním středem; opera směřuje ke klimaxu v noční sólové scéně Koštany ve 4. obraze a končí její rezignací ve scéně poslední. Dramatické momenty střídají rozsáhlé sólové zpěvy popisující duševní a mravní svět hrdinů: Katy v 1. obraze, Hadži Tomy ve 3., Koštany ve 4. a Mitky v 5.\n\nSkladatelův hudební styl se zakládá na novoromantismu postwagnerovského ražení, jak s ním přišel do styku za pražských studií, ale se značným vlivem pozdějšího studia díla Modesta Musorgského a Leoše Janáčka. Lze jej označit jako moderní národní styl s příměsí expresionismu. Konjović se také v hudbě snažil zachytit i specifický hudební kolorit dějiště opery, jihosrbského městečka Vranje, v němž k jihoslovanskému základu přistupují turecko-orientální vlivy.\n\nPodle muzikoložky Melty Milinové je \"Koštana\" „pravděpodobně dosud nejlepší srbská opera. Lze ji srovnávat s Janáčkovými operami díky důkladné pozornosti věnované zpěvní intonaci, folklórním prvkům organicky zapojeným do hudby a hudební řečí, která se vzdaluje od romantických principů a směřuje k modernismu.“\n\n\n\"(1. obraz – Velikonoce na statku Hadžiho Tomy)\" Jsou velikonoce a ve vesnickém mlýně se pořádá tanec. Děvčata přibíhají pro Stanu, dceru bohatého sedláka a obchodníka Hadži Tomy, jemuž mimo jiné patří onen mlýn. Vábí Stanu, aby šla s nimi na tancovačku, dívka se ale zdráhá. Nechce nechat doma matku Katu samotnou, a především se bojí hněvu otce. Ten se má každou chvíli vrátit z hor, kde dohlížel na stáda, zpět domů na velikonoční svátky. Děvčata s nemalou mírou žárlivosti hovoří o sličné cikánce Koštaně, která učarovala všem mužům ve vsi. Ke steskům se v soukromém rozhovoru se svou nejlepší přítelkyní Vaskou připojuje i Stana. Koštaninu kouzlu propadl i její bratr Stojan, který se vůbec v otcově nepřítomnosti chová nepřístojně a hýří celé noci v krčmě.\n\nVidouce, že se vrací Hadži Toma, děvčata Stanu urychleně opouštějí. Hospodář má jako obvykle hněvivou náladu, laje své ženě a soptí na nezdárného syna. Se zlou se potáže i Vasčin otec, starosta Arsa, který přichází hospodáři popřát k velikonocům. Hadži Toma jej vyzývá, aby se s cikány nebratříčkoval a dal je vyhnat z obce. Starosta se brání – to už jednou zkusil, ale místní muži sami donesli Koštanu zpět na ramenou.\n\nJe slyšet další pozdvižení, přibíhá obecní strážník a rozčileně vypravuje, že Stojan pozval celou hospodskou společnost včetně cikánských hudebníků na tancovačku v sobinském mlýně; ba i obecní pandurové se připojili, místo aby zjednali pořádek. Za těchto okolností se věru nevyplatí dělat v této obci strážníka. Hadži Toma se rozezleně vypravuje za synem.\n\nJeho žena Kata naříká nad rozepřemi v rodině. Pomoc doufá najít u staré cikánky Zady, která prý může s pomocí Koštaniny košile odčarovat nositelce její kouzlo, jimž vábí všechny muže. Kata rozhazuje boby, aby z nich vyčetla osud svého syna Stojana, ale věštba je nepříznivá. Hospodyně se v pláči za syna modlí k Bohu.\n\n\"(2. obraz – Větrný mlýn ve vsi Sobina, náležející ke statku Hadžiho Tomy)\" Ve mlýně je veselo: mlynář Marko a jeho žena Magda hostí celou společnost, kterou sem mladý hospodář – totiž Tomův syn Stojan – přivedl. Ve středu pozornosti je přirozeně Koštana; zpívá se, hraje a tančí. Za cikánčiným kouzlem se sem přikradl i starostův bratr Mitka. Ale objevuje se další nezvaný host, Hadži Toma. Stojan se vrhá ke dveřím a už by je byl před otcem zatarasil, kdyby ho Koštana a její matka Salče nezadržely. Toma hubuje všem – bláhovému Mitkovi, nerozumné Magdě i nejvíce ovšem svému synovi, kterého vyhání domů. Sám však na naléhání mlynářky, provázené nabídkou pohoštění, zůstává, ba dokonce trvá na tom, aby zůstali i cikáni. Když už pojedli a popili, ať se za jeho peníze činí!\n\nKoštana zpívá jímavou píseň a hospodář je náhle dojat jak písní samotnou, tak i jinou písní, která se mu vrací v paměti – je to píseň o mladé nevěstě, která brzy po svatbě zemřela, a tu slýchával v mládí od Koštaniny matky. K radosti mlynáře, který se obával Tomovy nevole, i Magdy a Mitky se hospodář tak rozjaří, že cikány pobízí ke stále ryčnější hudbě do skoku a nakonec celou společnost odvádí, aby v zábavě pokračovala na jeho statku.\n\n\"(3. obraz – Na statku Hadžiho Tomy)\" Stojan zatím doma trpí nešťastnou touhou po Koštaně. Chce být sám se svou bolestí, a proto posílá pryč matku i sestru, jež se ho snaží utěšovat. Tu se přihrne Tomův hlučný průvod s cikány a dalšími hosty včetně Mitky. Stojan i obě ženy před nimi odcházejí.\n\nPodnapilý a rozcitlivělý Hadži Toma v teskných cikánských písních nalézá ozvuky svého mládí. Koštanu zahrnuje veškerými penězi, které doma nalézá. Ponížený Stojan se vrací a vrhá Koštaně do tváře urážky. Rozzuřený Toma se vrhá po pušce a jen díky tomu, že právě vstoupí starosta Arsa, nedojde k neštěstí. Starosta uklidňuje hospodáře, posílá svého bratra rázně domů a vyhání cikány ze statku. Jen Koštanu Toma vší silou zadržuje. Na starostovu radu proto Koštana prosí Tomu, aby ji nechal odejít, protože se cítí nemocná u srdce. Toma ji s pláčem propouští – bolení srdce, to je těžká nemoc.\n\n\"(4. obraz – V Koštanině chalupě)\" Koštana dorazí do své chaloupky v nešťastném rozpoložení. Posílá své rodiče pryč, chce být sama. Přemítá o svém životě: má mnoho ctitelů, ale dosud nepoznala skutečnou lásku, jíž by se mohla plně odevzdat. Chce si zachovat svou svobodu, ale současně se bojí, že její mládí prchne a ona zůstane sama.\n\nKoštana si v roztoužení všimne, že se k ní přikradla mužská postava. V domnění, že se jedná o Stojana, je připravena se mu odevzdat. Je to ale jiný její obdivovatel, cikán Asan. Koštana se mu vytrhne a utíká do noci.\n\n\"(5. obraz – U Mitkova domu, jitro po pitce)\" Koštana doběhla k Mitkovu domu, kde dohořívá noční zábava. Její písně Mitku rozlítostní, lituje svého lehkomyslného života a uprchlého mládí – i smrt je lepší než být stár.\n\nArsa přišel dohlédnout na svého bratra a jeho trpělivost je u konce. Vyčítá Mitkovi prudce jeho dnešní chování i celý promarněný život, vyhání cikány a hodlá skoncovat i s nebezpečně svůdnou Koštanou. Ví, že o ni už dlouho usiluje Asan. Starosta posílá strážníka k Asanovu otci s nařízením, že příští neděli musí být Koštanina svatba. Marně jej dívka i její rodiče Grkljan a Salče prosí o milost, Arsa je neoblomný a Salče, která nejvíce protestuje, dá zavřít do obecní šatlavy.\n\n\"(6. obraz – Cikánská osada)\" Je den Koštaniny svatby. Cikáni hlídají její chýši, aby neutekla. Koštana vychází ustrojená jako nevěsta, bledá jak svíce. Takto ji nalézá Stojan, který chce opustit rodinu a odejít s ní tam, kde je nebudou pronásledovat. Ale čím více Stojan naléhá a běsní, tím důrazněji Koštana odmítá: odejít s ním nemůže a nesmí. Tvrdí mu, že jej nikdy nemilovala a milovat nebude. Zdrcený Stojan odchází sám a po Markovi posílá poslední pozdrav své matce.\n\nI Mitka se přichází rozloučit s dívkou, jež pro něj ztělesňuje ztracené mládí. Jeho Koštana přijímá jinak: cítí v něm spřízněnou duši a doufá, že on by ji mohl spasit před hrozícím osudem. Ale Mitka jí dává jen peníze a radu, aby se podvolila osudu.\n\nSalče nakonec byla propuštěna z vězení, aby se s dcerou mohla rozloučit. Ale Koštana už nic nevnímá a jako mechanická loutka nastupuje do svatebního vozu, který ji odváží k ženichovi.\n\n"}
{"id": "1104318", "url": "https://cs.wikipedia.org/wiki?curid=1104318", "title": "Utajený porod", "text": "Utajený porod\n\nUtajený porod je typ porodu, kdy jsou informace o matce známy, avšak utajeny. V české legislativě je platný od 1. září 2004 (zákon č. 422/2004 Sb.). Často bývá zaměňován s pojmem anonymní porod.\n\n\n\nUtajený porod je možný ve všech zařízeních poskytující zdravotní péči v souvislosti s porody.\n\nLze oslovit i několik kojeneckých ústavů a center spolupracující s porodnicemi.\n\nPodání žádosti o utajený porod – ideálně před termínem porodu, ale může být i podána při příjmu na porodní sál.\n\nPříjem na porodní ambulanci – musí být předložen průkaz totožnosti rodičky, průkaz pojišťovny, rodný list a doklad o výši příjmů.\n\nUchování identity matky v tajnosti – určen ošetřující gynekolog a porodní asistentka, kteří pečují o rodičku, snaha, aby byla rodička ve styku s co nejmenším počtem personálu.\n\n\nProvádí utajené porody již od roku 1997. \n\nMatky sem nastupují na vlastní žádost.\n\nTěhotné ženy jsou zde ubytovány, aby si jejich okolí nevšimlo jejich vyššího stupně těhotenství.\n\nPobyt si ženy hradí samy – pokud nejsou schopny uhradit náklady na poskytnutí peněz ze sponzorských účtů – po předložení potvrzení.\n\nPři přijetí – sepsána anamnéza, otázky ohledně rozhodnutí pro utajený porod + získání i těch informací, které by jinak byly skryty a jsou důležité pro náhradní rodiče.\n\nDoba porodu – převezení do nejbližší porodnice, po hospitalizaci se matka vrací do místa bydliště.\n\n"}
{"id": "1104319", "url": "https://cs.wikipedia.org/wiki?curid=1104319", "title": "Petr Měrka", "text": "Petr Měrka\n\nPetr Měrka (* 5. června 1979 Vsetín) je český spisovatel, žijící ve Valašské Polance.\nV roce 1998 absolvoval Petr Měrka Střední průmyslovou školu stavební ve Valašském Meziříčí. Poté nastoupil na obor historie-muzeologie v Opavě. Brzy na to však odešel a pokusil se několikrát (ovšem neúspěšně) hlásit na FAMU obor scenárista. Přibližně v této době byla u něj diagnostikována schizoafektivní porucha, kvůli níž byl v průběhu života několikrát hospitalizován.\nAutor začal psát již v raném věku. Šlo především o básně pod vlivem Villona a Lermontova. V pozdějších letech byl autor ovlivněn především Daniilem Charmsem a to konkrétně jeho osobitým pojetím humoru, kterým neotřele demaskoval skutečnost. Dalším z podstatných vlivů byl P. K. Dick, který pomocí literatury definoval realitu s metafyzickým přesahem. Autorů, s nimiž však Měrka našel spřízněnost, uplatňovanou i ve svém vlastním stylu, je více. Z těch českých stojí určitě za zmínku Ladislav Klíma nebo Josef Váchal, známý svým Krvavým románem. Mezi cizojazyčnými autory jsou to ještě např. Boris Vian a Kurt Vonnegut Jr.\nPetr Měrka se na české literární scéně pohybuje již řadu let, například v periodikách, jako jsou A2, Babylon, H_aluze, Labyrint revue, Protimluv, Psí víno či Živel, kde se mimo jiné setkáváme i s autorovou komiksovou tvorbou. V roce 2007 vydává svou první sbírku povídek pod názvem Telekristus a Mentál, pro kterou ztvárnil obálku Pavel Brázda. V roce 2010 pak pod stejným nakladatelstvím (Agite/Fra) vychází pohádkově laděná novela Fantasmagorie televize. Ještě v témž roce následuje literární sborník (7edm), kde je Měrka zastoupen třinácti krátkými texty.\n\nNásledují dva elektronické tituly: Perfektní idiot a Pickled Toddler (Nakládané batole) v českém originále Batole v lihu (Amazon 2012). Téhož roku vychází i autorův (zatím) poslední titul s názvem Hitler se na vás usmívá, který vydalo nakladatelství Druhé město a jehož překlad je plánován na rok 2015 v Polsku a to v produkci Mariusze Szczygiela. V současnosti Petr Měrka spolupracuje především s kreslířem Dávidem Marcinem, jejich společnou práci na téma jídlo lze nalézt v časopise Labyrint revue 33-34 a v dohledné době se počítá s realizací grafického románu Van Gogh 21. století.\nSignifikantními rysy Měrkova díla jsou jednoduchá syntaktická stavba a mísení lexikálních prvků ze všech vrstev jazyka, jejichž pomocí vytváří autor absurdní situace, kterými reflektuje soudobou podobu světa s velkým důrazem na sociální téma. Nejvíce se v dílech projevuje absurdní komika, ostrost, přímost, brutalita, či u Měrky velmi oblíbené vulgarismy, stylizace smrti, erotiky a rozkladu s maximálním důrazem na mentální společenskou špínu. Za pomocí ironie, černého humoru a nadsázky pak dokáže dokonale bořit společenská tabu. Tyto prvky pravděpodobně však nejvíce ovlivňují a rozdělují přijetí Měrkovy tvorby, která se nachází na hraně přijatelnosti mnohých čtenářů. Společně ovšem vytváří snadno identifikovatelný autorův styl, který je díky tomu nezaměnitelný.\n\n"}
{"id": "1104321", "url": "https://cs.wikipedia.org/wiki?curid=1104321", "title": "Peer-to-peer pojištění", "text": "Peer-to-peer pojištění\n\nPeer-to-peer pojištění (také sociální pojištění nebo zkráceně P2P pojištění, dříve vzájemné pojištění) je typ pojištění vycházející z konceptu sdílené ekonomiky. Název odkazuje k typu počítačových sítí, v nichž jednotky komunikují jako rovný s rovným, tj. sítí, které nefungují na schématu server-klient nebo centrum–periferie.\nPeer-to-peer pojištění je postaveno na vzájemných vazbách mezi pojištěnci, kteří vkládají peníze za pojistné do společného fondu. Z něj pak mají možnost získat jako benefit část zisku pojišťovny – na rozdíl od klasického pojištění, kde se ziskem hospodaří jen pojišťovna. Peer-to-peer pojištění také klade větší důraz na odpovědnost pojištěnců.\n\nHlavním smyslem peer-to-peer pojištění je zlevnění pojišťovacích služeb a zjednodušení celého pojišťovacího procesu, který se do určité míry obejde bez klasické, zavedené pojišťovny. Peer-to-peer pojištění stojí na drobných skupinách pojistníků, které vytvářejí společný finanční základ. V případě, že některý z pojistníků vznese nárok na úhradu škody, je škoda z tohoto základu vyplacena. Pokud pojistník nenahlásí za určité období (zpravidla rok) pojistnou událost, vrací se mu část pojistného zpět, nebo se mu snižuje cena pojistného na další období. Výhody systému jsou větší, pokud pojistnou událost nenahlásí žádný z dalších pojistníků ve skupině. V případě vyčerpání společného fondu mohou být ve skupině pojistníků zaváděny zvláštní, zvýšené taxy za pojištění. Významnou roli tak hraje množství pojistných událostí, které se v rámci skupiny pojistníků řeší. Dojde-li k pojistné události, která přesahuje možnosti společného fondu (tj. peněz od pojistníků), vstupuje do hry klasická pojišťovnická instituce, s níž má skupina sjednanou dohodu o krytí.\n\nSkupiny pojistníků představují typ sociálních sítí, které mohou vznikat i na základě online kontaktů. Tím architektura peer-to-peer pojišťoven připomíná platformy typu Facebook. Jedinou podmínkou je, že všichni členové skupiny musí mít stejný typ pojištění, proto nabídka peer-to-peer pojišťoven většinou zahrnuje základní a nejčastější typy pojištění – pojištění vozidla (havarijní pojištění), domácnosti, odpovědnosti za škodu nebo úrazové pojištění.\n\nPeer-to-peer pojištění navazuje na obdobné změny, které vnesla nová komunikační infrastruktura do mnoha oblastí lidského života. Online komunikační platformy dnes umožňují uživatelům přímé vzájemné kontakty a přímé zprostředkování zboží a služeb bez potřeby zapojení centrální instituce. Na podobném principu jsou založeny např. sdílení automobilů (car sharing), nejrůznější ubytovací a cestovatelské služby (např. CouchSurfing, Airbnb), ale i řada finančních operací jako peer-to-peer půjčky nebo prodej valut bez bankovních poplatků. Někdy se v souvislosti s peer-to-peer pojištěním mluví o revoluci v pojišťovnictví, zejména proto, že tento typ pojištění převrací základní logiku pojišťovnického byznysu: namísto sdílení rizika totiž zdůrazňuje sdílení odměny. Stejně tak se ale objevují i rezervované hlasy a kritika. V počátcích svého rozvoje měly například start-upy zaměřené na peer-to-peer pojištění problém přesvědčit ke spolupráci zavedené pojišťovnické instituce.\n\nZ pohledu zákazníka rozdíl mezi tradiční a peer-to-peer pojišťovnou shrnuje následující tabulka:\n\nPeer-to-peer pojištění odkazuje k samotným kořenům moderního pojišťovnictví. Princip pojištění v zásadě spočívá v tvorbě sociálních sítí, jejichž cílem je snižování rizik, případně podpora v nouzi. V minulosti podobné sociální sítě tvořili například loďaři, hospodáři nebo organizace hasičů či horníků, jejichž snahou bylo diverzifikovat rizika a rozložit jejich dopady. V českých zemích se hovořilo o vzájemném pojištění a vzájemných pojišťovnách, obdobě svépomocných bank - Kampeliček. Peer-to-peer pojištění funguje na velmi podobných základech, jen pro tvorbu sítí využívá možnosti současné komunikační infrastruktury.\n\nZa průkopníka online peer-to-peer pojištění je považována berlínská společnost Alecto GmbH. Ta jako první uvedla v roce 2010 peer-to-peer pojištění na německý trh pod značkou Friendsurance. Friendsurance využívá sociálních sítí a funguje ve spojení se zavedenými pojišťovnickými společnostmi. Platforma, na níž služba funguje, umožňuje zákazníkům propojovat se s dalšími lidmi a vytvářet si vlastní pojistné sítě. Členové sítě přijímají závazky hradit případné škody ostatních členů sítě do určité výše. Čím větší síť je, tím větší pojistnou událost je schopna hradit. Provozovatel podporuje své zákazníky jen v případě, že částka za pojistnou událost převyšuje finanční možnosti dílčí pojistné sítě. \n\nV roce 2014 se peer-to-peer pojištění rozšířilo do Velké Británie, kde svou činnost zahájil projekt Guevara. Ten se zaměřuje především na pojištění vozidel. Projekt pracuje s dílčími skupinami pojistníků, které vytvářejí svůj vlastní fond. Peníze z tohoto fondu patří jen skupině. Pokud členové skupiny jednají zodpovědně a nemají výraznější pojistné události, znamená to pro všechny snížení ceny pojistného (uvádí se až 50 %). \n\nV roce 2015 se koncept dál rozšířil. Start-up PeerCover nabízí peer-to-peer pojištění na Novém Zélandu, služba InsPeer ve Francii. Projekt InsPeer sám sebe označuje za peer-to-peer pojištění 2.0. Na rozdíl od svých předchůdců totiž nepožaduje platbu do společného fondu předem, ale až v okamžiku, kdy někdo ze členů sítě vznese požadavek na pokrytí pojistné události. Členové sítě se zavazují k výši částky, kterou v případě nutnosti svým členům poskytnou, ale neplatí ji, dokud se nic nestane. Zisk projektu tvoří provize z následných plateb.\n\nV červenci 2015 získala od České národní banky licenci První klubová pojišťovna, první peer-to-peer pojišťovna na českém trhu. Pilotní provoz odstartovala v září 2015.\n\nNa konci roku 2015 získala americká společnost Lemonade příslib investice od technologické firmy Sequoia Capital, která investovala mj. do rozvoje YouTube. Tato událost byla označena jako přelomová pro další rozšíření konceptu peer-to-peer pojištění.\n"}
{"id": "1104322", "url": "https://cs.wikipedia.org/wiki?curid=1104322", "title": "Stent", "text": "Stent\n\nStent je zdravotnický prostředek trubicového tvaru umístěný v těle tak, aby udržel průchodnost trubicové struktury, která je zúžena, nebo uzavřena. Stentů je v současnosti mnoho druhů, využívaných na různé účely. Například od samo-expandabilních stentů ve věnčitých tepnách až po jednoduché stenty z umělých hmot v močových trubicích.\n\nPůvod slova stent pochází od anglického zubaře Charlese Thomase Stenta (1807-1885), známého pro jeho pokroky v zubních protézách. Historicky první implantaci stentu do pacienta provedli Jacques Puel a Ulrich Sigwart v Toulouse ve Francii roku 1986. Stent byl využit jako prevence restenózy (znovu zúžení) cévy v kardiochirurgii. O rok později, Julio Palmaz (známý pro svůj patent - balonkem dilatovaného stentu) a Richard Schatz implantovali podobný stent v Německu. Použití těchto kovových stentů pomohlo k redukci restenózy v kardiochirurgii z 30-40% na 20-30%. Pro další snížení incidence restenózy byly zavedeny stenty uvolňujících léčivo (DES – drug-eluting stent), kde se povedlo dosáhnout snížení restenózy až na 5%. V současnosti se vylepšováním stentů zabývá mnoho výzkumných center na celém světě.\n\nStenty mohou být děleny buď podle využití, nebo podle použitých materiálů.\n\n"}
{"id": "1104325", "url": "https://cs.wikipedia.org/wiki?curid=1104325", "title": "Jírovec u Mariánské kapličky v Jankovicích", "text": "Jírovec u Mariánské kapličky v Jankovicích\n\nJírovec u Mariánské kapličky v Jankovicích je solitérní, estetický památný strom jírovec maďal (\"Aesculus hippocastanum\"), který roste u polorozbořené cihlové kapličky na východním okraji osady Jankovice (část města Teplá), v jižním cípu CHKO Slavkovský les. \n\nHustá koruna je složená z mnoha silných větví a sahá do výšky 23 m, obvod kmene měří 393 cm (měření 2005 resp. 2014). Od stromu je krásný výhled na Tepelskou vrchovinu. Strom je chráněn od roku 1999 jako historicky důležitý strom, významný stářím, významný krajinný prvek a strom významný vzrůstem. V roce 2005 byla v koruně stromu provedena nedestruktivní vazba k jejímu statickému zajištění. \n\n"}
{"id": "1104328", "url": "https://cs.wikipedia.org/wiki?curid=1104328", "title": "Florian Chakiachvili", "text": "Florian Chakiachvili\n\nFlorian Chakiachvili (* 18. března 1992, Briançon, Francie) je francouzský lední hokejista, v současné době hraje za tým Diables Rouges de Briançon v Ligue Magnus. Hraje na pozici obránce.\nNastupoval za francouzské mládežnické reprezentace.\nZúčastnil se Mistrovství světa juniorů 2011 (II. divize v Estonsku) a Mistrovství světa juniorů 2012 (I. divize v Polsku).\n\nZúčastnil se MS 2014 v Bělorusku a MS 2015 v ČR.\n\n"}
{"id": "1104331", "url": "https://cs.wikipedia.org/wiki?curid=1104331", "title": "Samoreau", "text": "Samoreau\n\nSamoreau je francouzská obec v departementu Seine-et-Marne v regionu Île-de-France. V roce 2012 zde žilo 2 317 obyvatel.\n\nObec leží na břehu řeky Seiny asi 55 km jihovýchodně od centra Paříže. Sousední obce jsou: Avon, Champagne-sur-Seine, Samois-sur-Seine, Thomery a Vulaines-sur-Seine.\n\n\"Počet obyvatel\"\n\n"}
{"id": "1104332", "url": "https://cs.wikipedia.org/wiki?curid=1104332", "title": "III. třída skupina B (okres Kladno)", "text": "III. třída skupina B (okres Kladno)\n\nIII. třída skupina B (okres Kladno) patří mezi deváté nejvyšší fotbalové soutěže v Česku. Je řízena Okresním fotbalovým svazem Kladno. Hraje se každý rok od léta do jara se zimní přestávkou. Je to jedna ze dvou skupin, které se na úrovni třetích tříd v okresu Kladno hraje. Hraje ji 14 účastníků (převážně ze Slánska a Velvarska), stylem každý s každým jednou na domácím hřišti a jednou na hřišti soupeře. Celkem se tedy hraje 26 kol, přičemž v případě remízy se kopou tři série pokutových kopů a jejich vítěz získává bonusový bod. Celkovým vítězem soutěže se stává tým s nejvyšším počtem bodů v tabulce.\n\nNově se v kladenských okresních soutěžích upltaňují v případě postupů a sestupů i baráže.\n\n\n\nVysvětlivky:\n\nJako parametr s nejvyšší vypovídající hodnotou byl vybrán průměrný počet bodů získaných na jeden odehraný zápas. Sledovací období je od sezóny 1998/1999.\n\n\"Aktuální k červnu 2019\"\n"}
{"id": "1104336", "url": "https://cs.wikipedia.org/wiki?curid=1104336", "title": "Scream Queens", "text": "Scream Queens\n\nScream Queens je americký komediálně hororový televizní seriál, vytvořený Ryanem Murphym, Bradem Falchukem a Ianem Brennanem a vysílaný v letech 2015–2016. První díl měl premiéru 22. září 2015 na stanici Fox. Poprvé byl promítán v rámci Comic-Conu v červenci 2015. Druhá řada z nemocničního prostředí měla premiéru 20. září 2016. Ve druhé řadě si své role zopakovali Emma Robertsová, Abigail Breslinová, Billie Lourd, Lea Michele, Jamie Lee Curtis, Niecy Nash, Glen Powell, Keke Palmer, Oliver Hudson a přidali se k nim John Stamos, Taylor Lautner, James Earl a Kirstie Alley.\n\nPrvní řada se odehrává v sesterstvu Kappa Kappa Tau na Wallace University, kterému šéfuje Chanel Oberlin (Emma Roberts). Sesterstvo zastrašuje děkanka Cathy Munsch (Jamie Lee Curtis). Události oživí dvacet let stará záhadná vražda příchodem sériového vraha převlečeného za maskota Red Devil, který se zaměří na členky sesterstva.\n\nVe druhé řadě se Cathy Munsch rozhodne opustit univerzitu a začne provozovat nemocnici. Pod svá křídla si vezme Chanel, Libby a Sadie poté, co je opravdový zabiják Red Devil očištěn. Zatímco řeší různé lékařské případy, musí čelit novému zabijáku nazývaném Green Meanie.\n\n\n\n\nV říjnu 2014 Fox Broadcasting Company oznámila objednání patnácti epizod seriálu \"Scream Queens\", vytvořeného Ryanem Murphym, Bradem Flachukem a Ianem Brennanem, kteří spolupracovali na seriálu \"Glee\". Seriál byl produkován Ryanem, Bradem, Ianem a Dante Di Loretem a byl připravován na září 2015. Vrah z první série byl oznámen až ve finální epizodě.\n\nV prosinci 2014 bylo oznámeno, že Emma Roberts a Jamie Lee Curtis byly obsazené do hlavních rolí. V lednu 2015 se k seriálu připojila Lea Michele, Joe Manganiello, Keke Palmer a Abigail Breslin v hlavních rolích a ve vedlejší roli se připojila zpěvačka Ariana Grande. Později Hollywood Reporter oznámil, že Nick Jonas si v seriálu zahraje. V únoru 2015 se připojili Billie Lourd a Skyler Samuels. Později v měsíci Niecy Nash se připojila v roli Denise, která patří k ochrance, a britský herec Lucien Laviscout, Diego Boneta a Glen Powell byli potvrzeni v hlavních rolích. V březnu se připojila Nasim Pedrad. Dne 13. března, bylo oznámeno, že Joe Manganiello se rozhodl seriál opustit, Oliver Hudson byl najat na jeho místo. V září Ryan Murphy oznámil připojení Patricka Schwarzeneggera k obsazení. Zahraje si Chadovo mladšího bratra Thada. Chadovo staršího bratra Brada si zahraje Chad Michael Murray.\n\nNatáčení začalo 12. března 2015 v New Orleans v Louisianě. Seriál dokončil pilotní epizodu dne 24. dubna. Další epizody se točily v červnu 2015. Produkce druhé řady se přesunula do Los Angeles v Kalifornii. Natáčení začalo v červenci 2016.\n\n"}
{"id": "1104337", "url": "https://cs.wikipedia.org/wiki?curid=1104337", "title": "Kanton Fontenay-Trésigny", "text": "Kanton Fontenay-Trésigny\n\nKanton Fontenay-Trésigny (fr. \"Canton de Fontenay-Trésigny\") je francouzský kanton v departementu Seine-et-Marne v regionu Île-de-France. Tvoří ho 33 obcí. Kanton vznikl v roce 2015.\n\n\n"}
{"id": "1104338", "url": "https://cs.wikipedia.org/wiki?curid=1104338", "title": "Představa o nekomplikovaném životě s mužem", "text": "Představa o nekomplikovaném životě s mužem\n\nPředstava o nekomplikovaném životě s mužem je kniha dánské spisovatelky Helle Helle. Vyšla v roce 2002, v češtině v roce 2004.\nAutorka se narodila v Dánsku roku 1965 a v roce 1993 publikovala svoji první knihu.\nMezi další knihy spisovatelky Helle Helle patří například: \"Na dně\", \"Ženy bez mužů\" a \"Zbytky\".\n\nKniha Představa o nekomplikovaném životě s mužem je příběh o Susanne, která hned v úvodu příběhu najde svého muže mrtvého v posteli. Dále se nedozvídáme o příčině jeho smrti, neboť autorka se věnuje čistému popisu situace a událostí. Susanne pracuje jako uklízečka v nemocnici, kde se pravidelně potkává s Luffem a jeho ženou Ester. Ta se snaží se svým manželem otěhotnět, ale vždy, když se jí to podaří, tak brzy potratí. Po třetím potratu dala Ester výpověď z nemocnice. Susanne dává také výpověď na popud svého manžela Kima, který píše několik let knihu. Spolu si koupili auto, ale Susanne se bála ve městě řídit, tak se raději dopravovala pomocí jiných dopravních prostředků. V knize se můžeme dozvědět něco blíže ze vztahu těchto dvou manželů, zejména z jejich rozhovorů – strohé, bez emocí, každý je uzavřený ve svém světě. Ať už je to při vaření, při poslouchání hudby a sledování televize. Zakrátko si Susanne našla práci a začala dojíždět do domácností, kde se věnovala úklidu. Tato nová práce ji naplňovala, byla zase pánem svého času a svých financí. Podařilo se jí také vyhrát nějaké peníze, které před Kimem ukryla. Když se jednoho dne vracela z úklidu, tak narazila na Ester, tu samou Ester z nemocnice. Je ráda, že se potkaly, i když jsou každá úplně jiná a odlišná. Ester je živá, bezprostřední, nemá problém navazovat nové vztahy. Susanne byla odlišná. Jednoho dne jí Ester zavolala a požádala o schůzku. Dlouho si povídaly, Susanne se dozvěděla, že matka Ester je velmi nemocná, proto si nemá s kým popovídat a ozvala se právě jí. Dále se dozvídá nepříjemnou zprávu o podvádění manžela Ester. Luffa se tajně stýká s nějakou milenkou a přitom čeká dítě s Ester. Ester je rázná žena a proto se rozhodla Luffu ze svého bytu vyhodit. V bytě byla poté Ester sama a všechno na ni doléhalo. Rozchod, samota, nenarozené dítě. Po jednom rozhovoru se Susanne ji poprosila o poskytnutí azylu u nich doma. Tímto rozhodnutím se do domácnosti Susanne a Kima nastěhuje třetí osoba spolu s nenarozeným dítětem. Susanne svoji kamarádku nemohla odmítnout a ta jakoby tušila, že ji Susanne nemůže odmítnout. Nastěhování Ester do bytu k Susanne a ke Kimovi vyvolá problémy a změní jejich životy. Kimovi se to od začátku vůbec nelíbí, neboť mají malý dvoupokojový byt a netušil, jak se tam můžou všichni vměstnat. Dalším problémem bylo pro Kima narušení jeho soukromí. Jelikož psal knihu, tak se potřeboval na svoji práci plně soustředit, což se mu za nové situace v bytě moc nedařilo. Ester je v osmém měsíci těhotenství a spí u nich doma na gauči, snaží se chodit se Susanne na nákupy a hlavně ji donutila, aby s ní chodila na těhotenskou jógu. Susanne se čím dál více cítí osamělá a podniká cesty do města, do obchodního centra, aby byla chvíli bez Ester a Kima. Ester byla pořád zatvrzelá a nechtěla si v žádném případě promluvit s Luffem. Ester se začala v domácnosti Susanne a Kima chovat jako doma a ne jako na návštěvě. Občas zničila nějaký spotřebič a nepřispívala Susanne na jídlo. Veškeré nákupy obstarávala právě pouze Susanne. Ester si chodila po nákupech, na kosmetiku, ke kadeřnici. Veškerá péče o domácnost tak zůstala na bedrech Susanne. Dalším problémem byla změna chování Kima, který se najednou začal více starat o Ester, neustále se spolu bavili, vtipkovali, laškovali, obskakoval ji a neustále zjišťoval, jestli náhodou Ester něco nepotřebuje. Susanne to začalo čím dál více mrzet a trápit, proto také chodívala často z bytu sama někam pryč. Cítila se sama a ostrčená a také trochu žárlila na Ester. Její žárlivost postupně narůstala, když se Kim stále více choval přívětivě, mile a galantně k Ester. Jednoho si Ester nešťastně zlomila zápěstí a Susanne s ní musela jít do nemocnice, kde narazila na Luffa s jinou ženou. Dalším zajímavým momentem v knize bylo to, když šla Susanne omluvit Ester z těhotenské jógy, kam už nemohla chodit kvůli svému zranění. Susanne začal lektor jógy na chodbě líbat a pozval ji na večeři, což jí opět umožnilo více přemýšlet o jejím manželství, o kterém nevěděla, zda má ještě vůbec nějakou cenu. Na druhou stranu nechtěla zůstat sama. Později polibku s lektorem litovala, ale stále ji štvala situace v bytě s Ester, která se přestěhovala po svém úrazu do jejich ložnice, kde s ní spával Kim, protože tam měl svoji pracovnu. Jednoho dne se konečně Ester odhodlala promluvit si s Luffem a vše nasvědčovalo tomu, že by se ti dva mohli usmířit a odstěhovat se tak zpátky do jejich bytu. Manželé tak pozvali Luffa k sobě do bytu, aby si s Ester mohli v klidu popovídat a oni mezitím šli do kina, po návratu domů však zjistili, že Luffa nedorazil a Ester mezitím praskla plodová voda. V porodnici byla Susanne, která nakonec Luffa sehnala, svědkem toho, že se jim narodila krásná zdravá holčička. Susanne se vrátí domů a žije svůj život s Kimem, jezdí spolu na výlety, manželé spolu dál žijí bez dětí.\nKniha spisovatelky Helle Helle je psána jednoduchým a strohým stylem, který nezabředává do okázalých popisů, zdůvodňování a přikrášlování. Na začátku knihy se dozvídáme, že jeden ze čtyř hlavních hrdinů je nalezen mrtvý v posteli, nicméně poté se vracíme do blíže neurčeného časového období, které zobrazuje manželství Susanne a Kima. Do jejich vztahu vstupuje Ester, která jim připraví nejednu „horkou chvilku“. Autorčiným způsobem popisu děje je minimalismus.\n\n"}
{"id": "1104361", "url": "https://cs.wikipedia.org/wiki?curid=1104361", "title": "Kanton Meaux", "text": "Kanton Meaux\n\nKanton Meaux (fr. \"Canton de Meaux\") je francouzský kanton v departementu Seine-et-Marne v regionu Île-de-France. Tvoří ho pouze město Meaux. Kanton vznikl v roce 2015.\n\n"}
{"id": "1104364", "url": "https://cs.wikipedia.org/wiki?curid=1104364", "title": "Orsk", "text": "Orsk\n\nOrsk je druhé největší město v Orenburské oblasti. Nachází se asi 100 kilometrů jihovýchodně od jižního cípu pohoří Ural. Město je rozděleno řekou Ural, která je považována za jednu z hranic mezi Evropou a Asií, z čehož vyplývá, že Orsk leží na dvou kontinentech.\n\nOrsk byl založen roku 1735 během ruské kolonizace baškirského a jihouralského regionu. Původní osada byla založena expedicí, vedenou Ivanem Kirilovem. Tehdy se osada nazývala Orenburg. Později se tímto názvem pojmenovalo současné hlavní město Orenburské oblasti, které se nachází 160 kilometrů západně od Orsku.\nOd 22. července 1847 do 11. května 1848, byla Orská pevnost domovem pro ukrajinského básníka a malíře Tarase Ševčenka. V roce 1861 se pevnost stala základnou kozácké armády. O čtyři roky později získal Orsk status města.\n\nOrsk je nejdůležitější průmyslové centrem v Orenburské oblasti. Mezi hlavní průmyslová odvětví patří hutnictví, strojírenství, potravinářství, ropný a lehký průmysl.\n\n"}
{"id": "1104372", "url": "https://cs.wikipedia.org/wiki?curid=1104372", "title": "V pustinách Polesí", "text": "V pustinách Polesí\n\nV pustinách Polesí (v běloruském originále , U puščach Palessja) je běloruská opera z roku 1939 o čtyřech dějstvích a pěti obrazech. Hudbu k ní napsal skladatel Anatol Vasilevič Bahatyroŭ (v ruském přepisu Anatolij Vasiljevič Bogatyrjov, 1913–2003) a libreto Jaŭhen Scjapanavič Ramanovič (v ruském přepisu Jevgenij Stěpanovič Romanovič, 1905–1979) na námět povídky Jakuba Kolase \"Bažina\" (\"Dryhva\", 1933) z období občanské války v běloruské oblasti Polesí.\n\n\"V pustinách Polesí\" je jednou z prvních běloruských oper vůbec a druhou domácí operou, která byla hrána v běloruském operním divadle po otevření jeho stálé budovy roku 1939 (po opeře \"Michas Padhorny\" Jaŭhena Karlaviče Cikockého).\n\nV roce 1940 byla opera \"V pustinách Polesí\" představena v Moskvě na dekádě běloruského umění a získala ocenění kritiky, zejména pro své melodické bohatství. Jeden z kritiků psal: „Bahatyroŭova hudba je hudbou povídky Jakuba Kolase. Její poezie, její syrová hrdinskost i jemná lyrika, její živé teplo velikou silou sálá z díla mladého skladatele.“ 15. března 1941 za ni Bahatyroŭ získal Stalinovu cenu II. stupně.\nOpera \"V pustinách Polesí\" odpovídá dobovým požadavkům socialistického realismu v jeho nejupjatější stalinské podobě: hrdinský námět a postavy, proletářská a kolektivní duch, písňovost, prostota a přístupnost hudebních prostředků. Tento schematický základ ozvlášťňuje Bahatyroŭova psychologicky charakterizační schopnost a organické (nikoli jen ilustrační) využití běloruské lidové kultury.\n\nJedna z postav Kolasovy povídky má předobraz ve skutečnosti – vůdce partyzánů děd Talaš je legendární běloruský partyzán Vasilij Isaakovič Talaš. V opeře je vztah k žijící osobě méně přímý a postava se jmenuje „děd Taras”.\n\nSovětský muzikolog Avram Gozenpud oceňoval na opeře její lyrismus a oduševnělost, výhrady vyslovil k hrdinským pasážím, které zjevně neodpovídaly skladatelovu naturelu. Bahatyroŭovi se naopak podařila psychologická charakteristika osob, zvláště slabošského pijana Saŭky, jehož Gozenpud přirovnává ke Griškovi Kutěrmovi z \"Pověsti o neviditelném městě Kitěži\" Rimského-Korsakova. Celkově Gozenpud cituje ruskou klasiku, a zejména Rimského-Korsakova, jako jeden z inspiračních zdrojů skladatele vedle běloruské lidové písně.\n\nBahatyroŭ se vrátil k opeře již jen jednou: v roce 1946 napsal na ruskojazyčné libreto operu \"Naděžda Durova\".\n\nJe podzim roku 1920. V Pripjaťském Polesí probíhá válka mezi vojsky „sovětského Běloruska“ a „bílými Poláky“. Děvčata ve vsi zpívají smutnou píseň. Jejich zpěv přeruší přijíždějící oddíl polských legionářů. S nepřátelským pohledem sleduje vojáky i starý děd Taras. Přistupuje k němu komisař bolševického partyzánského velení Kuzmič s tím, že chce mluvit s Tarasovým synem Andrèjem. Andrèjovi pak Kuzmič předává písemný pokyn k organizaci partyzánského oddílu přímo ve vsi.\n\nPředávání listu zahlédne Vasil Busyha. Busyha je místní boháč a přisluhovač Poláků, a proto polské vojáky zve do svého domu k pohoštění. To s nevolí pozoruje jeho žena Aŭhinnja, dcera sedláka Saŭky Milguna, jehož pijanství přivedlo na žebrotu. Za Vasila byla ostatně provdána proti své vůli, protože od dívčích let miluje Andrèje.\n\nBusyha varuje polské vojáky, že Andrèj je spolčen s partyzány. Polský velitel Witołd přikazuje Andrèje zatknout a jeho rozkaz je ihned proveden. Taras je Busyhovým udavačstvím pohoršen. Udeří ho svou sukovicí, a využívaje překvapení a nastalého zmatku, křepce mizí.\n\nNa zámku přijímá místní šlechtic, pan Długoszyc, Vasila Busyhu při zvláštní příležitosti: jmenuje Busyhu vesnickým fojtem. Busyha, aby se Polákům ještě více zavděčil, navrhuje plán, jak by bylo možné vyprovokovat a zničit partyzánský oddíl. K jeho provedení získá opilce Saŭku, který není dosud proruským partyzánům podezřelý. O plánu se od svého otce dozvídá i Aŭhinnja, ale přes veškeré pohoršení má za to, že nemůže nic dělat.\n\nLegionáři dávají Andrèje zavřít do šatlavy a postaví k ní Busyhu jako strážce s klíčem. Podle domluvy se přikrade Saŭka a udeří Busyhu holí. Ten se skácí předstíraje, že je mrtev, a Saŭka „osvobozuje“ Andrèje. Tvrdí mu, že strážného zabil a že oba musí utéci k partyzánům. Tam má podle Busyhových záměrů Saŭka shromáždit informace o počtu a umístění partyzánů, aby na jejich základě mohli Poláci bolševiky porazit.\n\nV hlubokém lese hledá klid děd Taras. Strachuje se o život Andrèje, který je ve vězení a hrozí mu za bolševickou agitaci smrt.\n\nV témže lese se však schází partyzánský oddíl, den ode dne sílící novými příchozími z okolních vesnic. Ti si navzájem vypravují příkoří, jich se na nich „bílá“ strana dopustila. Řada partyzánů by se nejraději ihned pustila do boje, osvobodila zajatce (například Andrèje) a zasadila Polákům rány. Ale sovětskou vládou vyslaný komisař Kuzmič je varuje před jakoukoli akcí nekoordinovanou s Rudou armádou. Nabízí se,že se vydá přes frontu získat nové pokyny od bolševického vojenského velení; do doby, než se vrátí, vyzývá všechny k trpělivosti a kázni.\n\nK partyzánskému oddílu se přibližují Andrèj a Saŭka. Andrèj však nevěří, že by jej byl slabý Saŭka mohl osvobodit bez domluvy s vězniteli, a sotva dorazí na místo, obviní Saŭka ze zrady. Partyzáni se chystají Saŭku lynčovat, ale Andrèj je zastavuje: má totiž plán, jak Busyhovu lest obrátit proti jejím osnovatelům. Nechť Saŭku pustí a nechají ho přivést nepřátelský oddíl na určené místo. Oproti očekávání Poláků však na ně budou připraveni a budou jim moci způsobit nemalé ztráty. Tak se i stane, když vystrašený Saŭka přislíbí, že Poláky přivede.\n\n(1. obraz) Poláci jsou již připraveni ke kárné výpravě a Busyha očekává netrpěliv návrat tchána Saŭky, aby se dozvěděl jejich polohu. Jeho žena Aŭhinnja ho naposledy konfrontuje a vyčítá mu jeho chování, jež považuje za vlastizradu. Bouřlivá hádka znamená konec jejich vztahu. Při odchodu Aŭhinnja sama jako první potkává svého otce. Tím zmítají protichůdné city a neví, co dělat. Jeho volbu neusnadní ani setkání s dcerou, jež mu odznamuje, že definitivné odchází od manžela za Andrèjem a jeho partyzány.\n\nSlabočský Saŭka by se rád vyhnul setkání s Busyhou, ale to se mu nepodaří. Busyha a Poláci se ho zmocní a přinutí ho, aby je vedl do partyzánského tábora.\n\n(2. obraz) Partyzánský tábor je však právě téměř opuštěn. Na Kuzmičův pokyn odešli partyzáni vstříc postupujícím oddílům Rudé armády, aby jim ukázali bezpečný průchod přes pripjaťské bažiny, známý pouze místním. Na místě zůstal jen Andrèj jako stráž a spojka s vesničany. Přichází Aŭhinnja, vítá se s ním a sděluje mu, že pro něj opustila manžela. Současně ho však varuje před brzkým příchodem nepřátel. Andrèj a Aŭhinnjou se ukryjí a vyčkávají.\n\nPoláci se blíží k táboru, vedeni Saŭkou. Ten v poslední chvíli nabývá odvahu a chce partyzány zachránit hlasitým křikem. Varuje je před nebezpečím – a zaplatí za to životem. Poláci nalézají Andrèje a zabíjejí jej. Vzápětí přicházejí mohutné pluky Rudé armády přivedené Kuzmičem; nevelký polský oddíl je rychle rozprášen a pobit.\n\nPo skončeném boji vzdávají partyzáni tiše čest padlým soudruhům, zejména Andrèjovi, nad jehož tělem se v žalu scházejí Aŭhinnja a děd Taras. Zdálky zaznívá bojová píseň postupující Rudé armády, jež pokračuje v čištění běloruské země od nepřátel sovětské moci, aby připravila půdu pro budování nového, šťastného života.\n"}
{"id": "1104373", "url": "https://cs.wikipedia.org/wiki?curid=1104373", "title": "Kanton Melun", "text": "Kanton Melun\n\nKanton Melun (fr. \"Canton de Melun\") je francouzský kanton v departementu Seine-et-Marne v regionu Île-de-France. Tvoří ho 9 obcí. Kanton vznikl v roce 2015.\n\n\n"}
{"id": "1104378", "url": "https://cs.wikipedia.org/wiki?curid=1104378", "title": "Bílé zlato stoupá", "text": "Bílé zlato stoupá\n\nBílé zlato stoupá je sociální román napsaný Václavem Kůrkou. Děj románu se odehrává v solných dolech na maďarské hranici. Vydal M. Nodl v Žatci roku 1935.\n\nDěj se odehrává v lesích Podkarpatské Rusi, kde se panenská příroda snoubí s prastarými zvyky lidu, kde žijí Rusíni, na hranici Rumuni a Židé. Ale tento panenský kout přírody chová v sobě i veliké bohatství - sůl, která je v románu nazývána bílé zlato. S ložisky soli se pojí i tragédie oblasti i tragický obsah románu. Jakou tragedii tají v sobě tato země s bílým zlatem, které se dobývá v solných komorách, v chrámech solných, vystavěných lidskýma rukama. Tato sůl leží na hranici jejich krásné idyly a chtivé ruce se blíží zvolna k jejich ráji, aby tuto sůl získaly. Sůl, na níž ortodoxní židé nemají zájmu. Jakmile se roznese, že stát bude kupovat jejich pozemky, vyhání cenu jejich budov do nesmírné výše a staré rozbité budovy se začínají hodnotit jako nové krásné domy, které jednou bude těmto ubohým a naprosto zadluženým židům stavět hned v sousedství, ve městě Slatinské doly. Přichází spekulace a přímo z jejich středu vyrůstá despota a usurpátor Chaim Weiser, kořistící z jejich bídy. A proti němu stojí starý Abraham s dcerou Judith a ctnostným Josefem. Spojovací most mezi nimi tvoří Čech Sámo. Svou groteskností připomíná tento román škleb románů K. M. Čapka Choda. Jako u něho všechno lidsky silné končí nakonec v trapné směšnosti a žalostné grimase. Příběh starého Abrahama je příběhem tisíce a statisíce slabých lidí, kteří se nedovedou bránit despotismu silného jedince.\n\nTento román byl svého času zkonfiskován, ale pak zase uznán jako nezávadný.\n\n"}
{"id": "1104379", "url": "https://cs.wikipedia.org/wiki?curid=1104379", "title": "Kořistníci našeho severu", "text": "Kořistníci našeho severu\n\nKořistníci našeho severu je čtvrtým sociálním románem Václava Kůrky. Vydán byl v Třebechovicích Antonínem Dědourkem v roce 1935. Jde o historický román z prostředí pašeráků uhlí ze severu do Prahy.\n\nDěj románu se odehrává v severních Čechách na divokých šachtách, které v době naší krize obživly a byly zaplaveny nezaměstnanými lidmi, kteří na vlastní riziko dobývali uhlí z propadlin a prodávali je pod rukou uhelným pašerákům, kteří je vozili za noci do Prahy. Tito ubožáci - horníci neměli co jíst a přece svou prací dobývali miliony. Přestože nespočet četníků obsadilo celé horní území svými železnými kordony, přece v noci jely vozy naložené uhlím, tímto černým zlatem, tiše pronikaly sítí četníků a přijížděly za ranního úsvitu do Prahy. O ničem se pak nemluvilo než o nich, o těchto gangsterech našeho severu. Až na samou burzu dojíždějí tyto neviditelné vozy a prodávají pod cenou uhlí a okrádají stát o veliké peníze - za nezaplacené daně. Mezi tyto kořistníky přicházejí také dva bratři, Matěj a Jenda Zárubové. Přicházejí z venkova, kde byli podobně vykořisťováni nesvědomitými sedláky. Zatímco Jenda, novodobý sup, shrabuje miliony, Matěj v tomto vydělávání nenachází útěchu a nachází útěchu v knihách. A tyto knihy přivádějí Matěje na novou cestu. Pro budoucnost je nutno pracovat a obětovat se. Román tedy ukazuje dvě cesty. Cestu k pravdě a cestu k bohatství. Kniha je ale i dokumentem, který ukazuje stíny krize, která se dá velice dobře zneužít silnými k olupování slabých.\n\n"}
{"id": "1104381", "url": "https://cs.wikipedia.org/wiki?curid=1104381", "title": "Válka na jižní frontě", "text": "Válka na jižní frontě\n\nVálka na jižní frontě je válečný román českého spisovatele Václava Kůrky z roku 1937, odehrávající se na rakouské válečné pozorovatelně. Vyšel ve Strakonicích, vydal R. Doležal. V této knize se spisovatel inspiroval vyprávěním svého otce, který vzpomínal na útrapy první světové války, kam byl odvelen a syn Václav použil tohoto vyprávění ve svém románě.\n\nAutor zde předvedl válku ve své ničivé síle. Sotva škole odrostlý Tomáš prožívá se svými kamarády, zejména se zkušeným Matějem Lomem, svoje osudy, nikoliv jako většina jeho druhů v zákopech, nýbrž zprvu jako poštovní ordonanc (vojenský posel), později jako telefonista na rakouské pozorovatelně. Před ním se rozprostírá dravá fronta u Castellana, Ronza a poblíže Tridentu. Kolik je tu nečekaných příběhů. Jeho kamarád Matěj Lom prošel několika frontami, byl na Piavě, podruhé se dostává s Tomášem na vrch Creino, aby se nakonec utopil ve víně. Bláha umírá proto, že se mu nechtělo jít pěšky do Villa Legarina a svezl se přes výslovný zákaz lanovou dráhou. Hovorka padá, když chtěl přeběhnout na druhou stranu. Pekař Zahradník padá, poněvadž chtěl uvařit kávu včas pro vojáky. Tato válka se nevedla jen na frontě, ale také za frontou na rakouské pozorovatelně, o níž autor podává podrobné zprávy.\nRomán byl poctěn finanční podporou České akademie věd a umění v Praze.\n\n"}
{"id": "1104384", "url": "https://cs.wikipedia.org/wiki?curid=1104384", "title": "Martin Max", "text": "Martin Max\n\nMartin Max (* 7. srpna 1968, Tarnowskie Góry, Polsko) je bývalý německý fotbalový útočník. Na svém kontě má jeden start za německou fotbalovou reprezentaci. Je to dvojnásobný nejlepší střelec 1. německé fotbalové Bundesligy a vítěz Poháru UEFA.\n\nHrál za německé kluby 1. FC Recklinghausen, Borussia Mönchengladbach, FC Schalke 04, TSV 1860 München a FC Hansa Rostock. Se Schalke vyhrál DFB-Pokal v sezóně 1994/95 a Pohár UEFA 1996/97. V německé Bundeslize vstřelil celkem 126 branek (M'gladbach 22, Schalke 33, Mnichov 51 a Rostock 20)\n\nSvůj reprezentační debut absolvoval 17. dubna 2002 v přátelském zápase ve Stuttgartu proti týmu Argentiny (prohra 0:1). Byl to jeho jediný start za německý národní tým.\n\n\n"}
{"id": "1104386", "url": "https://cs.wikipedia.org/wiki?curid=1104386", "title": "Kostel svatého Jana Křtitele (Horní Habartice)", "text": "Kostel svatého Jana Křtitele (Horní Habartice)\n\nPoutní kostel Narození svatého Jana Křtitele v Horních Habarticích je pozdně barokní sakrální stavbou. Spolu s farou a školou tvoří komplex budov na táhlém návrší.\n\nMísto stalo oblíbeným poutním místem poté, co Jiří Hauptmann z Habartic čp. 23 přinesl z bavorského pomezí na svých zádech dřevěnou sochu Spasitele. Brzy začala být socha uctívána a Hauptmann nakonec postavil s povolením vrchnosti pro sochu roku 1745 malou kapli. Protože ale do kaple začala proudit procesí ze širšího okolí, byl místo kaple postaven roku 1787 nynější kostel, který se stal roku 1858 farním. Kostel byl prodloužen v 19. století a rekonstruován v roce 2008. Po zákazu poutí v období josefínských reforem byla tato socha uctívána jako milostná jen přímo v Habarticích a nejbližším okolí.\n\nKostel je jednolodní a obdélný. Má také obdélný polokruhově zakončený presbytář se sakristií po severní straně. Boční fasády a závěr jsou s dvojicemi pilastrů a kasulovými okny. Průčelí kostela, které vzniklo při prodlužování lodi v 19. století je členěno čtyřmi pilastry a zakončeno trojúhelníkovým, zcela hladkým štítem s malým kruhovým okénkem. V ose průčelí je pravoúhlý portál a nika se soškou sv. Jana Křtitele.\n\nUvnitř je presbytář členěn pilastry s úseky kladí a dvojicí nik. Má valenou klenbu s pásy a v závěru konchu s lunetami. V severní stěně se nachází pravoúhlý portálek do obdélné sakristie, která má plochý strop. Původně nebyla obdélná loď, která je krytá stropem s fabionem, zřejmě dlouhá. Do dnešní podoby byla rozšířena východní části výklenky v nichž jsou okna. Ve střední části je loď poněkud zúžena a členěna dvojicí pilastrů, na které se sbíhá dvojice pásů ze stropu. Kruchta má prkennou poprsnici. Podkruchtí je kryto stropem a pásem stlačené klenby.\n\nHlavní oltář Nejsvětějšího Srdce Páně je pseudogotický. Jsou na něm barokní sošky sv. Václava a sv. Prokopa. Dva boční oltáře zasvěcené sv. Janu Nepomuckému a Panně Marii jsou historizující a pocházejí z 19. století. Kazatelna a křtitelnice jsou z konce 18. století. V kostele se nachází barokní socha \"Krista v okovech\" a sochy světců.\n\n"}
{"id": "1104387", "url": "https://cs.wikipedia.org/wiki?curid=1104387", "title": "Děcka jsou v pohodě", "text": "Děcka jsou v pohodě\n\nDěcka jsou v pohodě (v anglickém originále The Kids Are All Right) je americké komediální drama režisérky Lisy Cholodenko z roku 2010. Scénář k filmu napsala Cholodenko a Stuart Blumberg a premiéra proběhla na filmovém festivalu Sundance dne 25. ledna 2010, v amerických kinech se film oficiálně objevil v červenci 2010. Snímek získal cenu Zlatý glóbus za nejlepší film (komedie / muzikál) a Annette Bening vyhrála cenu pro nejlepší ženský herecký výkon.\n\nNic (Annette Bening) a Jules (Julianne Moore) žijí v sezdaném lesbickém páru v Los Angeles. Nic se živí jako gynekoložka a Jules je žena v domácnosti, která začíná se zakládáním designové společnosti. Každá z nich porodila dítě pomocí stejného dárce spermií.\n\nMladší z dětí, Laser (Josh Hutcherson), chce najít svého biologického otce, ale na tento čin mu musí být nejméně osmnáct. Prosí proto svou osmnáctiletou sestru Joni (Mia Wasikowska), aby se spojila se spermobankou a zjistí, že jeho otcem je muž jménem Paul (Mark Ruffalo). Laser, Paul a Joni se setkají, Joni je nadšená z Paulova bohémského způsobu života a Paul se chce stát součástí jejich životů. Joni požádá svého bratra, aby toto uchoval v tajnosti, protože nechce rozzlobit obě své matky. Nicméně Jules a Nic se to dozví a pozvou Paula na večeři. Když Jules mluví o svém podnikání, tak ji Paul požádá, aby mu pomohla přestavět zahradu, ačkoliv se Nic tento nápad vůbec nelíbí.\n\nPři práci pro Paula se Jules začíná líbit, jak Paul oceňuje její práci, zatímco Nic ji v jejím zájmu nikdy nepodporovala. Jules jednoho odpoledne znenadání Paula políbí a nakonec se spolu i vyspí a začnou mít poměr.\n\nJules s dětmi začínají trávit s Paulem stále víc a víc času. Nic si myslí, že Paul podkopává její autoritu, například tím, že Joni sveze na své motorce, což ji Nic dříve zakázala a také tím, že dává Joni více svobody. Po velké hádce s Jules, Nic navrhne, aby se všichni navečeřeli v Paulově domě, aby se situace zklidnila. Nic se uvolňuje a úplně poprvé začne s Paulem souhlasit. Nicméně Nic poté najde stopy Julesiných vlasů v Paulově koupelně a ložnici. Po návratu domů Nic konfrontuje Jules; ta to zpočátku vyvrací, ale nakonec se přizná. Nic je zdrcená, ale Jules trvá na tom, že do Paula není zamilovaná a není heterosexuální; pouze chtěla být někým oceňována. Joni a Laser jejich hádku uslyší a jsou také naštvaní na Jules. Napětí v domě je čím dál tím horší a Jules je nucena spát na gauči. Paul si myslí, že je do Jules zamilovaný a navrhuje jí, aby opustila Nic, vzala děti a šla bydlet k němu. Jules to odmítá se zhnusením z toho, že Paul vůbec nechápe jejich vztah. Děti jsou rozzlobené na oba.\n\nV noc předtím, než Joni jde na vysokou školu, se Paul objeví u nich doma. Nic na něj začne křičet, nazve ho vetřelcem a řekne mu, že pokud chce rodinu, tak by si měl založit vlastní. Odmítnutý Paul pozoruje zvenku v okně Lasera a snaží se získat jeho pozornost, ale Laser ho ignoruje. Později té noci Jules v slzách přizná své rodině své chyby a prosí je o odpuštění. Následující ráno rodina veze Joni na vysokou školu. Když Nic a Jules společně obejmou Joni, aby se s ní rozloučili, tak se také navzájem láskyplně obejmou. Během cesty domů Laser řekne svým matkám, že by se neměly rozcházet, protože jsou na to příliš staré. Jules a Nic se zasmějí a film končí pohledem na ně, když se na sebe smějí a drží se za ruku.\n\n"}
{"id": "1104389", "url": "https://cs.wikipedia.org/wiki?curid=1104389", "title": "Katolická univerzita Eichstätt-Ingolstadt", "text": "Katolická univerzita Eichstätt-Ingolstadt\n\nKatolická univerzita Eichstätt-Ingolstadt () je vysoká škola univerzitního typu v Eichstättu a Ingolstadtu. Jde o jedinou katolickou univerzitu v německy mluvících zemích.\n\nUniverzita se nachází ve dvou městech, a to ve městech Eichstätt a Ingolstadt, která obě leží ve Svobodném státě Bavorsko, což je největší spolková země ve Spolkové republice Německo. Eichstätt je znám tím, že se jedná o nejmenší univerzitní město v Evropě.\n\nV roce 1924 vznikla ve městě Eichstätt \"Biskupská filozoficko-teologická vysoká škola\" a v roce 1958 zde biskup založil Pedagogickou vysokou školu. Obě tyto vysoké školy se v roce 1980 sloučily a byla vytvořena Katolická univerzita Eichstätt. V roce 2001 byl název univerzity doplněn o jméno města Ingolstadt. Také Ingolstadt má svoji dlouholetou tradici. V roce 1472 tu byla s povolením papeže vytvořena Univerzita Ingolstadt jako vůbec první univerzita v Bavorsku.\n\nUniverzita se může pyšnit osmi fakultami.\n\n\nNa Katolické univerzitě Eichstätt-Ingolstadt se každý semestr konají kurzy českého jazyka pro cizince, jak pro začátečníky, tak pro pokročilé studenty. Výuku vedou rodilí mluvčí, konkrétně jsou to lektoři a učitelé zaměstnaní na Univerzitě Hradec Králové.\n\nPřímo v univerzitním kampuse je studentům k dispozici školní menza, knihovna, počítačové studovny a posilovna. Univerzita je také velmi dobře připravena na výuku zahraničních studentů. Lze zde navštěvovat předměty vyučované v anglickém jazyce nebo se zúčastnit kurzů německého jazyka pro cizince. Kurzy němčiny jsou rozlišovány podle jazykové úrovně a jsou tím pádem vhodné, jak pro úplné začátečníky, tak pro zkušené uživatele německého jazyka.Univerzita podporuje tzv. \"Buddy systém\". Každý zahraniční student dostane svého tutora, který mu v průběhu pobytu pomůže s administrativou a začleněním se mezi místní studenty. Dále mají studenti možnost využít služeb \"AK International\", což je organizace studentů, kteří se snaží zlepšit studentský život přijíždějících studentů. Pořádají exkurze do okolních měst, večírky a festivaly.\n\nStudenti mají v době svého studia možnost ubytovat se na kolejích:\n\nSoučástí univerzity je i studentský bar s názvem \"Theke\". Název se dá jednoduše přeložit jako bar. Toto místo provozuje katolická církev, je primárně určen studentům a v prvním patře budovy je umístěna kaple. Z tohoto důvodu nelze v baru zakoupit tvrdý alkohol, ale pouze nízkoalkoholické nápoje.\n\n"}
{"id": "1104390", "url": "https://cs.wikipedia.org/wiki?curid=1104390", "title": "Prokopjevsk", "text": "Prokopjevsk\n\nProkopjevsk () je město v Kemerovské oblasti. Podle údajů z roku 2014, ve městě žije 202 672 obyvatel.\n\nProkopjevsk byl založen roku 1918 jako osada, která vznikla spojením vesnic Monastyrskoje a Prokopjevskoje. Status města dostal v roce 1931.\n\nProkopjevsk je jedním z hlavních center extrakce koksovatelného uhlí na Kuzněcké pánvi.\n\n"}
{"id": "1104394", "url": "https://cs.wikipedia.org/wiki?curid=1104394", "title": "Radiate", "text": "Radiate\n\nRadiate \"(Vyzařuj)\" je skladba německé hudební skupiny Scooter. Jako singl vyšla 29. května 2015 v přepracované verzi (55. singl kapely). Je čtvrtým a posledním singlem z alba The Fifth Chapter. Skladba byla vytvořena ve spolupráci s australskou zpěvačkou Vassy. 12. června vyšlo také remixové vydání singlu – poprvé od roku 1997. Singl vyšel pouze jako digitální download a sloužil k propagaci filmu SPY (Špión) v Německu, ačkoli není součástí oficiálního soundtracku k filmu. Na skladbě se nepodílel Michael Simon.\n\nNová verze skladby obsahuje zcela jinou sloku, text i pasáž následující po refrénu. Zachovány zůstaly pouze vokály zpěvačky Vassy.\n\nObálka singlu připomíná mírně ošoupaný obal gramofonové desky (vinylu). Uprostřed se nachází deska potištěná oválným logem megafonu, což je logo vydavatelské společnosti Sheffield Tunes, které skupina užívá od roku 1999. Mezi lety 1999 a 2013 se toto logo vyskytovalo na každém Scooter disku.\n\nVe videoklipu se objevují záběry z filmu SPY (Špión) a také zpěvačka Vassy.\n\n\n"}
{"id": "1104398", "url": "https://cs.wikipedia.org/wiki?curid=1104398", "title": "Othis", "text": "Othis\n\nOthis je francouzská obec v departementu Seine-et-Marne v regionu Île-de-France. V roce 2012 zde žilo 6 459 obyvatel.\n\nObec leží u hranic departementu Seine-et-Marne s departementem Oise, tedy u hranic regionu Île-de-France s regionem Hauts-de-France. Sousední obce jsou: Dammartin-en-Goële, Ève (Oise), Longperrier, Mortefontaine (Oise), Moussy-le-Neuf, Moussy-le-Vieux a Ver-sur-Launette (Oise).\n\n\"Počet obyvatel\"\n\n"}
{"id": "1104399", "url": "https://cs.wikipedia.org/wiki?curid=1104399", "title": "Národní park Mercantour", "text": "Národní park Mercantour\n\nNárodní park Mercantour (francouzsky \"Parc national du Mercantour\") je francouzský národní park. Leží na jihovýchodě země, v regionu Provence-Alpes-Côte d'Azur, v departementech Alpes-Maritimes a Alpes-de-Haute-Provence. Park byl založen v roce 1979 a má rozlohu 685 km². Zahrnuje převážně žulový masiv \"Mercantour\" v Přímořských Alpách, jehož nejvyšší bod \"Cime du Gélas\" má výšku 3 143 m. Výjimečné je \"Vallée des Merveilles\" s více než 100 000 skalními rytinami z doby bronzové.\n\nNárodní park má velké druhové bohatství flóry a fauny. Ve vyšších polohách se nachází ledovcová údolí s řadou menších jezer. Níže jsou alpinské louky především s rodendrony, hranice lesa je v nadmořské výšce 2 500 m, převažuje zde modřín. Ze zvířat zde žijí kamzíci, kozorožci, mufloni či orel královský.\n"}
{"id": "1104402", "url": "https://cs.wikipedia.org/wiki?curid=1104402", "title": "165 (číslo)", "text": "165 (číslo)\n\nSto šedesát pět je přirozené číslo, které následuje po čísle sto šededesát čtyři a předchází číslu sto šedesát šest. Římskými číslicemi se zapisuje CLXV.\n\n\n\nSilnice II/165 je česká silnice II. třídy vedoucí na trase Blažejovice – Ktiš\n\n\n"}
{"id": "1104403", "url": "https://cs.wikipedia.org/wiki?curid=1104403", "title": "Michael Preetz", "text": "Michael Preetz\n\nMichael Preetz (* 17. srpna 1967, Düsseldorf, Západní Německo) je bývalý německý fotbalový útočník a reprezentant. Je to nejlepší střelec německé fotbalové Bundesligy ze sezóny 1998/99.\n\n7. června 2009 byl jmenován generálním manažerem Herty Berlín, vystřídal ve funkci Dietera Hoeneße.\n\nHrál za německé kluby Fortuna Düsseldorf, 1. FC Saarbrücken, MSV Duisburg, SG Wattenscheid 09 a Hertha BSC. S Hertou vyhrál dvakrát DFB-Ligapokal (2001, 2002).\n\nSvůj reprezentační debut absolvoval 6. 2. 1999 v přátelském zápase v Jacksonville proti týmu USA (prohra 0:3). Celkem odehrál v letech 1999–2000 za německý národní tým 7 zápasů a vstřelil 3 góly.\n\n\n"}
{"id": "1104415", "url": "https://cs.wikipedia.org/wiki?curid=1104415", "title": "Lípa u hřbitova (Teplá)", "text": "Lípa u hřbitova (Teplá)\n\nLípa u hřbitova je vysoký, zdaleka viditelný památný strom lípa malolistá (\"Tilia cordata\"), který roste u silnice před severní hřbitovní zdí premonstrátského kláštera v Teplé. Je pozůstatkem kompozice z doby barokní přestavby konventu a zahrad tepelského kláštera a města Teplá. Úzká koruna sahá do výšky 28,5 m. Kmen stromu se ve třech metrech výšky dělí do semknuté dvojice kosterních větví, obvod kmene měří 551 cm (měření 2014). Strom je chráněn od roku 2006 jako krajinná dominanta, součást kulturní památky a strom s významným vzrůstem. V těsné blízkosti stromu stojí kulturní památka socha Krista Trpitele.\n\n\n"}
{"id": "1104418", "url": "https://cs.wikipedia.org/wiki?curid=1104418", "title": "Helon Habila", "text": "Helon Habila\n\nHelon Habila je nigerijský spisovatel, novinář a básník, který střídavě žije v Nigérii a v USA. Je členem sdružení afrických spisovatelů, neziskové organizace African Writers Trust.\n\nHelon Habila pochází z okresu Kaltungo ve státě Gombe na východě Nigérie. Po studiích na domácí univerzitě v městě Jos pracoval jako redaktor kulturní rubriky v redakci nigerijského deníku Vanguard. Po prvních spisovatelských úspěších obdržel Habila pozvání od Východoanglické university (University of East Anglia) v britském Norwichi, kde následně působil jako odborný asistent. V letech 2005/2006 pracoval jako asistent profesora Chinua Achebe na Bard College ve státě New York v USA. Od července 2013 do června 2014 prožil Helon Habila jeden rok v Berlíně v rámci stipendia DAAD (\"Deutscher Akademicher Austaschendienst\"), kde začal psát své další dílo, pracovně nazvané \"The Fortress\" (\"Pevnost\" ). Helon Habila žije s manželkou a třemi dětmi po většinu roku ve Fairfaxu ve státě Virginia (USA), kde působí na George Mason University jako externí profesor.\n\nV roce 2001, v době, kdy ještě působil v redakci Vanguardu, publikoval Habila povídku \"Love Poems,\" za kterou následně získal cenu \"Caine Prize,\" určenou anglicky píšícím africkým autorům. Tato povídka byla ve skutečnosti textem, vyňatým z jeho budoucího románu \"Waiting for an Angel\" (\"Čekání na anděla\"), který vyšel v roce 2002. Za \"Čekání na anděla\" získal Helon Habila v roce 2003 v rámci afrického regionu \"Cenu Commonwealthu za nejlepší prvotinu\" (\"Commonwealth Writers Prize for Best First Novel\"). Za svůj druhý román \"Measuring Time\"  (\"Měření času\"), vydaný v roce 2007, získal Habila Literární cenu Virginské knihovny (\"Library of Virginia\"). V roce 2010 (v USA v roce 2011) vyšel Habilův třetí román \"Oil on Water\" (\"Ropa na vodě\"). V knize popisuje tragický osud lidí, žijících v deltě řeky Niger uprostřed každodenních krvavých střetů mezi zástupci státu, ropných společností a různých ozbrojených skupin. Za toto dílo získal Helon Habila následující ocenění: \"Commonwealth Writers Prize\" (2011), \"Orion Book Award\" (2012), \"PEN/Open Book Award\" (2012) a  \"Windham–Campbell Literature Prize\" (2015). Román \"Oil on Water\" vyšel česky pod názvem \"Mrtvá voda\" v brněnském nakladatelství MOBA v roce 2014.\n\n\n"}
{"id": "1104419", "url": "https://cs.wikipedia.org/wiki?curid=1104419", "title": "Opory společnosti", "text": "Opory společnosti\n\nHra norského dramatika Henrika Ibsena Opory společnosti vyšla knižně v říjnu roku 1877 a ve stejném roce se dočkala i premiéry v Kodani, Bergenu a Stockholmu. Ibsen sklidil s tímto dramatem velký úspěch a otevřel si tak dveře ke světové proslulosti. Autor zde poprvé použil analytickou techniku, jejíž předností je postupné odhalování minulosti. Samotný název „opory společnosti“ má ironický nádech a stal se synonymem pro morálně prohnilé jedince.\n\nHra \"Opory společnosti\" má čtyři dějství a zabývá se v nejobecnější rovině lidským pokrytectvím. Děj se odehrává v domě konzula Karstena Bernicka zámožného obchodníka, který je spoluobčany považován za nejcnostnějšího muže ve městě. Se svou ženou Betty má syna Olafa. Ibsen začne zdánlivou idylu rozptylovat postupným dávkování informací z Bernickovy minulosti, postupně tak zjišťujeme, že celý konzulův život je založen na lži.\nPřed sňatkem byl zamilován do nevlastní sestry své ženy Lony Hesselové, ale vzdal se jí pro větší věno, které nabízelo manželství s Betty. Po zásnubách byl přistižen v ložnici své tehdejší milenky. Zabránil skandálu tím že, poprosil bratra Betty Johana, aby vzal aféru na sebe. Johan s plánem souhlasil, odjel spolu se zhrzenou Lonou do zámoří. Bernickovi se tak podařilo nejen zachránit zásnuby s Betty, ale ještě využil situace k zachránění své tehdy krachující firmy. Jméno Bettynina bratra bylo spojováno jak s milostnou aférou, tak s krádeží peněz z jeho firmy. Bernick se svou „neposkvrněnou“ pověstí mohl jít směle vstříc slibné budoucnosti.\nPo letech si vybudoval pomocí všemožných lží postavení prvního muže ve městě, své vynikající pověsti využil ke svému odvážnému podnikatelskému záměru. V tuto nejméně vhodnou dobu se po letech vrací Johan spolu s Lonou. Bernickova pověst i postavení jsou tak náhle ohroženy.\n\n\n"}
{"id": "1104425", "url": "https://cs.wikipedia.org/wiki?curid=1104425", "title": "Moritz Rohrmann", "text": "Moritz Rohrmann\n\nMoritz Rohrmann (28. prosince 1835 Vídeň – podzim 1920 Dolní Bludovice) byl rakouský politik německé národnosti ze Slezska, v 2. polovině 19. století poslanec Říšské rady.\n\nPůsobil jako statkář v Dolních Bludovicích. Panství Dolní Bludovice mu patřilo od roku 1865. V roce 1907 prodal svůj majetek Rakouské báňské a hutnické společnosti bratří Gutmannových.\n\nOd roku 1870 zasedal na Slezském zemském sněmu. Zastupoval velkostatkářskou kurii. Zemský sněm ho roku 1871 delegoval i do Říšské rady (celostátní parlament, volený nepřímo zemskými sněmy). Do parlamentu se vrátil v doplňovacích volbách roku 1878, za velkostatkářskou kurii v Slezsku. Slib složil 22. října 1878. Mandát obhájil v řádných volbách do Říšské rady roku 1879. Na mandát v Říšské radě rezignoval v prosinci 1882. Na zemském sněmu složil mandát v roce 1883.\n\nByl aktivní v německých kulturních a školských spolcích. Český tisk ho v nekrologu označil za člověka, který stál v čele germanizačních snah na Těšínsku. Podporoval Deutscher Schulverein a přispíval statisícovými dary na rozvoj německého školství. V několika městech na Těšínsku, ovládaných německou samosprávou, po něm byly pojmenovány ulice. Podporoval rovněž spolky Deutscher Schutzverein a Nordmark. Město Těšín mu roku 1910 udělilo čestné občanství.\nZemřel na podzim 1920. 2. října 1920 již je v tisku uváděn jako zesnulý. Pochován byl na hřbitově v Dolních Bludovicích.\n"}
{"id": "1104427", "url": "https://cs.wikipedia.org/wiki?curid=1104427", "title": "Jošinori Mutó", "text": "Jošinori Mutó\n\nJošinori Mutó (: * 15. července 1992, Tokio, Japonsko) je japonský fotbalový útočník a reprezentant, od června 2015 hráč 1. FSV Mainz 05.\n\nV Japonsku debutoval v profi kopané v klubu FC Tokyo. V květnu 2015 podepsal smlouvu s německým bundesligovým týmem 1. FSV Mainz 05.\n\nZa seniorskou reprezentaci Japonska poprvé nastoupil v roce 2014.\n\n"}
{"id": "1104432", "url": "https://cs.wikipedia.org/wiki?curid=1104432", "title": "Assassin's Creed Syndicate", "text": "Assassin's Creed Syndicate\n\nAssassin's Creed Syndicate (dříve Assassin's Creed Victory) je další díl v historicko-akční sérii her Assassin's Creed. Protagonisty hry jsou dvojčata Jacob Frye a Evie Frye. Tento díl je zasazen do Viktoriánského období v Londýně, během průmyslové revoluce a celý příběh se odehrává během roku 1868. Hra vyšla 23. října 2015 na PlayStation 4 a Xbox One a 19. listopadu i na Windows.\n\nJacob má v opatrovnictví i svou sestru a zároveň dvojče Evie Frye. Jacob má však většinou smůlu s okolím a tak mu sestra stále napravuje maléry a společně organizují různá spiknutí. Narodili se v Crawley, v Anglii roku 1847. Později mají svůj vlastní gang zvaný Rooks.\n\nPrvní informace a obrázky ze hry vyšly 2. prosince 2014, tehdy pod názvem Assassin's Creed Victory. V květnu 2015 byl podnázev změněn na Syndicate a 12. května 2015 bylo od Ubisoftu oficiálně oznámeno vydání hry. Hra byla vydána 23. října 2015 na PlayStation 4 a Xbox One; a 19. listopadu na PC (Microsoft). Hra je vyvíjena pobočkou Ubisoftu v Québecu.\n\nJacob disponuje boxerem, skrytou čepelí (hidden blade), vystřelovacím lanem pro rychlý přesun na střechy domů (rope dart) na jedné ruce a halucinogenními šipkami na ruce druhé. Dále používá vrhací nože, šestiranný revolver, čepel Kukri a vycházkovou hůl, ve které je skryt krátký meč a na konci hole krátká výklopná čepel. Jacob je horkokrevný a brutální, naopak jeho sestra Evie je klidná, mistr v plížení a přemýšlení. Evie má stejné zbraně jako Jacob, ale jiný styl boje. Novinkou je, že při nápadném módu Jacob na hlavě nosí krátký cylindr (klobouk) a při změně na plíživý mód cylindr nahradí kápí. Herní svět a herní mechanika přesahují otevřenost předchozího dílu série Assassin's Creed Unity. Celkově je hra akčnější a brutálnější. Nicméně, každá mise bude přidělena pouze jednomu z dvojčat.\n\nHráč může v otevřeném světě kdykoliv přepínat mezi Jacobem a Evie. Každý z nich má svoje mise a svůj vlastní strom dovedností.\n\nHra neobsahuje multiplayer, který se v sérii také nevyskytoval v dílech Assassin's Creed, AC II a AC Rogue. Vývojáři se díky tomu pořádně zaměřují na single-player. Mapa Londýna je přibližně o 30 % větší než mapa Paříže v AC Unity.\n\nNovinkou v tomto díle je, že Jacob a Evie mají svůj gang, který se jmenuje Rooks a díky tomu mohou bojovat s dalšími gangy a získávat tak další území Londýna. Do hry byla nadále přidána možnost řídit kočáry s koňským spřežením.\n\nRok 1868: Jacob a Evie přijíždějí do Londýna. Vidí Londýn během průmyslové revoluce, kontrolovaný templáři. Začnout budovat vlastní gang a postupně musí vyčistit město od vysoce postavených templářů jako jsou Rupert Ferris, Pearl Attaway, John Elliotson, David Brewster nebo Maxwell Roth, všichni podporující templáře Crawforda Starricka. Na konci hry je závěrečná mise \"Nezapomenutelná noc\", která končí zabitím Crawforda Starricka.\nPro tuto hru byly oznámeny 4 příběhové DLC:\nDLC budou postupně vycházet po vydání hry.\n\nSoučástí Season Passu bude:\n\nJack the Ripper je DLC k AC Syndicate. Jedná se o singleplay styl hry. Vývojáři jsou Ubisoft Monpelier a vychází na PlayStation 4, Xbox One i Windows. DLC vyšlo 15. prosince 2015. Děj se odehrává dvacet let po událostech ve hře. Objevují se opět postavy Jacob a Evie Frye. Jacob se ale stane nezvěstným a Evie je pravděpodobně poslední žijící asasín v Londýně. Toto DLC přidává nové bojové mechaniky, které jsou o hodně brutálnější než plná hra. Např. bomby strachu, bodce.\n\n"}
{"id": "1104434", "url": "https://cs.wikipedia.org/wiki?curid=1104434", "title": "Ku Kchaj-č’", "text": "Ku Kchaj-č’\n\nKu Kchaj-č’ (; kolem 345 Wu-si – asi 406), zdvořilostní jméno Čchang-kchang (), byl čínský malíř a teoretik umění.\n\nJe doloženo, že maloval v Nankingu roku 364. Roku 366 se stal důstojníkem, později byl povýšen na královského důstojníka. Kromě malířství byl i talentovaným básníkem a kaligrafem a napsal tři traktáty o malířství. Jsou mu připisovány tři svitkové obrazy, které se dochovaly v pozdějších kopiích:\n"}
{"id": "1104437", "url": "https://cs.wikipedia.org/wiki?curid=1104437", "title": "Předběžná opatrnost", "text": "Předběžná opatrnost\n\nPředběžná opatrnost je právní, etický i politický princip z oblasti řízení rizik, který říká: „I když není jisté, zda hrozící nevratné nebo závažné poškození skutečně nastane, není to důvod pro odklad opatření, jež mu mají zabránit.“ Uplatňuje se v současnosti zejména v právu životního prostředí, ve výrobě léčiv nebo v oblasti genové techniky a genetických manipulací.\n\nVýznam předběžné opatrnosti často vyjadřují už lidová přísloví, v češtině například „dvakrát měř, jednou řež“ nebo „pozdě honit bycha“, v angličtině „“. Už před staletími se začala předběžná opatrnost soustavně uplatňovat například v lesním hospodářství. Do oblasti práva a mezinárodních dohod vstoupil jako princip v souvislosti s ochranou životního prostředí, znečišťování ovzduší a zejména klimatických změn, způsobených lidskou činností. Právě proto, že se jedná o procesy velmi dlouhodobé, je jejich předvídání vždycky nejisté. Protože jsou však zároveň nevratné, snaží se ochránci uplatnit princip předběžné opatrnosti, který se skutečně dostal do řady mezinárodních dokumentů.\n\n\n"}
{"id": "1104438", "url": "https://cs.wikipedia.org/wiki?curid=1104438", "title": "Komise (smluvní typ)", "text": "Komise (smluvní typ)\n\nKomise (komisionářská smlouva) je smlouva, kterou se \"komisionář\" zavazuje pro \"komitenta\" svým jménem, ale na jeho účet a na jeho riziko obstarat určitou záležitost za odměnu a úhradu nákladů. Jedná se o smlouvu příkazního typu, přesněji o dvoustranný rovný konsensuální kontrakt. To znamená, že k uzavření komisní smlouvy je třeba souhlasného projevu vůle alespoň dvou stran, které mají vůči sobě vzájemná práva a povinnosti a jejich závazek vzniká již samotnou účinností smlouvy.\n\na) závazek komisionáře obstarat vlastním jménem na účet komitenta konkrétní záležitost\n\nb) závazek komitenta poskytnout komisionáři za tuto činnost úplatu. \n\nKomisionář musí příkaz plnit poctivě a pečlivě a dbát pokynů komitenta. Odchýlit se od nich může jen za předpokladu, že je to v zájmu komitenta a není možné si od něj včas vyžádat souhlas. V opačném případě není komitent povinen takové jednání uznat za provedené na svůj účet a práva či povinnosti vůči třetí osobě vznikají přímo komisionáři samotnému. Jako i v případě jiných příkazních smluv je povinností komisionáře splnit povinnost zásadně osobně; nicméně není-li to možné, může ke splnění závazku ze smlouvy použít i jinou osobu.\n\n"}
{"id": "1104439", "url": "https://cs.wikipedia.org/wiki?curid=1104439", "title": "Aziza Mustafa Zadehová", "text": "Aziza Mustafa Zadehová\n\nAziza Mustafa Zadeh, ázerbájdžánsky Əzizə Mustafazadə (19. prosinec 1969, Baku) je ázerbájdžánská jazzová hudební skladatelka, pianistka a zpěvačka. Ve svých skladbách kombinuje jazz, klasiku a tradiční ázerbájdžánskou lidovou hudbu zvanou mugam. Bývá řazena i k world music či crossoveru. Od konce 80. let žije v Německu. Je žačkou Rafika Babajeva. Spolupracovala s řadou jazzových muzikantů, zejména newyorských (Al Di Meola, John Patitucci, Stanley Clarke, Dave Weckl, Omar Hakim). Je vegetariánkou. Její otec Vagif Mustafazadeh byl rovněž významným jazzovým hudebníkem.\n\n\n"}
{"id": "1104440", "url": "https://cs.wikipedia.org/wiki?curid=1104440", "title": "Rhotické souhlásky", "text": "Rhotické souhlásky\n\nRhotické (též erové) souhlásky jsou v různých jazycích zvuky, které se v latince zaznamenávají písmenem R(r), v cyrilici Р (р) a v řeckém písmu Ρ (ρ) – rhó (odtud označení \"rhotický\"). Z fonetického hlediska se jedná o poměrně různorodou skupinu souhlásek, které však mluvčí jazyků obvykle rozeznávají jako různé varianty R.\n\nUvulární hlásky, vyslovované v zadní části dutiny ústní za účasti čípku a kořene jazyka, se často označují jako hrdelní R (též guturální či francouzské).\n\nVe všech slovanských jazycích se za standardní považuje alveolární vibranta [], která se zpravidla vyslovuje se dvěma až třemi kmity. Při rychlé a méně pečlivé řeči se může vyslovit pouze s jedním kmitem, tedy jako švihové []. Jiná výslovnost /r/ (například hrdelní) je vnímána jako nežádoucí a považuje se za vadu řeči (rotacismus, ráčkování). Výjimkou jsou obě varianty lužické srbštiny, kde pod vlivem dominantní němčiny v posledních desetiletích převládlo hrdelní R.\n\nV češtině, slovenštině, srbštině a chorvatštině může /r/ plnit funkci slabičného jádra (tzv. slabikotvorné R, např. ve slově \"krk\" []). Ve slovenštině má navíc dlouhou variantu [], psanou s čárkou (např. \"kŕdeľ\" [], hejno). Slavikotvorné R může být dlouhé i v srbštině a chorvatštině, v písmu se však délka nevyznačuje. Na rozdíl od češtiny a slovenštiny může být slabikotvorné R i na začátku slova, např. \"rt\" [], ret.\n\nVe většině současných románských jazyků se standardně vyslovuje alveolární vibranta [] nebo verberanta []. Tato výslovnost byla pravděpodobně původní i v latině. Ve francouzštině a v portugalštině se však rozšířila uvulární (hrdelní) výslovnost.\n\nV současné francouzštině se běžně vyslovuje hrdelní R. Standardní jsou uvulární frikativy [] a []. Nářečně se též vyskytuje uvulární vibranta [], méně často též alveolární alveolární vibranta [] nebo verberanta [].\n\nPůvodní výslovnost /r/ ve francouzštině byla zřejmě alveolární jako v jiných románských jazycích. Není známo, kdy a za jakých okolností se rozšířila hrdelní výslovnost. Mohlo to být v druhé polovině 18. století. V Molièrově hře Měšťák šlechticem, napsané v 17. století, postava profesora popisuje /r/ jako alveolární vibrantu. Hrdelní výslovnost se rozšířila z Paříže a severu Francie postupně i do dalších oblastí. Alveolární vibranta nejdéle přetrvala ve výslovnosti na jihu Francie a v kanadském Québeku. Vlivem médií téměř vymizela až v posledních desetiletích. Vzácně se s ní lze setkat především na venkově u starých lidí.\n\nPsané koncové -er (například v infinitivu) se zpravidla nevyslovuje. Ožívá jen při tzv. vázané výslovnosti, pokud následující slovo začíná samohláskou.\n\nNa většině území, kde se hovoří španělsky, je běžná alveolární výslovnost. Rozlišuje se však výslovnost krátké, jednokmitové verberanty [] a dlouhé vibranty []. Verberanta se vyslovuje uprostřed a na konci slov a v písmu se označuje jedním <r>. Vibranta se vyskytuje na začátku slov, psaná s jedním <r>, ale i uprostřed slov, kde se zpravidla označuje zdvojeným <rr>. Někdy má toto rozlišení fonologickou platnost, tj. odlišuje význam slov, např. \"carro\" (vůz) vs. \"caro\" (drahý).\n\nVe spisovné portugalštině je obdobná situace jako ve španělštině. V některých nářečích (např. v Lisabonu) se však v 19. století rozšířila hrdelní výslovnost jako znělá uvulární frikativa nebo vibranta . Komplikovanější je situace v brazilské portugalštině, kde se <rr> vyslovuje nezněle jako uvulární , velární nebo glotální frikativa. Koncové <r> se buď nevyslovuje, nebo se vyslovuje jako .\n\nVýslovnost /r/ v germánských jazycích je velmi různorodá a často se územně liší i v rámci jednoho jazyka.\n\nV angličtině se /r/ obvykle vyslovuje jako aproximanta, přičemž pro britský standard je typická alveolární výslovnost [], zatímco v americké výslovnosti převládá spíše retroflexní []. Vzhledem k velkému rozšíření angličtiny v různých zemích se objevuje různá výslovnost /r/, často vlivem původního jazyka. Ve Skotsku a Walesu je například možné slyšet alveolární vibrantu [].\n\nV angličtině se rozlišují rhotická a nerhotická nářečí. Ve rhotických nářečích se /r/ vyslovuje ve všech pozicích (např. \"more\" [], více). V nerhotických se výslovnost zachovává před samohláskami, zatímco po samohláskách se /r/ nevyslovuje. Přízvučná samohláska se pak obvykle dlouží: \"more\" []. Původní výslovnost byla rhotická. V 19. století však vyšší vrstvy v Anglii začaly prosazovat nerhotickou výslovnost, která se postupně stala britským standardem. Americká výslovnost je většinou rhotická. Rhotická výslovnost se též zachovala v nářečích jihozápadní Anglie. Nerhotická je většina oblastí Austrálie, Nového Zélandu a Jižní Afriky.\n\nSpisovná němčina připouští různou výslovnost /r/. Na většině německého jazykového území je obvyklá hrdelní výslovnost jako [] nebo []. V jižním Německu, na většině území Rakouska a v části Švýcarska se vyslovuje alveolární vibranta [].\n\nV pozici po samohláskách se /r/ vokalizuje na [], například \"besser\" , lepší, \"sehr\" , velmi.\n\nV nizozemštině je situace obdobná jako v němčině. Výslovnost /r/ se rovněž liší podle oblasti. V dánštině je výslovnost uvulární. V obou jazycích se /r/ po samohláskách vokalizuje na .\n\nVýslovnost /r/ v norštině a švédštině je poměrně různorodá a závisí na oblasti, kde se hovoří příslušným nářečím. Základní výslovnost, rozšířená u většiny mluvčích, je alveolární vibranta [] nebo verberanta []. V jižních oblastech Norska a Švédska je však, pravděpodobně historicky pod vlivem dánštiny, běžná hrdelní výslovnost [] nebo [].\n\nVe skupinách /rd, rl, rn, rs, rt/ splývá /r/ s následující souhláskou a celá skupina se vyslovuje jako retroflexní [], např. \"norsk\" [], norský. Toto splynutí nevzniká při velmi pečlivé výslovnosti a v oblastech s hrdelním R: [].\n"}
{"id": "1104441", "url": "https://cs.wikipedia.org/wiki?curid=1104441", "title": "Tepelský dub", "text": "Tepelský dub\n\nTepelský dub je památný strom dub letní sloupovitý (\"Quercus robur Fastigiata\"), který roste na severním okraji parku za kostelem svatého Jiljí v Teplé, při jihovýchodní hranici CHKO Slavkovský les. Pravidelná a hustá kuželovitá koruna stromu sahá do výšky 24 m, obvod kmene měří 373 cm (měření 2013). Strom je chráněn od roku 2013 jako dendrologicky cenný taxon a strom s významným vzrůstem.\n\n\n"}
{"id": "1104443", "url": "https://cs.wikipedia.org/wiki?curid=1104443", "title": "Katolikos všech Arménů", "text": "Katolikos všech Arménů\n\nKatolikos všech Arménů (plural \"Catholicoi\"; arménsky Ամենայն հայոց կաթողիկոսներ) je hlavní biskup a duchovní vůdce Arménské apoštolské církve, světové Arménské diaspory.\n\nPodle tradice, svatí apoštolové Juda Tadeáš a Bartoloměj přinesli křesťanství do Arménie v 1. století. Svatý Řehoř Osvětitel se stal prvním katolikosem všech Arménů, poté co roku 301 přijala Arménie křesťanství jako státní náboženství.\n\nSídlo katolikose, duchovní a administrativní ředitelství Arménské církve, je Svatý stolec Ečmiadzin, nacházející se ve Vagharšapatu.\n\nArménská apoštolská církev je součástí společenství Orientální pravoslavné církve, kteří se ale nehlásí ke křesťanským rozhodnutím Chalkedonského koncilu. Do společenství patří také Koptská pravoslavná církev, Etiopská pravoslavná církev, Syrská pravoslavná církev, Malankarská pravoslavná církev a Eritrejská pravoslavná církev.\n\n"}
{"id": "1104445", "url": "https://cs.wikipedia.org/wiki?curid=1104445", "title": "Assassin's Creed (film)", "text": "Assassin's Creed (film)\n\nAssassin's Creed (také Assassin's Creed: The Movie) je akční dobrodružný film roku 2016. Film se zařazuje do série her, knih a komiksů Assassin's Creed. Režie se ujal Justin Kurzel. Hlavní role hrají Michael Fassbender, Marion Cotillard, Jeremy Irons, Brendan Gleeson, Charlotte Rampling a Michael K. Williams. Film bude natáčet Ubisoft skrz novou filmovou pobočku Ubisoft Motion Pictures. Příběh bude rozšiřovat sérii - nejedná se o filmovou adaptaci některé z her série, ale jedná se o další příběh. Tentokrát jde o současného asasína Calluma Lynche, který bude prožívat vzpomínky svého předka Aguilara, v 15. století - v období španělské inkvizice. Opět se bude jednat o konflikt mezi asasíny a templáři (Abstergo Industries). Snímek měl premiéru 21. prosince 2016 ve Spojených státech amerických.\n\nCallum Lynch (Michael Fassbender) je usvědčeným vrahem žíjícím v dnešní době. Je proti své vůli vysvobozen z cely smrti a dostává se tak do zajetí společnosti Abstergo Industries a je nucen za použití revoluční technologie Animus, která používá genetické vzpomínky v těle, prožít vzpomínky svého vzdáleného předka, který žil před více než pěti stoletími. Jedná se o člena bratrstva asasínů jménem Aguilar de Nerha, který žije ve španělské Granadě, v 15. století, tj. období španělské inkvizice. Ti bojují ve skryté válce proti templářům. Asasíni se snaží chránit svobodnou vůli lidstva, která je ohrožena artefaktem zvaným Jablko Ráje. Tento nástroj by znamenal v rukou templářů ovládnutí lidstva.\n\n\nFilm měl premiéru 21. prosince 2016. V květnu 2013 bylo oznámeno, že premiéra filmu bude 22. května 2015, poté se premiéra přesunula na 22. května 2015 a 19. června 2015. V listopadu 2013 se premiéra opět posunula na 7. srpna 2015. V září 2014 byla premiéra přesunuta na nespecifické datum v roce 2016. V lednu 2015 bylo oznámeno, že premiéra bude 21. prosince 2016.\n\nV Severní Americe měl film premiéru 21. prosince 2016, společně s filmy \"Zpívej\" a \"Pasažéři\". Za úterní večer promítání film vydělal 1,4 milionů dolarů a za první den promítání 4,6 milionů dolarů.\n\nNa recenzní stránce Rotten Tomatoes získal ze 102 započtených recenzí 20 procent s průměrným ratingem 4 bodů z deseti. Na serveru Metacritic snímek získal ze 38 recenzí 36 bodů ze sta. Na Česko-Slovenské filmové databázi snímek získal 60 %.\n\n"}
{"id": "1104449", "url": "https://cs.wikipedia.org/wiki?curid=1104449", "title": "Katolikos patriarcha celé Gruzie", "text": "Katolikos patriarcha celé Gruzie\n\nKatolikos patriarcha celé Gruzie je titul hlavy Gruzínské pravoslavné církve a to od roku 1010. Prvním katolikosem patriarchou byl Melchisedech I. \n\nV 15. století se Gruzínská pravoslavná církev rozdělila na Východní a Západní část, a tím byly vytvořeny tituly Katolikose patriarchy Východní Gruzie a Katolikose patriarchy Západní Gruzie. \n\nRoku 1801 bylo království Kartli-Kachetie (Východní Gruzie) obsazeno a připojeno k carskému Ruskému imperiu. Roku 1811 byl autokefální status Gruzínské církve zrušen Ruskem a byla připojena k Ruské pravoslavné církvi.\n\nRoku 1917 byly autokefalita církve obnovena. Prvním katolikosem patriarchou po obnovení se stal Kyrion II.\n"}
{"id": "1104453", "url": "https://cs.wikipedia.org/wiki?curid=1104453", "title": "Prosociální chování", "text": "Prosociální chování\n\nProsociální chování je jedním ze dvou typů chování; druhým je antisociální chování. Prosociální chování je společností pozitivně přijímáno, neboť je v souladu s požadovanými společenskými hodnotami a normami, antisociální chování je naopak společností odmítáno. Prosociální chování zahrnuje široké spektrum situací. Opakem prosociálního chování je agrese.\n\nProsociálním chováním se rozumí jako pozitivním sociální chování, které vede k pomoci druhému člověku či lidem. Tímto chováním člověk nepřináší užitek pouze sobě samému, ale i jiným lidem.\n\nVýrost a Slaměník charakterizují prosociální chování jako: „jakýkoli akt chování vykonaný ve prospěch druhého člověka nebo skupiny osob, jako pomáhající chování, jehož cílem je přinést užitek jiným.\n\nDle Záškodné a Mlčáka: „Prosociální chování je takové, jehož cílem je zlepšení situace druhého, přičemž pomáhající není povinen poskytnout pomoc a příjemce pomoci není instituce, nýbrž jedinec.“\n\nTento termín použili poprvé v roce 1967 D. Rosenhan a G. H. White a ve stejnou dobu, nezávisle na nich i J. H. Bryan a M. Test.\n\nČasto se prosociální chování považuje za synonymum k altruismu. Významové odlišení altruismu se opírá o zdůraznění toho, že pomoc, která je poskytovaná druhým, není spojena s očekáváním zisku, odměny, sociálního souhlasu – ani ve skryté podobě. Někteří autoři uvádějí, že altruismus je vzorec motivace.\n\nSvobodová uvádí, že altruismus je vyšší forma prosociálního chování, který můžeme vnímat jako tendenci jednat tak, aby se zlepšila celková pohoda jiné osoby, přičemž chování nepřináší aktérovi žádný zjevný prospěch, ale často od něj vyžaduje určitou oběť.\n\nZnaky altruistického chování dle Leedse (1963):\n\n\nObvykle jsou tyto formy bez vyzvání, ale v některých případech může jít o žádost či úpěnlivé žádání.\n\n\nKlasický behaviorismus očekává, že každé chování je buď odměňováno, nebo trestáno. Lze tedy předpokládat, že prosociální chování je buď vrozené, nebo pevně zabudované do motivační struktury osobnosti během procesu socializace. V současné sociální psychologii autoři hovoří o tom, že motivační zdroje prosociálního chování je třeba hledat ve vlivech prostředí a výchovy.\n\nVysvětlení tohoto chování se opírá o:\n\nTeorie vychází z toho, že v sociální interakci si lidé vyměňují nejrůznější druhy významů. Jestliže prosociální chování vede k „odměně“, pak by se mělo osvojovat tak, jako ostatní druhy chování. Člověk se také naučí vyhýbat chování, které přináší trest. Na základě toho jedinec zvažuje, zda poskytne pomoc či nikoliv.\nZvažování může mít tuto podobu (náklady - zisk):\nDůležité je také posouzení příčiny, která způsobila nepříjemnou a nešťastnou situaci.\n\nNormy chování jsou sociálně vymezená pravidla, rozlišující žádoucí, tolerované a zakázané projevy; slouží jako regulační mechanismus.\n\nProsociální chování výrazně motivuje:\n\nSchopnost vcítit se a vžít se do situace druhých. Dokážeme-li se vžít do situace druhého člověka, můžeme lépe rozpoznat jeho prožívání. Empatie ale nemusí vyvolat prosociální chování vždy.\n\nDaniel Batson vytvořil empaticko-altruistickou hypotézu, která může mít 4 motivy:\n\nVelký vliv mají při našem rozhodování také osobnostní determinanty, biologické a situační proměnné.\n\nProč:\n\n\n\nPři rozhodování o pomoci se také zvažuje, komu bude pomoc poskytnuta. Obecně lze říci, že odpověď na tuto otázku závisí na vztahu „pomáhající – oběť“, přičemž buď již existovala nějaká forma vztahu dříve, nebo se utvořila v samotné tísňové situaci.\n\nDeterminanty při našem rozhodnutí:\n"}
{"id": "1104454", "url": "https://cs.wikipedia.org/wiki?curid=1104454", "title": "Rokytenská cihelna", "text": "Rokytenská cihelna\n\nRokytenská cihelna byla cihelna pro výrobu pálených cihel a drenážních trubek, vzdálená 500 metrů západně od Rokytna směrem k obci Bohumileč.\n\nOd roku 1872 zde bývala hájenka. Cihelna byla postavena cca 500 metrů od obce roku 1891. Výhodou lokality byla existence naleziště vhodného jílu a písku a blízkost potoka Smrčinka jako vodního zdroje. Cihelnu s vypalovací pecí do rozměrech 5x8x30 metrů a komínem vysokým 27 metrů provozoval František Krátký od roku 1922 až do své smrti v roce 1939, kdy vedení cihelny převzala jeho manželka Marie Magdaléna Krátká, roz. Karasová (25. ledna 1894 - 19. dubna 1976, Pardubice). Ve 20. a 30. letech 20. století byla cihelna největším zaměstnavatelem v obci Rokytno. Součástí provozu byly i rozlehlé stavby sušáren. K cihelně nevedlo elektrické vedení. Elektrickou energii cihelně proto dodával jednoválcový naftový motor se setrvačníkem o průměru 1,5 metru. Cihelna se rozkládala na poměrně velké ploše několika hektarů okolo domu č.p. 99 na pozemcích okolo současného parc. č. 111, katastrální území Rokytno.\n\nFinančně nákladná rekonstrukce a modernizace cihelny, náhlá smrt pana Krátkého a přísný zákaz výroby v letech 1941-1945 (uhlí, nafta a benzín potřebné pro výrobu byly striktně určeny jen pro válečné účely) přivedla majitelku do problémů se splácením úvěru a dne 23.června 1948 se konala dražba ve které byla cihelna prodána výrazně pod cenou. K administrativnímu zrušení cihelny formou rozhodnutí ONV v Holicích došlo 26. prosince 1951. Noví majitelé nechali vybavení cihelny postupně zlikvidovat a dnes stojí na místě administrativní budova cihelny a stodola. Na letecké mapě z roku 1954 je patrná ještě vypalovací pec, sušárny už byla zbourány. Vzhledem k velikosti plochy je minulost cihelny patrná na průsecích lesa v místech těžby písku a jílu a půdorysu továrny včetně zbytků komína. Poslední provozovatelé cihelny jsou pohřbeni v obci Býšť.\n\n"}
{"id": "1104456", "url": "https://cs.wikipedia.org/wiki?curid=1104456", "title": "Národní park Pyreneje", "text": "Národní park Pyreneje\n\nNárodní park Pyreneje (francouzsky \"Parc national des Pyrénées\") je francouzský národní park v Západních a Středních Pyrenejích. Leží na jihozápadě země, v regionech Midi-Pyrénées a Akvitánie, v departementech\nHautes-Pyrénées a Pyrénées-Atlantiques. Byl založený v roce 1967 (jako třetí francouzský národní park). Jádro parku má rozlohu 457 km² a ochranné pásmo parku má 2 064 km². Na jihovýchodě na park navazuje španělský Národní park Ordesa y Monte Perdido.\n\nPyrenejský národní park zahrnuje nejvyšší hory na francouzské straně Pyrenejí, rozkládá se přibližně v délce 100 km podél francouzsko-španělské hranice mezi údolími menších řek \"Aspe\" a \"Aure\". Cílem parku je ochrana velehorského reliéfu modelovaného ledovci a erozí, stejně tak vysokohorské flory a fauny.\n\nNachází se zde řada ledovcových jezer, jedlové lesy, z endemické vegetace zde rostou lilie pyrenejská, orlíček pyrenejský, hvězdnice pyrenejská. Ze zvířat se zde vyskytují například medvěd hnědý, kamzík pyrenejský, kozorožec pyrenejský či tetřev hlušec.\n\n"}
{"id": "1104458", "url": "https://cs.wikipedia.org/wiki?curid=1104458", "title": "Oliebol", "text": "Oliebol\n\nOliebollen (doslova „olejové koule“) je tradiční smažený pokrm z kynutého těsta typický pro Nizozemsko a Belgii. Nejen v Nizozemsku se tradičně podávají na Silvestra. V průběhu celého roku jsou v obou zemích k dostání ve stáncích na pouti.\n\nOliebollen se připravují tak, že se těsto pomocí dvou lžic umístí na pánev s horkým olejem. Takto vzniklá kulatá olejová koule se nechá osmažit dohněda. Pomocí lžíce na zmrzlinu je možné vytvarovat pěkně kulatou kouli.\n\nTěsto se obvykle dělá z mouky, vajec, droždí, trochy soli a vlažného mléka nebo podmáslí. Namísto droždí se někdy používá pivo, protože obsahuje kvasnice. Těsto se musí nechat hodinu vykynout, aby byla oliebol dostatečně nadýchaná. Oliebollen se většinou posypávají moučkovým cukrem.\n\nV některých částech Belgie se tento pokrm nazývá smoutebol (sádlová koule). To proto, že se dříve smažila na sádle. Oliebol se v Belgii na rozdíl od Holandska většinou neplní. Případná náplň sestává z rozinek či jablek.\n"}
{"id": "1104460", "url": "https://cs.wikipedia.org/wiki?curid=1104460", "title": "Miha Štebih", "text": "Miha Štebih\n\nMiha Štebih je slovinský profesionální hráč ledního hokeje a hokejový reprezentant. Hraje 1. českou hokejovou ligu za tým HC Slavia Praha.\n\n"}
{"id": "1104464", "url": "https://cs.wikipedia.org/wiki?curid=1104464", "title": "Snadný život", "text": "Snadný život\n\nSnadný život (v anglickém znění \"An Easy Life\") je filmové drama od režiséra Miloše Makovce. Film měl premiéru 18. října 1957. Vyrobilo jej Filmové studio Barrandov, a distribuce spadala pod Ústřední půjčovnu filmů. Miloš Makovec se snažil čerpat ze života tehdejší mládeže. Jeho pohled ovšem vyvolal polemiky a byl ostře kritizován. V tomto filmu se nacházela nejstarší česká filmová písnička \"Dáme si do bytu\", která byla po zásahu cenzorů vystřižena. Důvodem pro vystřižení bylo „chuligánské“ chování Josefa Zímy a Jiřího Suchého.\n\nAutorem původního námětu je Milena Tobolová, která společně s Jiřím Brdečkou napsala literární scénář. Režii měl Miloš Makovec. Hlavní roli Borise Trojana vytvořil Jiří Papež, který v té době působil v Oblastním divadle v Hradci Králové. Studentku Janu hraje Alena Martinovská, tehdejší členka baletu Národního divadla v Praze, známá z filmu \"Komedianti\". Baletku Dášu představuje Soňa Danielová, tehdejší členka libeňského Dviadla S. K. Neumanna, která předtím hrála ve středometrážním filmu \"Přítel lhář\" a v Radokově \"Daleké cestě\". Většinu komparsu a episodních rolí ve filmu \"Snadný život\" ztvárnili posluchači uměleckých škol.\n\nNámět: Milena Tobolová Pro film zpracovali: Milena Tobolová, Jiří Brdečka. Režie: Miloš Makovec; Asistenti režie: Milada Řeháková, Alena Urbanová; Kamera: Jaroslav Tuzar; Asistenti kamery: Vladimír Řezníček, Miroslav Ondříček; Střih: Jan Kohout; Architekt: Bohuslav Kulič; Kostýmy: Jarmila Romanová; Střih: Jan Kohout; Zvuk: Miloslav Hůrka; Vedoucí výroby: Josef Ouzký; Hudba: Vlastimil Hála; Text písně: Vratislav Blažek; Nahrál: Orchestr Karla Vlacha. Vedoucí výroby: Josef Ouzký; Odborný poradce: dr. Ivo Fišer. Tvůrčí skupina: Feix - Daniel.\n\n\nČeský celovečerní umělecký film vypráví příběh ze života pražských vysokoškolských studentů v 60. letech. Odhaluje zákonité ztroskotání života, postaveného na podvodech. Ústřední postava příběhu Boris Trojan, který chce co nejsnazším způsobem dosáhnout kariéry, se zamotává do svých lží stále více, až hradba podvodů povolí. Hlavní hrdina chce všeho dosáhnout nejsnadnější cestou. Získá odbornou anglickou knihu o indické hudební teorii a čerpá z ní při zkouškách a při psaní diplomové práce. Boris má přítele Petra, kterému přebere přítelkyni Janu, ale paralelně udržuje vztah s Dášou, dcerou vlivného doktora Landy. Vše se vyhrotí při konfliktu Borise s Petrem, kvůli Petrově přítelkyni Janě a kvůli podvodům u zkoušek. Boris přemluví Janu do společného podnájmu. Jana je ze začátku okouzlena Borisovými sliby a vědomostmi, ale postupně odhalí jeho pravou tvář. Jednoho dne se Jana setká s Dášou a obě dvě si uvědomí Borisovu faleš. Dáša následně v Borisově podnájmu objeví anglickou odbornou knihu a pochopí, jak se Boris stal odborníkem na danou tematiku, proto uvědomí profesora. Jana se vrátí ke svým přátelům na kolej.\n\nPřed vysokoškolskou kolejí zastavuje taxi. Vystupuje z něho Boris Trojan, který se vrací z lyží a loučí se pootevřeným okénkem auta s baletkou Dášou. Nová známost z hor má zatím všechny znaky prudké lásky. Boris, sebevědomý, hezký mladík, si příliš neláme hlavu s další schůzkou. Jakmile za ním zapadnou dveře koleje, je dívka zapomenuta. Borisův spolužák Petr udiveně vítá svého přítele. Domníval se, že Boris má žloutenku, ale ve skutečnosti to bylo jenom falešné potvrzení z nemocnice. Petr Borisovi oznamuje, že následujícího dne má jejich studijní skupina důležitou zkoušku u profesora Sandery z historie indické literatury. Otázek je 26 a Petr se je snaží Borisovi vtlouci do hlavy; Boris se však již po šesté otázce vzdává a je rozhodnut zkoušku riskovat bez učení. Večer přichází za Petrem Jana, studující češtinu, a Boris je ihned zaujat novou dívčí tváří. Je vidět, že Petr s Janou si nejsou lhostejní. Boris dává Petrovi anglickou knihu o počátcích indické hudební teorie, kterou dostal z ciziny, jako náhradu za Petrovu odbornou německou knihu, kterou bez dovolení komusi daroval. Po marné snaze připravit Borise na zkoušku se Petr vzdává a Boris si prohlíží novou knížku. Následujícího dne probíhají zkoušky. Borisovi není příliš lehko, když sedí u stolu a vytahuje si otázky, na které nezná odpověď. Ve snaze nemlčet, si vzpomene na jednu zajímavou část z anglické knížky, přivlastní si autorův názor a směle jej před zkoušejícím rozvíjí. Profesor Sandera je překvapen svým, dosud nedbalým žákem. Při hodnocení zkoušek celé skupiny si vyzvedá Sandera Borisovy hudební rešerše a současně kárá Petra, který se podle jeho názoru špatně na zkoušku připravil Borise vyzývá, aby se problému věnoval dále a zpracoval jej ve své diplomní práci.\n\nBoris se zaplétá do lží; když zjistí, že anglická knížka neexistuje v žádné knihovně a že jediný exemplář v republice daroval Petrovi, je rozhodnut opsat z ní diplomní práci. – Ve studovně universitní knihovny se učí Petr s Janou. Domlouvají si na večer návštěvu kina; Boris si k nim přisedne a dává Janě fialky. Do knihovny přichází studentka Máša a hledá svého manžela Michala. Dostali konečně byt. Jana se jde s nimi na přidělený byt podívat. Skupina studentů pomáhá mladým manželům dát svůj bývaly výčep a obchod s lihovinami do pořádku. Večer se oslavuje. Improvizovaná hudba, tanec a křik naplňují místnost, Jana chce odejít, ale Boris ji zdržuje. Když se dozví, že má Jana s Petrem schůzku, nabídne se, že mu zatelefonuje, aby přišel mezi ně. Telefonování ovšem jenom předstírá a Janě oznamuje, že Petr není doma. Boris Janu doprovází a vyznává jí lásku. Petr je dotčen. Boris mu odloudil Janu a ještě chce podvést profesora Sanderu. Hoši se dostanou do ostrého konfliktu, ale knížku Petr Borisovi vrací. Profesor Sandera představuje Borise dr. Landovi jako odborníka indické hudební teorie. Landa žádá Borise, aby si připravil úvodní slovo, tkeré by přednesl přefilmem o indickém chrámovém tanci, který bude promítán v rámci výstavy, otevřené indickým velvyslanectvím. I k této akci poslouží Borisovi anglická kniha.\n\nJanina spolubydlící Zdenka, která tajně Borise zbožňovala, žárlí. Jana se chce z koleje odstěhovat. Roztržka mezi Borisem a Petrem vrcholí. Boris tvrdí Janě, že nemůže v takovém prostředí studovat, přežene celou záležitost a Jana mu přenechává svůj podnájem, který si našla. Boris má s přednáškou o indickém tanci úspěch. Dr. Landa ho zve k sobě na oslavu úspěšného zahájení výstavy a Boris se znovu setkává s Dášou, která je Landovou dcerou. Brosovi se podaří před Dášou zahrát úlohu toho, který byl opuštěn, a s míří se spolu. Borisovi nikterak nevadí, že se současně stýká s Janou. Dáša je dcera vlivného otce a Boris už vidí svou skvělou budoucnost. Indie, kam se chce dostat, bude pouze odrazovým můstkem. Jana Borise navštěvuje v jeho podnájmu. Začíná pochybovat o pravdivosti Borisových slov a pohádají se. Boris ovšem hádku vyvolal, poněvadž po Janině odchodu očekává Dášu. Jana se vrátí, chce se smířit, ale to už je v Borisově pokoji Dáša. Boris se vymluví na bytnou a po krátkém rozhovoru ve dveřích s Janou odchází. Předstírá, že si jde koupit večeři. Z okna je pozoruje Dáša. Boris Janu uchlácholí a vrací se domů. Dáše pak vysvětluje, že Jana je pouhá známá z koleje. Dáša ví, že je to lež a varuje Borise, aby jí nelhal. Letní semestr končí. Boris odevzdává profesorovi Sanderovi diplomní práci. Jednoho rána dostane Boris pozvání od dr. Landy, aby se dohodli na podmínkách o jeho přijetí. Jana, která byla u Borise přes noc, zůstává po jeho odchodu v pokoji uklízí. Do této situace přichází Borise navštívit Dáša a řekne Janě pravdu o celém způsobu Borisova života. Také ona se cítí podvedena a po Janině odchodu bere anglickou knihu o indické hudbě, které si již dříve všimla a pochopila Borisův podvod. Dáša jí odnese profesorovi Sanderovi a Jana se vrací ke svým přátelům na kolej.\nSnadný život se natáčel v ateliérech Filmového studia Barrandov a v exteriérech v Praze. Exteriéry byly konkrétně situovány na Letnou, Letenských sadů, most Legií, dále do Nového města, Opletalovy ulice, ulice Na Příkopě, Starého Města, Klementina, náměstí Jana Palacha, Filozofické fakulty, Rudolfina, Dětského ostrova a na náplavku u Jiráskova mostu.\n"}
{"id": "1104465", "url": "https://cs.wikipedia.org/wiki?curid=1104465", "title": "Poffertjes", "text": "Poffertjes\n\nPoffertjes jsou malé lívanečky, které jsou ovšem na rozdíl od těch tradičních sladší a také tlustší, protože se připravují z kynutého těsta. Během přípravy se otáčejí, pokud není těsto úplně tuhé. Proto jsou uvnitř měkčí a mají kulatý tvar.\nPoffertjes se většinou podávají s moučkovým cukrem, máslem a případně se sirupem. Ačkoli původně pocházejí z Francie, jsou považovány za typický nizozemský pokrm. Na jejich přípravu je nutné mít speciální pánev. Jedná se o kulatý litinový plát s uchy a kulatými prohlubněmi. V současné době jsou k dostání i varianty z litého hliníku a teflonu.\n\nV restauracích a na stáncích se poffertjes dělají na velkých plátech, aby bylo možné připravit jich rychle větší množství. Tyto desky nebývají na rozdíl od těch na domácí použití z litiny či litého hliníku, ale z mědi.\n\nI jiné země mají pokrmy, které se podobají poffertjes, například dánský \"Æbleskiver\", švědská \"Munkarna\" či norský \"Munker\".\n"}
{"id": "1104466", "url": "https://cs.wikipedia.org/wiki?curid=1104466", "title": "Obchodní závod", "text": "Obchodní závod\n\nObchodní závod (dříve označovaný jako podnik) je v českém právním řádu definován jako organizovaný soubor jmění, který podnikatel vytvořil a který z jeho vůle slouží k provozování jeho činnosti. Jedná se tedy o věc v právním smyslu, a jde proto o předmět a nikoliv o subjekt práva. Závod patří podnikateli a má jednotné účelové určení – nejčastěji mu slouží k provozu jeho podnikání (původně byl podnik výslovně definován jako „soubor hmotných, jakož i osobních a nehmotných složek podnikání“). Kromě klasického obchodního závodu rozlišuje český právní řád ještě jeho zvláštní formu – tzv. rodinný závod, který má určitá specifika pramenící z odlišných podmínek, za kterých je vytvářen.\n\nDůležitou skutečností je, že zákon definuje závod jako soubor jmění a ne soubor majetku. Mezi těmito dvěma pojmy je zásadní rozdíl, který má poměrně závažné důsledky. Jmění totiž zahrnuje jak zisk, tak i záporné majetkové hodnoty. Součástí závodu jsou tak vždy i dluhy podnikatele. Právní řád konstruuje závod jako samostatnou hromadnou věc. Smyslem takové úpravy je umožnit snazší dispozice se závodem jako celkem, aniž by bylo nutné ve smlouvě konkrétně vyjmenovávat všechny jednotlivosti, které jsou součástí závodu. Navíc na základě vyvratitelné právní domněnky je jeho součástí vše, co zpravidla slouží k jeho provozu. Není však vždy nutné disponovat se závodem jako s celkem, naopak je možné převádět samostatně i věci, které jsou jinak součástí závodu.\n\nProtože obchodní firma (název) podnikatele obvykle označuje celý jeho závod, v obecném povědomí je slovo „závod“, resp. stále spíše „podnik“ vnímáno jako označení samostatného podnikatelského subjektu. V tomto ohledu je podnik společenstvím lidí a prostředků spojených za účelem zabezpečování různých činností, jejichž cílem je zajištění vlastního prospěchu. Podnik vstupuje na trh a zabezpečuje pro jiné ekonomické subjekty (rodiny, jiné podniky) různé výkony (zboží nebo služby) za účelem dosažení zisku. Ačkoli podle svého právního vymezení tedy není jakožto hromadná věc samostatným subjektem práva, na základě uvedené sociálně pojaté samostatnosti může být podnik ztotožňován s obchodními společnostmi (v. o. s., k. s., s. r. o., a. s.) a družstvy, příp. se subjekty zřízenými podle zvláštních právních předpisů (např. státní podniky). Projevem tohoto chápání podniku je také jeho ekonomická základna, neboť na svoji činnost si musí vydělat (výnosy musí pokrýt náklady), a organizační struktura, o které sám rozhoduje – dělí se na organizační útvary (ředitelství, ekonomický úsek, dělnický úsek…).\n\nČást obchodního závodu, která vykazuje hospodářskou a funkční samostatnost a o které tak podnikatel rozhodl, je jeho \"pobočkou\". Jestliže ji podnikatel zapíše do obchodního rejstříku, jde o \"odštěpný závod\" (při jeho provozování se užívá firma s dodatkem, že jde o odštěpný závod). Odštěpným závodem je i jiná, třeba relativně nesamostatná organizační složka, jestliže ale její zápis do obchodního rejstříku vyžaduje zvláštní zákon. Vedoucí odštěpného závodu je pak oprávněn zastupovat podnikatele ve všech záležitostech týkajících se odštěpného závodu.\n\nNaproti tomu \"provozovna\" je pouze prostorem, ve kterém je podnik provozován, ačkoli bývá také označena firmou, případně i s rozlišujícím dodatkem.\n\nNa smlouvu o koupi závodu se uplatní nejen zvláštní ustanovení občanského zákoníku, ale podpůrně také obecná ustanovení o kupní smlouvě. Jedná se dvoustranný, konsenzuální, úplatný a rovný kontrakt. Mezi pojmové znaky smlouvy se řadí povinnost prodávajícího odevzdat kupujícímu závod a umožnit mu nabýt k němu vlastnické právo. Na druhé straně je pak závazek kupujícího závod převzít a zaplatit dohodnutou kupní cenu. Pro smlouvu není obligatorně dána písemná forma, ačkoliv v praxi se s ní lze jistě setkat nejčastěji, neboť ústní forma je pro případ budoucího sporu problematická na dokazování. Koupí nabývá kupující vše, co k závodu náleží. Ve zvláštním režimu se však nachází práva duševního vlastnictví. Zákon totiž výslovně zakazuje převést prodejem závodu právo vyplývající z průmyslového nebo jiného duševního vlastnictví, u něhož to vylučuje smlouva, na základě které bylo toto právo poskytnuto, nebo to vylučuje samotná povaha takového práva. Na základě právní domněnky se má za to, že kupní cena je ujednána na základě údajů v účetních záznamech a ve smlouvě ke dni jejího uzavření. Má-li však smlouva nabýt účinnosti až později, může se kupní cena změnit v závislosti na zvýšení či snížení jmění, ke kterému mezitím došlo. Vlastnické právo k závodu nabývá kupující již uzavřením smlouvy, nikoliv až faktickým předáním závodu. Výjimkou jsou pouze případy, kdy je kupující zapsán ve veřejném rejstříku (např. obchodní rejstřík). V těchto případech vlastnické právo kupující nabude až zveřejněním údaje, že došlo k uložení dokladu o koupi závodu do sbírky listin dotčeného veřejného rejstříku. Předáním závodu splní prodávající svou povinnost odevzdat předmět koupě. O předání se vyhotovuje zápis (předávací protokol). Kupující je povinen upozornit na vady závodu, neučiní-li tak, může proti němu prodávající uplatnit příslušná pravidla o náhradě škody.\n\nPodobně i pacht se bude přednostně řídit zvláštními ustanovení o pachtu závodu, ale podpůrně se užijí i obecná ustanovení o pachtu. Strany smlouvy jsou propachtovatel a pachtýř, kteří mají vzájemná práva a povinnosti. Propachtovateli přísluší povinnost přenechat pachtýři závod a umožnit mu jeho dočasné užívání a požívání. Povinností pachtýře je zaplatit sjednané pachtovné nebo poskytovat část z výnosu. Základní rozdíl mezi pachtem a koupí spočívá v tom, že pachtýř není vlastníkem závodu, ale získává jen dočasné právo závod užívat a požívat jeho plody. Pacht je možné sjednat na dobu určitou i neurčitou, vždy ale platí, že po ukončení pachtu je pachtýř povinen vrátit závod se všemi jeho součástmi propachtovateli. Tím se rozumí i všichni případní zaměstnanci nebo dluhy, které jsou se závodem spojeny. To však neplatí jedná-li se o dluhy, o jejichž existenci propachtovatel nevěděl.\n\n\n"}
{"id": "1104470", "url": "https://cs.wikipedia.org/wiki?curid=1104470", "title": "Netvařec křovitý", "text": "Netvařec křovitý\n\nNetvařec křovitý (\"Amorpha fruticosa\") je vytrvalý, nenáročný, opadavý keř považovaný v České republice za neofyt. Tento jediný druh rodu netvařec, jenž vyrůstá v české přírodě, byl do Evropy zaveden v prvé polovině 18. století jako okrasná rostlina.\n\nPochází z východních oblastí Severní Ameriky, odkud byl rozšířen do mnoha evropských i asijských zemí. Původně to bylo lidským přičiněním, nyní se ale šíří samovolně podél silnic a řek, kde obsazuje vlhká a světlá místa. V Čechách se začal pěstovat jako zahradní a parková rostlina v polovině 19. století a roku 1932 byl prvně zaznamenán zplanělý ve volné přírodě.\n\nVe své severoamerické domovině roste na vlhčích místech ve stinných roklích, v mokřadech i na březích jezer či vodních toků. Na nově osídlených územích se mu ale dobře daří i na sušších místech, kde je půda kamenitá a málo výživná. Využívá toho, že jeho kořenový systém žije v symbióze s půdními bakteriemi vázajícími vzdušný dusík, a obohacuje půdu. Patří mezi keře nejčastěji používané pro ozelenění neplodných míst. Rostlina dobře snáší záplavy i letní přísušky.\n\nKeř s přímými, nepravidelně rozestavěnými větvemi, které dorůstají do výšky 4 m. Jejich hladká kůra je zbarvená černošedě až hnědošedě. Letorosty jsou v mládí pýřité, později olysávají. Listy s opadavými palisty jsou lichozpeřené a bývají dlouhé až 30 cm. Lístky s kratičkými řapíčky vyrůstají v pěti až dvanácti párech, jsou podlouhlé až elipsovité, na bázi zakulacené či klínovité a na vrcholu tupé. Bývají velké 15 až 40 × 8 až 20 mm, žláznatě tečkované, tmavozelené, mají žlutě prosvítající žilky a někdy jsou krátce chlupaté.\n\nKvětenství je 7 až 15 cm dlouhý hrozen tvořený 50 až 70 malými, oboupohlavnými, pětičetnými, šikmo odstávajícími květy. Zvonkovitý, roztroušeně chlupatý kalich, asi 3 mm dlouhý, má nestejně dlouhé zuby, horní jsou kratší. Korunu tvoří jen široce elipsovitá, na vrcholu plytce vykrojená pavéza zbarvená tmavě až světle fialově, červenofialově nebo bíle; křídla i člunek chybí. Deset dlouhých tyčinek (devět je jich srostlých) má žluté prašníky čnící ven z květu. Přisedlý semeník mívá jedno až dvě vajíčka. Kvete v červnu a červenci, opylován je včelami a motýly, kterým poskytuje nektar. Ploidie druhu je 2n = 40.\n\nPlod je podlouhlý, čárkovitý, hnědý, nepukavý lusk, asi 8 mm dlouhý. Žláznatě tečkované lusky s kratičkým zobánek vyrůstají klasnatě nahloučené, obsahují jedno až dvě semena asi 4 mm velká. Semena bývají podlouhle vejčitá či ledvinovitá, mírně zploštělá, zelenohnědá a lesklá.\n\nRozmnožuje se snadno semeny, kterých produkuje veliká množství, nebo dřevitými řízky; téměř každý do země vložený kousek výhonu se ujímá. Je počítán za potenciálně nebezpečnou invazní rostlinu, hlavně v teplejších oblastech.\n\nNetvařec křovitý byl v Evropě v minulosti vysazován v parcích a na ulicích měst jako ozdobný keř. Později se začalo využívat i jeho statného kořenového sytému a začal být používán pro ozelenění neplodné půdy, zpevňování erozí ohrožených svahů, jako větrolam okolo silnic i coby medonosná rostlina. Využívá se také jeho odolnosti vůči zvýšené salinitě půdy a používá se v dělicích pásech na dálnicích nebo po okrajích silnic. Protože dobře snáší průmyslové znečištěné i prašné ovzduší, bývá sázen okolo objektů produkující polétavý prach. Rostliny i semena obsahují isoflavonoidy a jsou mírně jedovaté.\n"}
{"id": "1104478", "url": "https://cs.wikipedia.org/wiki?curid=1104478", "title": "Lokomotiva Karlovy Vary", "text": "Lokomotiva Karlovy Vary\n\nLokomotiva Karlovy Vary je sportovní spolek sdružující několik sportovních klubů:\n\n"}
{"id": "1104529", "url": "https://cs.wikipedia.org/wiki?curid=1104529", "title": "Čokoládová rýže", "text": "Čokoládová rýže\n\nČokoládová rýže je posypka z malých zrnek, která připomínají kroupy. Jedná se o typickou nizozemskou posypku. Nizozemsky se nazývá Hagelslag (doslova „krupobití“) a je běžnou součástí nizozemské, belgické, indonéské a surinamské kuchyně. Tradičně se sype na chleba nebo na jiný druh pečiva potřený máslem či margarínem. Lze ji ale také sehnat v obchodech s cukrářskými potřebami jako ozdobu na dort.\n"}
{"id": "1104587", "url": "https://cs.wikipedia.org/wiki?curid=1104587", "title": "Eleusis", "text": "Eleusis\n\nEleusis, Elefsina, Elefsína (řecky: Ελευσίνα - \"Elefsina\", starořecky: Ελευσίς - \"Eleusis\" ) je přístavní město v Řecku v západní Attice. Nachází se asi 18 km severozápadně od centra Athén na nejsevernějším konci Sarónského zálivu. Město má téměř 30 000 obyvatel a je dnes plné průmyslových podniků a zařízení pro přečerpávání ropy z připlouvajících tankerů.\n\nVe starověku to bylo středisko kultu bohyně úrody Démétry, sestry nejvyššího boha Dia. Zde bohyně podle bájesloví naučila lidi pěstovat obilí. Zastavila se tu při hledání své dcery Persefony, kterou unesl bůh podsvětí Hádes. Na Diův zásah jí byla dcera navrácena vždy na 9 měsíců v roce a Démétér zde prý z vděčnosti pořádala tzv. mystéria o posmrtné blaženosti.\n\nOblast Eleusiny byla osídlen již ve 3. tisíciletí př. n. l. Za nejstarší pozůstatky posvátného areálu jsou pokládány zbytky mykénské kultovní stavby ze 14.-13. stol. př. n. l., kdy Eleusis již byla součástí attického státu. V mykénské době tu také stál na pahorku nad mořem královský palác.\n\nPodle pověsti zde už v nejstarších dobách uctívali bohyni Démétér, která tu u studny oplakávala dceru Persefonu, unesenou vládcem podsvětí Hádem. Zeus na prosby své sestry Démétér zařídil, že se Persefona každého jara mohla vracet na svět vždy na 9 měsíců. To se stalo symbolem obnovování života. Démétér jako výraz vděku zavedla tajemné obřady, tzv. mystéria, v nichž byla spolu s Persefonou oslavována bohyně plodnosti a rostlinstva. Někteří odborníci dokonce myslí, žen jedním z rituálů bylo pojídání obilí s námelovou houbou s psychedelickými účinky, které zintenzivňují vjemy. V té době zde existovala svatyně, kde se mystéria se dvěma stupni zasvěcování praktikovala za účasti až 30 000 lidí. Každý účastník byl vázán přísným mlčením. Pindaros, jenž údajně těmito obřady prošel, je komentoval slovy: \"Každý, kdo viděl svaté věci v Eleusině a po smrti přijde zpátky do země, bude šťastný, protože zná konec života a zná nový božský začátek.\"\n\nMystéria zažívala velký rozkvět i v době římské. Augustus, Hadrianus, Antonius Pius a Marcus Aurelius - tito římští císaři se velmi zasloužili o další výstavbu v Eleusině. V roce 392 n. l. při boji proti pohanským kultům císař Theodosios I. svatyni uzavřel a mystéria zakázal. To byl konec jeho slávy a město samo bylo nedlouho poté zpustošeno Góty.\n\nTrosky starověké Eleusíny se nacházejí mimo moderního a průmyslového města a jejich atmosféra navozuje ovzduší klidu a míru. Ruiny posvátného areálu se rozkládají na úpatí výšiny, kde se nacházel mykénský palác. Dnes nás cesta vede od vstupu kolem zbytků Artemidina chrámu a dvou římských triumfálních oblouků k tzv. Velkým propylajím. Tuto sloupovou bránu nechal císař Antonius Pius ve 2. století postavit podle vzoru Propylají na athénské Akropoli. Za nimi jsou Malé propylaje z 1. stol. př. n. l. Posvátná cesta, po níž se od Athén ubíraly tisíce poutníků za vidinou lepšího života alespoň po smrti, pokračuje vzhůru.\n\nPo pravé straně cesty hned za Malými propylajemi se nachází svatyně boha podsvětí Háda s posvátnou jeskyní. Je to jeden z údajných vchodů do podsvětí, kterým procházela Persefona při svých návratech. Nedaleko jsou zbytky tzv. telestéria - ústřední budovy Démétřina kultu. Kolem poloviny 5. stol. př. n. l. měla dvě podlaží o půdorysu 54x52 m a nejposvátnější část tzv. anaktoron se nacházel v jejím středu. Byla bez oken a pojala 3000 lidí. Zde se před očima účastníků mystérií předváděl celý mýtus o Persefonině únosu a uskutečňovalo se tajemné zasvěcování. V letech 330-310 př. n. l. byla k její východní straně přistavěna ještě tzv. Filonova sloupová předsíň.\n\nMalé muzeum s významnými místními nálezy nenabízí to nejcennější - vzácný reliéf, na němž Déméter předává obilný klas Triptolemovi, synovi krále v Eleusině. Tato památka je  vystavena v athénském Národním archeologickém muzeu.  \n\n"}
{"id": "1104723", "url": "https://cs.wikipedia.org/wiki?curid=1104723", "title": "Lidová garda", "text": "Lidová garda\n\nLidová garda (: ) byla komunistická vojenská odbojová organizace, působící během druhé světové války na území okupovaného Polska. Zřizena byla v lednu 1942 a fungovala do července 1944, kdy se stala součástí nově vzniklé Lidové armády (). V průběhu své existence poskytla malé množství zbraní Židovské bojové organizaci (), která se podílela na povstání ve varšavském ghettu.\n\n"}
{"id": "1105139", "url": "https://cs.wikipedia.org/wiki?curid=1105139", "title": "Istanbul Open 2015 – mužská čtyřhra", "text": "Istanbul Open 2015 – mužská čtyřhra\n\nDo soutěže mužské čtyřhry na tenisovém turnaji Istanbul Open 2015 nastoupilo šestnáct dvojic. Istanbulská antuková událost představovala premiérový ročník obnoveného antukového turnaje.\n\nVítězem čtyřhry se stal nenasazený moldavsko-srbský pár Radu Albot a Dušan Lajović, který ve finále zdolal favorizované švédsko-rakouské turnajové jedničky Roberta Lindstedta a Jürgena Melzera výsledkem 6–4 a 7–6. Oba šampioni tak získali premiérový titul na okruhu ATP. Do žebříčku ATP si připsali 250 bodů.\n\n"}
{"id": "1105310", "url": "https://cs.wikipedia.org/wiki?curid=1105310", "title": "Henryk Sucharski", "text": "Henryk Sucharski\n\nHenryk Sucharski (12. listopadu 1898 Gręboszów, Polsko – 30. srpna 1946 Neapol, Itálie) byl polský voják. \n\nAbsolvoval gymnázium v Tarnówě. Účastnil se bojů jak v první, tak také ve druhé světové válce. Na počátku září 1939, když německá armáda napadla Polsko, velel základně na severopolském poloostrově Westerplatte, který se nachází u města Gdaňsk na pobřeží Baltského moře. Útokem z lodi SMS Schleswig-Holstein na tento poloostrov začaly boje druhé světové války. V tu dobu se na základně nacházela jednotka o síle asi dvou set mužů, která pod Sucharského vedením dokázala po dobu sedmi dnů vzdorovat německé přesile čítající tři a půl tisíce vojáků. Pak ale kapitulovala a vydala se do rukou útočníků.\n\nPo krátkém pobytu v německých tranzitních táborech byl Sucharski 26. října 1939 internován v zajateckém táboře na hradě Hohnstein. Zbytek války strávil v různých táborech, během evakuace z tábora Oflag II-D utrpěl při nehodě zranění, ze kterých se do konce války nevzpamatoval. Poté, co byl osvobozen Američany, se 28. května 1945 připojil ke II. polskému armádnímu sboru v Itálii, kde krátce velel 6. karpatské střelecké brigádě. V srpnu 1946 byl odeslán do britské vojenské nemocnice v Neapoli, kde s ním hovořil Melchior Wańkowicz. Několik dnů po rozhovoru Sucharski zemřel na zánět pobřišnice a byl pohřben na polském válečném hřbitově v Casamassimě nedaleko Bari. Ostatky byly navráceny 1. září 1971 do Polska, kde byly s vojenskými poctami pohřbeny na Westerplatte, a Sucharski obdržel komandérský kříž Virtuti Militari. \n\nMelchior Wańkowicz vydal v roce 1948 krátkou povídku \"Westerplatte\", kde je Sucharski ústřední postavou. V poválečných letech se Wańkowiczovo líčení neohroženého velitele odolávajícího v bezvýchodné situaci stalo zdrojem informací o bitvě. Mýtus byl opakován i v množství dalších knih a filmů a teprve v devadesátých letech se pravda o Sucharského roli v boji na Westerplatte stala známější. Podle obecného mínění byl pro komunistický režim v Polsku přijatelnější potomek rolníka a švec než potomek polské šlechty Franciszek Dąbrowski, který bojoval v bitvě coby jeho nejbližší podřízený.\n"}
{"id": "1105457", "url": "https://cs.wikipedia.org/wiki?curid=1105457", "title": "Národní park Calanques", "text": "Národní park Calanques\n\nNárodní park Calanques (francouzsky \"Parc national des Calanques\") je francouzský národní park na jihu země, v regionu Provence-Alpes-Côte d'Azur, departementu Bouches-du-Rhône, mezi městem Marseille a obcí Cassis. Park zahrnuje především pohoří \"Calanque\" a okolní moře Lvího zálivu. Jedná se o nejmladší francouzský národní park založený v roce 2012. Tzv. kalanky jsou v provensálské francouzštině úzké skalnaté zálivy vstupující daleko do pobřeží. Dominantní horninou je vápenec.\n\nCelková plocha národního parku je 85 km² souše a 435 km² moře. Sousedící zóny ochrany parku (s tzv. udržitelným obhospodařováním) zabírají 26 km² pevniny a 977 km² moře.\n\nNa západě park přiléhá k širší oblasti Marseille, dále zahrnuje městečka Cassis a La Ciotat, ochranná zóna ještě Penne-sur-Huveaune. Ochrana se vztahuje i na massif des Calanques, souostroví Frioul (před vjezdem do Marseille) a Riou, ostrov Verte a pahorky na mysu Cap Canaille.\n\nRoční počet návštěvníků se odhaduje na 2 milióny.\n\nOmezení pro ochranu přírody se týkají jak pěších turistů tak plavby a letectví. Jakékoliv motorové létací aparáty včetně dronů se nesmějí přiblížit více než kilometr k hranicím parku. Do zóny parku smějí vplouvat jen plavidla do 20 m délky a rychlost je omezena na 5 uzlů blíže než 300m od pobřeží; vodní skútry, vodní lyžování, parasailing a kluzáky jsou zakázány vůbec. Rybolov je povolen většinou pouze rekreační a pro vlastní spotřebu (úlovek je třeba hned po vytažení upravit nůžkami sestřižením ocasu tak, aby nemohl být dále prodán), v sedmi vyhražených zónách není přípustný vůbec.\n"}
{"id": "1105532", "url": "https://cs.wikipedia.org/wiki?curid=1105532", "title": "BMW Open 2015 – mužská čtyřhra", "text": "BMW Open 2015 – mužská čtyřhra\n\nDo soutěže mužské čtyřhry na tenisovém turnaji BMW Open 2015 nastoupilo šestnáct dvojic. Obhájcem titulu byl brtiský pár Jamie Murray a John Peers, jenž ve čtvrtfinále skončil na raketách Alexandra a Mischy Zverevových.\n\nVítězem čtyřhry se stal nejvýše nasazený rakousko-brazilský pár Alexander Peya a Bruno Soares, který ve finále zdolal německou dvojici Alexander Zverev a Mischa Zverev výsledkem 4–6, 6–1 a [10–5]. Oba šampioni si do žebříčku ATP připsali 250 bodů.\n\n"}
{"id": "1105533", "url": "https://cs.wikipedia.org/wiki?curid=1105533", "title": "Estoril Open 2015 – mužská čtyřhra", "text": "Estoril Open 2015 – mužská čtyřhra\n\nDo soutěže mužské čtyřhry na tenisovém turnaji Estoril Open 2015 nastoupilo šestnáct dvojic. Jednalo se o premiérový ročník portugalské antukové události.\n\nVítězem čtyřhry se stal druhý nasazený filipínsko-americký pár Treat Conrad Huey a Scott Lipsky, který ve finále zdolal španělské turnajové jedničky David Marrero a Marc López výsledkem 6–1 a 6–4. Oba šampioni si do žebříčku ATP připsali 250 bodů.\n\n"}
{"id": "1105535", "url": "https://cs.wikipedia.org/wiki?curid=1105535", "title": "J&amp;T Banka Prague Open 2015 – ženská dvouhra", "text": "J&amp;T Banka Prague Open 2015 – ženská dvouhra\n\nDo soutěže ženské dvouhry na tenisovém turnaji J&T Banka Prague Open 2015 nastoupilo třicet dva hráček. Obhájkyní titulu, z ročníku hraného v rámci okruhu ITF, byla britská tenistka Heather Watsonová, kterou v úvodním kole vyřadila Polona Hercogová.\n\nVítězkou dvouhry se stala nejvýše nasazená Češka Karolína Plíšková, jež ve finále zdolala krajanku Lucii Hradeckou, postoupivší z kvalifikace, po třísetovém průběhu 4–6, 7–5 a 6–3. V probíhající sezóně si připsala premiérové turnajové vítězství, které představovalo čtvrtý singlový titul na okruhu WTA Tour. K trofeji uvedla: „\"Neřekla bych, že jsem byla lepší. Lucka hrála velmi dobře. Bylo to o pár míčích a já jsem šťastná, že jsem to dokázala vyhrát.\"“\n\nV roce 2015 se jednalo o druhé finále na ženském okruhu s výhradně českou účastí, když na lednovém Apia International Sydney Kvitová porazila Karolínu Plíškovou. Hradecká se v následném vydání žebříčku WTA ze 4. května 2015 posunula ze 74. na 57. místo.\n\n"}
{"id": "1105537", "url": "https://cs.wikipedia.org/wiki?curid=1105537", "title": "Grand Prix SAR La Princesse Lalla Meryem 2015 – ženská dvouhra", "text": "Grand Prix SAR La Princesse Lalla Meryem 2015 – ženská dvouhra\n\nDo soutěže ženské dvouhry na tenisovém turnaji Grand Prix SAR La Princesse Lalla Meryem 2015 nastoupilo třicet dva hráček. Obhájkyní titulu byla španělská tenistka María Teresa Torrová Florová, která se všal před zahájením marocké události odhlásila.\n\nVítězkou dvouhry se stala čtvrtá nasazená Ukrajinka Elina Svitolinová, jež ve finále zdolala Maďarku Tímeu Babosovou po dvousetovém průběhu 7–5 a 7–6. V probíhající sezóně si připsala premiérové turnajové vítězství, které představovalo třetí singlový titul na okruhu WTA Tour. Zisk 280 bodu jí v následné klasifikaci žebříčku WTA ze 4. května 2015 posunul na kariérní maximum, když figurovala na 21. místě, o týden později pak na 19. příčce.\n\n"}
{"id": "1105538", "url": "https://cs.wikipedia.org/wiki?curid=1105538", "title": "Grand Prix SAR La Princesse Lalla Meryem 2015 – ženská čtyřhra", "text": "Grand Prix SAR La Princesse Lalla Meryem 2015 – ženská čtyřhra\n\nDo soutěže ženské čtyřhry na tenisovém turnaji Grand Prix SAR La Princesse Lalla Meryem 2015 nastoupilo šestnáct dvojic. Obhájcem titulu byl pár Garbiñe Muguruzaová a Romina Oprandiová, jehož členky na marocké události nestartovaly.\n\nVítězem čtyřhry se stal nejvýše nasazený maďarsko-francouzský pár Tímea Babosová a Kristina Mladenovicová, který ve finále zdolal německo-ukrajinskou dvojici Laura Siegemundová a Maryna Zanevská výsledkem 6–1 a 7–6. Obě šampionky si do žebříčku WTA připsaly 280 bodů.\n\n"}
{"id": "1105539", "url": "https://cs.wikipedia.org/wiki?curid=1105539", "title": "J&amp;T Banka Prague Open 2015 – ženská čtyřhra", "text": "J&amp;T Banka Prague Open 2015 – ženská čtyřhra\n\nDo soutěže ženské čtyřhry na tenisovém turnaji J&T Banka Prague Open 2015 nastoupilo šestnáct dvojic. Obhájcem titulu byl pár Lucie Hradecká a Michaëlla Krajiceková, jehož členky nestartovaly společně. Hradecká do čtyřhry nezasáhla. Spoluhráčkou Krajicekové se stala Karolína Plíšková, s níž skončila ve čtvrtfinále na raketách pozdějších vítězek pražské události.\n\nVítězem čtyřhry se stal švýcarsko-český nenasazený pár Belinda Bencicová a Kateřina Siniaková, který ve finále zdolal ukrajinsko-českou dvojici Kateryna Bondarenková a Eva Hrdinová po hladkém průběhu 6–2 a 6–2. Obě šampionky si do žebříčku WTA připsaly 280 bodů. Bencicová tak získala premiérový titul na okruhu WTA Tour a pro Siniakovou to byla druhá trofej ze čtyřhry.\n\n"}
{"id": "1105549", "url": "https://cs.wikipedia.org/wiki?curid=1105549", "title": "Copa Colsanitas 2015", "text": "Copa Colsanitas 2015\n\nCopa Colsanitas 2015 byl tenisový turnaj pořádaný jako součást ženského okruhu WTA Tour, který se hrál v Clubu Campestre El Rancho na otevřených antukových dvorcích. Konal se mezi 13. až 19. dubnem 2015 v kolumbijském hlavním městě Bogotá jako 23. ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře byla dvacátá devátá hráčka žebříčku Elina Svitolinová z Ukrajiny. Vítězkou se stala Teliana Pereirová, čímž ukončila 27leté čekání brazilské tenistky na singlový titul z okruhu WTA Tour. Poslední Brazilkou, která před ní vyhrála trofej byla Neige Diasová v dubnu 1988 na antukovém Barcelona Ladies Open. I ve čtyřhře ovládly turnaj Brazilky, když triumfovala dvojice Paula Cristina Gonçalvesová a Beatriz Haddad Maiová.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\nNásledující pár obdržel divokou kartu do hlavní soutěže:\n\n\n"}
{"id": "1105550", "url": "https://cs.wikipedia.org/wiki?curid=1105550", "title": "Kontinentální hokejová liga 2015/2016", "text": "Kontinentální hokejová liga 2015/2016\n\nSezóna 2015/2016 byla osmým ročníkem KHL. V lize hrálo 28 týmů z 7 zemí – Ruska, Běloruska, Kazachstánu, Lotyšska, Finska, Slovenska a Chorvatska. Vítězem se stal tým Metallurg Magnitogorsk.\n\n\n\n"}
{"id": "1105551", "url": "https://cs.wikipedia.org/wiki?curid=1105551", "title": "Copa Colsanitas 2015 – ženská dvouhra", "text": "Copa Colsanitas 2015 – ženská dvouhra\n\nDo soutěže ženské dvouhry na tenisovém turnaji Copa Colsanitas 2015 nastoupilo třicet dva hráček. Obhájkyní titulu byla Caroline Garciaová, která zvolila účast ve francouzském týmu na paralelně probíhajícím ostravském semifinále Fed Cupu.\n\nVítězkou dvouhry se stala nenasazená Brazilka Teliana Pereirová, jež ve finále zdolala kazašskou turnajovou pětku Jaroslavu Švedovovou po dvousetovém průběhu 7–6 a 6–1. Připsala si tak premiérové turnajové vítězství kariéry na okruhu WTA Tour. čímž ukončila 27leté čekání brazilské tenistky na singlový titul v této úrovni ženského tenisu. Poslední Brazilkou, která vyhrála před ní trofej byla Neige Diasová v dubnu 1988 na antukovém Barcelona Ladies Open.\n\n"}
{"id": "1105558", "url": "https://cs.wikipedia.org/wiki?curid=1105558", "title": "Pavol Kvasna", "text": "Pavol Kvasna\n\nPavol Kvasna (* 2. března 1949) je bývalý slovenský fotbalista, útočník.\n\nV československé lize hrál za Spartak Trnava. Dal 4 ligové góly.\n\n\n"}
{"id": "1105560", "url": "https://cs.wikipedia.org/wiki?curid=1105560", "title": "Copa Colsanitas 2015 – ženská čtyřhra", "text": "Copa Colsanitas 2015 – ženská čtyřhra\n\nDo soutěže ženské čtyřhry na tenisovém turnaji Copa Colsanitas 2015 nastoupilo šestnáct dvojic. Obhájcem titulu byl pár Lara Arruabarrenová a Caroline Garciaová. zvolila účast ve francouzském týmu na paralelně probíhajícím ostravském semifinále Fed Cupu. Obě hráčky však zvolily účast ve svých reprezentačních týmech v paralelně probíhajícím semifinále Fed Cupu.\n\nVítězem čtyřhry se stal nenasazený brazilský pár Paula Cristina Gonçalvesová a Beatriz Haddad Maiová, který ve finále zdolal americkou dvojici Irina Falconiová a Shelby Rogersová výsledkem 6–3, 3–6 a [10–6]. Obě šampionky si do žebříčku WTA připsaly 280 bodů.\n\n"}
{"id": "1105561", "url": "https://cs.wikipedia.org/wiki?curid=1105561", "title": "Josef Ringhoffer", "text": "Josef Ringhoffer\n\nJosef Václav Ringhoffer (29. října 1795 Praha – 6. března 1847 Praha) byl pokračovatelem úspěšné rodinné podnikatelské tradice. Od svého otce převzal dobře vedenou mědikoveckou dílnu a postupně jí rozšiřoval. Položil tak základ pro další úspěšný rozvoj rodinné firmy ve druhé polovině 19. století.\n\nJosef Václav Ringhoffer se narodil 29. 10. 1785 v Praze. Byl synem mědikoveckého mistra Františka Ringhoffera a jeho druhé ženy Alžběty Pakenové (1762–1801). Měl devět sourozenců (7 sester a 2 bratry), ale on jako jediný pokračoval v rodinné mědikovecké tradici. Vyučil se v dílně svého otce v Platnéřské ulici. V roce 1812 (tedy ve 27 letech) z rozhodnutí mědikoveckého cechu se stal mědikoveckým mistrem, a v roce 1820 přebral otcovu dílnu.\n\nMěl za manželku Johanu Körblovou, s níž měl 14 dětí. V tomto manželství se také narodil v roce 1817 později velmi úspěšný syn František Ringhoffer II..\n\nJosef Ringhoffer byl brzo po převzetí otcovy dílny znám jako úspěšný řemeslník a podnikatel. Dílna, kterou převzal od otce, se rychle rozrůstala. Po určité době se ukázalo, že prostory dílny nestačí pro zpracování větších dílů, a proto si Josef Václav Ringhoffer pronajal starý mlýn v Kamenici, ke kterému patřila i pila v Olešovicích. V roce 1817 začal v prostoru mlýna podnikat. V roce 1822 zde zřídil mědikovecký hamr. Protože se výroba v hamru osvědčila, koupil v roce 1823 od původních majitelů mlýn se všemi závazky. Závazky se ale týkaly provozu mlýna (vč. robotní povinnosti) a neměly s chodem hamru nic společného.\n\nDo podnikání v hamru se zapojil i Martin Ringhoffer (1780–1838), bratranec Josefův (nikoli strýc či bratr jak uvádějí některé zdroje), který do té doby (patrně od roku 1806) pracoval jako mědikovec v dílně Josefova otce Františka. Martin Ringhoffer pojal za ženu roku 1808 sestru Josefa – Marii Františku Ringhofferovou (1779–1830). Oba jsou pochování na pražském olšanském hřbitově. Josef jako základ pro společné podnikání přenechal v roce 1824 Martinovi držbu poloviny hamru, vč. příslušenství.\n\nV roce 1832 obdržel titul c.k. dvorní mědikovecký mistr. V roce 1843 pak také obdržel oprávnění k výrobě veškerého měděného a kovového zboží.\nV období, kdy Josef Ringhoffer řídil firmu, se začalo rozšiřovat cukrovarnictví a začínaly se ve větším počtu stavět cukrovary. Proto začal Josef Ringhoffer specializovat svoji firmu na výrobu strojního zařízení pro cukrovary a rozšířil výrobu pro vybavení lihovarů. Původní dílna se začaly rozrůstat na manufakturu. Dobré hospodaření firmy se projevilo i na jmění rodiny. V té době bylo čisté jmění rodiny na úrovni 36 635 zlatých.\nV roce 1841 Josef Ringhoffer předal a později prodal svému synovi Františkovi Ringhofferovi II. dům v Praze, ale ponechal si dílnu v Praze I., Platnéřské ulici č.102, ve které začínal jeho otec. V roce 1847 těsně před smrtí prodal synovi i hamry v Kamenici.\n\n\n"}
{"id": "1105562", "url": "https://cs.wikipedia.org/wiki?curid=1105562", "title": "Inge Lehmannová", "text": "Inge Lehmannová\n\nInge Lehmannová (13. května 1888, Kodaň – 21. února 1993, tamtéž) byla dánská seismoložka a geofyzička, která objevila na začátku třicátých let na základě údajů z novozélandských zemětřesení z let 1928 a 1931 vnitřní jádro Země. Svou hypotézu publikovala v roce 1936.\n"}
{"id": "1105563", "url": "https://cs.wikipedia.org/wiki?curid=1105563", "title": "Viliam Novák", "text": "Viliam Novák\n\nViliam Novák (* 8. dubna 1933) je bývalý slovenský fotbalový trenér. Mimo ligových angažmá trénoval v Trnavě mládež.\n\n\n"}
{"id": "1105565", "url": "https://cs.wikipedia.org/wiki?curid=1105565", "title": "Hjon Jong-čchol", "text": "Hjon Jong-čchol\n\nHjon Jong-čchol (, 11. ledna 1949, provincie Severní Hamgjong – 30. dubna 2015, Pchjongjang) byl od roku 2014 severokorejským ministrem obrany. Po obvinění z vlastizrady byl podle jihokorejské tajné služby veřejně popraven. Mělo se tak stát před několika stovkami lidí palbou z protiletadlové zbraně. Ministr se údajně znelíbil vůdci Severní Koreje Kim Čong-unovi poté, co usnul během vojenské přehlídky.\n\nVe vládních a nejvyšších vojenských kruzích dochází v KLDR k čistkám pravidelně. Vůdce státu k nim přistupuje, když se cítí být ohrožen např. z důvodu neloajality nebo kritiky vůdcovy politiky. K čistkám pravidelně přistupoval zakladatel totalitní KLDR Kim Ir-sen, jeho syn a následovník Kim Čong-il a nyní i jeho vnuk, který převzal žezlo, Kim Čong-un. V roce 2015 bylo k dubnu údajně popraveno nejméně 16 činitelů včetně Hjon Jong-čchola, z nichž někteří kritizovali vůdcovu politiku. Předtím byl například za vlastizradu popraven velmi vysoce postavený Kim Čong-unův strýc Čang Song-tchek, který chtěl podle rozsudku provést státní převrat.\n"}
{"id": "1105566", "url": "https://cs.wikipedia.org/wiki?curid=1105566", "title": "Jan Zajíček (politik)", "text": "Jan Zajíček (politik)\n\nJan Zajíček, též Johann Zajiček nebo Johann Zajiczek (6. listopadu 1828 Stichovice – 9. června 1915 Vídeň), byl rakouský politik z Moravy, českého původu, ale hlásící se k německé národnosti, v 2. polovině 19. století poslanec Říšské rady a poslední německý starosta Prostějova.\n\nJeho otec Michal Zajíček (narozen 1789) byl měšťanem v Prostějově, později nájemce mlýna ve Slavkově u Brna a v Kyjově. Jan se narodil ve Stichovicích (dnes místní část obce Mostkovice) u Prostějova jako nemanželský syn vdově po prostějovském měšťanu Josefu Fickertovi. Biologický otec Michal Zajíček se k synovi přihlásil až roku 1838. Jan tedy v mládí vyrůstal pod jménem Fickert, až dodatečně začal užívat příjmení Zajíček. Roku 1847 koupil mlýn v Krasicích u Prostějova. Působil jako mlynář a oženil se s Rozálií Ablovou (dcera obchodníka a starosty Prostějova Ferdinanda Abla). Měli tři syny a čtyři dcery. Roku 1850 prodal svůj mlýn a nadále působil profesně jako obchodník v Prostějově. Měl velký železářský obchod a dům na prostějovském náměstí.\n\nByl veřejně a politicky činný. V období let 1864–1867 a znovu 1870–1892 zastával úřad starosty Prostějova. Byl českého původu, ale po příchodu do Prostějova, když se stal obchodníkem, se začal hlásit k německé národnosti a kultuře. Stranicky se profiloval jako německý liberál (takzvaná Ústavní strana, liberálně a provídeňsky orientovaná, odmítající federalistické aspirace neněmeckých etnik). Náležel mezi předáky německé politiky na Moravě. \"Národní listy\" ho v nekrologu líčí jako \"obratného a charakterního muže, jehož zásluhou se stalo, že německá správa obecní téměř plné čtvrtstoletí u vesla se udržela\". Používal výlučně němčinu. S českou stranou sváděl dlouhé boje o vedení města. Roku 1892 Češi konečně převádli a Zajíčka nahradil Karel Vojáček.\n\nV doplňovacích volbách 8. listopadu 1865 byl zvolen na Moravský zemský sněm za městskou kurii, obvod Prostějov. Do sněmu se po krátké přestávce (v zemských volbách v lednu 1867 zvolen nebyl a místo něj usedl do sněmu za město Prostějov jeho komunální český rival Florián Novák) vrátil již v zemských volbách v březnu 1867, opět za městskou kurii v Prostějově. Mandát zde obhájil v zemských volbách roku 1870. V zemských volbách roku 1871 ho dočasně vystřídal Florián Novák, ale již v zemských volbách v září 1871 se do sněmu vrátil. Po delší přestávce pak opětovně uspěl i v zemských volbách roku 1890. Zemský sněm ho roku 1872 delegoval i do Říšské rady (celostátní parlament, volený nepřímo zemskými sněmy). Složil slib 12. prosince 1872.\n\nDo roku 1907 žil v Prostějově, pak se přestěhoval do Vídně. Podle jiného zdroje se již po svém odchodu z funkce starosty koncem 19. století odstěhoval do Olomouce a pak do Vídně.\n\nV závěru života žil v bídě. Přišel o všechen majetek. České vedení prostějovské radnice mu dokonce muselo přispět na živobytí. Zemřel v červnu 1915 ve Vídni.\n"}
{"id": "1105571", "url": "https://cs.wikipedia.org/wiki?curid=1105571", "title": "Mezinárodní pakt o občanských a politických právech", "text": "Mezinárodní pakt o občanských a politických právech\n\nMezinárodní pakt o občanských a politických právech (International Covenant on Civil and Political Rights) je mezinárodní smlouvou přijatou na zasedání Organizace spojených národů v New Yorku dne 19. prosince 1966. Pakt vstoupil v platnost 23. března 1976. Doposud k paktu přistoupilo 168 států. Pakt svým obsahem navazuje na Všeobecnou deklaraci lidských práv. Spolu s Mezinárodním paktem o občanských a politických právech vznikl také Mezinárodní pakt o hospodářských, sociálních a kulturních právech.\n\nObčanská a politická práva patří mezi základní lidská práva. Pakt právně závazným způsobem rozvíjí a konkretizuje práva uvedená ve Všeobecné deklaraci lidských práv. Dokument je tvořen preambulí a šesti částmi, které zahrnují celkem 53 článků.\n\nV prvním článku se vymezuje právo všech národů na sebeurčení.\n\nVe druhé části (články 2 až 5) se státy, které jsou smluvními stranami paktu, zavazují k tomu, že podniknou všechna možná opatření k tomu, aby byla všechna zmíněná práva zajištěna, a to bez jakékoliv formy diskriminace. Dále je věnována pozornost tématu rovnosti žen a mužů v souvislosti s danými právy.\n\nTřetí část vyjmenovává konkrétní občanská a politická práva, jako je právo na život, zákaz mučení nebo krutého a nelidského zacházení, zákaz otroctví a nevolnictví, právo na svobodu a osobní bezpečnost, právo na rovné zacházení před soudy, právo na zastávání svého názoru, atd.\n\nČtvrtá část upravuje zřízení osmnáctičlenného Výboru pro lidská práva. Dále jsou v této části rozpracovány způsob volby členů Výboru, délka volebního období a další podrobnosti fungování tohoto orgánu.\n\nPředposlední část se zabývá výkladem obsahu Paktu.\n\nPoslední šestá část se věnuje tématům ratifikace, nabytí účinnosti, apod.\n\n\n\n\n\n\n\n\n\n\n\n\n\n\n\n\n\n\n\n\n\n\n\nK Mezinárodnímu paktu o občanských a politických právech byly přijaty dva opční protokoly:\n\nPrvní opční protokol (1966)\n\nPrvní opční protokol řeší přiznání práva jednotlivce podat stížnost na stát a přistoupilo k němu 115 států.\n\nDruhý opční protokol (1989)\n\nK druhému protokolu, který se snaží o zrušení trestu smrti, se zatím přiklonilo 81 států.\n\nTím, že se státy, které jsou smluvními stranami Paktu stanou také smluvními stranami Protokolu, uznávají kompetence Výboru, zřízeného podle čtvrté části Paktu, přijímat a posuzovat oznámení od jednotlivců, kteří se stali oběťmi porušení některého z práv stanovených v Paktu. Tito jednotlivci mohou podat oznámení Výboru o porušení jejich práv, přičemž:\n\nVýbor dále nepřijímá k posouzení taková oznámení, která:\n\nPokud Výbor přijme oznámení od jednotlivce, upozorní následně příslušný stát, kterého se toto oznámení týká. Tento stát poté do šesti měsíců podává písemné vysvětlení nebo prohlášení o případu. Výbor následně zkoumá vyjádření obou stran a prošetřuje celý případ na neveřejném zasedání. Svůj názor sdělí příslušnému státu a jednotlivci, který oznámení podal. Záznam o své činnosti Výbor zahrne do výroční zprávy.\n\nDalšími dokumenty, na které lze v souvislosti s Paktem poukázat, jsou:\nPrvní dva zmíněné dokumenty spolu s Paktem o občanských a politických právech tvoří Mezinárodní listinu lidských práv (International Bill of Human Rights).\n\nMezinárodní pakt o občanských a politických právech byl jménem Československé socialistické republiky podepsán roku 1968. Souhlas s paktem byl vyhlášen Federálním shromážděním dne 11. listopadu 1975, a to u příležitosti Konference o bezpečnosti a spolupráce v Evropě, konané v Helsinkách, kde došlo k podpisu Závěrečného aktu Konference o bezpečnosti a spolupráci v Evropě. V platnost pakt vstoupil 23. března 1976. Spolu s paktem o občanských a politických právech byl také přijat Mezinárodní pakt o hospodářských, sociálních a kulturních právech.\n\nPo přijetí těchto mezinárodních paktů, se vzedmula v tehdejší ČSSR vlna odporu proti jejich nedodržování. Porušování práv garantovaných v přijatých dokumentech se stalo jedním z hlavních oficiálních důvodů pro vznik neformální československé občanské iniciativy známé jako Charta 77.\n\nMimo Chartu 77 vznikaly i další organizace, které upozorňovaly na nedodržování úmluv přijatých v Helsinkách. Jedná se například o Výbor na obranu nespravedlivě stíhaných (VONS, 1978) nebo Český helsinský výbor (pův. Československý helsinský výbor/ Čs. HV, 1988).\n"}
{"id": "1105572", "url": "https://cs.wikipedia.org/wiki?curid=1105572", "title": "Ján Vasilko", "text": "Ján Vasilko\n\nJán Vasilko (* 6. dubna 1954) je bývalý slovenský fotbalista, záložník.\n\nV československé lize hrál za Spartak Trnava. Dal 1 ligový gól. V Poháru mistrů evropských zemí nastoupil ve 2 utkáních.\n\n\n"}
{"id": "1105575", "url": "https://cs.wikipedia.org/wiki?curid=1105575", "title": "Daniel Kolenič", "text": "Daniel Kolenič\n\nDaniel Kolenič (* 13. února 1954) je bývalý slovenský fotbalista, záložník. Jeho bratrem je bývalý ligový fotbalista Ján Kolenič.\n\nV československé lize hrál za Spartak Trnava. Dal 1 ligový gól. S Trnavou získal v roce 1973 ligový titul. V Poháru mistrů evropských zemí nastoupil v 1 utkání a v Poháru vítězů pohárů také v 1 utkání.\n\n\n"}
{"id": "1105577", "url": "https://cs.wikipedia.org/wiki?curid=1105577", "title": "Seth Godin", "text": "Seth Godin\n\nSeth Godin (* 10. července 1960) je americký autor knih z oblasti marketingu. Je znám jako marketér, řečník, podnikatel a spisovatel.\n\nSeth Godin se proslavil především díky svému blogu, který spravuje již od roku 2002. Populární je také díky vystoupením v rámci konferencí TED a marketingovým úspěchům a inovacím.\n\nVystudoval informatiku na Tuftově Univerzitě a získal titul MBA na Stanford Graduate School of Business. V 90. letech založil startup Yoyodyne, kde přišel s myšlenkou online marketingu. Když za několik let kupovalo tento projekt Yahoo, stal se i Godin součástí této firmy, a to jako viceprezident pro přímý markerting. Yahoo pak opustil, aby se mohl věnovat vlastní kariéře. Začal psát knihy o marketingu, přednášet o něm na konferencích a zároveň psát svůj blog.\n\nGodin je také zakladatelem projektu Squidoo pro tvorbu jednoduchých webových stránek.\n\nSeth Godin je autorem 18 knih, které byly přeloženy do více než 35 světových jazyků. Zabývá se v nich především postindustriální revolucí, marketingem, šířením nových nápadů a vůdcovstvím. Mezi jeho nejznámější publikace patří \"All Marketers Are Liars\" (Všichni marketéři jsou lháři, 2005), \"Poke the Box\" (Kopni do té bedny, 2011), \"Linchpin\" (Nepostradatelní, 2010) nebo \"Purple Cow\" (Fialová kráva, 2003), jenž vyšly také v češtině. Dále je autorem publikace \"Small is the New Big\", což je výběr článků jeho blogu (2006). Jeho nejnovějšími díly jsou knihy \"The Icarus Deception: How High Will You Fly?\" (2012), která se zaměřuje na průmyslovou ekonomiku a její budoucnost, a \"What To Do When It's Your Turn (and its Always Your Turn)\" (2014).\n\nGodin napsal také několik příruček o webových stránkách, blozích a marketingu, které jsou dostupné na jeho blogu.\n\nSeth Godin je známý také díky svým vystoupením na konferencích, například v rámci projektu TED. Jeho nejsledovanější video bylo zhlédnuto více než 3 600 000 uživateli. Godin v něm vypráví o šíření nových myšlenek a nápadů a také o reklamě a ukazuje, proč jsou špatné nebo šílené produkty mnohem úspěšnější než ty nudné.\n\n\n"}
{"id": "1105578", "url": "https://cs.wikipedia.org/wiki?curid=1105578", "title": "Nangis", "text": "Nangis\n\nNangis je francouzská obec v departementu Seine-et-Marne v regionu Île-de-France. V roce 2012 zde žilo 8 351 obyvatel. Je centrem kantonu Nangis.\n\nLa Croix-en-Brie, Fontains, Fontenailles, Grandpuits-Bailly-Carrois, La Chapelle-Rablais, Rampillon\n\n\"Počet obyvatel\"\n\n"}
{"id": "1105581", "url": "https://cs.wikipedia.org/wiki?curid=1105581", "title": "Seznam představitelů Prostějova", "text": "Seznam představitelů Prostějova\n\nToto je seznam představitelů města Prostějov (nejvyšší představitelé samosprávy tohoto města v různých historických obdobích nesli různé tituly, starosta, předseda MNV nebo MěNV, od roku 2012 primátor).\n\n\n\n\n\n\n"}
{"id": "1105584", "url": "https://cs.wikipedia.org/wiki?curid=1105584", "title": "Rampillon", "text": "Rampillon\n\nRampillon je francouzská obec v departementu Seine-et-Marne v regionu Île-de-France. V roce 2012 zde žilo 802 obyvatel.\n\nLa Croix-en-Brie, Fontains, Meigneux, Nangis, Sognolles-en-Montois, Vanvillé, Villeneuve-les-Bordes\n\n\"Počet obyvatel\"\n"}
{"id": "1105586", "url": "https://cs.wikipedia.org/wiki?curid=1105586", "title": "Pedagogická komunikace", "text": "Pedagogická komunikace\n\nPedagogická komunikace je základním kamenem v procesu učení se. Pedagogická komunikace probíhá především ve školní třídě, a to mezi učitelem a žáky.\n\nPodle Průchy (2009, s. 189) má pedagogická komunikace tyto hlavní charakteristiky:\n\nKomunikace probíhá mezi zdrojem a adresátem, přičemž každý účastník komunikace je obojím zároveň. Což znamená, že se navzájem ovlivňují a komunikace je tedy cyklická (jeden reaguje na druhého a naopak). Tedy jestliže se změní jednání prvního, změní se i jednání druhého toto nazýváme fázování. Každá komunikace má v sobě ukryty dvě roviny, které můžeme pozorovat. Jedná se o rovinu obsahovou (co řekneme) a vztahovou (jak to řekneme). Příjemce (adresát) pak může s nově získanou informací udělat následující: přijmout ji, nepřijmout a znehodnotit.\n\nUčitel v této době přednáší a žáci si zapisují. Tato varianta nastává v 8 % času, který je určen pro vyučovací hodinu.\n\nJedná se o zkoušení, procvičování, opakování atd. Rozhovor vyplňuje 92 % času vyučovací hodiny.\nVe většině případů začíná komunikaci učitel. Pokud komunikaci zahájí žák, jedná se pak ve většině případů o dotazy netýkající se přímo hodiny/vyučování (Můžu na záchod?; Můžu zavřít to okno?; atd.), v tomto případě se jedná o strukturu IR. Učitel zahájí komunikaci otázkou, na kterou žák odpoví a následuje zpětná vazba. Tento proces se označuje jakožto IRF (interakce=interaction -> reakce=reaction -> zpětná vazba=feedback) či IRE (hodnocení=evaluation) struktura. Učitel se může ptát otázkami otevřenými či uzavřenými a každá z nich může mít vyšší či nižší kognitivní náročnost.\n\nMohlo by se proto zdát, že žáci dostávají velký prostor a aktivně se do výuky zapojují. Avšak učitel se většinou ptá otázkami nižší kognitivní náročnosti a to v uzavřené podobě. Žák tedy nerozvíjí své tvůrčí schopnosti, ani o otázce nepřemýšlí, jen odpoví jednoslovně/jednou větou a to tak, že si na danou odpověď vzpomene.\n\n\n"}
{"id": "1105587", "url": "https://cs.wikipedia.org/wiki?curid=1105587", "title": "Kanton Ozoir-la-Ferrière", "text": "Kanton Ozoir-la-Ferrière\n\nKanton Ozoir-la-Ferrière (fr. \"Canton d'Ozoir-la-Ferrière\") je francouzský kanton v departementu Seine-et-Marne v regionu Île-de-France. Tvoří ho 12 obcí. Kanton vznikl v roce 2015.\n\n\n"}
{"id": "1105590", "url": "https://cs.wikipedia.org/wiki?curid=1105590", "title": "Vlnovník révový", "text": "Vlnovník révový\n\nVlnovník révový (\"Colomerus vitis\") je roztoč poškozující listy révy vinné sáním. Hmyz vytváří při sání na listech na líci listů deformace a plstnaté útvary na spodní části listů. Druh je řazen do čeledě vlnovníkovití (\"Eriophyidae\"), řádu sametkovci.\n\nERPHVI\n\nPodle EPPO je pro patogena s označením \"Colomerus vitis\" používáno více rozdílných názvů, například \"Eriophyes vitis\"\nnebo \"Phytoptus vitis\".\n\nTéměř všude tam, kde jsou vinné hrozny pěstovány.\n\nDruh se vyskytuje běžně v ČR.\n\nNažloutlě až růžově zbarvený roztoč velký asi 0,16 mm, s válcovitým až kapkovitým tělem se štětinami a dvěma páry noh. Vajíčka jsou kulatá, bělavá a lesklá.\n\n\n\nVýznam závisí na intenzitě napadení. Při malém výskytu je bezvýznamný, při významném napadení výrazně snižuje sklizeň a poškozuje rostliny. Obecně má obecně značný ekonomický dopad na vinařství a to zejména v Evropě, Rusku, Jižní Africe a Austrálii, kde způsobuje ztráty na výnosu 56%, nicméně je považován za méně významého patogena vinné révy.\n\nZpůsobuje různé formy poškození révy, včetně hroznů. Na listů vyvolává deformace, poškození listů má hospodářský význam jen ve školkách, protože to může zpomalit růst rostlin. V důsledku sání na pupenech dochází k deformacím a krnění, a dokonce i úplnému zaschnutí pupenů, včetně květních. V případě vážného napadení listů může být růst rostlin zpomalen a ovlivněn i výnos.\n\nMá několik generací během roku. Přezimuje v pupenech. Na jaře sají na mladých listech, především na spodní straně listů. Při sání roztoče rostliny vytváří jednobuněčný plsťovitý porost „erineum\".\n\nJsou používány jarní preventivní postřiky. Je doporučován dravý roztoč jako efektivní pomoc při výskytu, druhy Typhlodromus doreenae, Amblyseius victoriensis, Phytoseius fotheringhamiae a Typhlodromus dossei. Biopreparáty efektivně potlačují rozšíření roztoče po celé vegetační období.\n\nVýznamným přirozeným nepřítelem je predátor \"Galendromus occidentalis\". Z chemických přípravků jsou používány Omite 570 EW, SANMITE 20 WP, Mágus 200 SC.\n\n"}
{"id": "1105594", "url": "https://cs.wikipedia.org/wiki?curid=1105594", "title": "Kanton Saint-Fargeau-Ponthierry", "text": "Kanton Saint-Fargeau-Ponthierry\n\nKanton Saint-Fargeau-Ponthierry (fr. \"Canton de Saint-Fargeau-Ponthierry\") je francouzský kanton v departementu Seine-et-Marne v regionu Île-de-France. Tvoří ho šest obcí. Kanton vznikl v roce 2015.\n\n\n"}
{"id": "1105598", "url": "https://cs.wikipedia.org/wiki?curid=1105598", "title": "Robert von Blumencron", "text": "Robert von Blumencron\n\nBaron Robert von Blumencron (18. prosince 1807 Praha – 5. prosince 1888 Vídeň), byl rakouský šlechtic z rodu Blumencronů, důstojník a politik z Čech, v 2. polovině 19. století poslanec Říšské rady.\n\nStudoval filozofii v Praze. Nastoupil vojenskou službu u kyrysníků jako adjutant. Následně sloužil u pohraničního pluku číslo 13. V letech 1848–1849 se podílel na tažení rakouské armády v Itálii jako plukovník. Od roku 1854 byl generálmajorem a sloužil v tehdejších Dunajských knížectvích. Byl městským velitelem v Jasech a pak brigadýrem v Opavě, Brně a Binkovicích. Působil jako velkostatkář. Patřily mu statky Hořany, Stránce a Slatinice. Na generálmajora byl povýšen 1. července 1854, do penze odešel 21. června 1860.\n\nByl aktivní i politicky. V prvních přímých volbách do Říšské rady roku 1873 byl zvolen do vídeňského parlamentu za velkostatkářskou kurii v Čechách. Ve sněmovně usedl do řad kozervativní pravice. \"Národní listy\" ho ale v přehledu nově zvolených poslanců z roku 1873 řadí mezi \"ústavověrné\" (Strana ústavověrného velkostatku), tedy stoupence provídeňské centralistické koncepce rakouského státu.\n\nZemřel v prosinci 1888 ve svém vídeňském bytě. Pochován byl na hřbitově v Hietzingu. Jeho otcem byl guberniální rada a krajský hejtman Heinrich von Blumencron. Jeho sestrou byla baronka Leopoldine Wiedersperger von Wiedersperg (1810–1882). Jeho synem byl později zemský poslanec Geza von Blumencron.\n"}
{"id": "1105605", "url": "https://cs.wikipedia.org/wiki?curid=1105605", "title": "Baal (démon)", "text": "Baal (démon)\n\nBaal nebo Bael či Baell se objevuje v goetických okultních spisech ze 17. století, jako jeden ze sedmi princů pekla. Jméno je vzato z kanaánského božstva Baal, který je zmíněn v hebrejské bibli, jako hlavní bůh Féničanů. \n\nZatímco jeho semitský protějšek je líčen jako muž nebo býk, démon Baal je v grimoáru líčen jako forma muže, kočky, ropuchy nebo jejich kombinace. Louis Le Breton na ilustraci v knize Dictionnaire Infernal z roku 1863 umístil hlavy tří tvorů na pavoučí nohy.\n\nPodle Goetie má pod sebou 66 legií démonů. Je spojen s 0–4 stupněm Berana, 21.–25. (či 30.) březnem, v tarotu s dvěma holemi, s černou barvou, kapradím, Sluncem, železem či zlatem, s živlem ohně. Je to démon působící přes den.\n\n"}
{"id": "1105608", "url": "https://cs.wikipedia.org/wiki?curid=1105608", "title": "Balakovo", "text": "Balakovo\n\nBalakovo je ruské město v Saratovské oblasti, ležící na levém břehu řeky Volhy, asi 131 kilometrů od Saratova, administrativního centra oblasti. Podle údajů z roku 2015, ve městě žije 193 533 obyvatel.\n\nBalakovo bylo založeno v roce 1762. Status města získalo roku 1913.\n\nV Balakově se nachází Saratovská vodní elektrárna a Balakovská jaderná elektrárna.\n\nVe městě je v současnosti nefunkční letiště a železnice propojená s Moskvou.\n\n\n"}
{"id": "1105612", "url": "https://cs.wikipedia.org/wiki?curid=1105612", "title": "Moussy-le-Neuf", "text": "Moussy-le-Neuf\n\nMoussy-le-Neuf je francouzská obec v departementu Seine-et-Marne v regionu Île-de-France. V roce 2012 zde žilo 2 927 obyvatel.\n\nObec leží u trojmezí departementů Seine-et-Marne, Val-d'Oise a Oise, tedy u hranic regionu Île-de-France s regionem Hauts-de-France. Sousední obce jsou: Mauregard, Mortefontaine (Oise), Moussy-le-Vieux, Othis, Plailly (Oise) a Vémars (Val-d'Oise).\n\n\"Počet obyvatel\"\n\n"}
{"id": "1105617", "url": "https://cs.wikipedia.org/wiki?curid=1105617", "title": "Moussy", "text": "Moussy\n\nMoussy je název nebo součást názvu více míst:\n\n"}
{"id": "1105619", "url": "https://cs.wikipedia.org/wiki?curid=1105619", "title": "Digitální scrapbooking", "text": "Digitální scrapbooking\n\nDigitální scrapbooking (někdy jen digitální scrapbook nebo digiscrap) je umělecká technika, která\núdajně vznikla ve Spojených státech amerických. Klasické koláže se však tvořily vždy a na celém světě, jen s běžným používáním počítačů v domácím prostředí vznikla a rychle se rozšířila tato digitální technika. Digitální koláž je mnohdy doplněna nadpisem (hlavním slovem, myšlenkou), dále krátkým textem, ale hlavně různými barevnými a pestrými papíry a doplňky. Digitální scrapbooking má svého předchůdce, kdy tvůrce používá skutečné papíry a doplňky (mašličky, knoflíky, nitě k prošívání), ale také nůžky, lepidlo, fixy a spoustu dalších pomůcek. U digitálního scrapbookingu si lze vystačit pouze s počítačem a nějakým grafickým programem, případně připojením k internetu kvůli stahování kitů. \n\nK vytvoření digitální scrapbookové stránky dále potřebujeme digitální kity, které se skládají z papírů a elementů (mašličky, vlaječky, razítka, knoflíky, odznáčky, písma, rámečky apod.). Mnoho kitů je volně dostupných na internetu, říká se jim freebies, tyto však není dovoleno používat ke komerčním účelům bez svolení autora. Pokud svou scrapbookovou stránku někde uveřejňujete, musíte uvést autora kitů. Nepřeberné množství kitů se dá také na internetu koupit a jejich cena není vysoká.\nPro začátečníky, ale i pro pokročilé scrapbookery jsou také volně ke stažení šablony, tzv. templates. Je to vlastně již vytvořená scrapbooková stránka, do které jen vložíte fotografie, papíry a elementy podle vlastního uvážení. Šablona velmi urychlí tvorbu scrapbookové stránky a je ji také možné použít pro celé album, které bude mít s použitím šablony jednotný vzhled. Stejně jakou u digitáního kitu je v případě uveřejňování uvést autora šablony (template). Scrapbookovou stránku je ale samozřejmě možné vytvořit i bez šablony. \n\nDigitální projekt, stránka neboli (angl.) layout je tvořen většinou ve formátu cca 30,5x30,5 cm, což odpovídá 12x12 palcům. Rozměr stránky lze ale uzpůsobit vlastní potřebě, ale vždy musí být tvořen v (doporučeném) rozlišení 300 dpi, kvůli zachování kvality při tisku. Byla by velká škoda, kdybyste udělali pěknou scrapbookovou stránku a po vytištění byla reformovaná právě špatným rozlišením. Mnohé firmy dnes nabízejí tisk celých fotoalb a je tedy potřeba uzpůsobit tomu rozměr ještě před začátkem tvoření scrapbookového alba nebo stránky. Pokud hotové scrapbookové stránky tiskneme sami, můžeme použít rozměr A4 nebo i menší. Tvar nemusí být jen čtvercový, i když asi vypadá lépe, ale především se řiďte vlastním vkusem, případně potřebou. Dalším kritériem pro vkusnou scrapbookovou stránku je dodržení jednotného barevného vzhledu. Použitím jednoho tónu barev nebo barev kontratních, ale spolu ladících zachováme stránce příjemný vzhled. Pokud si nejsme jisti použitím barev, můžeme si vzít na pomoc skvělého pomocníka s názvem Kuler od firmy Adobe. Toto schéma nám z našeho výběru barev vygeneruje jejich názvy (ve tvaru např. #FF0000), které pak můžeme použít také na barvu nadpisů nebo písma. S písmy ale buďme opatrní, stejně jako u barev platí, že méně je mnohdy více a proto používejte na stránku či album max. dva druhy písma nebo jeden druh písma s variací tučné/kurzíva plus jedno písmo pro nadpis. Dobře vypadá kombinace velmi jednoduchého tiskacího (bezpatkového nebo i patkového) a zdobnějšího psacího písma, chce to zkoušet. Vždycky je potřeba zvolit písmo, které má všechny znaky, které potřebujeme. Byla by škoda udělat stránku, kde by nám chyběla česká diakritika, vypadá to neprofesionálně a zkazí se tím dojem celého našeho snažení. \nV době digitálních fotografií není větší problém s tiskovou kvalitou (estetickou kvalitu ponechme stranou). Dají se ale použít i fotografie staré, papírové, dělané z kinofilmu a to tak, že je třeba je kvalitně (také v rozlišení 300 dpi!) naskenovat. Takto se dělá například \"staré\" vzpomínkové rodinné album, které může být buď úžasným dárkem nebo ozdobou mezi vlastními fotoalby. \n\nPři stahování volně dostupných kitů je potřeba udělat si v počítači nějakou složku (knihovnu), jinak bude problém později daný kit, papír nebo element najít. Je třeba si udělat hned na začátku systém, jak vše archivovat. Kity se dají archivovat například tematicky (dětské, vánoční, cestovatelské, zvířecí apod.) nebo podle barev, či elementů (papíry, rámečky, knoflíky, mašle, razítka atd.). V případě, že budete své scrapbooky prezentovat v galeriích, nezapomeňte si vždy poznamenat původ kitů, a to třeba tak, že do jednotlivých složek vložíte textový soubor s touto poznámkou. \n\nPoužitelných programů pro digitální scrapbooking je opravdu mnoho. Některé z nich jako Adobe Photoshop nebo Corel PhotoPaint, který je součástí balíčku CorelDraw, jsou placené, jiné, např. GIMP jsou zdarma.\n\nČasto aktualizovaná stránka s tzv. freebies a templates.\n\nPotřeba určitě budou i nová a zajímavá písma.\n"}
{"id": "1105620", "url": "https://cs.wikipedia.org/wiki?curid=1105620", "title": "Yamaha FZX 750", "text": "Yamaha FZX 750\n\nYamaha FZX 750 je motocykl kategorie cruiser nebo muscle bike, vyvinutý firmou Yamaha, vyráběný v letech 1986-1997.\n\nDo USA byl importován jen v letech 1986 a 1987 se sníženým objemem motoru jako FZX 700. Řadový, kapalinou chlazený čtyřválec původem z modelu FZ 750 Genesis má jako první na světě pět ventilů na válec a je skloněn vpřed pro snížení těžiště. Model je také přezdíván jako malý V-Max. Pro své nízko položené těžiště a sedlo je vhodný i pro motorkáře menší postavy a ženy.\n\n\n"}
{"id": "1105624", "url": "https://cs.wikipedia.org/wiki?curid=1105624", "title": "Z hlubin", "text": "Z hlubin\n\nZ hlubin (v originále \"Surfacing\") je kniha kanadské spisovatelky Margaret Atwood, která byla poprvé vydána roku 1972. Román zpracovává problémy a úvahy spojené s hledáním národnostní i osobní identity, otázky týkající se konzervatismu a kanadského vlastenectví. Jedná se o bezejmennou vypravěčku, která putuje se svými společníky quebeckou divočinou a hledá jak svého otce tak i sama sebe. V knize se taktéž vyskytuje mnoho zmínek různých rituálů, které mají svůj původ u původních obyvatel Kanady. Kniha byla také zfilmována roku 1981.\n\nDěj celé knihy začíná tím, že se bezejmenná, hlavní hrdinka románu vrací zpět na místo kde vyrůstala, jelikož dostává dopis od rodinného přítele Paula, ve kterém stojí, že je její otec nezvěstný. Do rodné vesničky, která se nachází na severu Québecu v Kanadě se vydává se svým přítelem Joem a kamarády (manželským párem) Annou a Davidem. Společně se vydávají do vzdálenější chalupy u jezera, kdy jako malá bydlela a usadí se tam. V průběhu děje si naše hrdinka vzpomíná na různé události z jejího dětství i dosavadního života zatímco se snaží najít svého otce. Nejdříve si myslí, že se její otec musel zbláznit, jelikož nachází podivné malby. Později však zjišťuje, že jsou to repliky starých Indiánských maleb na kamenech, které její otec hledal. Usoudí tedy, že musí být mrtvý.\n\nV druhé části knihy, se hlavní hrdinka spolu s přáteli vydává hledat oné Indiánské malby a postupně začínají vyplouvat na povrch z hlubin její mysli pravdivé vzpomínky, které se snažila potlačit. Začíná se soustředit na jakési spirituálno a vracet se ke kořenům, je pohlcena světem divočiny a šílenství, cítí se odpojena od světa lidí. Snaží se navrátit ke způsobu života jejich předků a odmítá vymoženosti současné doby.\n\nKonec je ponechán celkem otevřený, Joe se vrátí k chalupě, kde jí předtím nechali když od nich utekla, a snaží se jí přesvědčit aby sním šla zpět do města. Hlavní hrdinka po svém spirituálním zážitku zvažuje své možnosti a uvědomuje si, že ho možná přece jen miluje. Nedozvíme se však, jak se nakonec rozhodla.\nV knize figurují 4 nejdůležitější postavy a několik vedlejších.\n\nZdá se, že žije ve svém světě. Nedává moc najevo emoce ani své názory. Z míry ji nevyvede ani smrt jejího otce či nevěra jejího přítele s její kamarádkou Annou. Snaží se potlačit nepříjemné vzpomínky a upravuje si tak realitu, až do doby \"\"surfacing\"\", tedy vynoření z hlubin její mysli. Fakt, že nemá jméno, může reprezentovat právě motiv hledání identity.\nZe začátku se nezdá, že by ho moc zajímaly problémy jeho přítelkyně, či její emocionální stav, je tichý a moc své názory nevyjadřuje. Později ji zase rovnou z ničeho nic požádá o ruku, aniž by věděl zda ho vůbec miluje. Ale jelikož ona nechce, pohádají se a on se jí to oplatí nevěrou. Nakonec se pro ní ale přece jen vrátí a to dokazuje, že jí doopravdy miluje a záleží mu na ni.\nZe začátku se může zdát, že mají perfektní manželství, ale pravdou je opak. Anna je vyobrazením nerovnoprávné ženy, která se nechá poroučet a udělá vše co jí manžel řekne: musí nosit makeup aby vypadala stále mladě, protože jinak by se David naštval, musí se svléct před kamerou pro snímek, který David a Joe natáčí. Navíc je Anna i naivní, jelikož snáší nevěru svého manžela a myslí si, že to dělá stejně jenom kvůli ní, aby žárlila. Když Davida podvede s Joem, ani ho to nevytočí, jelikož jí stejně nemiluje a myslí si o ní, že je houpá a do manželství ho vlastně zmanipulovala.\nKniha byla zfilmována roku 1981, režisérem byl Claude Jutra a do hlavních rolí byli obsazeni Joseph Bottoms, Kathleen Beller, R.H. Thomson a Margaret Dragu.\n\n\n"}
{"id": "1105627", "url": "https://cs.wikipedia.org/wiki?curid=1105627", "title": "Dieter Hoeneß", "text": "Dieter Hoeneß\n\nDieter Hoeneß [dýtr henes] (* 7. ledna 1953, Ulm, Západní Německo) je bývalý německý fotbalový útočník a reprezentant, který se zúčastnil MS 1986 v Mexiku.\n\nPo skončení hráčské kariéry se dal na funkcionářskou dráhu, v této pozici pracoval mj. v Hertě Berlín a VfL Wolfsburg.\n\nHrál ve své profesionální kariéře za německé kluby VfR Aalen, VfB Stuttgart, Bayern Mnichov. S Bayernem Mnichov získal několik domácích trofejí (vyhrál mj. double v sezóně 1985/86).\n\nSvůj reprezentační debut v A-mužstvu Západního Německa absolvoval 22.5.1979 v přátelském zápase v Dublinu proti týmu Irska, k výhře 3:1 pomohl jedním gólem. Celkem odehrál v letech 1979–1986 za německý národní tým 6 zápasů a vstřelil 4 góly.\n\nZúčastnil se Mistrovství světa ve fotbale 1986 v Mexiku, kde získal s týmem stříbrné medaile po finálové porážce 2:3 s Argentinou.\n\n"}
{"id": "1105628", "url": "https://cs.wikipedia.org/wiki?curid=1105628", "title": "Mauregard", "text": "Mauregard\n\nMauregard je francouzská obec v departementu Seine-et-Marne v regionu Île-de-France. V roce 2012 zde žilo 332 obyvatel. Na území obce leží část letiště Charlese de Gaulla.\n\nÉpiais-lès-Louvres (Val-d'Oise), Le Mesnil-Amelot, Moussy-le-Neuf, Moussy-le-Vieux, Roissy-en-France (Val-d'Oise), Tremblay-en-France (Seine-Saint-Denis), Vémars (Val-d'Oise)\n\n\"Počet obyvatel\"\n\n"}
{"id": "1105631", "url": "https://cs.wikipedia.org/wiki?curid=1105631", "title": "Hoeneß", "text": "Hoeneß\n\nHoeneß je německé příjmení, které se může vztahovat k následujícím osobnostem:\n\n"}
{"id": "1105633", "url": "https://cs.wikipedia.org/wiki?curid=1105633", "title": "Selene", "text": "Selene\n\nSelene může být:\n\n\n"}
{"id": "1105634", "url": "https://cs.wikipedia.org/wiki?curid=1105634", "title": "Akční malba", "text": "Akční malba\n\nAkční malba ( \"action painting\", \"gestural abstraction\") vznikla v druhé polovině čtyřicátých let (ačkoliv je často uváděno až v druhé polovině šedesátých let) na území USA. První užití pojmu action painting je přisuzováno americkému uměleckému kritikovi, Haroldu Rosenbergovi. Rosenberg popisoval nový trend umělců v hlavním městě New York v dnes legendárním článku uveřejněném v časopise ARTnews roku 1952.\n\nPrávě akční malbou se americké umění zcela vymanilo z vazeb evropské tvorby a vytvořilo jedinečný styl založený na uvolnění. Malba se stala volným polem pro vyjádření gest a pohybů ruky, důležitá byla především fyzická činnost umělce. Hlavní roli v tomto umění hraje samotný akt tvorby, malování. Typickým znázorněním akční malbu v její době jsou fotografie, na nichž je vidět jeden z hlavních představitelů akční malby, Jackson Pollock: s rozběhem, s cigaretou v ústech a barvou v ruce se vrhá na plátno. Živá „show“, která se pojila s jeho tvorbou, je některými uměleckými kritiky řazena částečně pod happening. Dalším rozměrem akční malby bylo její spojení s dalšími směry v 60. letech, kdy došlo i k částečnému oživení: happening (hnutí Fluxus) a vídeňský akcionismus (Otto Mühl, Herman Nitsch).\n\nUměním, které vznikalo akční malbou, byla velmi rozměrná plátna s jakousi abstraktní tematikou, vznikající díky umělcově jedinečnosti a vnitřnímu impulzu. Malování jako činnost – akt získalo taktéž nových rozměrů, neboť se na něj začalo nahlížet jako na rovnoprávnou součást uměleckého díla. Umělecká činnost, která vedla k vytvoření díla akční malby za pomoci gestického automatismu, se stala až kultickou, rituální či transcendentní. Samotná plátna se vyznačují především skvrnami s nejasnými a neohraničenými konturami, často rozteklou barvou, více vrstvami, stékajícími proudy barev. Jedná se o silně expresivní a dynamická umělecká díla.\n\nPrázdné plátno obvykle leželo na zemi a z výšky na něj byly aplikovány barvy. Ty byly vymačkávány přímo z tub, případně lity z plechovek nebo aplikovány jakýmkoliv podobně neobvyklým způsobem. Výsledné dílo se dotvářelo ručně za pomocí špachtlí a jiných pomůcek. Pro obrazy se často využívaly další materiály jako kupříkladu drcené sklo či písek. Výrazovým prostředkem akční malby je skvrna, volně tažená linka nebo barevný cákanec. Výsledný dojem impulzivního a ničím nepřerušovaného nanášení barvy na plátno je neohraničená struktura. Velmi populární byly techniky dripping (rozstřikování barev z plechovek) a slash painting/washing (cákání štětcem, nožem či špachtlí).\n\nJackson Pollock využil veškeré možnosti akční malby (gestická malba) a je také považován za samotného zakladatele akční malby (věnoval se jí od roku 1947). Proces malování považoval za absolutní prožitek a prostředek k uvolnění, svobodě, náhodě, spontánnosti. Mezi jeho nejznámější díla se řadí Kompozice č.13 a Malba vlnité dráhy.\n\nGeorge Matieu umisťoval plátno do svislé polohy a následně se na něj často s rozběhem vrhal, velkými gesty cákal barvu na plátno; tvořil i v divadle před obecenstvem\n\nNa rozdíl od výše zmíněných umělců se Mark Tobey zajímá mimo vytváření díla také o výsledný umělecký produkt; malba je pro něj prostředkem pro komunikaci. Jeho tvorba je spojována s meditací.\n\n\n\n\"francouzský tašismus\" (la tache = skvrna) – jedná se o evropskou podobu americké akční malby, opět je zdůrazněna dynamika a bezprostřednost malířské akce, tašismus se ovšem prolíná též se surrealistickým automatismem, lyrickou abstrakcí a informelem; hlavním představitelem je Antonio Saura a Georges Mathieu.\n\nV českém prostředí není akční malba zcela definována, neboť veškeré proudy a umělecké činnosti, které svým způsobem zahrnují akci (happening, event, performance), byly řazeny pod akční umění. Nejvýraznější osobnosti Česka jsou Milan Knížák, Jiří Kovanda, Jan Mlčoch, a Evžen Šimera. Dnes na tyto tendence navazují především umělecké skupiny (Rafani, Ztohoven, Pode Bal).\n\nRoku 2000 vznikl velmi dobře hodnocený film Pollock, režírovaný Ed Harrisem, který zpracovává nejen života Jacksona Pollocka, ale ukazuje také počátek akční malby.\n\n\n"}
{"id": "1105637", "url": "https://cs.wikipedia.org/wiki?curid=1105637", "title": "Petr Kamberský", "text": "Petr Kamberský\n\nPetr Kamberský (* 18. července 1971) je český novinář.\n\nVystudoval sociologii na Fakultě sociálních věd Univerzity Karlovy. Novinářskou kariéru započal v Mladé frontě DNES, kde založil a řídil přílohu \"Civilizace\". V roce 2002 odešel do Hospodářských novin, kde od roku 2005 vedl rubriku komentářů. V roce 2010 odešel do Lidových novin, kde se stal šéfredaktorem sobotní přílohy \"Orientace\". Po odchodu z Lidových novin tvrdil, že mu šéfredaktor Dalibor Balšínek zakazoval psát texty odlišné od názoru tehdejšího prezidenta Václava Klause. Rok 2013 strávil v Hospodářských novinách, odkud se v roce 2014 vrátil zpět do Lidových novin jako šéfkomentátor. \n\nByl ženatý se zpěvačkou Karolinou Kamberskou, se kterou má tři děti – syny Davida a Matouše a dceru Sáru. Jeho otcem byl teoretický fyzik Vladimír Kamberský.\n"}
{"id": "1105638", "url": "https://cs.wikipedia.org/wiki?curid=1105638", "title": "Císařovna Chang (Ťing-tchaj)", "text": "Císařovna Chang (Ťing-tchaj)\n\nCísařovna Chang (; 1427–1507), posmrtným jménem císařovna Su-siao (), příjmením Chang () byla mingská císařovna, manželka Ťing-tchaje, císaře čínské říše Ming.\n\nPaní Chang bylo jednou z konkubín Ťing-tchaje. Roku 1449 byl Ťing-tchajův starší bratr císař Jing-cung v bitvě poražen a zajat Mongoly, v nastalé politické krizi Ťing-tchaj nastoupil na jeho místo. Paní Chang povýšil na urozenou dámu (\"kuej-fej\").\n\nS císařovnou Wang měl Ťing-tchaj pouze jednu či dvě dcery, s paní Chang svého jediného syna, Ču Ťien-ťiho. Rozhodl se ho jmenovat svým následníkem (od roku 1449 byl korunním princem nejstarší syn Jing-cunga). V květnu 1452, dosavadního následníka jmenoval knížetem z I a Ču Ťien-ťiho korunním princem. Císařovnu Wang týž den sesadil. Novou císařovnou jmenoval následníkovu matku, paní Chang.\n\nČu Ťien-ťi zemřel už následujícího roku 1453, císařovna Chang o tři roky později, roku 1456.\n"}
{"id": "1105639", "url": "https://cs.wikipedia.org/wiki?curid=1105639", "title": "Císařovna Wang (Ťing-tchaj)", "text": "Císařovna Wang (Ťing-tchaj)\n\nCísařovna Wang (; 1427–1507), posmrtným jménem císařovna Siao-jüan-ťing (), příjmením Wang () byla mingská císařovna, manželka Ťing-tchaje, císaře čínské říše Ming.\n\nPaní Wang se vdala za Ťing-tchaje roku 1449. Téhož roku byl Ťing-tchajův starší bratr císař Jing-cung v bitvě poražen a zajat Mongoly, v nastalé politické krizi Ťing-tchaj nastoupil na jeho místo.\n\nCísařovna měla s Ťing-tchajem dceru, princeznu Ku-an () roku 1469 provdanou za Wang Siena (, † 1514), pravnuka Wang Ťiho. Podle \"Ming-š’\" měla však dcery dvě.\n\nŤing-tchaj měl i syna, Ču Ťien-ťiho, od jedné z vedlejších manželek. Rozhodl se ho jmenovat svým následníkem (od roku 1449 byl korunním princem nejstarší syn Jing-cunga). V květnu 1452, dosavadního následníka jmenoval knížetem z I a svého syna korunním princem. Císařovnu Wang týž den sesadil. Novou císařovnou jmenoval následníkovu matku paní Chang.\n\nPaní Wang poté žila v ústraní mimo palác. Přežila smrt nového následníka (1453) i jeho matky (1456), a také svržení a smrt Ťing-tchaje (1457) a návrat Jing-cunga na trůn, kdy bylo jeho konkubínám přikázáno spáchat sebevraždu. Údajně ji chránil Jing-cungův syn a následník Čcheng-chua, který ji umožnil vzít si své cennosti. Jing-cung jí poté nechal prohledat dům a zabavil 200 tisíc \"liangů\" (7460 kg) stříbra a další poklady.\n\nZemřela v lednu 1507, dostala posmrtné jméno Čen-chuej ťing chuang-chou (). Pohřbena je v mauzoleu svého muže.\n"}
{"id": "1105640", "url": "https://cs.wikipedia.org/wiki?curid=1105640", "title": "Automatizace knihovny", "text": "Automatizace knihovny\n\nAutomatizace knihoven je proces, při kterém je využito možností a prostředků moderních komunikačních technologií, za účelem zkvalitnění, zefektivnění, zrychlení a zjednodušení základních knihovnických procesů, jako je například akvizice, katalogizace, či samotný výpůjční proces. To s sebou přináší velkou úsporu času, který mohou knihovníci věnovat, jak dalšímu sebevzdělání, tak i k větší komunikaci se čtenáři, čímž napomáhají k zlepšení atmosféry a atraktivity knihovny. Automatizace knihovny ve velké míře rozšiřuje její informační potenciál a také nabídku jejích služeb, jakou jsou například meziknihovní výpůjčky atd. Automatizace knihovny zároveň napomáhá k jejímu efektivnějšímu řízení, díky statistickým údajům, ke kterým by knihovna bez svojí automatizace neměla přístup.\n\nZačátek procesu automatizace knihoven ve světě se datuje zhruba od šedesátých let dvacátého století, kdy dochází k velkému rozmachu informačně-komunikačních technologií. Je ovšem nutné podotknout, že automatizace knihoven probíhala jinak v západních zemích a jinak v těch východních, kam spadala i naše republika. Obecně platí, že automatizace knihoven začala mnohem dříve v západních zemích, kde se vývoji informačně-komunikačních technologií nekladly meze a kde vzájemná spolupráce byla brána jako výhoda. Oproti tomu východní země, zvláště pak ty pod vlivem socializmu, s automatizací knihoven zaostávaly. Jednou z příčin této zaostalosti zemí bývalého socialistického bloku, byla čtyřicetiletá izolace vůči vědecko-technickým poznatkům západního světa. Kromě rozdílu v technickém pokroku v automatizaci knihoven, sehrála svoji roli i míra vzájemné spolupráce, která byla také mnohem větší v zemích západního světa a tak umožnila i vzniku prvním knihovnicko-informačním sítím.\n\nAutomatizace knihoven v České republice začala oproti světovému pokroku opožděně. Tehdejší Československo v dobách zavádění prvních automatizovaných systémů do knihoven patřilo do východního sovětského bloku, který se svým způsobem této činnosti bránil, nebo ji jinak omezoval. Samotná automatizace knihoven u nás začala až druhou etapou v 70. letech 20. století. A to hlavně zaváděním prvních sálových počítačů, magnetických pásek, nebo děrných štítků. Mimo jiné se pozvolna začalo s tvorbou, nebo spíše s přejímáním standardů Z39.50 a MARC do našich knihoven. Navíc se zde pozvolna na trhu začínají objevovat první komerční firmy věnující se této problematice. Dále pokračovala třetí etapou v 80. - 90. letech minulého století, což zahrnovalo zavádění již klasických stolních počítačů ve větší míře, než tomu bylo doposud. Začaly se využívat čárové kódy a jejich čtečky. Objevily se první lokální automatizované knihovnické systémy, které však nebyly nijak efektivní, jelikož byly vázány na jeden počítač. V této etapě automatizace knihoven u nás se objevily i první pokusy o sdílenou katalogizaci. Automatizaci knihoven v plné míře umožnila až její čtvrtá etapa, která v podstatě probíhá dodnes. V této zatím poslední fázi automatizace knihoven se zavádí již v plné míře stolní počítače do všech knihoven, většina z nich má k dispozici nové technické prostředky jako čtečky čárových kódů, dotykové obrazovky, self-check zařízení atd. Činnosti v knihovně jsou z velké míry mezi sebou propojené, což přináší efektivnější a jednodušší provoz knihovny. Jednou z posledních změn, kterou knihovny u nás absolvovaly v poslední fázi automatizace je rozvoj a budování centrálních služeb knihoven, jako jsou například meziknihovní výpůjční služby, sdílené elektronické informační zdroje apod.\n\nSamotná automatizace knihoven lze podle J. Cejpka dělit do čtyř vývojových fází.\nBěhem první fáze dochází k automatizaci nejen přístupových cest ke knihovnímu fondu, ale i výpůjčního procesu. Díky této fázi je samotný proces výpůjčky a vyhledávání mnohem rychlejší, efektivnější a jednodušší. Automatizace knihovny v první fázi se netýká pouze knihovního fondu, ale i samotné knihovny a jejího řízení, díky čemuž vznikají statistická data o činnosti knihovny, která mohou být užitečná v rozhodování o budoucnosti knihovny. \nDruhá fáze automatizace knihovny má za úkol zajištění přístupu k externím informačním databázím a zdrojům, čímž dochází k velkému rozšíření informačního potenciálu samotné knihovny.\n\nTřetí fáze automatizace knihovny se týká její digitalizace. Díky digitalizaci knihovních jednotek, jak textového, obrazového, či zvukového typu, se služby knihovny zase značně rozšiřují. Uživatelům knihovny je umožněno si jednotlivé dokumenty prohlížet v elektronické formě, čímž se usnadňuje jejich samotná výpůjčka, sdílení, revize, aktualizace apod. S digitalizací knihovního fondu vzniká velké množství statistických dat, které jak už bylo řečeno, mohou dopomoci k správnému a efektivnímu rozhodování o budoucnosti knihovny a jejího fondu.\n\nPoslední čtvrtou fází automatizace knihovny je její propojení s Internetem. Tato fáze se dělí na dva stupně. V prvním stupni knihovna umožní uživatelům přístup na Internet, čímž se opět značně rozšíří její informační potenciál. S touto fází souvisí i jejich postupné zaškolení, jak a k čemu mohou uživatelé knihovny Internet využívat. Druhým stupněm propojení knihovny s Internetem je jeho zabudování do základních knihovnických procesů a služeb. S tímto stupněm se do velké míry rozšiřují i služby knihovny, jelikož většina z nich je k dispozici on-line. Uživatelé knihovny tak mohou díky Internetu využívat množství služeb z pohodlí svého domova, aniž by museli být fyzicky přítomni v knihovně. S využitím Internetu se pro knihovnu také otevírají nesčetné možnosti vzájemné spolupráce a komunikace s ostatními knihovnami jakou je například sdílená katalogizace apod.\n\nAutomatizované knihovnické systémy jsou v dnešní době nezbytnou součástí každé větší i menší knihovny. Na trhu existuje celá řada těchto systémů a je jen na výběru knihovny, který si zvolí tak, aby jí vyhovoval. Díky této pestrosti v nabízených systémech nemůže dojít k monopolu jednoho dodavatele, kterému by se musela podřídit většina knihoven. Je tedy nutné při zavádění automatizovaných knihovnických systémů dobře zvážit jaký systém by byl pro knihovnu vhodný, tak aby efektivně splňoval většinu jejího očekávání od takového systému.\n\n\n"}
{"id": "1105641", "url": "https://cs.wikipedia.org/wiki?curid=1105641", "title": "Anthony Yeboah", "text": "Anthony Yeboah\n\nAnthony Yeboah (* 6. ledna 1966, Kumasi) je bývalý ghanský fotbalový útočník a reprezentant. Je to dvojnásobný nejlepší střelec německé fotbalové Bundesligy.\n\nNa klubové úrovni hrál mimo Ghanu v Německu, Anglii a Kataru.\n\nAnthony Yeboah debutoval v A-týmu Ghany v roce 1985. Zúčastnil se několika Afrických pohárů národů.\n\n\n"}
{"id": "1105645", "url": "https://cs.wikipedia.org/wiki?curid=1105645", "title": "Sestra Beatrice (opera)", "text": "Sestra Beatrice (opera)\n\nSestra Beatrice (ve francouzském originále , řecky ) je opera – autor ji označuje jako mirákl – o třech dějstvích řeckého skladatele a dirigenta Dimitrise Mitropoulose na libreto belgického spisovatele Maurice Maeterlincka z roku 1901, původně určené pro Gabriela Fauré. Jevištní premiéru měla 11. května 1920 v Athénách.\n\nDimitris Mitropoulos studoval od roku 1910 na athénské konzervatoři, kde se jeho hlavním učitelem – v oborech harmonie, kontrapunktu, kompozice a dirigování – stal lutyšský skladatel Armand Marsick (1877–1959). Ten jej seznámil se soudobou francouzskou tvorbou (Marsickův učitel Vincent d'Indy, César Franck, Claude Debussy…) i dílem Richarda Wagnera.\n\nPod Marsickovým vedením Mitropoulos zkomponoval v letech 1913–1918 tříaktovou operu na mírně zkrácený francouzský text belgického symbolistického básníka Maurice Maeterlincka. Tato opera byla poprvé představena koncertně 12. května 1918 a díky představitelce hlavní role Katině Paxinou, pocházející z bohaté rodiny, se podařilo zajistit profesionální provedení opery v athénském Městském divadle ve dnech 11. a 13. května 1920; dirigoval Armand Marsick. V té době v Athénách vystupoval významný francouzský skladatel a klavírista Camille Saint-Saëns, který byl přítomen premiéře. Napsal následně o díle do francouzského tisku pochvalný článek do revue \"Annales\" (číslo 1935), který přispěl k tomu, že Mitropoulos získal stipendium na slavnou bruselskou konzervatoř, kde studoval v letech 1920–1921.\n\nZa svého života již Mitropoulos nepovolil uvedení svého mladického díla, na něž se díval kriticky. Druhé nastudování opery tak muselo čekat až do 1. listopadu 1996, kdy byla \"Sestra Beatrice\" hrána v aule Aristotelovy univerzity v Soluni. V této souvislosti byla již v září 1996 pořízena v městském divadle v Pazardžiku nahrávka opery, kterou následně na CD vydalo nakladatelství Lyra.\n\nNení známo, zda Belgičan Marsick přímo nabídl Mitropoulovi námět belgického básníka, Maeterlinckovy náměty však byly podkladem význačných děl tehdejší francouzské opery, \"Pellease a Melisandy\" Clauda Debussyho (1902) a \"Ariany a Modrovouse\" Paula Dukase (1907). Mitropoulosovo zhudebnění námětu je v zásadě novoromantické, největšími vzory jsou César Franck a Richard Wagner (především \"Tristan a Isolda\"), jsou však slyšet i prvky Debussyho impresionismu.\n\nMitropoulova \"Sestra Beatrice\" je považována za „významný příspěvek k vývoji řecké opery“ nebo přímo za „první moderní řeckou operu“.\n\nMaeterlinckovo libreto bylo původně určeno pro Gabriela Fauré, který je však nakonec nezhudebnil. Vedle Mitropoulose je zhudebnili též Albert Wolff (1911/1948), Alexandr Tichonovič Grečaninov (1912) a Antoni Marquès i Puig (\"Sor Beatriz\", 1924). Původní středověká legenda, jež byla Maeterlinckovým pramenem, však posloužila jako námět i jiným dílům, například – pod názvem \"Sestra Paskalina\" – poslední části opery \"Hry o Marii\" Bohuslava Martinů.\n\n\nOdehrává se v klášteře nedaleko Lovaně ve 14. století.\nJe temná noc nad ránem. Před vchodem do kaple kláštera je výklenek se sochou Panny Marie v životní velikosti, ozdobený skvostnými šaty, a před ním se modlí mladá řeholnice, sestra Beatrice, soše velmi podobná. Je nešťastná. Před čtyřmi roky vstoupila do kláštera, ale poté se zamilovala do prince Bellidora, s nímž si hrávala ještě co malá dívka. Ten ji nabádá, aby s ním z kláštera utekla, jinak prý láskou zemře. Beatricí zmítá prudký cit k princi i upřímná zbožnost, proto prosí Matku Boží o pomoc; pokud jí dá znamení, je odhodlána volání milence nepodlehnout.\n\nAle žádné znamení nepřichází, naopak vstupuje princ Bellidor, který nese Beatrici nádherné šaty. Přiměje dívku odložit řeholní závoj a roucho a žasne nad její krásou i podobností se sochou Panny Marie. Beatrice se vzpouzí a váhá, ale bez zjevné podpory Panny Marie brzy podléhá kouzlu polibků. Již je čas na matiny, které měla Beatrice odzvonit, a brzy mají přijít ostatní řeholnice, Bellidor naléhá na odchod. Beatrice složí svůj hábit a položí jej Madoně k nohám na opatrování, naposledy čeká na znamení, ale socha zůstane nehybná. Beatrice a Bellidor prchají.\n\nStejné místo. Socha Panny Marie procitá, pomalu sestupuje z piedestalu a přes své šaty si přehazuje Beatricin hábit a závoj. Znovu zapálí zhaslou lampu, připravuje koš s ošacením pro chudé, jež měla dnes Beatrice, a zpívá si k tomu. Přichází první žebravé dítě, malá Alette. Je překvapena, že zde „Beatrici“ nachází; její bratři ji prý viděli odjíždět s princem, dokonce s ní mluvili. A přitom je Beatrice v klášteře jako vždy, jen její úsměv je ještě kouzelnější a hvězdy v jejích očích jasnější. Pomalu přicházejí další děti, žebráci a mrzáci, nevěřícně si prohlížejí „Beatrici“, která jim rozdává šatstvo z košíku. A toto šatstvo zázračně září a blýská a košík se zdá bezedný. Ohromení chudáci přijímají dary, dokud nenajde doba modliteb a dárkyně je nevyzve k odchodu.\n\nPřicházejí ostatní řeholnice v čele s abatyší. Ta jí vyčítá, že se opozdila se zvoněním k ranní pobožnosti, a ukládá jí půst. Pak si všimne, že socha Panny Marie z výklenku chybí. „Beatrice“ na otázky po jejím osudu neodpovídá. Podivná záře z ní vycházející přiměje řeholnice, aby nadzvedly Beatricino roucho, a když na své sestře naleznou šaty, jimiž byla ozdobena socha Panny Marie, jsou zděšeny touto svatokrádeží. Všechny se na ni sesypou – sestra Églantine nejmírněji, sestra Régine nejpřísněji – a abatyše nechává povolat klášterního kaplana. Ale ani jemu „Beatrice“ na otázky neodpovídá. Proto ji káže potrestat: ať ji ostatní řeholnice odvedou do kaple před oltář a nemilosrdně zbičují svými uzlovatými opasky.\n\nSestry tak učiní avšak po chvíli začne z kaple vycházet záře a ozve se zpěv andělského sboru. Řeholnice ve zmatku vybíhají z kaple: jejich opasky se jim v rukou proměnily v nádherné květiny. Všechny řeholnice i kaplan vidí, že se stali svědky zázraku: sestra Beatrice je svatá a oni na ní zhřešili. „Beatrice“ vychází z kaple, jako by se nic nestalo, a chápe se svých běžných úkolů.\n\nUplynulo dvacet let, je opět noc nad ránem, venku zuří sněhová bouře. Stejné místo, jen socha Panny Marie je opět na svém místě a Beatricin hábit jí leží složený u nohou. Brankou se vpotácí zšedivělá, vyhublá ženština v roztrhaných, promočených šatech. Je to Beatrice, která prožila obrovská neštěstí; teď cítí svůj konec a chce požádat, aby mohla naposledy spočinout ve svém klášteře, i když pro své hříchy neočekává po smrti více než pekelné strasti. S překvapením nalézá svůj řeholní oděv a obléká si ho. Vysílena klesá. V tu chvíli přicházejí ostatní řeholnice, i ony zestárly. Vrhají se k ležící postavě, myslí, že Beatrice zemřela, ale podaří se jim ji ještě vzkřísit. S překvapením a radostí shledávají, že Matka Boží se vrátila na svůj podstavec.\n\nBeatrice je pomalu rozeznává a snaží se jim vyprávět, jaký byl její příběh od odchodu z kláštera – princ jí měl za tři roky dost a ona upadla do bídy a neřesti, tři děti jí umřely a čtvrté sama zabila, když neměla čím utišit jeho hlad... Ale sestry to považují jen za jakési předsmrtné pokušení či agonii. Přesvědčují Beatrici, že žuila celou dobu s nimi a žila jako světice příkladem pro ně všechny i široké okolí. Ani na chvíli neopustila jejich blažený klášter a neokusila zlého, hříšného světa za jejich branami. Beatrice umírá nechápajíc: „Žila jsem ve světě, kde jsem nevěděla, proč ta nenávist a špatnost; a umírám v jiném, kde nevím, proč ta dobrota a láska…“\n\n"}
{"id": "1105649", "url": "https://cs.wikipedia.org/wiki?curid=1105649", "title": "Gary Chapman", "text": "Gary Chapman\n\nGary Demonte Chapman (* 10. ledna 1938) je americký manželský poradce a autor knih o vztazích – nejznámější z nich je série \"Pět jazyků lásky\". Je ředitelem poradenské organizace Marriage and Family Life Consultants, Inc., a mezinárodně uznávaným řečníkem. \n\nGary Chapman vystudoval antropologii na Wheaton College a Wake Forest University, odkud si odnesl bakalářský (B.A.) a magisterský (M.A.) titul. Absolvoval také Moody Bible Institute a Southwestern Baptist Theological Seminary, kde dosáhl titulu Ph.D.\n\nOd roku 1971 působí jako jeden z pastorů v Calvary Baptist Church ve městě Winston-Salem v Severní Karolíně, kde má na starosti především spirituální vyučování a péči o rodinu. Je mezinárodně uznáván jako biblický učitel a odborník na vztahy.\n\nNejvíce vešel ve známost pravděpodobně díky své myšlence pěti jazyků lásky, která lidem pomáhá vyjadřovat lásku různými způsoby a lépe vnímat, jak ji vyjadřují ostatní. Jeho pěti jazyky lásky jsou slova ujištění, pozornost, dary, skutky služby a fyzický kontakt. Chapman zastává názor, že přestože všech pět jazyků lásky běžně využíváme, má většina lidí nějaký primární jazyk lásky, ve kterém lásku nejčastěji vyjadřují, a v němž by ji také nejraději přijímali. Porozumění tomu, jakým jazykem lásky druhý člověk „mluví“, může pomoci zlepšit naše vztahy a manželství. Myšlenka pěti jazyků lásky je pro něj tak klíčová, že vydal další knihy, v nichž aplikuje pět jazyků lásky na různé užší oblasti: \"Pět jazyků omluvy\", \"Děti a pět jazyků lásky\", \"Pět jazyků ocenění v pracovních vztazích\". Na téma pěti jazyků lásky má také pravidelné výstupy v celoamerickém rádiu.\n\nPrvní kniha, \"Pět jazyků lásky\", byla vydána v roce 1992. V angličtině se jí prodalo přes 8 milionů výtisků, zařadila se mezi nejprodávanější knihy na Amazonu i v žebříčku New York Times, a byla přeložena do 49 jazyků. V češtině byla vydána v roce 2002 nakladatelstvím Návrat domů.\n\nKromě série o pěti jazycích lásky napsal Gary Chapman také další knihy o vztazích. V knize \"Láska jako životní styl\" nastiňuje sedm vlastností milujícího člověka. Pomocí testů, příběhů, a praktických nápadů pak ukazuje, jak lze tyto vlastnosti uplatnit v každodenním životě. Další kniha, \"Příběhy lásky\", je sestavena ze skutečných příběhů, které Chapman vybral a okomentoval, a které mohou být posilou v úsilí o láskyplné vztahy.\n\nGary Chapman žije v dlouholetém manželství s Karolyn J. Chapman (nar. 1939), s níž má dvě dospělé děti, Dereka a Shelley. Žije v Severní Karolíně v USA.\n\n"}
{"id": "1105650", "url": "https://cs.wikipedia.org/wiki?curid=1105650", "title": "Tetrasacharidy", "text": "Tetrasacharidy\n\nTetrasacharidy jsou tvořeny 4 cukernými jednotkami (monosacharidy), které jsou navzájem pospojovány glykosidickými vazbami. Jsou většinou \"neredukující\", redukční účinky jsou u nich přítomné jen někdy na některém z koncových monosacharidů a jsou velmi slabé.\n\n\n\n"}
{"id": "1105653", "url": "https://cs.wikipedia.org/wiki?curid=1105653", "title": "Wire (album)", "text": "Wire (album)\n\nWire je čtrnácté studiové album anglické rockové skupiny Wire. Vydalo jej v dubnu roku 2015 hudební vydavatelství Pink Flag. Jeho producenty byli členové skupiny Wire a nahráno bylo během roku 2014 ve studiu Rockfield Studios nedaleko velšské vesnice Rockfield, některé závěrečné úpravy probíhaly v prosinci toho roku ve studiu Brighton Electric v Brightonu.\n\nAutory všech skladeb jsou členové skupiny Wire.\n"}
{"id": "1105655", "url": "https://cs.wikipedia.org/wiki?curid=1105655", "title": "Šastra-vidjá", "text": "Šastra-vidjá\n\nŠastra-vidjá (hindsky \"„poznání zbraní“\") je indický vojenský styl boje se zbraněmi, původně sloužící k výcviku sikhských bojovníků. Podle legendy jej založil guru Nának v 16. století v oblasti Paňdžábu jako reakci na násilí vůči sikhům. Dále jej šířil guru Hargóbind.\n"}
{"id": "1105661", "url": "https://cs.wikipedia.org/wiki?curid=1105661", "title": "Thomas Allofs", "text": "Thomas Allofs\n\nThomas Allofs (* 17. listopadu 1959, Düsseldorf, Západní Německo) je bývalý německý fotbalový útočník a reprezentant. Je to nejlepší střelec německé fotbalové Bundesligy ze sezóny 1988/89. Mimo Západní Německo hrál na klubové úrovni ve Francii (v klubu RC Strasbourg).\n\nPo skončení hráčské kariéry se stal fotbalovým funkcionářem. Jeho bratrem je bývalý fotbalista Klaus Allofs.\n\nHrál za německé kluby Fortuna Düsseldorf, 1. FC Kaiserslautern, 1. FC Köln a ve Francii za RC Strasbourg. S Fortunou vyhrál dvakrát DFB-Pokal.\n\nSvůj reprezentační debut v západoněmeckém A-mužstvu absolvoval 16. 10. 1985 v kvalifikačním zápase ve Stuttgartu proti týmu Portugalska (prohra 0:1). Druhý a poslední zápas za německý národní tým odehrál 21. 9. 1988 proti týmu SSSR (výhra 1:0).\nZúčastnil se Mistrovství světa ve fotbale 1982 ve Španělsku, kde si však nepřipsal ani jeden start.\n\n\n"}
{"id": "1105665", "url": "https://cs.wikipedia.org/wiki?curid=1105665", "title": "Le Mesnil-Amelot", "text": "Le Mesnil-Amelot\n\nLe Mesnil-Amelot je francouzská obec v departementu Seine-et-Marne v regionu Île-de-France. V roce 2012 zde žilo 852 obyvatel. Na území obce leží část letiště Charlese de Gaulla.\n\nMauregard, Mitry-Mory, Moussy-le-Vieux, Thieux, Tremblay-en-France (Seine-Saint-Denis), Villeneuve-sous-Dammartin\n\n\"Počet obyvatel\"\n\n"}
{"id": "1105672", "url": "https://cs.wikipedia.org/wiki?curid=1105672", "title": "Kanton Serris", "text": "Kanton Serris\n\nKanton Serris (fr. \"Canton de Serris\") je francouzský kanton v departementu Seine-et-Marne v regionu Île-de-France. Tvoří ho 24 obcí. Kanton vznikl v roce 2015.\n\n\n"}
{"id": "1105674", "url": "https://cs.wikipedia.org/wiki?curid=1105674", "title": "Lothar Kobluhn", "text": "Lothar Kobluhn\n\nLothar Kobluhn (12. dubna 1943, Oberhausen – 21. ledna 2019) byl německý fotbalový záložník a nejlepší střelec německé fotbalové Bundesligy ze sezóny 1970/71.\n\nHrál za německé kluby BV Osterfeld, Rot-Weiß Oberhausen a SG Wattenscheid 09.\n\n\n\n"}
{"id": "1105677", "url": "https://cs.wikipedia.org/wiki?curid=1105677", "title": "Estetický formalismus", "text": "Estetický formalismus\n\nEstetický formalismus je pojem z oblasti umění.\n\nÚstředním pojmem formalismu je forma, která značí způsob uspořádání struktury díla, je vnější stránkou uměleckého díla.\n\nEstetický formalismus zastává názor, že rozhodující úlohu ve skladbě uměleckého díla a ve vývoji umění hraje forma. Jinak řečeno, formalismus upřednostňuje formu díla před obsahem díla. Formalismus vychází z nauk o formě, které byly vytvářeny prakticky od začátku vývoje estetiky. Tyto nauky o formě najdeme například u pythagorejců, u Platóna, Aristotela, Augustina, Hutchesona, či Diderota a mnoha dalších. Za zakladatele estetického formalismu jsou považováni Kant a Herbart.\n\nHerbart vyvozuje estetickou účinnost formy ze vztahu mezi symetrií, harmonií a rytmem, tyto prvky považoval za zdroj estetické libosti. Podle Kanta je krása určitá forma mající účel, jejíž význam spočívá ve vyvolávání nezaujaté libosti. Umění chápe jako svobodnou hru představ. Ve svém díle, Kritika soudnosti, definuje krásno, jako předmět posouzení, mající obecnou platnost.\n\nJedním z nejznámějších představitelů estetického formalismu 19. století byl Eduard Hanslick. Hanslick se narodil roku 1825 v Praze a zemřel roku 1904 ve městě Baden. Již za svého života se stal velmi známým kritikem, vědcem a estetikem.\n\nVe svých estetických pracích se věnoval především hudební estetice. Jako hudebnímu kritikovi mu šlo především o hotová umělecká díla, o jejich krásu, formu a obsah. Nenechme se však zmást když mluvíme o tom, že mu šlo o formu a o obsah, protože Hanslick viděl mezi mezi těmito pojmy úzké spojení. Neboť podle něj, je „ \"… její forma je její obsah a … její obsah je její forma\"“ , v tom i podle něj spočívá unikátnost hudby.\n\nZa jeho nejznámější a nejcitovanější dílo estetiky hudby lze pokládat pojednání \"O hudebním krásnu\". První kapitola vyslovuje názor, že krása hudby je založena na formě, neboli na vzájemném poměru po sobě jdoucích tónů. Tímto názorem se Hanslick vymezil od tehdejší estetiky, která se zabývala spíše myšlenkou, že krása hudby je založená na emocích, které vyvolává. Za tento názor také tehdejší estetiku odsuzoval, protože podle něj se nesnažila skutečně vyzkoumat, co je krásné. Hanslick chtěl, aby metody hudební estetiky pronikly k samotné podstatě věci, neboli k objektivní stránce hudebního díla, která zůstane, když od něj oddělíme nestálé city a dojmy. Dle jeho hlediska příjemné subjektivní pocity, které krása může vzbudit v příjemci, se samotného krásna netýkají, neboť je pouhou formou, mající účel pouze v sobě samém.\n\nPodle Hanslicka tedy hudba může vyvolávat v posluchači subjektivní emoce, ale tyto emoce nejsou její vnitřní součástí, a nespočívá v nich její estetický smysl. Hanslick se domnívá, že tyto emoce, které v nás hudba vyvolává, se odvíjejí od naší individuality a od naší obecné zkušenosti.\n\nHanslick stejně jako Kant rozlišoval pojmy vjemu a dojmu. Dojem je srovnatelný se subjektivními pocity, ty se utváří na základě vnímaných podnětů, které působí na smysly. Hanslickovi šlo ale o vjem, což je celistvý smyslový odraz jevu, neboli shrnutí požitků v jednotnou představu věci.\n\nOproštění hudby od emocí neznamená, že by byla bezcharakterní. Hudba podle Hanslicka oslovuje působením hudebních faktorů, jako je kupříkladu rytmus nebo diatonické či chromatické postupy, které jsou spojeny do určitého tvaru, tak aby utvářely krásu. Tuto krásu vnímal jako duchovní entitu, nikoli jako prázdnou množinu vytvářející nějakou strukturu.\nZa jistou odnož západoevropského formalismu, který se vyvíjel od dob Kanta a Herbarta, můžeme považovat lingvistické, literární a uměnovědné hnutí, jenž shrnujeme pod název ruská formalistická škola, nebo také pod názvem ruský formalismus. Tento směr na počátku 10. let 20. století rozvíjel a udržoval Moskevský lingvistický kroužek okolo Romana Jakobsona a Petrohradská společnost pro studium básnického jazyka, v ní pracovali například, Šklovskij, Ejchenbaum a další.\n\nRuský formalismus vychází především z F. de Saussurovy strukturální lingvistiky. Na základě této strukturální lingvistiky se snaží o definici specifičnosti básnických děl oproti běžné řeči. Je nutné dodat, že i když ruský formalismus vychází z rozšíření strukturalistických koncepcí ve vědě a filozofii, které vznikly od počátku 20. století, tak i přesto není vývojovou fází strukturalismu. Ruský formalismus můžeme považovat spíše za vedlejší zdroj strukturalistického vývoje v jeho meziválečné fázi.\n\nVývoj Ruského formalismu lze přibližně rozdělit do tří úseků. Ve své první etapě úzce spolupracuje s lingvisty a literárními vědci. Zaměřuje především na poetický jazyk, na jeho zvukovou stránku, rytmus a stavbu verše. Ve druhém období více kladl důraz na dynamicko-funkční systémový charakter uměleckého díla, čímž přejal některé rysy strukturalistické estetiky. Zkoumá problematiku historických změn uměleckého díla a hledá vztahy mezi uměním a skutečností. V posledním stádiu propojují a prohlubují poznatky z prvního a druhého období.\n\nRuský formalismus neovlivnil pouze estetiku, ale měl velký vliv i na literární dějepis a vědu, folkloristiku, obecnou jazykovědu, teorii umění, a sémiologii. Ruský formalismus podstatně působil i na pražský strukturalismus, zejména na Mukařovského, Trnku, Čiževskije a další, a také hodně ovlivňoval polskou literární vědu.\n\n"}
{"id": "1105681", "url": "https://cs.wikipedia.org/wiki?curid=1105681", "title": "Kanton Villeparisis", "text": "Kanton Villeparisis\n\nKanton Villeparisis (fr. \"Canton de Villeparisis\") je francouzský kanton v departementu Seine-et-Marne v regionu Île-de-France. Tvoří ho šest obcí. Kanton vznikl v roce 2015.\n\n\n"}
{"id": "1105683", "url": "https://cs.wikipedia.org/wiki?curid=1105683", "title": "Peter Arnott", "text": "Peter Arnott\n\nPeter Arnott (* 1962, Glasgow) je skotský dramatik. Jeho první dvě díla byla uvedena roku 1985 ve stejném měsíci v Divadle Traverse v Edinburghu a v Glasgow Mayfest. Jeho tvorba je primárně určena pro divadla ve Skotsku, ale autorovy hry byly inscenovány také v Moskvě, Corku či New Yorku. Je zakladatelem The Fence, což je mezinárodní společnost, která sdružuje dramatiky a dramaturgy z celého světa. Napsal mnoho písní, scénářů a televizních skriptů, ale vždy se zaměřoval především na divadelní tvorbu.\n\nV autorově první hře \"Bílá růže\" se divákům poprvé představila Tilda Swintonová. O svých dílech Peter Arnott říká: „Nenapadají mě žádné nové příběhy, prostě mi to nejde. Všechny hry, které jsem kdy napsal, byly na motivy jiných příběhů.“\n\nPeter Arnott se v roce 2014 zúčastnil literárního festivalu Měsíc autorského čtení, který je pořádám brněnským nakladatelstvím Větrné mlýny. Nakladatelství také ve spolupráci s Českou televizí připravilo dokumentární cyklus s názvem \"Skotská čítanka: Don't Worry, Be Scottis\". Díl o Peteru Arnottovi režírovala Barbara Willis. \n\n\n"}
{"id": "1105684", "url": "https://cs.wikipedia.org/wiki?curid=1105684", "title": "Čestný prsten města Vídně", "text": "Čestný prsten města Vídně\n\nČestný prsten města Vídně ( \"Ehrenring der Stadt Wien\") je od roku 1925 udělované ocenění města Vídeň. Udělováno je osobnostem, které se ve velké míře zasloužily o zviditelnění města prostřednictvím vědeckých nebo uměleckých příspěvků a to i za hranicemi Rakouska. Jde o třetí nejvyšší ocenění udělované městem.\n\nJde o zlatý pečetní prsten, na jehož vrcholu je zlatě rámovaná onyxová destička ve tvaru štítu s velkým znakem města – zlatým orlem se štítem s bílým křížem na červeném poli. Obě strany prstenu jsou lemovány zlatými lístky vavřínu. Na vnitřní straně je destička s gravírovaným jménem nositele a datem udělení. \n\nVznik ocenění inicioval starosta Karl Seitz. Prsten byl poprvé předán 1. září 1925. \n\n\n\n"}
{"id": "1105686", "url": "https://cs.wikipedia.org/wiki?curid=1105686", "title": "Beatriz Haddad Maiová", "text": "Beatriz Haddad Maiová\n\nBeatriz Haddad Maiová, rodným jménem Beatriz Haddad Maia, (* 30. května 1996 São Paulo) je brazilská profesionální tenistka s libanonskými kořeny, hrající levou rukou. Ve své dosavadní kariéře na okruhu WTA Tour vyhrála dva deblové turnaje. V rámci okruhu ITF získala do srpna 2019 osm titulů ve dvouhře a sedm ve čtyřhře.\n\nNa žebříčku WTA byla ve dvouhře nejvýše klasifikována v září 2017 na 58. místě a ve čtyřhře pak v lednu 2018 na 79. místě. Trénuje ji Larri Passos.\n\nV brazilském fedcupovém týmu debutovala v roce 2012 základním blokem 1. skupiny Americké zóny proti Venezuele, v němž prohrála dvouhru s Gabrielou Pazovou. Brazilky přesto zvítězily 2:1 na zápasy. Do dubna 2017 v soutěži nastoupila k osmi mezistátním utkáním s bilancí 5–3 ve dvouhře a 3–2 ve čtyřhře.\n\nV juniorské kategorii se probojovala do dvou grandslamových finále ve čtyřhře a to vždy na Roland Garros. Z obou bojů o titul odešla poražena. Poprvé nestačila po boku paraguayské juniorky Montserrat Gonzálezové na French Open 2012 ruské dvojici Darja Gavrilovová a Irina Chromačevová až v supertiebraku dvoubodovým rozdílem [8–10]. O rok později si na French Open 2013 finále zopakovala, když v páru s Ekvádorkou Doménicou Gonzálezovou podlehly favorizovaným českým hráčkám Barboře Krejčíkové s Kateřinou Siniakovou ve dvou setech.\n\nPrvní ženský turnaj na okruhu ITF odehrála v roce 2010 v Brazílii. Premiérovou událostí na okruhu WTA Tour se pak stala kvalifikace quebeckého Bell Challenge 2012, v níž na úvod vypadla s Kanaďankou Heidi El Tabakhovou. Debutový titul na této ženské túře pak získala na antukovém Copa Colsanitas 2015, hraném v kolumbijské metropoli Bogotě. Ve finále čtyřhry s krajankou Paulou Cristinou Gonçalvesovou zdolaly americký pár Irina Falconiová a Shelby Rogersová až v supertiebreaku.\n\nPo červencovém Wimbleonu 2019, kde v úvodním kole vyřadila Španělku Garbiñe Muguruzaovou a poté podlehla Harriet Dartové, Mezinárodní tenisová federace oznámila, že byla 4. června 2019 na turnaji WTA 125K v Bolu pozitivně testována na zakázaný modulátor s podobnými vlastnostmi anabolickým steroidům. Montréalská laboratoř odhalila metabolity SARM S-22 a SARM LGD-4033. Do vyřešení případu jí byla pozastavena činnost.\n\n"}
{"id": "1105687", "url": "https://cs.wikipedia.org/wiki?curid=1105687", "title": "Masako", "text": "Masako\n\nCísařovna Masako, rozená Masako Owada (* 9. prosince 1963 Tokio) je manželkou japonského císaře Naruhita.\n\nDlouhodobě trpí depresemi, a neúčastní se proto veřejného života.\n\nPrincezna Masako pochází z diplomatické rodiny. Vystudovala Harvardovu, Oxfordskou a Tokijskou univerzitu.\n\nDvakrát odmítla nabídku k sňatku ze strany prince Naruhita, protože nechtěla přijít o svou rozjíždějící se diplomatickou kariéru i svou nezávislost. Když ji v prosinci 1992 požádal o ruku potřetí, nakonec svolila. Dne 9. června 1993 se vzali. Po svatbě s japonským princem ztratila Masako volební právo a má zakázáno vyjadřovat se k politickým otázkám.\n\nMasako poté provázelo silné očekávání, že princi porodí mužského dědice. Těhotenství, kterého se dočkala až šest let po svatbě, však skončilo potratem. Znovu otěhotněla o dva roky později, dne 1. prosince 2001 porodila princeznu Aiko.\n\nV Japonsku se proto uvažovalo o změně zákona o nástupnictví, díky které by se Aiko stala následnicí trůnu. Roku 2006 se však Naruhitovu mladšímu bratrovi Akišinovi narodil chlapec Hisahito, který se tak po obou bratrech stal třetím v pořadí následnictví japonského trůnu.\n\nPrinceznu Masako dlouhodobě sužují deprese, a nevystupuje proto na veřejnosti. V roce 2014 se tak stalo poprvé po 11 letech.\n\nPo nástupu manžela na císařský trůn 1. května 2019 se stala japonskou císařovnou.\n\n\n"}
{"id": "1105688", "url": "https://cs.wikipedia.org/wiki?curid=1105688", "title": "Jan Thon", "text": "Jan Thon\n\nJan Thon (28. května 1886 Golčův Jeníkov – 16. prosince 1973 Praha) byl spisovatelem a druhým ředitelem Městské knihovny v Praze.\n\nZ odkazu Jana Thona čerpá knihovna dodnes. Významně přispěl k vytvoření sítě pražských lidových knihoven. Důležitý podíl měl také na stavbě nové budovy Ústřední knihovny.\n\nVystudoval literární historii na Filosofické fakultě Univerzity Karlovy. Do knihovny nastoupil v roce 1911 v pětadvaceti letech. V době, kdy byl zástupcem ředitele Antonína Sovy, byl pověřen organizací náročné akce, a to centralizace veřejných knihoven na území připravované Velké Prahy. Byl mladý, energický a ctižádostivý a byl odhodlán dát knihovně všechny své síly.\n\nPrvní úkol, který měl spolu se svými spolupracovníky vyřešit, byl náročný jak po stránce organizační, tak i obsahové. Atmosféra prvního poválečného roku a zejména jasný a přesně formulovaný záměr, Thonem prosazovaný v městské správní radě, dal vzniknout usnesení ze 4. června 1919, \"„aby byl sebrán veškerý materiál toho se týkající a aby se již nyní vypracoval jednotný plán pro budoucí úpravu veřejného knihovnictví na území Velké Prahy“\". Významně tím přispěl k budoucímu vytvoření sítě pražských lidových knihoven. Ředitelem se pak stal v roce 1920.\n\nV prosinci roku 1921 předložilo vedení Veřejné knihovny hl. města Prahy (název byl schválen v prosinci 1920) návrh organizace veřejných knihoven. Knihovny měly být organizovány centrálně. Ve společném ředitelství by se soustředila veškerá agenda spojená s výběrem, nákupem, zpracováním i distribucí knih. Zřízen měl být ústřední sklad knih. Dosavadní zásoba knih existujících knihoven, které měly fungovat jako pobočky ústřední knihovny, by byla podle potřeby doplňována novinkami a v budoucnu pravidelně obměňována ze zásob ústřední knihovny.\n\nNávrh byl schválen dne 20. ledna 1922. Jeho provedení naráželo jak na lokální patriotismus některých městských radních (Žižkov, Karlín, Královské Vinohrady), tak i na nedostatečný zájem o knihovny.\n\n8. listopadu 1922 došlo ke schválení Organizačního řádu knihoven městských v obvodu sjednocené obce Pražské. Každá jednotlivá knihovna obdržela název „Knihovna hl. města Prahy“ s pořadovým číslem a s označením obvodu, v němž měla své sídlo. Pouze knihovna na Starém Městě (č.p. 98-I) nesla název „Ústřední knihovna hl. města Prahy“ a měla, kromě úkolů společných všem ostatním knihovnám, také zvláštní určení „ústavu kmenového, ústředního a zásobního“.\n\nTento zásah do organizace knihoven byl nejen významným racionalizačním prvkem, ale přispěl i ke sjednocení a podstatnému zkvalitnění odborných knihovnických činností. Podstatné bylo, že z hlediska knihovnických služeb bylo město chápáno jako jeden celek, i když jednotlivé obvody měly svoji vlastní správu i své zvláštnosti. Po převzetí všech knihoven koncem roku 1922 působila na území Velké Prahy Ústřední knihovna s 36 pobočkami a celkovým počtem 239 980 svazků. Kromě toho zde bylo veřejnosti k dispozici 13 čítáren časopisů, jedna čítárna pro mládež ve škole na Janském náměstí, kam byly knihy půjčovány z ústřední knihovny, a knihovna Bedřicha Smetany s fondem 4000 svazků hudebnin. Ve všech těchto knihovnách a čítárnách pracovalo 87 zaměstnanců (bez uklízeček, topičů a dalšího pomocného personálu), z toho bylo 38 zaměstnanů stálých a 49 externích.\n\nDůležitý podíl měl Thon také na stavbě nové budovy centrální městské knihovny na Mariánském náměstí, která vznikla v letech 1925–1928 podle návrhu architekta Františka Roitha.\n\nJan Thon pořádal také četné osvětové výstavy na literární témata, řídil vydávání katalogů knihovny a významně se podílel na založení časopisu pražské městské knihovny \"Knihy a čtenáři\". Během německé okupace, v roce 1942, byl ze své funkce ředitele nacisty odvolán. V letech 1945–1948 pak ve stejné funkci opět působil. Z politických důvodů byl k 1. listopadu 1948 opět odvolán, tentokrát komunisty.\n\nJan Thon byl znalec a editor díla Karla Sabiny a autorem řady odborných publikací: \"Knihovníci a knihomilové\" (1934), \"K studiu dějin nakladatelstva a knihkupectva českého\" (1936), \"Nakladatel Jan Laichter\" (1935), \"Osvětou k svobodě\" (1947), \"O Karlu Sabinovi\" (1947) a dalších. Je také autorem publikací \"O městské knihovně, knihách a také lidech\" (1938), \"Lidové knihovnictví jako součást tradice\" (1946), \"Mezi knihami a lidmi\" (1956). Dbal o bohatost a literární úroveň knižního fondu, osobně řídil nákupní komisi. Přednášel na knihovnické škole, psal básně, pracoval v Ústředním spolku českých knihovníků a Spolku českých bibliofilů.\n\nJan Thon byl také významným českým zednářem, zasvěcencem 33. (nejvyššího) stupně Skotského Ritu a členem zednářské Lóže Národ. \n\n\n"}
{"id": "1105690", "url": "https://cs.wikipedia.org/wiki?curid=1105690", "title": "Aktion Gitter", "text": "Aktion Gitter\n\nAktion Gitter (česky Operace Mříže či Akce Mříže) je používaný název pro zatýkací operaci gestapa provedenou krátce po okupaci Čech a Moravy 15. března 1939. Zatýkáni při ní byli levicově smýšlející lidé, Židé a němečtí emigranti usazení v Čechách a na Moravě. Zatčen byl například i novinář Ferdinand Peroutka.\n\nTradiční označení hromadného zatýkání na počátku okupace jako \"\"Akce Mříže/Aktion Gitter\"\" je některými historiky zpochybňováno, neboť se nevyskytuje v žádném dobovém dokumentu. Vzniklo zřejmě až po válce a jeho původ je nejasný. Při konfrontaci se zahraniční (především německou) literaturou pak dochází ke zmatení, protože jako akce \"Gitter\" (či \"Gewitter\") je primárně označováno hromadné zatýkání komunistů po nezdařeném atentátu na Hitlera v roce 1944 (v české literatuře někdy označováno jako \"Gitter II\", rovněž bez opory v pramenech).\n\nPřípravy na operaci zahájily německé bezpečnostní složky (především gestapo a Sicherheitsdienst) již v létě 1938. Byla vytvářena tzv. \"kartotéka M\", do níž byly zapisováni němečtí exulanti usazení v Československu. Informace byly získávány od agentů, které německé bezpečnostní složky nasadily mezi německé uprchlíky, často také od sudetských Němců, kteří spolupracovali s některou z říšských tajných služeb (například Oskar Schindler). Díky těmto informacím bylo po obsazení Sudet zadrženo v tomto prostoru 1000 německých uprchlíků, kteří skončili buď v koncentračních táborech, byli odsunuti zpět do říše či byli dáni pod policejní dohled.\n\nDalším zdrojem informací byly písemnosti českých centrálních orgánů a policejních ředitelství s údaji o politických protivnících. Tyto kartotéky nebyly většinou zničeny, ale byly předány německým orgánům krátce po okupaci. Jako seznamy levicových odpůrců posloužily také kandidátní listiny z prvorepublikových voleb.\n\nSamotná operace byla zahájena již 15. března 1939 v odpoledních hodinách, Otto Emil Rasch, velitel jedné z operačních skupin požadoval spolupráci po české policii. Spolupráce byla vyžadována i po vedení okresních úřadů. Zatýkány byly především levicově smýšlející osoby (komunisté, sociální demokraté a národní socialisté či anarchisté, tedy osoby tzv. \"podezřelé z komunistické činnosti\"), o kterých se předpokládalo, že by se mohly stát hybnou silou odporu proti německé přítomnosti. Dále byli zatýkáni Židé a němečtí exulanti. Zatýkání prováděly tzv. \"operační skupiny\", rozmístěné po celém území Čech a Moravy, ve spolupráci s českou policií. V několika případech zahájili zatýkání komunistů iniciativně sami čeští policisté. Oficiální datum ukončení operace není známo, avšak většina badatelů za něj pokládá květen 1939 (respektive později zatčení již nejsou přičítáni na vrub akce Gitter).\n\nCelkově bylo v celém protektorátu během prvních dvou dnů zatčeno 5800–6400 osob, přičemž v Čechách se jednalo o 4376 osob a na Moravě o 1500–2000 osob. 1500 osob z řad zatčených bylo odesláno do koncentračních táborů (především do KT Buchenwald), většina zatčených byla sice postupně propuštěna, jejich jména byla ale zařazena do tzv. \"kartotéky A\" (podrobněji viz Akce Albrecht I.). Uvězněno bylo např. 927 komunistů či 150 německých exulantů. V Praze bylo v rámci operace např. zatčeno 2490 osob, v Plzni 480, v Kolíně přes 680 osob, 405 v Pardubicích.\n\n"}
{"id": "1105696", "url": "https://cs.wikipedia.org/wiki?curid=1105696", "title": "Kamila Thompson", "text": "Kamila Thompson\n\nKamila Thompson, vystupující jako Kami Thompson, je anglická zpěvačka. Jejím otcem je kytarista a zpěvák Richard Thompson, matkou zpěvačka Linda Thompson. Své první EP nazvané \"Bad Marriage\" vydala roku 2010, první řadové album \"Love Lies\" následovalo o rok později. Roku 2013 založila se svým manželem, multiinstrumentalistou Jamesem Walbourne, skupinu nazvanou The Rails. Rovněž zpívala doprovodné vokály na albech své matky, jde o desky \"Fashionably Late\" (2002), \"Versatile Heart\" (2007) a \"Won't Be Long Now\" (2013). Roku 2013 nazpívala duet v podobě písně „It's Not Hard to Lose Your Way“ na albu \"One for the Road\" zpěváka Sama Sallona. Spolu s několika dalšími členy své rodiny nahrála roku 2014 album \"Family\".\n\n\n"}
{"id": "1105699", "url": "https://cs.wikipedia.org/wiki?curid=1105699", "title": "Edmond (Oklahoma)", "text": "Edmond (Oklahoma)\n\nEdmond je městem v americkém státě Oklahoma a součástí metropolitní oblasti hlavního města Oklahoma City. Podle sčítání lidu v roce 2010 zde žilo 81 405, což znamená, že je šestým největším městem Oklahomy. Rozloha činí 227,8 kilometrů čtverečních. Edmondem prochází dvě významné dopravní tepny U.S. Route 77 a Interstate 35.\n\nEdmond se nachází severně od Oklahoma City v okresu Oklahoma. Podle United States Census Bureau město má celkovou rozlohu 228 kilometrů čtverečních. Z toho 220 kilometrů čtverečních činí půda a 7,3 kilometrů čtverečních voda. Východně od Edmondu se nachází Arcadia Lake, které slouží k rybaření pro metropolitní oblast Oklahoma City, také se zde nachází jezero Twin Bridges Lake.\n\nEdmond leží v oblasti pískovcových kopců v centrální Oklahomě. Město spadá do geografického regionu známého jako Cross Timbers.\n\nEdmond náleží vlhkému subtropickému podnebí s častými změnami počasí. Léta bývají horká. Dlouhotrvající sucha často vedou k požárům. Nachází se v tornádovém pásu Tornado Alley.\n\nPodle sčítaní lidu v roce 2010 zde žilo 81 405. Mělo 25 256 domácností a 18 588 rodin. Hustota zalidnění činila 360 obyvatel na kilometr čtvereční. Podle odhadů z roku 2013 ve městě žilo 87 004. Obyvatelstvo se skládá převážně z Bílých Američanů.\n\nObyvatelé hispánského nebo latinskoamerického původu, bez ohledu na rasu, tvořili 2,75 % populace.\n\nV Edmondu sídlí obchodní řetězec Homeland. Také je zde University of Central Oklahoma, která patří mezi nejrychleji rostoucí univerzity v Oklahomě. Ekonomika je zaměřena hlavně na technologie, výrobu, stavebnictví, velkoobchod a maloobchod.\n\nDne 20. srpna 1986 se ve městě odehrával masakr, když Patrick Sherrill přepadl místní poštu, kde zhruba po patnácti minutách zavraždil čtrnáct lidí a šest lidí postřelil.\n\nEdmond je domovem Olympijské gymnastky Shannon Millerové.\n\n\nV Edmondu se nachází mnoho parků.\n"}
{"id": "1105700", "url": "https://cs.wikipedia.org/wiki?curid=1105700", "title": "Hasanaginica (opera)", "text": "Hasanaginica (opera)\n\nHasanaginica je opera o třech dějstvích bosenského skladatele Asima Horoziće na libreto Nijaze Alispahiće, vzniklé na námět známé stejnojmenné lidové balady ze 17. století. Premiéra \"Hasanaginici\" se konala 18. března 2000 v sarajevském Národním divadle. Jedná se o první bosenskou operu.\n\nBosenský skladatel Asim Horozić (*1958) ke svému dílu řekl: „I když je opera již zastaralou formou hudebně scénického díla, balada Hasanaginica ospravedlňuje tento záměr i úsilí. Opera musela být protkána sevdahem, opírá se o hercegovský kámen, ilahiju [muslimská nábožná píseň] a saz v orchestru. Nakolik bude úspěšná a kolika představení dosáhne, to ukáže budoucnost. V každém případě je vhodné upozornit, že to je první pravá bosňácká opera.“\n\nUvedení opery bylo poznamenáno finančními i uměleckými spory mezi skladatelem a divadelním týmem, zejména režisérem a ředitelem Národního divadla S. Kupusovićem. Přesto měla opera po svém uvedení značný úspěch, za prvních pět let se hrála asi čtyřicetkrát a byla představena i v zahraničí (Rakousko, Chorvatsko, Turecko). Podle Ivici Šariće, ministra kultury Bosny a Hercegoviny a představitele Hasanagy v opeře, se „všude, kde byla provedena, setkala se sympatiemi a pozitivní kritikou“.\n\nV roce 2013 byla \"Hasanaginica\" nastudována a poprvé uvedena Istanbulským státním divadlem opery a baletu, kritiky byly spíše nepříznivé.\n\nHudební jazyk opery je v zásadě tonální s prvky minimalismu a četnými orientalismy; skladatel se hlásí výslovně k „národnímu romantismu“ a skladatelům jako Antonín Dvořák nebo Fryderyk Chopin.\n\nOdehrává se v oblasti Biokova v polovině 17. století.\nV bojích na bosenských hranicích byl raněn bohatý bosenskomuslimský předák Hasanaga Arapović. Leží raněn na Biokovské planině a obkládá si rány bylinami. Přicházejí za ním jeho matka a sestra, Hasanaga však očekává svou ženu Hasanaginicu. Ale ta se rozhodla zůstat doma, kde se musí starat o děti; podle starého zvyku ostatně nemá manžela následovat do boje. Ale Hasanaga je rozhořčen nad tím, co si vysvětluje jako nedostatek lásky a úcty od své ženy, a na ponoukání své matky posílá do svého domu posla se zprávou: zapuzuje Hasanaginicu a vykazuje ji ze svého domu i od své rodiny.\n\nO tomto poselství se dozví i beg Pintorović, Hasanaginičin bratr. Má za to, že Hasanagovo chování je urážkou jejich rodinné cti, a přichází odvést svou sestru zpět do domu Pintorovićů. U Hasanagova domu se setká s vracejícím se švagrem a dává se s ním do hádky, která překročí až v pěstní souboj. Beg Pintorović ve zlém odvádí svou sestru. Ta netruchlí nad ztrátou manžela – její sňatek stejně jako zapuzení nebyly věcí její vůle, neboť nad jejím osudem vždy vládnou muží. O to žalostněji se loučí se svými milovanými pěti dětmi, které musí v Hasanagově domě zanechat.\n\nHasanaginica je v domě Pintorovićů a beg Pintorović snová pomstu bývalému švagrovi. Chystá se provdat Hasanaginicu za imotského kadiho, bohatého a váženého muže, který byl již od mládí do jeho sestry zamilován. Kadi přichází na námluvy. Jeho setkání s Hasanaginicou je tragické a absurdní zároveň: žena lpí ve svých myšlenkách na svém bývalém muži a zejména dětech a nedokáže myslet na nový sňatek. Kadi její obavy chápe, je to dobrý a ušlechtilý člověk, ale sní o tom, že učiní Hasanaginicu šťastnou. Ta se jako vždy podvolí bratrovu příkazu a přijímá od kadiho zásnubní prsten. Vymůže si však na bratrovi, aby svatební průvod vedoucí nevěstu do ženichova obydlí zastavil u Hasanagova domu, aby se naposledy mohla rozloučit se svými dětmi a předat jim dárky.\n\nKdyž bratr a nový ženich odejdou, přikrade se k Hasanaginici její nejstarší dcera Sultana, jíž se podařilo potají vyhledat matku. Dozvídá se od ní o nadcházející svatbě Hasanaginici s imotským kadim.\n\nVe svém domově se mezitím Hasanaga trápí výčitkami svědomí. Uvědomuje si, že se ke své manželce zachoval nespravedlivě. V hádce se svou matkou svaluje vinu na ni. Vydává se do stáje, aby dal osedlat koně a vydal se k Pintorovićovi, aby Hasanaginicu odvezl zpátky do svého domu a ke svým dětem. V této chvíli se však dozvídá, že je již pozdě. Hasanaginica je už zaslíbena jinému a její svatební průvod je právě na cestě k Hasanagovu domu.\n\nNetrvá dlouho a svatebčané jsou na místě. Vchází Hasanaginica, celá v bílém a s tváří zakrytou závojem, a dojemně dává sbohem svým dětem. Hasanagovo vysvětlování a výzvy, aby se vrátila k němu, neposlouchá. Rozzlobený Hasanaga jí dětí odnímá a vyčítá jí, že je „matkou s kamenným srdcem“. Tato nespravedlivá výčitka zasáhne již tak krvácející Hasanaginicino srdce a ta se skácí mrtva k zemi. Opera končí žalostným nářkem děti nad matčiným tělem.\n\n"}
{"id": "1105710", "url": "https://cs.wikipedia.org/wiki?curid=1105710", "title": "František Horáček (voják)", "text": "František Horáček (voják)\n\nFrantišek Horáček (29. srpna 1891, Sezemice – 29. září 1941, Praha) byl československý voják, brigádní generál a příslušník domácího protinacistického odboje.\n\nNarodil se 29. srpna 1891 v Sezemicích, v okrese Pardubice. Po vystudování vyšší reálky v roce 1911 nastoupil jako externí učitel v Sezemicích a zároveň studoval učitelský ústav v Praze. V říjnu 1912, poté co byl odveden, nastoupil do školy pro záložní důstojníky v Innsbrucku. Po třech měsících byl odeslán do zálohy. V létě 1914 byl po mobilizaci odvelen na ruskou frontu, odkud zraněný odjel v prosinci téhož roku na léčení do Vídně. Po vyléčení byl odeslán na frontu do Rumunska, kde byl v září 1916 zajat. Po vstupu do čs. legií se v roce 1918 účastnil v řadách francouzské armády řady bojů.\n\nPo návratu do Československa se účastnil bojů o Těšínsko. V letech 1919–20 již jako voják z povolání pracoval jako referent na MNO. Od roku 1921 působil v různých funkcích dělostřeleckého vojska; jako velitel dělostřeleckého pluku v Litoměřicích, v Bratislavě a v hodnosti plukovníka ve funkci velitele dělostřeleckého pluku v Brně. Od konce roku 1936 působil ve funkci velitele polní dělostřelecké brigády a od roku 1937, již v hodnosti brigádního generála velel dělostřelectvu u 8. pěší divize.\n\nPo německé okupaci se stal jedním z vedoucích funkcionářů odbojové organizace Obrana národa. Působil ve funkci velitele I. pražského kraje a zároveň dohlížel na součinnost vojenských a civilních složek odboje v prostoru Praha-východ. Koncem roku 1940 byl nucen odejít do ilegality a skrývat se.\n\nDne 8. září 1941 byl v Praze zatčen a 29. září 1941 po vyhlášení stanného práva popraven.\n\nPo válce byl in memoriam povýšen do hodnosti divizního generála. Jeho jméno se nachází na památníku na Olšanech, na pamětní desce v kostele sv. Fabiána a Šebestiána v Praze a na památníku v Sezemicích.\n\n\n"}
{"id": "1105711", "url": "https://cs.wikipedia.org/wiki?curid=1105711", "title": "Family (album, Thompson)", "text": "Family (album, Thompson)\n\nFamily je společné album různých členů hudební rodiny Thompsonových, které vyšlo pod hlavičkou skupiny Thompson. Projekt dal dohromady Teddy Thompson, který různým členům své rodiny dal za úkol napsat píseň o jiném. Vedle jiných se na albu podíleli oba jeho rodiče (Richard a Linda), vlastní i nevlastní sourozenci (Kami i se svým manželem Jamesem Walbournem). První píseň z alba nazvaná „One Life at a Time“ byla představena v září 2014. Album vydalo v listopadu toho roku hudební vydavatelství Fantasy Records.\n\n\n"}
{"id": "1105713", "url": "https://cs.wikipedia.org/wiki?curid=1105713", "title": "Julius Schmid", "text": "Julius Schmid\n\nJulius Schmid (3. února 1854 Vídeň – 1. února 1935 Mödling) byl rakouský malíř a kreslíř.\n\nJulius Schmid se narodil v rodině obchodníka. V letech 1871–78 studoval na Akademii výtvarných umění ve Vídni. V roce 1878 obdržel Římskou cenu.\n\nV roce 1899 získal na Velké berlínské výstavě umění zlatou medaili. Od roku 1907 do roku 1925 byl řádným profesorem na Akademii výtvarných umění ve Vídni. V roce 1900 obdržel za portrét Marie von Ebner-Eschenbachové bronzovou medaili na pařížské Světové výstavě.\nSchmid pracoval jako krajinář, portrétista šlechty a významných obyvatel Vídně, malíř historických výjevů, ale vytvořil také například nástropní malbu hodovního sálu v budově vídeňské obchodní komory (1903) nebo nástropní malbu ve Skotském klášteře. Jeho nejznámějším dílem je ale Schubertiáda, jedno ze dvou slavných vyobrazení Franze Schuberta obklopeného přáteli. Ve své době byl uznávaným a respektovaným umělcem, na počátku 20. století však téměř upadl v zapomnění. Za své zásluhy o Rakousko a zvláště rodné město Vídeň obdržel v roce 1929 Čestný prsten města.\n\nByl otcem rostockého gynekologa Hanse Hermanna Schmida.\n\n\n"}
{"id": "1105717", "url": "https://cs.wikipedia.org/wiki?curid=1105717", "title": "Václav Lysák", "text": "Václav Lysák\n\nVáclav Lysák, též Václav Vasilij Lysák (17. září 1895 Trnava – 3. červenec 1942 Berlín, věznice Plötzensee) byl československý voják, příslušník československých legií a jeden z velitelů Obrany národa.\n\nNarodil se 17. září 1895 v Trnavě v okrese Třebíč. Otec Jan byl rolník. Absolvoval reálné gymnázium, ale těsně před maturitou byl odveden. Po základním výcviku byl 7. září 1915 byl odeslán na ruskou frontu.\n\nDne 13. června 1916 přeběhl do ruského zajetí a krátce na to se přihlásil do čs. legií. Od 1. srpna 1916 sloužil v 1. čs. střeleckém pluku. Absolvoval důstojnickou školu a řadu kurzů a u svého pluku sloužil od nejnižších funkcí, až byl 20. září 1919 jmenován zatímnímním velitelem pluku. Účastnil se bitvy u Zborova i putování po transsibřské magistrále. Dne 10. února 1920 se přes Vladivostok a Singapur vrátil do vlasti – již v hodnosti kapitána.\n\nOd 11. května 1920 se stal důstojníkem z povolání. Absolvoval kurz školy generálního štábu a poté se stal posluchačem Válečné školy v Praze. Po absolutoriu byl, již v hodnosti škpt., přeložen do Brna, kde sloužil na různých štábních postech od 20. září 1923 do 30. září 1931. Poté byl, v hodnosti majora, přidělen ke 2. oddělení hlavního štábu MNO, kde působil ve funkci přednosty oddělení do 30. dubna 1933. Od 1. května 1933 do 29. září 1934 velel v Brně postupně několika pěším praporům. V období od 30. září 1934 do 29. září 1936 působil v různých funkcích v Olomouci a poté až do likvidace československé branné moci v roce 1939 působil v Brně.\n\nPo německé okupaci se společně s generálem Ingrem zapojil do organizování ozbrojeného odporu a podílel se i na zakládání Obrany národa. Působil zejména na Moravě – v Brně, v Olomouci či Uherském Hradišti. Stal se náčelníkem štábu Zemského velitelství ON Morava a později Morava-západ. Podílel se na organizování odchodu bývalých důstojníků do exilu, zajišťoval zbraně a finance, vyvíjel i zpravodajskou činnost.\n\nOd listopadu 1939 byl nucen přejít do ilegality. Zatčen gestapem byl 22. prosince 1939. Byl vězněn nejprve v Brně v Sušilových a Kounicových kolejích, 6. 6. 1940 převezen do Vratislavi a v roce 1941 byl transportován přes Wołów do věznice Alt Moabit.\n\nDne 3. prosince 1941 byl lidovým soudem (Volksgericht) v Berlíně odsouzen k trestu smrti za zemězradu a vlastizradu, přičemž při procesu na sebe vzal celou vinu, čímž zachránil před trestem smrti další tři obviněné důstojníky. Společně s ním byli za odbojovou činnost souzeni: František Blabolil (trest smrti), Otto Francl (doživotí), Jaroslav Konopásek (5 let káznice) a Václav Kratochvíl (6 let káznice). Po vynesení rozsudku byl převezen do věznice v Plötzensee. Zemřel 3. července 1942 v Berlíně-Plötzensee ve vězeňské nemocnici, údajně na rakovinu jater. Protože nebyl popraven, rodině byl vydán jeho popel. Urna s popelem generála Lysáka byla uložena na hřbitově v Praze-Ďáblicích, kam byl v roce 2009 převezen rodinný pomník Lysáků po úmrtí jejich jediného syna Václava Lysáka, čestného JUDr. na Masarykově univerzitě.\n\nV roce 1946 byl in memoriam povýšen do hodnosti brigádního generála. Jeho jméno se nachází na pomníku padlým a popraveným absolventům VŠV před MNO v Praze.\n\n\n"}
{"id": "1105719", "url": "https://cs.wikipedia.org/wiki?curid=1105719", "title": "Tajný život K.C.", "text": "Tajný život K.C.\n\nTajný život K.C. (v anglickém originále K.C. Undercover) je americký seriál stanice Disney Channel, vytvořený Corinne Marshall a produkovaný Robem Lottersteinem. Seriál měl premiéru 1. ledna 2015 na Watch Disney Channnel, televizní premiéra následovala 18. ledna.\n\nSeriál sleduje K. C. Cooper (Zendaya), středoškolačku a matematického génia, která je rekrutována vlastními rodiči do super-tajné špiónské organizace.\n\n"}
{"id": "1105721", "url": "https://cs.wikipedia.org/wiki?curid=1105721", "title": "Poslové", "text": "Poslové\n\nPoslové (v anglickém originále The Messengers) je americký dramatický televizní seriál, jehož autorem je Eoghan O'Donnell. Premiérově byl vysílán v roce 2015 na stanici The CW. Celkově bylo natočeno 13 dílů, během první řady byl kvůli nízké sledovanosti zrušen.\n\nDo Země narazí tajemný předmět, který vyšle záhady energetický puls, po kterém zemře na různých místech pět osob. Všechny se zanedlouho proberou a zjišťují, že jako „Poslové“ mohou jako jediní zabránit apokalypse.\n\n\n\nSeriál \"Poslové\" měl původně stanovenou premiéru na 10. dubna 2015, poté byla přesunuta na 17. dubna 2015. Po odvysílání tří dílů byl 7. května kvůli nízké sledovanosti zrušen. Všechny objednané a natočené epizody ale byly odvysílány, poslední z nich, třináctá, 24. července 2015.\n\nServer \"Rotten Tomatoes\" udělil seriálu 5,6 bodu z 10, a to na základě 18 recenzí, z nichž osm (tj. 44 %) bylo spokojených. Server \"Metacritic\" udělil seriálu 56 bodů ze 100 na základě 15 recenzí.\n\n"}
{"id": "1105722", "url": "https://cs.wikipedia.org/wiki?curid=1105722", "title": "Hobit (filmová trilogie)", "text": "Hobit (filmová trilogie)\n\nFilmová trilogie Hobit společnosti Warner Bros byla natočena v letech 2012 až 2014. Předlohou pro filmy byla kniha britského autora J. R. R. Tolkiena – Hobit aneb Cesta tam a zase zpátky. Tato filmová trilogie je prequelem již dříve natočené trilogie Pán Prstenů.\n\n\n"}
{"id": "1105724", "url": "https://cs.wikipedia.org/wiki?curid=1105724", "title": "Unhalfbricking", "text": "Unhalfbricking\n\nUnhalfbricking je třetí studiové album anglické folkrockové skupiny Fairport Convention. Vydalo jej v červenci roku 1969 hudební vydavatelství Island Records (poue ve Spojeném království, ve Spojených státech jej vydala společnost A&M Records). Deska vznikala v londýnských studiích Sound Techniques a Olympic Studios od ledna do dubna 1969 a jeho producenty byli Joe Boyd a Simon Nicol. Vedle vlastních písní nahrála skupina na album také několik coververzí od Boba Dylana. Jde o poslední album kapely, na kterém hrál bubeník Martin Lamble, který krátce po dokončení nahrávání zahynul při autonehodě.\n\n"}
{"id": "1105725", "url": "https://cs.wikipedia.org/wiki?curid=1105725", "title": "Kostel svatého Jiří (Kobylí)", "text": "Kostel svatého Jiří (Kobylí)\n\nKostel svatého Jiří v Kobylí je novorománský kostel z gotickým presbytářem z 15. století. Kostel byl postaven v roce 1670 nákladem faráře St. Adaukta na místě původního kostela připomínaného již v roce 1269. Podle dochovaných zpráv byl tento původní kostel zničen nájezdy Uhrů a Švédů v letech 1630 až 1643.\n\nJde o jednolodní orientovanou stavbu s polygonálním závěrem kněžiště a obdélnou představenou předsíní.\n"}
{"id": "1105726", "url": "https://cs.wikipedia.org/wiki?curid=1105726", "title": "Monokl", "text": "Monokl\n\nMonokl je typ brýlí. Skládá se z jediné čočky přibližně o průměru lidského oka. Ta je často pro jednodušší manipulaci zasazena do tenkého rámu, který je připojen provázkem či řetízkem k oblečení. V 21. století jsou monokly již poměrně archaickou záležitostí.\n\nZnámými uživateli monoklu byli Fritz Lang, Erich von Stroheim, Richard Tauber, Walter Model, Wilhelm Keitel nebo také čeští herci a herečky jako Růžena Šlemrová.\n\nSlovo monokl díky vnější podobnosti také slangově označuje podlitinu kolem oka.\n"}
{"id": "1105728", "url": "https://cs.wikipedia.org/wiki?curid=1105728", "title": "Beauvoir (Seine-et-Marne)", "text": "Beauvoir (Seine-et-Marne)\n\nBeauvoir je francouzská obec v departementu Seine-et-Marne v regionu Île-de-France. V roce 2012 zde žilo 192 obyvatel.\n\nArgentières, Aubepierre-Ozouer-le-Repos, Chaumes-en-Brie, Verneuil-l'Étang\n\n\"Počet obyvatel\"\n"}
{"id": "1105738", "url": "https://cs.wikipedia.org/wiki?curid=1105738", "title": "Kostel Nanebevzetí Panny Marie (Diváky)", "text": "Kostel Nanebevzetí Panny Marie (Diváky)\n\nKostel Nanebevzetí Panny Marie v Divákách je pozdně barokní kostel romantického pojetí z roku 1873. Kostel je chráněn jako kulturní památka České republiky.Jde o farní kostel římskokatolické farnosti Diváky v brněnské diecézi.\n\nChrám stojí na místě původního kostela z druhé poloviny 14. století, který byl zničen v roce 1605 Bočkajovci. Kostel je 26 m dlouhý a 6,5 m široký.\n"}
{"id": "1105741", "url": "https://cs.wikipedia.org/wiki?curid=1105741", "title": "Delfín kamerunský", "text": "Delfín kamerunský\n\nDelfín kamerunský (\"Sousa teuszii\") je druh delfína z rodu Sousa, který se vyskytuje převážně ve východní části Atlantiku.\n\nDelfín kamerunský je velký 2,4-2,8 m a váží 280 kg. Obývá mělké pobřežní vody, útesy, mangrovové bažiny i ústí řek. Plave pomalu a živí se hlavně rybami. V každé čelisti má 27-38 párů pahýlovitých zubů. Většinou plave ve skupině 25 jedinců, často provází lidi, sleduje rybářské čluny a loví vyplašené ryby nebo ryby z pobřežních sítí. Někdy si vybírá úlovek přímo ze sítí. Velmi se podobá druhu \"Sousa plumbea\", který žije v Indickém oceánu, a druhu \"Delfín indočínský\" z pobřeží západního Pacifiku.\n\n"}
{"id": "1105744", "url": "https://cs.wikipedia.org/wiki?curid=1105744", "title": "Thomas Oppenheimer", "text": "Thomas Oppenheimer\n\nThomas Oppenheimer (* 16. prosince 1986, Peißenberg, Německo) je německý hokejový útočník hrající v týmu Hamburg Freezers v německé DEL. Německo reprezentoval na MS 2014 a 2015.\n\n\n"}
{"id": "1105745", "url": "https://cs.wikipedia.org/wiki?curid=1105745", "title": "Jeřáb český", "text": "Jeřáb český\n\nJeřáb český (\"Sorbus bohemica\") je český endemit, až 6 m vysoký strom nebo keř, hybridogenní apomiktický druh s triploidní sadou chromozomů. Za jeho rodiče jsou považovány jeřáb břek a jeřáb dunajský. Popsán byl v roce 1961 českým botanikem Miloslavem Kovandou.\n\nDruh se vyskytuje v počtu asi 1100 jedinců v Českém středohoří, v chráněné krajinné oblasti České středohoří, ve výškové zóně 250 až 700 m n. m. Je nejhojnějším českým endemickým jeřábem. Roste rozptýleně po obou stranách řeky Labe v jednatřiceti populacích rozložených od Milešovky na západě po obec Lbín na východě a od Skřivánčího vrchu nad obci Brná na severu po vrch Košťál u Třebenic na jihu. Lokality nejsou od sebe vzdáleny dále než 16,5 km.\n\nNebohatší populace jeřábu českého, tvořené více než stovkou jedinců, jsou na vrších Deblík, Lovoš, Boreč a v Opárenském údolí. Většina lokalit je však málo četná a na některých se vyskytují jen osamocení jedinci.\n\nRozšíření tohoto druhu je vázáno na okraje řídkých a teplých doubrav a dubohabřin, včetně lesostepí na vrších kopců a jejich osluněných svazích orientovaných jižně a západně. Požadují bazické podloží tvořené vyvřelými čediči nebo znělci, méně častěji slínovitými vápenci. Největší počet lokalit se nachází v místech, kde je vegetace narušena pozvolnými ekologickými změnami měnícími přírodní společenstva směrem k biotopům ovlivněným lidskou činností.\n\nJeřáb český se vyskytuje ve formě nevelkého stromu nebo keře, někdy i s více kmeny, který může dorůst i do výšky 6 m. Kmen, široký až 25 cm, má hnědou kůru, která je v mládí hladká a ve stáři svisle popraskaná. Letorosty hnědé barvy jsou nejprve řídce chlupaté a později holé. Pupeny mají okraje šupin řídce chlupaté. Listy s chlupatými, 1,5 cm dlouhými řapíky, mají jednoduché, peřenolaločné čepele eliptického až vejčitého tvaru. Čepele bývají velké 6 až 8 × 3 až 4 cm, nejširší jsou za polovinou délky, u báze jsou většinou klínovité a po obvodě mají mělké a špičaté laloky. Listy s osmi až devíti páry žilek jsou na svrchní straně tmavě zelené a rubu žlutě šedozelené.\n\nKvětenství jsou kompaktní, vypouklé laty s chlupatými větévkami, tvořena jsou oboupohlavnými, pětičetnými, nepříjemně zapáchajícími květy mající v průměru 1 až 1,5 cm. Vytrvalé, bělavé kališní lístky bývají špičaté a v době květu jsou vzpřímené, stejně jako široce vejčité a téměř bílé korunní lístky. V květu bývá až 20 tyčinek se světle žlutými prašníky. Z polospodního semeníku vyrůstají dvě nebo tří zelenavé, do poloviny srostlé čnělky s plochými bliznami. Květy jsou opylovány hmyzem. Ploidie druhu je 2n = (3x) = 51.\n\nPlodem je elipsoidní, téměř kulovitá, jedlá malvice o velikosti 1 až 1,5 cm. Ve zralosti je oranžově červeně zbarvená, lesklá, nese zbytky kalichu a má téměř neznatelné hnědé lenticely. Obsahuje jedno až dvě kapkovitá hnědá semena. Malvice, dozrávající koncem srpna a během září, zůstávají na větvích dlouho do zimy, slouží jako potrava ptákům i hlodavcům.\n\nVýznamnost jeřábu českého spočívá zejména v zachování biologické rozmanitosti české přírody.\n\nJeřábu českému se nejvíce podobá jeřáb soutěskový a jeřáb labský. První jmenovaný se odlišuje obvejčitými až eliptickými plody, druhý široce klínovitou až zaokrouhlenou bází čepele listů.\n\nJe vzácným endemickým druhem rostoucí v chráněné krajinné oblasti poměrně rozptýleně. Na jednotlivých stanovištích zůstávají jeho početní stavy v posledních desetiletích zhruba stejné, jejich přirozená obnova je však velmi slabá a málo úspěšná.\n\nJeřáb český je v „Červeném seznamu cévnatých rostlin České republiky“ uváděn jako druh silně ohrožený (C2b) a v „Seznamu zvláště chráněných druhů rostlin“ určeném vyhláškou MŽP ČR č. 395/1992 Sb. ve znění vyhl. č. 175/2006 Sb. je považována za druh kriticky ohrožený (§1).\n\n"}
{"id": "1105749", "url": "https://cs.wikipedia.org/wiki?curid=1105749", "title": "Financování školství v České republice", "text": "Financování školství v České republice\n\nŘeditel školy má odpovědnost za účinné využívání svěřených finančních prostředků a je zodpovědný za zpracování výroční zprávy o hospodaření školy.\n\nObce s rozšířenou působností vytváří návrh na rozpočet škol a školských zařízení v obvodu jejích působností a tenhle návrh předává krajskému úřadu. \n\nKraje rozdělují školám a školským zařízením, které jsou zřízeny kraji, přímé výdaje na vzdělávání. Přidělují i školám, které jsou zřízeny obcemi, přímé výdaje na vzdělání a mají právo kontrolovat využití těchto prostředků u škol zřízených obcemi. Krajský úřad je zodpovědný za rozpis finančních prostředků pocházejících ze státního rozpočtu. Krajský úřad přiděluje finance i soukromým školám, které jsou zařazené do sítě škol. \n\nMinisterstvo školství, mládeže a tělovýchovy je nadřízeným orgánem jakékoliv školy. Ministerstvo školství, mládeže a tělovýchovy rozepisuje a přiděluje školám a školským zařízením, které zřizuje samo nebo jsou zřízeny registrovanými církvemi a náboženskými společnostmi, všechny finanční prostředky. Přiděluje krajům ze státního rozpočtu finanční prostředky na přímé náklady na vzdělávání. \n\nObce přidělují svým školám veškeré finanční prostředky ze svého rozpočtu, krom těch, které škola obdrží formou dotace ze státního rozpočtu. Obce také mohou zvýšit mzdové výdaje svých škol a to ze svého rozpočtového zdroje. Obce mají nárok na příspěvek ze státního rozpočtu na neinvestiční výdaje žáka tzv. provozní výdaje. Obec může také požádat rodiče dětí, které navštěvují např. školní kluby zřízené obcí, aby jim přispívali na jejich chod. Obec má pravomoc projednávat s ředitelem školy, kterou zřizuje, rozpočet a sociální podmínky pracovníků. \n\nKraje jsou zřizovateli škol a školských zařízení a přidělují jim ze svého rozpočtu veškeré finanční prostředky, krom dotací, které obdrží ze státního rozpočtu. Kraje můžou přispívat ze svých rozpočtových zdrojů i na náklady, které jsou jinak úplně hrazeny státem, například mzdové výdaje. \n\nRada školy má v kompetenci schvalovat návrh rozpočtu škol. \n\nDo neinvestičních výdajů školství lze zařadit:\n\nNáklady ze vzdělání lze rozdělit na přímé náklady a nepřímé náklady. A ty se dále dělí na společenské náklady a individuální náklady. Do přímých společenských nákladů patří výdaje do vzdělávacího systému a do přímých individuálních nákladů patří výdaje do vzdělávání přímé (výdaje za učebnice, studijní materiály, apod.). Do nepřímých společenských nákladů patří ušlé příjmy na daních a do nepřímých individuálních nákladů patří ušlá mzda a čas strávený výukou.\n\nVýnosy ze vzdělání se dělí stejně jako náklady ze vzdělání na přímé výnosy a nepřímé výnosy a dále na společenské výnosy a individuální výnosy. Do přímých společenských výnosů patří vyšší daňové příjmy a do přímých individuálních výnosů patří vyšší příjem. Do nepřímých společenských výnosů patří nižší výdaje na sociální dávky, lepší zdravotní stav, nižší kriminalita a ekonomický růst a do nepřímých individuálních výnosů patří vyšší statut a nižší riziko nezaměstnanosti.\n\nPůsobí zde jak veřejnoprávní subjekty, tak i soukromoprávní subjekty. Oblasti výchovy a vzdělávání mohou být osvobozeny od placení daní, a to za předpokladu, že jsou prováděné oprávněnými subjekty a splnili další podmínky. Výchovou a vzděláváním se pro účely zákona o DPH dále rozumí poskytování školských služeb ve školských zařízeních, které jsou zapsány ve školském rejstříku a které doplňují a podporují vzdělávání ve školách nebo s ním přímo souvisejí. Druhy školských zařízení jsou zařízení pro další vzdělávání pedagogických pracovníků, školská poradenská zařízení, školská výchovná a ubytovací zařízení, školská zařízení pro zájmové vzdělávání, zařízení školního stravování nebo školská účelová zařízení.\n\n"}
{"id": "1105750", "url": "https://cs.wikipedia.org/wiki?curid=1105750", "title": "Kanton Argonne Suippe et Vesle", "text": "Kanton Argonne Suippe et Vesle\n\nKanton Argonne Suippe et Vesle (fr. \"Canton d'Argonne Suippe et Vesle\") je francouzský kanton v departementu Marne v regionu Grand Est. Tvoří ho 79 obcí. Kanton vznikl v roce 2015.\n\n\n\n"}
{"id": "1105751", "url": "https://cs.wikipedia.org/wiki?curid=1105751", "title": "Monetizace webových stránek", "text": "Monetizace webových stránek\n\nObecně jen monetizace je převod čehokoli do zákonných platebních metod. Více o ekonomickém výrazu monetizace je v tomto článku – Monetizace.\n\nMonetizace webových stránek (také jen monetizace webu) je stav, kdy se snažíme z nevýdělečných stránek udělat výdělečné. Tento výraz je pořád méně známý a méně užívaný, spíše ho uslyšíte od odborníků z (online) marketingu.\n\nPro lepší pochopení monetizace webu si uvedeme pár příkladů.\n\nFiremní stránky, aby vydělávaly musí prodávat produkty či služby. Stránky pro prodej musí mít návštěvnost (na stránky, kam nikdo nepřijde, nic neprodáte). Pokud mají návštěvnost, dají se dále optimalizovat (sledováním návštěvníkům, testováním, přidáváním prvků …).\n\nJak zajistit návštěvnost firemních stránek?\n\nStránky s obsahem, většinou osobní blogy, deníčky, virální weby … Webové stránky by měly být kvalitní a navštěvované.\nTyto weby se dají monetizovat:\n"}
{"id": "1105752", "url": "https://cs.wikipedia.org/wiki?curid=1105752", "title": "21 (rozcestník)", "text": "21 (rozcestník)\n\n21 může být:\n\n\n"}
{"id": "1105754", "url": "https://cs.wikipedia.org/wiki?curid=1105754", "title": "Trolejbusová doprava v Kladně", "text": "Trolejbusová doprava v Kladně\n\nMHD na území města Kladna a některých okolních vesnic a měst zajišťují již od jejího vzniku v 50. letech 20. století pouze autobusy, nicméně o zavedení trolejbusové dopravy se zde několikrát diskutovalo.\n\nPrvní návrh na vybudování elektrické dráhy na Kladně pochází už z roku 1949, jejím podnětem byla potřeba vyřešit problém spojení mezi rychle se rozrůstajícím městem a průmyslovou oblastí kladenských železáren. Tehdy se z iniciativy předsedy Místního národního výboru v Kladně Jaroslava Špačka usnesl národní výbor na zavedení trolejbusové dopravy. Byl ihned vypracován návrh a předán Krajskému národnímu výboru v Praze, aby byl zařazen do pětiletého plánu. Poprvé se trolejbusy v Kladně měly projet již v roce 1951, celkové náklady potřebné na výstavbu se odhadovaly na sto milionů korun. V roce 1951, přestože slibované trolejbusy nejezdily, byli kladenští radní ještě odvážnější a plánem bylo vybudování elektrodráhy z Prahy do Kladna; rovněž se mluvilo o vytvoření městské hromadné dopravy a zřízení následujících tras:\n\n\nPro linky I. – III. bylo navrženo zřízení zřízení kolejové elektrické dráhy a pro linku IV. zřízení okružní trolejbusové trati. Nicméně k samotné realizaci opět vůbec nedošlo a o dva roky později, 9. září 1953 vznikl Dopravní podnik města Kladna, který začal zajišťovat hromadnou dopravu autobusy.\n\nZnovu se o zavedení trolejbusové dopravy na Kladně začalo hovořit až v roce 1988, a to v souvislosti s ropnou krizí, kdy se autobusový provoz začal z důvodu rostoucích cen paliva jevit jako značně nevýhodný. 2. dubna 1988 došlo k zásadní reorganizaci tras městských autobusových linek, podobně jako tomu bylo v rámci příprav trolejbusového provozu například v Žilině. Byli vyčleněni odborníci, jejichž úkolem bylo posoudit ideální tratě - první dvě linky měly spojit západně položený Rozdělov a rychle rostoucí sídliště Okrsek 4 respektive Okrsek 0 na východním okraji města s průmyslovou oblastí hutí a oceláren Poldi. Ve zmiňovaném Rozdělově byla proti kostelu sv. Václava pro trolejbusy dokonce postavena měnírna elektrického proudu. V důsledku dění roku 1989 a s ním spojených politických změn došlo k přehodnocení řady podobných projektů a před Kladnem tak dostala přednost jiná města, například Ústí nad Labem (1988) a Banská Bystrica (1989), později i Chomutov (1995). Poslední ránu zasadil kladenským trolejbusům útlum průmyslové výroby v první polovině 90. let 20. století. Městská doprava tak zůstala jako dosud pouze na autobusech.\n\n"}
{"id": "1105755", "url": "https://cs.wikipedia.org/wiki?curid=1105755", "title": "Datová doména", "text": "Datová doména\n\nDatová doména (nebo také doména hodnot) je pojem používaný v teorii databází označující množinu všech hodnot, které může nabýt určitý atribut dat. Doména hodnot může být určena výčtem (enumerací) hodnot.\n\nNapříklad databázová tabulka obsahující informace o lidech s jedním záznamem pro každou osobu může mít databázový sloupec \"pohlaví\". Tento sloupec může být definován jako textový řetězec a povolovat jednu ze tří hodnot (kódů): \"M\" pro muže, \"F\" pro ženy, \"X\" pro hermafrodity/intersexuály a NULL pro záznamy, kde pohlaví není známo. Datová doména pro sloupec pohlaví pak je: \"M\", \"F\", \"X\".\n\nV normalizovaném datovém modelu, je doména hodnot zpravidla specifikována v referenční tabulce. V předešlém příkladu by referenční tabulka Pohlaví obsahovala právě tři záznamy, jeden pro každou povolenou hodnotu (kromě NULL). Referenční tabulky jsou spojeny s ostatními tabulkami prostřednictvím cizích klíčů.\n\nSložitější omezení domény hodnot mohou být implementována pomocí check constraint nebo pomocí trigerů(spouští). Například, sloupec požadující kladná čísla má definováno omezení vyžadující hodnoty větší než nula.\n\n"}
{"id": "1105760", "url": "https://cs.wikipedia.org/wiki?curid=1105760", "title": "Charles Spearman", "text": "Charles Spearman\n\nCharles Edward Spearman (10. září 1863 – 17. září 1945) byl britský psycholog a statistik. Proslavil se vynálezem faktorové analýzy či Spearmanova koeficientu pořadové korelace, a zejména pak výzkumem inteligence – byl zastáncem její dědičnosti a významným eugenikem. Je autorem myšlenky obecné inteligence, tzv. g-faktoru, který by měl stát vedle specifických faktorů (s-faktorů) v pozadí veškeré duševní činnosti.\n\nV roce 1924 byl zvolen členem Královské společnosti, v roce 1938 se stal členem Německé akademie věd Leopoldina a v roce 1943 členem Národní akademie věd Spojených států amerických.\n\nK jeho žákům patřili Raymond Bernard Cattell a David Wechsler.\n\n"}
{"id": "1105766", "url": "https://cs.wikipedia.org/wiki?curid=1105766", "title": "Leven Rambin", "text": "Leven Rambin\n\nLeven Rambin (* 17. května 1990, Houston, Texas, Spojené státy americké) je americká herečka. Nejvíce se proslavila rolí v seriálu \"All My Children\", kde hrála od roku 2004 do roku 2008. Dále se objevila v seriálech \"Chirurgové\", , \"One Tree Hill\", \"Kouzelníci z Waverly\" a \"Kriminálka Miami\". V roce 2012 se objevila ve filmu \"Hunger Games\" jako Glimmer a jako Clarisse se objevila ve filmu \"\" v roce 2013.\n\nNarodila se v Houstonu v Texasu, je dcerou Josepha Howarda Rambina třetího a Karen Stacy Guthrie, zakladatelky realitní kanceláře \"Moody Rambin Estate\". Má tři sourozence: bratry Jaye a Josepha a sestru Mary. Vystupovat začala ve školních hrách na Houston School of Film and Theatre a na St. Francis Episcopal Day School. Poté se přestěhovala do New Yorku, kde získala roli v seriálu \"All My Children\". Středoškolský diplom získala na Texas Tech University Independent School District.\n\nKariéru zahájila ve 13 letech, kdy získala jednu z hlavních rolí v seriálu stanice ABC \"All My Children.\" Za roli získala dvě nominace na cenu Daytime Emmy Awards. Později se objevila v seriálech \"\" a \"Džungle rtěnek\". Natočila televizní film pro stanici CW nazvanou \"Austin Golden Hour.\"\n\nFilmový debut přišel s nezávislým filmem \"Gigantický\", kde si zahrála po boku Paula Dana. Připojila se k obsazení seriálu v roli Riley Dawson, kamarádky Johna Connora. Po opuštění seriálu si připojila k obsazení seriálu \"Chirurgové\", kde si zahrála Sloan Riley, dceru doktora Marka Sloana. Krátce se vrátila do seriálu \"All My Children\" v roli Lily Montogomery pro 40. výročí seriálu 5. ledna 2010.\n\nByla obsazena do role dcery Virginie Madsen a David Jamese Elliotta v televizním seriálu \"Scoundreis\". Seriál byl však ukončen po osmi epizodách, kvůli nízské sledovanosti. Objevila se v seriálu \"Kouzelníci z Waverly\" na stanici Disney Channel, kde získala vedlejší roli Rosie. Později byla obsazena do role Chloe Hall v seriálu stanice CW \"One Tree Hill\". Jako Molly Sloan se objevila v seriálu \"Kriminálka Miami\".\n\nBylo oznámeno, že Lionsgate a Gary Ross obsadili Leven Rambin do jejího prvního studiového filmu, v roli Glimmer, splátkyně prvního kraje, \"Hunger Games\". Dále se objevila ve filmu \"Chasing Mavernicks\", film založený na pravdivém přiběhu surfera Jaye Moriatyho. V roce 2012 se objevila ve videoklipu skupiny Green Day k písniče \"Stray Heart\".\n\nV roce 2013 byla obsazena do role Clarisse La Rue ve filmu \".\" Jako Daisy se objevila ve filmu \"Rande na dvě noci\", po boku Milese Tellera a Analeigh Tipton. V roli Natalie se objevila v posledních třech epizodách seriálu \"Lidé zítřka\". V roce 2017 byla obsazena do hlavní role seriálu \"Zmizelí\" inspirovaném novelou \"One Kick\" od Chelsea Cain.\n\nPoprvé byla zasnoubená s producentem Geoffreym Jamesem Clarkem. Od léta 2014 chodila s hercem ze seriálu \"Pravá krev\" Jimem Parrackem, už v srpnu 2014 se zasnoubili. Dne 10. října 2015 se dvojice vzala. V březnu 2017 Rambin zažádala o rozvod. \n\n"}
{"id": "1105768", "url": "https://cs.wikipedia.org/wiki?curid=1105768", "title": "Kirtlandský chrám", "text": "Kirtlandský chrám\n\nChrám ve městě Kirtland je významná náboženská a historická budova v dějinách mormonismu. Byl postaven pod vedením mormonského proroka Josepha Smithe.\n\nCírkev Ježíše Krista se začala shromažďovat ve státě Ohio (v oblasti města Kirtland) v 30. letech 19. století na základě zjevení Josepha Smithe, zakladatele mormonského náboženství.\n\nV Kirtlandu poprvé došlo k uskutečnění myšlenky postavit Chrám, tedy stavbu, podobnou Šalamounovu chrámu v Jeruzalémě. Tato stavba byla pro členy církve velkou finanční zátěží. V Kirtlandu také mormonská církev založila banku. Chrám v Kirtlandu byl nakonec dostavěn, ale po Smithovo smrti se zdejší věřící shromáždili do odlišné mormonské církve, než jaká pod vedením Brighama Younga odešla na západ. Ve vlastnictví této oddělené skupiny, Komunity Kristovy, je kirtlandský Chrám dodnes.\n\nAčkoliv byla stavba Chrámu pro Svaté velkou těžkostí, dostavila se podle mnohých výpovědí velkolepá zjevení. Sám Joseph Smith měl v dubnu 1836 zjevení 4 nebeských bytostí. V mormonském svatém Písmu, knize Nauky a smluv, je toto zaznamenáno jako Oddíl 110. Joseph Smith svůj zážitek popsal slovy:\n\n\n"}
{"id": "1105769", "url": "https://cs.wikipedia.org/wiki?curid=1105769", "title": "Oliver Hudson", "text": "Oliver Hudson\n\nOliver Rutledge Hudson (* 7. září 1976, Los Angeles, Kalifornie, Spojené státy americké) je americký herec. Nejvíce se proslavil rolí Adama Rhodese v seriálu stanice CBS \"Pravidla zasnoubení\" (2007-13), rolí Jeffa Fordmana v seriálu \"Nashville\", rolí Wese Gardnera ve \"Scream Queens\" a rolí Martina v seriálu \"Splitting Up Together\".\n\nJe synem Goldie Hawn a Billa Hudsona a bratrem Kate Hudson.\n\nNarodil se v Los Angeles v Kalifornii, je synem herečky Goldie Hawn a muzikanta Billa Hudsona. Poté co se jeho rodiče v roce 1980 rozvedli, on a jeho sestra, herečka Kate Hudson, byli vychováváni v Coloradu jejich matkou a jejím partnerem, hercem Kurtem Russellem. Má čtyři nevlastní sourozence: z manželství jeho biologického otce s herečkou Cindy Williams Emily a Zacharyho, Lalaniu z dalšího vztahu jeho otce z roku 2006 a Wyatta ze vztahu jeho matky a Kurta Russella.\n\nV roce 1999 se objevil v komediálním filmu \"Burani ve městě\", po boku jeho matky. Později si zahrál v několika filmech, jako \"The Smokers\" a \"Going Greek\". V roce 2012 si zahrál hlavní roli v seriálu stanice The WB \"My Guide to Becoming a Rock Star\". Ve vedlejší roli Eddieho Doiinga se objevila v seriálu \"Dawsonův svět.\"\n\nMezi lety 2004 a 2005 hrál v seriálu stanice WB Zimní ráj, seriál byl však zrušen po 13 epizodách. V roce 2006 si zahrál ve filmech \"Krutá rasa\" a \"Černé vánoce\". S Claire Forlani si zahrál v televizním filmu \"\". Mezi lety 2007 a 2013 hrál roli Adama Rhodese v seriálu stanice CBS \"Pravidla zasnoubení\".\n\nV roce 2013 byl obsazen do vedlejší role Jeffa Fordhama v druhé sérii seriálu stanice ABC \"Nashville.\" Pro třetí sérii byla jeho postava povýšena na hlavní. V roce 2015 byl obsazen do seriálu stanice FOX \"Scream Queens\". Během let 2018–2019 hrál v seriálu stanice ABC \"Splitting Up Together\", který produkovala Ellen DeGeneres.\n\nDne 9. června 2006 se oženil s herečkou Erinn Bartlett v Cabo San Lucas v Mexiku. Dvojice má: dva syny, Wildera Brooks Hudsona (narozený 23. srpna 2007) a Bothi Hawna Hudsona (narozený 19. března 2010) a dceru Rio Laura ( narozená v červenci 2013).\n\n"}
{"id": "1105770", "url": "https://cs.wikipedia.org/wiki?curid=1105770", "title": "Paula Cristina Gonçalvesová", "text": "Paula Cristina Gonçalvesová\n\nPaula Cristina Gonçalvesová, rodným jménem Paula Cristina Gonçalves, (* 11. srpna 1990 Campinas) je brazilská profesionální tenistka. Ve své dosavadní kariéře na okruhu WTA Tour vyhrála jeden deblový turnaj. V rámci okruhu ITF získala do ledna 2017 pět titulů ve dvouhře a sedmnáct ve čtyřhře.\n\nNa žebříčku WTA byla ve dvouhře nejvýše klasifikována v srpnu 2016 na 158. místě a ve čtyřhře pak v únoru téhož roku na 95. místě. Trénuje ji Carlos Kirmayr.\n\nV brazilském fedcupovém týmu debutovala v roce 2013 základním blokem 1. skupiny Americké zóny proti Chile, v němž vyhrála dvouhru s Costovou Melgarovou i čtyřhru po boku Teliany Pereirové. Brazilky tak zvítězily 3:0 na zápasy. Do roku 2017 v soutěži nastoupila k šestnácti mezistátním utkáním s bilancí 12–2 ve dvouhře a 3–2 ve čtyřhře.\n\nBrazílii reprezentovala na Letních olympijských hrách 2016 v Riu de Janeiru, kde do ženské čtyřhry nastoupila s Telianou Pereirovou na divokou kartu ITF. Soutěž opustily po prohře v úvodním kole se čtvrtou nasazenou dvojicí Španělek Garbiñe Muguruzaová a Carla Suárezová Navarrová.\n\nPrvní ženský turnaj na okruhu ITF odehrála v červenci 2006 v brazilském Camposu do Jordão.\n\nPremiérovou událostí na okruhu WTA Tour ve dvouhře se pak stala kvalifikace úvodního ročníku florianopoliského Brasil Tennis Cupu 2013, v níž vypadla v prvním kole se Slovenkou Janou Čepelovou. Debutový titul na této ženské túře pak získala na antukovém Copa Colsanitas 2015, hraném v kolumbijské metropoli Bogotě. Ve finále čtyřhry s krajankou Beatriz Haddad Maiovou zdolaly americký pár Irina Falconiová a Shelby Rogersová až v supertiebreaku.\n\nNa Jihoamerických hrách 2014 v Santiagu získala zlatou medaili ve dvouhře a bronz ze čtyřhry.\n\nDebut v nejvyšší grandslamové kategorie zaznamenala v kvalifikaci French Open 2016. V úvodním kole podlehla nizozemské hráčce Richèl Hogenkampové.\n\n"}
{"id": "1105775", "url": "https://cs.wikipedia.org/wiki?curid=1105775", "title": "Ysaline Bonaventureová", "text": "Ysaline Bonaventureová\n\nYsaline Bonaventureová (* 29. srpna 1994 Rocourt) je belgická profesionální tenistka hrající levou rukou. Ve své dosavadní kariéře na okruhu WTA Tour vyhrála dva deblové turnaj. V rámci okruhu ITF získala do září 2018 sedm titulů ve dvouhře a devět ve čtyřhře.\n\nNa žebříčku WTA byla ve dvouhře nejvýše klasifikována v červenci 2018 na 116. místě a ve čtyřhře pak v únoru 2016 na 59. místě. Trénuje ji bývalá nizozemská tenistka Noelle Van Lottumová.\n\nV belgickém fedcupovém týmu debutovala v roce 2012 tokijskou baráží Světové skupiny proti Japonsku, v níž prohrála po boku Alison Van Uytvancké čtyřhru s párem Rika Fudžiwarová a Kimiko Dateová Krummová. Belgičanky podlehly 1:4 na zápasy. Do roku 2019 v soutěži nastoupila k devíti mezistátním utkáním s bilancí 4–0 ve dvouhře a 3–4 ve čtyřhře.\n\nPrvní ženský turnaj na okruhu ITF odehrála v červnu 2009, když nastoupila do kvalifikace v Rotterdamu.\n\nPremiérový titul na okruhu WTA Tour získala na únorovém Rio Open 2015 v brazilském Rio de Janeiu, když ve finále čtyřhry se Švédkou Rebeccou Petersonovou vyhrály nad rumunsko-argentinskou dvojicí Irina-Camelia Beguová a María Irigoyenová. Soupeřky po třech odehraných gamech utkání skrečovaly. Dva měsíce poté přidala druhou deblovou trofej z halového BNP Paribas Katowice Open 2015 v Katovicích, na němž hrála s Nizozemkou Demi Schuursovou. V boji o titul zdolaly italský pár Gioia Barbieriová a Karin Knappová až v supertiebreaku poměrem míčů [10–6].\n\n"}
{"id": "1105781", "url": "https://cs.wikipedia.org/wiki?curid=1105781", "title": "George Miller", "text": "George Miller\n\nGeorge Miller (vlastním jménem George Miliotis; * 3. března 1945) je australský filmový režisér, scenárista a producent.\n\nPo vystudování střední školy se dal na medicínu v Novém Jižním Walesu a vystudoval ji. Díky jeho bratru Chrisovi, se kterým společně natočili krátký snímek, získal svojí první filmařskou cenu.\n\nV roce 1971 začal studovat na Melbournské universitě filmové semináře. Jeho prvním filmovým debutem byl film \"Violence In the Cinema, Part 1\". V roce 1979 natočil se začínajícím hercem Melem Gibsonem první díl \"Šíleného Maxe\". Rozpočet filmu byl pouze 350 000 dolarů, které si režisér vydělal jako začínající lékař. Film byl úspěšný a vydělal několikanásobně více, než byly jeho náklady.\nDo roku 1985 natočil ještě dvě pokračování. Do roku 2015 natočil několik komedií a animovaných filmů. Mezi nimi byly nejznámější \"Čarodějky z Eastwicku\" a 2. díl prasátka Babe. Jeho předposledními filmy byla animovaná série \"Happy Feet\".\n\nV roce 2015 měl premiéru jeho další film \"\". Tento film natočil už s novým hlavním představitelem Tomem Hardym, snímek byl v ČR uveden 15. května 2015.\n\n\n"}
{"id": "1105783", "url": "https://cs.wikipedia.org/wiki?curid=1105783", "title": "T Zen", "text": "T Zen\n\nT Zen je systém metrobusů s vyhrazeným jízdním pruhem, který v pařížské aglomeraci v regionu Île-de-France provozuje společnost Transdev v rámci STIF. První linka byla uvedena do provozu 4. července 2011. Její délka je 14,7 km a má 12 stanic. Na lince je nasazeno 12 autobusů, které v roce 2012 denně přepravily v průměru 5000 cestujících. V následujících letech se počítá s vybudováním dalších čtyř linek.\n\nV roce 2009 začala výstavba první tratě. V roce 2011 byly představeny další linky, takže jich bude celkem pět. Dne 4. července 2011 byla uvedena do provozu linka 1.\n\nNa rok 2017 se předpokládá otevření linky 4 a do roku 2020 linek 2, 3 a 5.\n\nT Zen vytvoří síť metrobusů s vyhrazeným jízdním pruhem, po vzoru systému \"Busway\" v Nantes nebo \"Cristalis\" v Lyonu. Jízdní pruhy jsou projektovány jako přestavitelné na tramvajovou dopravu. T Zen využívá systém přednosti na semaforech, průměrná vzdálenost mezi stanicemi je 500 m, průměrná rychlost činí 30 km/h.\n\nStanice jsou vybaveny kamerovým systémem, přístřeškem a panelem s informacemi pro cestující. Nástupiště umožňují bezbariérový přístup do autobusu.\n\nLinka jezdí denně a má 12 autobusů typu \"Crealis Neo 1219\" společnosti Irisbus. Autobusy mají bezbariérový přístup a jsou vybaveny kamerovým systémem a obrazovkou oznamující následující stanice a přestupy s odjezdy vlaků RER. Autobusy odpovídají emisní normě 6.\n\nPrvní linka je v provozu od 4. července 2011. Začíná u nádraží RER D v Lieusaint – Moissy a končí na nádraží v Corbeil-Essonnes.\n\nLinka 2 mezi městy Sénart a Melun bude uvedena do provozu v roce 2020 a nahradí dosavadní linku \"Citalien\".\n\nTato linka bude uvedena do provozu koncem roku 2016 a bude spojovat Paříž (Porte de Pantin) a město Livry-Gargan.\n\nTato linka bude spojovat města Corbeil-Essonnes, kde bude možný přestup na linku RER D a linku T Zen 1, a město Viry-Châtillon.\n\nLinka bude jezdit mezi Francouzskou národní knihovnou ve 13. obvodu a nádražím v Choisy-le-Roi.\n\nJízdné a časové předplatné na lince T Zen je identické s ostatními autobusovými sítěmi. Jízdenka ticket t+ umožňuje jízdu s možností přestupu na jiné autobusy a tramvaje s maximální platností 1,5 hodiny. Naopak jízdenka označená v autobusu neplatí v metru ani RER.\n\n"}
{"id": "1105793", "url": "https://cs.wikipedia.org/wiki?curid=1105793", "title": "Joonas Kemppainen", "text": "Joonas Kemppainen\n\nJoonas Kemppainen (* 7. dubna 1988, Kajaani) je finský hokejový útočník momentálně hrající ve finské nejvyšší hokejové lize za tým Kärpät Oulu. Finsko reprezentoval na MS 2015.\n\n"}
{"id": "1105801", "url": "https://cs.wikipedia.org/wiki?curid=1105801", "title": "Seznam představitelů Turnova", "text": "Seznam představitelů Turnova\n\nSeznam představitelů Turnova obsahuje starosty a předsedy MěNV.\n\n\n\n"}
{"id": "1105802", "url": "https://cs.wikipedia.org/wiki?curid=1105802", "title": "Jevgenij Dadonov", "text": "Jevgenij Dadonov\n\nJevgenij Anatoljevič Dadonov ( , * 12. března 1989, Čeljabinsk, Sovětský svaz, dnes Rusko) je ruský hokejový útočník momentálně hrající za tým Florida Panthers v NHL. Jeho předchozí působiště bylo v Kontinentální hokejové lize za tým SKA Petrohrad. Rusko reprezentoval na MS 2014 a 2015.\n\n"}
{"id": "1105804", "url": "https://cs.wikipedia.org/wiki?curid=1105804", "title": "Systémová enzymoterapie", "text": "Systémová enzymoterapie\n\nSystémová enzymoterapie je druh léčby, který využívá systémové aplikace enzymů jakožto léčivých látek. Dnes se enzymů využívá u celé řady chorob, jako je např. glomerulonefritida, pankreatitida, plicní fibróza, bronchitida, prostatitida, cystitida, ale také u některých nádorových onemocnění či trombóz.\n\nV historii se např. vředy se potíraly šťávou s ovoce bohatých na enzymy (papája, ananas). Dnešní moderní medicína se snaží tyto enzymy dále zkoumat a zjišťovat jejich využití. \n\nEnzymy jsou látky bílkovinné povahy, které fungují jako biokatalyzátory, tedy látky které snižují aktivační energii biochemických reakcí, čímž umožní, aby dané biochemické reakce v těle nejen proběhly, ale proběhly dostatečně rychle. Enzymy mají tuto schopnost díky svému aktivačnímu místu, na nějž se naváže substrát dané reakce. Toto aktivní místo (hluboká štěrbina, povrchová prohlubeň či jinak konformačně uzpůsobený povrch) je vlastně 3D struktura, která je pro daný substrát specifická a zároveň substrát chrání před působením okolní vody. Tento navázaný substrát je poté díky enzymu dále zpracováván různými způsoby a různými mechanismy, která se odvíjí od druhu enzymu. Výsledkem této enzymové reakce je pak žádaný produkt.\n\nJednou z hlavních nevýhod je cena této metody (důsledek náročné technologie). U některých lidí mohou také větší dávky enzymů dočasně způsobovat zažívací obtíže jako je průjem a nadýmání, případně může dojít ke zhoršení alergie. \n\n\n"}
{"id": "1105806", "url": "https://cs.wikipedia.org/wiki?curid=1105806", "title": "Jānis Andersons", "text": "Jānis Andersons\n\nJānis Andersons je lotyšský profesionální hráč ledního hokeje a hokejový reprezentant. Hraje slovenskou extraligu za tým HKm Zvolen.\n\n"}
{"id": "1105811", "url": "https://cs.wikipedia.org/wiki?curid=1105811", "title": "Artěmij Panarin", "text": "Artěmij Panarin\n\nArtěmij Sergejevič Panarin ( , * 30. října 1991, Korkino, RSFSR, dnes Rusko) je ruský hokejový útočník, který momentálně působí v severoamerické NHL, kde nastupuje za tým New York Rangers. Rusko reprezentoval na MS 2015.\n\nDne 31. ledna 2013, uprostřed sezóny 2012/13 v KHL, byl vyměněn z Viťazu Čechov po tom co zaznamenal 18 bodů v 40 zápasech do mužstva SKA Petrohrad výměnou za výběr v draftu juniorů KHL 2013.\n\nDne 29. dubna 2015 se dohodl na podmínkách dvouleté smlouvy s Chicagem Blackhawks.\n\nV zahajovacím utkání sezóny proti New Yorku Rangers vstřelil svůj první gól kariéry v National Hockey League, když dokázal hned svou první střelou překonat švédského brankáře Henrika Lundqvista.\n\nDne 8. listopadu 2015 se stal prvním nováčkem Blackhawks, který dokázal skórovat v jednom utkání hned dvakrát v 1. třetině, když se to naposledy povedlo Jonathanu Toewsovi v roce 2008.\n\nV roce 2011 reprezentoval Rusko na juniorském MS v Buffalu, kde svým gólem rozhodl o zisku zlatých medailí pro Rusko. Na turnaji zaznamenal celkem 5 bodů (3+2) v 7 utkáních. V reprezentaci dospělých se poprvé objevil v sezoně 2013/2014 v rámci Euro Hockey Tour. V roce 2015 pak reprezentoval Rusko na MS v Praze, kde v 10 utkáních nasbíral 10 bodů (5+5) a v týmovém hodnocení byl třetím nejproduktivnějším hráčem Ruska na turnaji.\n\n"}
{"id": "1105812", "url": "https://cs.wikipedia.org/wiki?curid=1105812", "title": "Okáč ječmínkový", "text": "Okáč ječmínkový\n\nOkáč ječmínkový (\"Lasiommata maera\"), Linneaus, 1758) je zástupcem jednoho z hojných druhů čeledi babočkovitých, (podčeledi okáčů) na území České republiky. Jedná se o středně velkého motýla, velikost 37-50 mm.\n\nOkáč ječmínkový je hojně rozšířen v palearktickém areálu, od Britských ostrovů přes Evropu v Asii až po Himálaj. Jeho přirozeným biotopem jsou světliny, průseky, mýtiny a cesty v jehličnatých a listnatých lesích ale také suché lesostepi a vyprahlé světliny v dubohabrových hájích nejteplejších oblastí. V horách a pahorkatinách vystupuje až do 2000 m a je tam jen jednogenerační.\n\nŽivnou rostlinou okáče ječmínkového jsou různé druhy trav. Motýl je dvougenerační, květen-červen a červenec-srpen. V horách létá jen jedna generace. Vajíčka jsou kladena jednotlivě do trsů trav. Housenky přezimují. \n\nV České republice je všeobecně rozšířený a na lokalitách hojný druh. Horské ani nížinné populace nejsou ohroženy.\n\n"}
{"id": "1105813", "url": "https://cs.wikipedia.org/wiki?curid=1105813", "title": "Mošna", "text": "Mošna\n\nSlovo mošna či Mošna může mít více významů:\n\n\n\n\n\n"}
{"id": "1105818", "url": "https://cs.wikipedia.org/wiki?curid=1105818", "title": "Jezdovický rybník", "text": "Jezdovický rybník\n\nJezdovický rybník je vodní plocha mezi Jezdovicemi a Třeští v okrese Jihlava. Leží na Třešťském potoce, ze západu se do něj vtéká Bukovský potok. S plochou 28 hektarů je největším rybníkem v okrese Jihlava. Slouží k chovu ryb a odběrům vody pro zemědělství. V blízkosti rybníku se nachází hnízdiště vodních ptáků.\n\nPrůtočný rybník má protáhlý tvar. Jeho chobot v délce 0,5 km zarostl rákosinami. Po západním břehu vede Železniční trať Kostelec u Jihlavy – Slavonice a silnice 2. třídy č. 406, po které vedou cyklistická trasa č. 16 a č. 5129 z Jezdovic do Třeště. Severní břeh tvoří zástavba Jezdovic. Jihovýchodní strana je zalesněná. Na jeho hrázi stojí jednoobloukový kamenný most, pod nímž je umístěno hlavní stavidlo rybníka. Most, zvaný \"Šlajsna\", dlouhý 8 metrů a je 4,5 m široký. Pochází z poloviny 19. století.\n\nMezi Bukovou a Jezdovickým rybníkem se nachází rybniční kaskáda, jež slouží jako soustava vodních kanálů a retenčních nádrží. V dubnu 2006 přeplněný Jezdovický rybník částečně vytekl a voda způsobila podemletí železniční trati mezi zastávkami Kostelec a Třešť. Vlaková doprava byla zastavena na dva dny.\n\nV okolí stojí dvě dubové aleje na severovýchodním okraji Třeště a nedaleko Otova Dvora. Na kraji lesa, na pravém břehu stojí smírčí kámen s reliéfem latinského kříže, sekery a obrazce, který se podobá ozubenému kolu či květině.\n"}
{"id": "1105822", "url": "https://cs.wikipedia.org/wiki?curid=1105822", "title": "Karol Pavlák", "text": "Karol Pavlák\n\nKarol Pavlák (* 6. června 1951) je bývalý slovenský fotbalista.\n\nV československé lize hrál za Spartak Trnava. Nastoupil v 11 ligových utkáních. Dal 1 ligový gól. Mistr Československa 1973. Ve druhé nejvyšší soutěži hrál za SH Senica.\n\n\n"}
{"id": "1105823", "url": "https://cs.wikipedia.org/wiki?curid=1105823", "title": "Morris Trachsler", "text": "Morris Trachsler\n\nMorris Trachsler (* 15. července 1984, Curych, Švýcarsko) je švýcarský hokejový útočník hrající v týmu ZSC Lions ve švýcarské NLA.\n\nŠvýcarsko reprezentoval na Zimních olympijských hrách 2014 v Soči a Mistrovství světa v ledním hokeji v letech 2010, 2011, 2012, 2013 a 2015. Na MS 2013 získal stříbrnou medaili a na mistrovství světa 2015 Švýcarsko vypadlo v play-off s USA stavem 1:3.\n\nVe švýcarské hokejové lize odehrál za kluby ZSC Lions a HC Servette Ženeva ke koci sezóny 2014/2015 celkem 515 zápasů v základní části a dalších 125 zápasů v play-off. V sezóně 2013/2014 se s klubem ZSC Lions stal vítězem švýcarské ligy.\n\n"}
{"id": "1105824", "url": "https://cs.wikipedia.org/wiki?curid=1105824", "title": "Obyvatelstvo Irska", "text": "Obyvatelstvo Irska\n\nPočet obyvatel Irska činil 4 581 269 při sčítání v roce 2011.\n\nIrsko mělo v průběhu historie malou populaci. V osmnáctém století a na počátku 19. století Irsko zažilo, stejně jako celá Evropa, populační rozmach jako důsledek zemědělské a průmyslové revoluce. To ale dramaticky změnil Velký irský hladomor v polovině 19. století, který zapříčinil i masovou emigraci. Tento hladomor byl nejdramatičtější událostí irských demografických dějin. Podle sčítání v roce 1841 žilo ve čtyřech provinciích Connacht, Leinster, Munster a Ulster 6 528 799 lidí. Podle sčítání v roce 1881 klesla populace Irska o zhruba 2,6 milionu lidí (41 % obyvatel z roku 1841) a v Irsku zůstalo 3 870 020 lidí. V následujícím století populace Irska nadále pomalu klesala, historické minimum bylo 2 971 992 lidí v roce 1926 (po občanské válce). Následkem toho má Irsko menší populaci než jiné evropské země podobné velikosti.\n\nV polovině 20. století začala populace Irské republiky znovu růst, i když emigrace byla stále běžná. V 90. letech se demografie začala měnit následkem ekonomického rozmachu. Imigrace začala značně převyšovat emigraci. Mnoho irských emigrantů se vrátilo do země. Irsko se stalo atraktivní destinací pro imigranty hlavně ze střední Evropy, ale také z Afriky, Asie i odjinud.\n\nKvůli bankovní a ekonomické krizi po roce 2008 země ekonomicky utrpěla a emigrace vzrostla. V listopadu 2013 Eurostat zaznamenal, že Irsko vykazuje nejvyšší míru emigrace v Evropské unii - emigrovalo 7,6 lidí na 1 000 obyvatel. Irsko má nicméně na evropské poměry mladou populaci a vysokou porodnost a podle odhadů jeho populace po mnoho desetiletí poroste, Irsko je tak protikladem některých jiných evropských zemí. Podle zprávy z roku 2008 by podle stávajících trendů měla popula Irska v roce 2060 dosáhnout 6,7 milionu. Zvyšování populace je ale poháněno spíš imigrací než porodností - v roce 2009 se čtvrtina všech dětí narodila matkám, které do Irska imigrovali odjinud.\n\nNásledující statistiky pocházejí z Irského statistické úřadu (CSO), Eurostatu a CIA World Factbook.\n\nData podle CSO.\n\nIrové (včetně dvojího občanství): 86,9 %, Britové: 2,5 %, jiné země EU: 6,1 %, evropské země mimo EU: 0,7 %, Asie: 1,5 %, Afrika: 0,9 %, Američané: 0,2 %, jiná národnost: 0,5 %, více národností: 0,1 %, neuvedeno: 1,2 % (2011)\n\nNejvětšími skupinami imigrantů s více než 10 000 lidmi jsou Britové, Poláci, Američané, Litevci, Lotyši, Němci, Nigerijci, Indové, Pákistánci a Číňané.\n\nBílí Irové: 84,5 %, irští kočovníci: 0,7 %, ostatní běloši: 9,1 % (celkem bílé etnikum: 94,3 %), Asiaté: 1.9 %, černoši: 1,4 %, ostatní: 0,9 %, neuvedeno: 1,6 % (2011)\n\nKatolictví 84,16 %, bez vyznání 7,63 %, anglikánství (Church of Ireland) 2,81 %, islám 1,07 %, pravoslaví 0,99 %, presbyteriáni 0,54 %, metodismus 0,15 % (2011).\n\nAngličtina je nejužívanější jazyk v Irsku, celých 94 % populace ji považuje za mateřský jazyk. Irština je prvním oficiálním jazykem země, celkem 11 % populace ji považuje za mateřský jazyk. Irština je hlavním jazykem regionů Gaeltacht, kde v roce 2011 žilo 96 628 lidí.\n"}
{"id": "1105828", "url": "https://cs.wikipedia.org/wiki?curid=1105828", "title": "Dušan Kramlík", "text": "Dušan Kramlík\n\nDušan Kramlík (28. října 1951 - 1. září 1993) byl slovenský fotbalista, obránce.\n\nV československé lize hrál za Spartak Trnava. Dal 6 ligových gólů. S Trnavou získal v roce 1973 mistrovský titul. V Poháru mistrů evropských zemí nastoupil ve 3 utkáních. Z Trnavy odešel do Spartaku Dubnica.\n\n\n"}
{"id": "1105830", "url": "https://cs.wikipedia.org/wiki?curid=1105830", "title": "Ulice temných krámků", "text": "Ulice temných krámků\n\nUlice temných krámků (\"Rue des Boutiques Obscures)\" je román francouzského spisovatele Patricka Modiana, který byl vyznamenán v roce 1978 Goncourtovou cenou. Zabývá se hledáním identity lidského jedince a klade otázku, zda vůbec a jaká stopa po člověku ve světe vlastně zůstane…? Nebo život člověka neodvratně podlehne zapomnění?\n\nHlavní hrdina Guy Roland, bývalý detektiv, trpí ztrátou paměti a snaží se zrekonstruovat svoji minulost. Pátrání po své identitě dokumentuje doslovně citací dokladů, popisem fotografií a dialogů s lidmi, s kterými se setká. Při svém pátrání po střípkách odkrývá epizody ze svého života, ale zároveň i osudy jiných lidí na pozadí nacistické okupace Francie. Osudy, které končí často tragicky. Při precizním detektivním pátrání hlavního hrdiny se zároveň ale objevuje mnoho nesrovnalostí v detailech, ty ho vedou opět k nejistotě, zda již jednou vybavené vzpomínky a ověřená fakta jsou opravdu pravdivé.\n\n"}
{"id": "1105834", "url": "https://cs.wikipedia.org/wiki?curid=1105834", "title": "Arnoštický potok", "text": "Arnoštický potok\n\nArnoštický potok nebo také Jalovice (dle map ČÚZK) je potok v okrese Mladá Boleslav, ve Středočeském kraji, levostranný přítok říčky Žehrovky. Délka jeho toku činí 3,6 km. Plocha jeho povodí měří 6,9 km².\n\nPotok pramení asi 800 metrů jižně od vsi Žehrov v Žehrovské oboře, na severních svazích Příhrazské vrchoviny v chráněné krajinné oblasti Český ráj a teče nejprve na sever. Po opuštění obory a vrchoviny vtéká do široké nivy Žehrovky a napájí žehrovské rybníky \"Horní\" a \"Dolní\". Předtím i potom se spojuje se svými čtyřmi přítoky, které již před soutokem napájejí celkem devět rybníků (jeden z nich je rybník Oběšenec). Nakonec se Arnoštický potok vlévá do Žehrovky jihozápadně u obce Žďár.\n"}
{"id": "1105838", "url": "https://cs.wikipedia.org/wiki?curid=1105838", "title": "9 (tramvajová linka v Paříži)", "text": "9 (tramvajová linka v Paříži)\n\nLinka T9 je plánovaná linka pařížské tramvajové dopravy. V systému MHD bude značena azurovou barvou. Trať spojí jižní okraj Paříže (Porte de Choisy) s městy Ivry-sur-Seine, Vitry-sur-Seine, Thiais, Choisy-le-Roi a Orly. Na 10,3 km dlouhém úseku bude 19 stanic. Její výstavba se předpokládá v letech 2016–2020. Další prodloužení směrem na jih by bylo možné až na letiště Orly, kde by byl možný přestup na linku 14 a budoucí linku 18, a také na tramvajovou linku 7.\n\n"}
{"id": "1105844", "url": "https://cs.wikipedia.org/wiki?curid=1105844", "title": "María Ascensión Nicol Goñi", "text": "María Ascensión Nicol Goñi\n\nMaría Ascensión Nicol Goñi (14. března 1868, Tafalla - 24. února 1940, Pamplona) byla španělská římskokatolická řeholnice a spoluzakladatelka kongregace Sester misionářek dominikánek od Růžence.\n\nNarodila se 14. března 1868 v Tafalle, jako nejmladší ze čtyř dětí. Jako dítě měla mnoho povinností, včetně pomoci své rodině s domácími pracemi. Když jí bylo 14 let, odešla do internátní školy svaté Růženy z Limy ve městě Huesca. Zde se seznámila s Dominikánskými řeholníky a postupně přišla k pochopení, že jí Bůh vede k řeholnímu životu.\n\nNa konci svého vzdělávacího vzestupu se rozhodla stát Dominikánkou; nicméně se nejprve vrátila domů, kde zůstala rok aby se přesvědčila že její rozhodnutí je správné.\n\nRoku 1885 se vrátila do školy a vstoupila do noviciátu. O rok později složila své časné sliby a stala se učitelkou. Ačkoliv učila 28 let, její hlubokou touhou byla péče o chudé, dokonce i o ty kteří žijí ve vzdálených zemích. Některé její spolu sestry to cítily stejně.\n\nKdyž vláda zbavila řeholní komunitu školy, sestry stratily větší část své práce a apoštolátu. Kontaktovali Ameriku a Filipíny s nabídkou jejich dostupnosti.\n\nRoku 1913 biskup Ramón Zubieta y Les, O.P. z apoštolského vikariátu Puerto Maldonado, v peruánském lese, přijel do Huescy s dopisem sester. Požádal je aby sloužily v Peru. V listopadu stejného roku, první skupina pěti sester odešla do Peru. Dorazily 30. prosince. Setry byli vřele přivítány a umístěny do konventu v Limě.\n\nMatka Ascensión a další dvě sestry byli prvními misionáři kteří dosáhly svého působení na les.\n\nRoku 1915 začala její první mise. Věnovala se vzdělání dětí a zlepšení postavení žen a přinášet Boha pro chudé a opuštěné. Sestry založily internátní školu pro chudé dívky a domov pro nemocné.\n\nMatka Ascensión byla příkladem neochvějné víry a skutečného života modlitby, s přítomností Boha.\n\nBiskupa Zubieta navrhl zbudování nové řeholní kongregace. Dne 5. října 1918 byla na svátek Panny Marie Růžencové založena nová kongregace Sester misionářek dominikánek od Růžence. Matka se stala její první představenou, kterou byla až do své smrti 24. února 1940.\n\nDne 24. září 1962 byl zahájen její proces blahořečení. Dne 12. dubna 2003 byla prohlášena Ctihodnou. Blahořečena byla 14. května 2005.\n\n"}
{"id": "1105849", "url": "https://cs.wikipedia.org/wiki?curid=1105849", "title": "Panašování", "text": "Panašování\n\nPanašování (z fr. „panaché“ = pestrý) je výraz používaný v češtině ve dvou významech:\n\n"}
{"id": "1105864", "url": "https://cs.wikipedia.org/wiki?curid=1105864", "title": "Rebecca Petersonová", "text": "Rebecca Petersonová\n\nRebecca Petersonová (* 6. srpna 1995 Stockholm) je švédská profesionální tenistka. Ve své dosavadní kariéře na okruhu WTA Tour vyhrála dva singlové a jeden deblový turnaj. V rámci okruhu ITF získala jedenáct titulů ve dvouhře a šest ve čtyřhře.\n\nNa žebříčku WTA byla ve dvouhře nejvýše klasifikována v říjnu 2019 na 43. místě a ve čtyřhře pak v listopadu 2015 na 95. místě. Trénují ji otec Märt Peterson a Bosse Eriksson.\n\nVe švédském fedcupovém týmu debutovala v roce 2014 lidköpinskou baráží druhé světové skupiny proti Thajsku, v níž pomohla Švédkám k výhře 4:0 na zápasy vítěznou čtyřhrou po boku Hildy Melanderové. Do září 2018 v soutěži nastoupila k deseti mezistátním utkáním s bilancí 4–5 ve dvouhře a 2–3 ve čtyřhře.\n\nOtcem je bývalý estonský tenista Märt Peterson, jenž emigroval s manželkou a starší sestrou do Švédska v roce 1990, nedlouho před rozpadem Sovětského svazu. Petersonová odehrála v Estonsku řadu turnajů a jejímu přátelství s Anett Kontaveitovou se intenzivně věnovala estonská média.\n\nNa okruh ITF vstoupila v říjnu 2009 stockholmským turnajem s rozpočtem 10 tisíc dolarů, na němž nepostoupila z kvalifikace dvouhry a s Kallbergovou prohrály úvodní kolo čtyřhry. V hlavní singlové soutěži se poprvé objevila v listopadu 2010 ve Stockholmu, kde vypadla ve druhém kole s Belgičankou Alison Van Uytvanckoou. Debutem na okruhu WTA Tour se stal Sony Swedish Open 2012, na který obdržela divokou kartu. V úvodním kole však hladce podlehla Nizozemce Arantxe Rusové, když na ni uhrála jen tři gamy.\n\nPremiérový titul na okruhu WTA Tour získala na únorovém Rio Open 2015 v brazilském Rio de Janeiu, když ve finále čtyřhry s belgickou spoluhráčkou Ysaline Bonaventurevou vyhrály nad rumunsko-argentinskou dvojicí Irina-Camelia Beguová a María Irigoyenová. Soupeřky po třech odehraných gamech utkání skrečovaly.\n\nDebut v hlavní soutěži nejvyšší grandslamové kategorie přišel v ženském singlu US Open 2017, kde v úvodním kole nenašla recept na Češku Denisu Allertovou. První vyhraný zápas na grandslamu dosáhla během French Open 2018, kde vyřadila Sie Su-wej, aby ji poté vyřadila Rumunka Mihaela Buzărnescuová.\n\nPrvní singovou trofej WTA si odvezla z nančchangského Jiangxi Open 2019 po finálové výhře nad 20letou Kazaškou Jelenu Rybakinovou. Druhou trofej přidala o měsíc později na říjnovém Tianjin Open 2019 v Tchien-ťinu, když ve finále zdolala Britku Heather Watsonovou. Bodový zisk ji posunul na nové kariérní maximum 44. příčku žebříčku. \n\n"}
{"id": "1105865", "url": "https://cs.wikipedia.org/wiki?curid=1105865", "title": "Srážky ze mzdy", "text": "Srážky ze mzdy\n\nSrážky ze mzdy jsou dobrovolným či nedobrovolným odvodem části mzdy, platu nebo jiného příjmu dalšímu subjektu. Mohou být provedeny pouze na základě písemné dohody o srážkách ze mzdy nebo k uspokojení závazků zaměstnance.\n\nDohoda o srážkách ze mzdy představuje jeden ze způsobů zajištění dluhu (vedle ručení, finanční záruky a zajišťovacího převodu práva).\n\nDohodu o srážkách ze mzdy uzavírají zaměstnanec–dlužník a věřitel, kterým může být buď zaměstnavatel, nebo třetí osoba. Srážky ze mzdy ve prospěch zaměstnavatele mohou být například srážky za stravné, za užívání služebního bytu nebo srážky sloužící k náhradě škody způsobené zaměstnancem. Srážky ve prospěch třetí osoby se nejčastěji týkají placení výživného. V případech, kdy je věřitelem třetí osoba, je k uzavření dohody o srážkách nutný souhlas zaměstnavatele. Výše srážek na základě dohody nesmí dle nového občanského zákoníku překročit polovinu příjmu zaměstnance. Tímto příjmem však může například být i náhrada mzdy při pracovní neschopnosti nebo příjmy plynoucí z dohody o provedení práce. \n\nSrážky ze mzdy jsou rovněž jedním z možných způsobů provedení exekuce či soudního výkonu rozhodnutí. O jejich uvalení rozhoduje soud nebo soudní exekutor, v případě správní či daňové exekuce pak příslušné orgány. Základní právní úpravou pro exekuční srážky je druhá hlava šesté části občanského soudního řádu, kde je popsán způsob výpočtu výše srážek a vyjmenovány druhy příjmů, jichž se srážky týkají. Na rozdíl od srážek na základě dohody se exekuční srážky nevztahují na příjmy plynoucí z dohody o provedení práce, srážkami však může být zatížen i důchod, podpora v nezaměstnanosti, všechny pravidelně vyplácené dávky státní sociální podpory a další příjmy. Ve všech případech však musí povinnému (dlužníkovi) zůstat základní nezabavitelná částka, kterou činí dvě třetiny součtu životního minima a normativních nákladů na bydlení. Konkrétní výši této částky stanovuje vláda České republiky nařízením. Nezabavitelná částka představuje minimální hranici dlužníkova příjmu, která mu musí zůstat bez ohledu na výši jeho dluhů. Kromě životního minima a normativních nákladů, je ve výpočtu nezabavitelné částky zohledněn také počet vyživovaných osob dlužníka.\n\nV širším pojetí patří mezi srážky ze mzdy rovněž povinné odvody zálohy daně z příjmů fyzických osob a platby sociálního a zdravotního pojištění.\n\n"}
{"id": "1105866", "url": "https://cs.wikipedia.org/wiki?curid=1105866", "title": "Conand", "text": "Conand\n\nConand je francouzská obec v departementu Ain v regionu Auvergne-Rhône-Alpes. V roce 2012 zde žilo 107 obyvatel.\n\nArandas, Bénonces, Cleyzieu, Ordonnaz, Saint-Rambert-en-Bugey, Souclin\n\n\"Počet obyvatel\"\n"}
{"id": "1105870", "url": "https://cs.wikipedia.org/wiki?curid=1105870", "title": "Vlastimil Bôžik", "text": "Vlastimil Bôžik\n\nVlastimil Bôžik (* 31. října 1945) je bývalý slovenský fotbalista, obránce.\n\nV československé lize hrál za Spartak Trnava. Gól nedal. S Trnavou získal 4 mistrovské tituly. V Poháru mistrů evropských zemí nastoupil v 5 utkáních a a v Poháru UEFA nastoupil ve 4 utkáních a dal 1 gól.\n\n\n"}
{"id": "1105875", "url": "https://cs.wikipedia.org/wiki?curid=1105875", "title": "Knihovna Filozofické fakulty Univerzity Karlovy", "text": "Knihovna Filozofické fakulty Univerzity Karlovy\n\nKnihovna Filozofické fakulty Univerzity Karlovy je síť knihoven, spadajících pod Filozofickou fakultu Univerzity Karlovy v Praze. Slouží jako základní pracoviště fakulty pro poskytování informačních a knihovnických služeb studentům, akademikům i širší veřejnosti. Knihovnu FF UK tvoří Středisko vědeckých informací, které zajišťuje metodickou podporu knihoven a jednotlivé knihovny, které síť tvoří.\n\nKnihovní fondy Knihovny Filozofické fakulty Univerzity Karlovy dosahují počtu více než 1,1 milionu jednotek (stav v dubnu 2015), z čehož největší podíl tvoří knihy, svázané ročníky vědeckých časopisů a vysokoškolské kvalifikační práce. Každoročně narůstá podíl nových médií a elektronických zdrojů (elektronické knihy, elektronické časopisy aj.). Veškerý fond Knihovny Filozofické fakulty UK je prohledávatelný prostřednictvím OPAC 2.0 – Centrální katalog Univerzity Karlovy v Praze.\n\nZajišťuje majetkoprávní evidenci knihovních fondů FF UK, katalogizaci všech druhů dokumentů, správu seriálů a elektronických informačních zdrojů, sběr dat o publikační činnosti FF UK a správu knihovního systému Aleph. Metodicky řídí a koordinuje oborové knihovny FF UK, které zajišťují akvizici a správu oborových knihovních fondů, výpůjční služby, vzdělávací akce a semináře pro uživatele.\n\n\n\n"}
{"id": "1105879", "url": "https://cs.wikipedia.org/wiki?curid=1105879", "title": "Vícekriteriální testování v internetovém marketingu", "text": "Vícekriteriální testování v internetovém marketingu\n\nVícekriteriální testování testování neboli testování s více proměnnými je marketingová technika pro testování hypotéz, při které se uvažuje změna několika proměnných současně. Během testování se aplikují statistické hypotézy. Cílem tohoto testování je zjistit, která z možných kombinací proměnných poskytuje optimální výstup.\n\nVícekriteriální testování je v internetovém marketingu považováno za proces, kde může být reálně testována více než jedna část webové stránky. Tento proces můžeme chápat jako posloupnost několika A/B testování provedených za sebou na jedné webové stránce. A/B testováním je většinou zjišťován vhodnější obsah mezi dvěma webovými stránkami. Ve víceparametrovém testování je jediným limitem počtu kombinací a proměnných množství času k získání statisticky reprezentativního vzorku testujících osob a výpočetního výkonu.\nTestování s více proměnnými zaznamenává v současné době vysoký růst právě v oblasti internetového marketingu, protože pomáhá majitelům optimalizovat obsah webových stránek tak, aby dokázal zaujmout největší možný počet zákazníku, kteří stránku navštíví.\n\nOptimalizace stránek pro vyhledávače a reklamy s platbou za proklik přivádí návštěvníky na web a jsou široce využívány mnoha společnostmi. Vícekriteriální testování umožňuje internetovým podnikatelům zajistit, aby se návštěvníci přeměnili na zákazníky - zaregistrovali se, koupili si zboží nebo provedli jinou požadovanou akci.\n\nTesty s více proměnnými se obvykle používají pro zjištění, který obsah nebo grafická varianta poskytuje nejlepší výsledek z předem definovaných cílů webové stránky. Může se jednat například o počet nově registrovaných uživatelů nebo úspěšně dokončených objednávek (tedy míra konverze).\n\nDramatický nárůst lze zaznamenat testování rozdílných textů, rozložení stránky, dokonce i obrázků a barev na pozadí. Avšak ne všechny změny mají stejný vliv na zvýšení konverze a při pohledu na výsledky z různých testů je možné identifikovat změny, které vytváří vylepšení konverzního poměru.\n\nPro zjednodušení předpokládejme, že máme webovou stránku, která se skládá pouze z nadpisu, obrázku a nabídky. Máme dvě proměnné pro každý prvek: 2 nadpisy, 2 obrázky a 2 nabídky. Chceme otestovat vliv jednotlivých proměnných na konverzní poměr. Ze tří zmíněných prvků je možné vytvořit 8 potenciálních kombinací. To znamená, že návštěvníci webových stránek budou rozděleni mezi 8 variací webových stránek. Software bude sledovat a hlásit, ke kolika konverzím došlo na jednotlivých stránkách. Taková kombinace, která zaznamená nejvíce konverzí, lze předpoklad za optimální.\n\nKromě testování efektivnosti jednotlivých obsahových a grafických variant se vícekriteriální testování používá k testování různých nabídkových kombinací. Příkladem může být testování cenových hladin, slev, prémií, zkušebních lhůt a jiných nákupních variant. Tyto varianty mohou být testovány jak jednotlivě, tak ve vzájemných kombinacích. Výhodou je, že on-line podnikatelé mohou toto testování využít k rychlé předpovědi účinnosti nabídek.\nVícekriteriální testování může být také aplikována při testování obsahu e-mailů a mobilních webových stránek.\nOproti klasickým vícekriteriálním marketingovým průzkumům cílových skupin, telefonních průzkumů aj. internetová marketingová vícekriteriální optimalizací může být prováděno 24 hodin denně 7 dní v týdnu a přitom podstatně šetří investované peníze a čas.\n\nVýhody používání víceparametrového testování:\nNevýhody používání víceparametrového testování:\n\nTestování může být prováděno na dynamicky generovaných webových stránkách nastavených pro zobrazování různých variant obsahů. Rozdílné webové stránky se zobrazují přímo úměrně k počtu příchozích návštěvníků. Následně je potřeba zpracovat statistiky zaznamenávající chování zákazníku na základě zobrazovaného obsahu. Stručně řečeno vícekriteriální testování umožňuje návštěvníkům hlasovat jejich prokliky pro obsah, kterému dávají přednost.\n\nExistují dva základní přístupy, které se využívají při testování s více proměnnými.\n\nPrvním způsob je tagování stránky, při kterém je vložen do jednotlivých webových stránek JavaScriptový kód, který posléze monitoruje návštěvníkovo chování. Toto tagování sleduje, na co se návštěvník stránky dívá na webových stránkách a jak dlouho návštěvník na stránkách zůstává. Toto tagování je spíše realizováno technickým oddělením. Marketingové oddělení navrhuje kritéria testování a vyhodnocuje výsledky.\n\nDruhý přístup nevyžaduje tagování stránek, ale zavádí se na DNS proxy server, hosting nebo vlastní datové centrum. Při této metodě je možné zachytit a zpracovat veškeré operace na webových stránkách. Server nabízí jednotlivé varianty a monitoruje návštěvníkovu odezvu. Veškeré logické operace jsou zpracovávány na serveru a ne ve webovém prohlížeči jako je tomu u první varianty. Po nastavení DNS serveru již nejsou nutné žádné další technické úpravy na webových stránkách.\n"}
{"id": "1105881", "url": "https://cs.wikipedia.org/wiki?curid=1105881", "title": "Etnofaulismus", "text": "Etnofaulismus\n\nEtnofaulismus je termín označující neoficiální pojmenování konkrétní etnické skupiny a jejích příslušníků. Může mít legrační, vulgární i zesměšňující charakter. Tento termín byl vytvořen v roce 1944 rusko-židovským filosofem Abrahamem Aronem Robackem.\n\nPříkladem etnofaulismu v češtině je např. pojmenování skopčák, fricek nebo Němčour pro Němce, pojmenování Rákosník, Rákos, Žluťák nebo větev pro Vietnamce, Amík pro Američany, Rusák pro Rusy, pšonek pro Poláky, makarón pro Italy žabožrout nebo Frantík pro Francouze, arabeska pro Araby, ungároš pro Maďary, dačmen pro Nizozemce, čobol pro Slováky, jogurt pro příslušníky zemí bývalé Jugoslávie.\n\nPříkladem etnofaulismu z jiných jazyků může být německé „Böhme“, původně označení obyvatele historických zemí Koruny české, které však nabylo pejorativního významu a německý slovník z roku 1839 jej označuje za urážku . V 19. století v Rakousku byly všichni příslušníci nižších sociálních vrstev, kteří mluvili německy špatně nebo s přízvukem, posměšně označováni jako Böhmakeln nebo Ziegelbehm, důvodem byl příliv imigrantů z Čech a Moravy pracujících ve vídeňských cihelnách.\n\n\n"}
{"id": "1105894", "url": "https://cs.wikipedia.org/wiki?curid=1105894", "title": "Srbe na vrbe", "text": "Srbe na vrbe\n\nSrby na vrby (, srbsky \"Србе на врбе\") je slogan chorvatských a bosenských nacionalistů, který volá po oběšení Srbů.\n\nSlogan je názvem básně, jejímž autorem je slovinský politik Marko Natlačen. Poprvé byla zveřejněna v lublaňských novinách \"Slovenec\" 27. července 1914, v době vrcholící červencové krize, den předtím než Rakousko-Uhersko vyhlásilo Srbsku válku. Básník volá po potrestání celého národa za vraždu Františka Ferdinanda a jeho ženy Žofie.\n\nChorvatský spisovatel a politik Mile Budak, jeden z ideologů ustašovského hnutí, slogan v meziválečném období oživil.\n\nDalší oživení přišlo po rozpadu Jugoslávie a na počátku etnických čistek. I když neprobíhají vojenské střety, podobná graffiti se stále objevují. Média je zdokumentovala v mnoha případech, například napsaná na kostelech apod.\n\n"}
{"id": "1105897", "url": "https://cs.wikipedia.org/wiki?curid=1105897", "title": "Johann Jakob Scheuchzer", "text": "Johann Jakob Scheuchzer\n\nJohann Jakob Scheuchzer (2. srpna 1672 Curych – 23. června 1733 tamtéž) byl švýcarský učenec, kartograf a lékař. \n\nV průběhu své vědecké kariéry na počátku 18. století zmapoval celé Švýcarsko a popsal významné zkameněliny živočichů i rostlin. Nejznámější je dnes pro svůj popis údajného \"nebohého hříšníka\", který zahynul při biblické potopě světa. Tento \"Homo diluvii testis\" (\"Člověk – svědek potopy\") byl představován fosilní kostrou, objevenou u Öhningenu na německo-švýcarských hranicích. roku 1726 kostru takto označil Scheuchzer, který ji považoval za ostatky asi desetiletého dítěte, které zahynulo při potopě světa. Teprve v roce 1811 však francouzský přírodovědec Georges Cuvier prokázal, že se jedná o pozůstatky miocénního velemloka. Ten pak dostal na počest švýcarského vědce jméno \"Andrias scheuchzeri\". Této historky využil jako nosné zápletky také spisovatel Karel Čapek pro svůj světoznámý román \"Válka s mloky\". Scheuchzer je dnes uznáván jako jeden z nejvýznamnějších švýcarských přírodovědců.\n\n"}
{"id": "1105899", "url": "https://cs.wikipedia.org/wiki?curid=1105899", "title": "Evropská silnice E72", "text": "Evropská silnice E72\n\nMezinárodní silnice E72 je evropská silnice nacházející se pouze ve Francii, vede z Bordeaux do Toulouse. Její celková délka je 242 km.\n"}
{"id": "1105900", "url": "https://cs.wikipedia.org/wiki?curid=1105900", "title": "Petr Sýkora (1974)", "text": "Petr Sýkora (1974)\n\nPetr Sýkora (* 9. května 1974, Praha) je český podnikatel, vizionář, filantrop a jeden ze spoluzakladatelů Nadace Dobrý anděl.\n\nPetr Sýkora vystudoval mezinárodní vztahy na Vysoké škole ekonomické, poté získal titul MBA na Thunderbird School of Global Management v Arizoně. Ještě v době studia v roce 1993 založil s Janem Černým společnost Papirius, která se postupně stala největším dodavatelem kancelářských potřeb ve střední a východní Evropě. V roce 2006 ji prodali americké firmě Office Depot, pro kterou pak ještě několik let pracovali. \n\nO pět let později společně se slovenským prezidentem Andrejem Kiskou založili nadaci \"Dobrý anděl\", podporující rodiny s dětmi, které se vlivem vážné nemoci, dítěte nebo rodiče, dostaly do těžké situace. Současně Petr Sýkora a Jan Černý věnovali společně 25 milionů korun na provoz nadace. Díky tomu příspěvky dárců odevzdává Dobrý anděl do posledního haléře rodinám nemocných. Kolik dárců se k projektu přidalo a kolika rodinám v jaké výši míří příspěvky je možné sledovat na stránkách nadace..\n\nPetr Sýkora je ženatý, společně se svou ženou vychovávají dva syny. Bydlí v Praze a část roku tráví na Novém Zélandu. Je vegetarián, věnuje se józe a extrémnímu vytrvalostnímu sportování. \n\n\n"}
{"id": "1105901", "url": "https://cs.wikipedia.org/wiki?curid=1105901", "title": "Buchal", "text": "Buchal\n\nPříjmení Buchal nosí více osob:\n"}
{"id": "1105902", "url": "https://cs.wikipedia.org/wiki?curid=1105902", "title": "Full House (album, Fairport Convention)", "text": "Full House (album, Fairport Convention)\n\nFull House je páté studiové album anglické folkrockové skupiny Fairport Convention. Vydalo jej v červenci roku 1970 hudební vydavatelství Island Records (poue ve Spojeném království, ve Spojených státech jej vydala společnost A&M Records). Nahráno bylo od února do března toho roku v londýnském studiu Sound Techniques a jeho producentem byl Joe Boyd. Oproti předchozímu albu \"Liege & Lief\" se obsazení skupiny na několika pozicích změnilo: Ze skupiny odešla zpěvačka Sandy Denny a baskytarista Ashley Hutchings. Jde o poslední album skupiny, na kterém se podílel kytarista Richard Thompson.\n\n"}
{"id": "1105905", "url": "https://cs.wikipedia.org/wiki?curid=1105905", "title": "Závislost na poli", "text": "Závislost na poli\n\nZávislost na poli je jedním z nejstarších jednodimenzionálních modelů v oblasti kognitivních stylů. Základní koncept byl vytvořen americkým psychologem Hermanem Witkinem.\nZ Witkinova výzkumu vyplynuly charakteristické rozdíly ve vnímání jednotlivých objektů v zorném poli. Jednomu extrému se blíží lidé, jejichž vnímání silně dominuje okolí objektu (tj. pole). Tyto osoby jsou tedy “závislé na poli”. Druhým extrémem jsou lidé “nezávislí na poli”, kteří jsou schopni vnímat fokální objekt jako víceméně zcela oddělený od svého okolí. Podstatnou vlastností kognitivního stylu je jeho stabilita v čase, která byla u závislosti na poli prokázána dokonce i napříč smyslovými modalitami.\n\nDalším výzkumem bylo odhaleno, že závislost na poli úzce souvisí nejen s percepcí, ale je spojena i s kognitivními procesy. Jedincům, kteří jsou závislí na poli, činí mnohem více obtíží řešit skupinu problémů, které k jejich vyřešení vyžadují vytrhnout určitý element z prezentovaného kontextu, restrukturovat tak problém a užít daný element v odlišném kontextu.\n\nDále byly prokázány genderové rozdíly v závislosti na poli, avšak zmíněné rozdíly jsou signifikantní až od počátku adolescence. Ženy mají větší tendenci být závislé na poli, avšak dále je vysvětleno, že se závislost (resp. nezávislost) na poli do značné míry u obou pohlaví překrývá. \n\nWitkin a Berry (1975) tvrdí, že kognitivní styl založený na závislosti na poli koreluje s vysokou sociální kompetencí a z toho pramení, že jedinci více závislí na poli jsou i silněji napojeni na sociální svět. Jedinci nezávislí na poli oproti tomu vykazují vyšší míru autonomie vůči sociálním okolnostem. \n\nZa účelem testování míry závislosti na poli byla vyvinuta řada metod, mezi nejznámější z nich patří:\n\nPočátek výzkumů Witkinova týmu se pojí se způsobem, jakým se orientujeme v prostoru, tedy s tím, jak nacházíme v prostoru “nahoře” a “dole”. Právě za tímto účelem byla vyvinuta první testovací metoda tyče a rámu. Osoba je usazena v temné místnosti, aby se zamezilo využívání vizuálních nápovědí. Poté je jí prezentován stimul v podobě zářící tyče uvnitř barevného rámu a je požádána, aby umístila tyč do svislé polohy. Ve stejném momentu může být experimentátorem změněna pozice rámu, v některých verzích experimentu i pozice účastníka. Z těchto počátečních experimentů později vzešlo prvotní dělení osob podle jejich schopnosti vnímat tyč odděleně od rámu. \n\nTato metoda začala být využívána ve výzkumu, jako snáze aplikovatelná náhrada testu tyče a rámu. Později se začala užívat hojněji i v klinickém a poradenském kontextu.\n\nTest skrytých figur spočívá v prezentaci jednoduchého geometrického tvaru spolu s dalším komplexním obrazcem. Úkolem testované osoby je nalézt tento jednoduchý tvar (figuru) uvnitř komplexního obrazce představujícího prostředí. Existuje řada verzí, ale většinou je měřen počet nalezených figur ve stanovených časových limitech, buď pro každý stimul zvlášť, nebo pro celý test. Alternativní možností je měřit čas, který zabere nalezení figury.\n\nJde o modifikaci testu skrytých figur pro testování většího počtu osob zároveň.\n\nV rámci výzkumných potřeb byla vytvořena řada dalších metod i pro jiné než vizuální smyslové modality, například taktilní test skrytých figur, či jeho zvuková verze.\n\nJe prokázáno (včetně neuro-psychologických důkazů), že Američané (resp. jedinci žijící na západě) si mnohem méně všímají pozadí (tj. více si všímají objektů) než východní Asiaté. Jedinci ze západu mají v testu tyče a rámu tendenci umístit tyč svisle nezávisle na pozici rámu. Oproti tomu východní Asiaté mají tendenci ujistit se, že tyč je umístěna svisle vzhledem k pozici rámu. \n\nDále test usazených figur měřící jedincovu schopnost oddělit objekt od pozadí prokázal, že jedinci pocházející z Malajsie a Ruska mají horší výsledky v daném testu než Američané nebo Němci. \n\nV jiném testu byl osobám předkládán objekt na rozdílném pozadí. Východní Asiaté prezentovali mnohem více informací vztahujících se k pozadí než Američané a zároveň jim činilo větší obtíže daný objekt rozpoznat, pokud ho viděli v odlišeném kontextu. \n\nMnoho dalších podobných testů prokazuje, že lidé pocházející z kolektivistických zemí si více všímají pozadí než objektu. Tyto rozdíly mají kulturní základ – lidé v kolektivistických zemích, jako byla např. starověká Čína a další země východní Asie, museli udržovat blízké a jasně strukturované vztahy s druhými lidmi, a proto za těchto podmínek museli být senzitivní na jakékoliv změny, které mohly nastat v sociálním životě/situacích. Naopak lidé pocházející z méně sociálně komplexních a rolově nestrukturovaných zemí (starověké Řecko) měli mnohem více kontroly nad jejich životem, a proto za daných podmínek nebyli nuceni zkoumat jednotlivé složky prostředí a mohli se zaměřit na jejich vlastní cíl. I v současnosti jsou lidé východoasijských společností na sobě vzájemně závislí, oproti tomu na západě jsou lidé poměrně nezávislí. \n\nZmíněnou rozdílnost v pozornosti či všímavosti k pozadí (resp. objektu) lze pozorovat i ve způsobech uměleckého vyjádření – portréty západních umělců bývají větší a zabírají mnohem větší část prostoru, než je tomu u asijských děl. \n\nVýznamným dědičným konceptem tohoto závislosti na poli je teorie holistického a analytického myšlení. Analytické myšlení objekty shlukuje na základě určitého pravidla, zatímco holistické myšlení vede ke klasifikaci na základě kontextu či funkčního vztahu. Například jedinec s analytickým myšlením by seskupil sešit a magazín (vyrobeno z papíru a má mnoho stran), kdežto osoba s holistickým myšlením by seskupila spíše sešit a tužku (funkční propojení tužky a sešitu – psaní) (Ji et al., 2004 in ). Další rozdíly v analytickém a holistickém myšlení viz níže v tabulce.\n"}
{"id": "1105906", "url": "https://cs.wikipedia.org/wiki?curid=1105906", "title": "Trait", "text": "Trait\n\nV programování je trait způsob návrhu použitý v objektově orientovaném programování: trait reprezentuje kolekci metod, které mohou být použity pro rozšíření funkcionalit tříd.\nTrait se velmi podobá třídě vytvořené pouze z konkrétních metod použitých pro rozšíření jiné třídy obdobným způsobem, jako je vícenásobné dědění, ale klade důraz na řešení konfliktů názvů za použití podpory samotného programovacího jazyka při následném propojování.\n\nTraity poskytují „jednoduchý konceptuální model pro strukturu objektově orientovaného programování“ podobný mixinům. Traity poskytují jednoduchý způsob jak vytvořit třídy, které znovupoužívají chování jiné softwarové komponenty.\n\nTraity jsou něco mezi rozhraním a mixinem: rozhraní je tvořeno pouze názvy metod, zatímco trait obsahuje kompletní definice metod, na druhé straně mixin obsahuje (kromě definic metod) také stav, za pomoci proměnných, což traity většinou nemívají.\n\nRozhraní je používáno třídou, která implementuje jeho metody. Mixin je používán třídou promícháním sebe samého a všech jeho vlastností: i.e. atributy, metody.\nTrait je používán třídou sloučením kolekcí extra metod poskytovaných s určitým mechanismem řešícím konflikty názvů.\n\nTedy objekt definován jako trait je vytvořen jako sloučenina metod, které mohou být použity jinými třídami, bez nutnosti použití vícenásobného dědění.\nV případě kolize jmen, kdy jeden nebo více traitů mají být použity třídou obsahující metodu stejného jména, musí programátor explicitně tento konflikt vyřešit definováním, která z metod bude ve třídě použita; tedy sám vyřešit „diamantový problém“ vícenásobného dědění. Toto je rozdílné od jiných skládacích metod v objektově orientovaném programování, kde konflikty jmen jsou automaticky řešeny pravidly proměnných.\n\nZatímco mixiny mohou být použity pouze za pomocí dědičných operací, traity poskytují mnohem širší výběr operací, včetně:\nTrait se liší od rozhraní tím, že poskytuje implementaci metod, nikoli pouze signaturu metod.\n\nTraity pocházejí z programovacího jazyka Self a jsou podporovány následujícími programovacími jazyky:\n\nTraity pro Smalltalk programovací jazyk byly původně vytvořeny Software Composition Group, University of Bern. AmbientTalk kombinuje vlastnosti ze Self traitů (objektově orientovaná vícenásobná dědičnost a Smalltalk Squeak traity (vyžadující explicitní složení traitů programátorem); AmbientTalk staví na výzkumu v oblasti \"stateful\" a \"freezable\" traitů pro umožnění stavů uvnitř traitů, což nebylo umožněno v prvních definicích.\n\nKoncept byl aplikován jako knihovny do hlavních programovacích jazyků, jako C++, PHP a Javascript.\n\n\nVnořené traity jsou ekvivalentní flattened traitům.\nAbstraktní třídy jako mixiny ve vícenásobné dědičnosti programovacího jazyka Curl povolují implementaci metody a tudíž představují\ntraity jiného jména. \"Modul mixiny\" v Ruby jsou do určité míry podobné traitům. Racket podporuje traity jako knihovnu a používá makra, struktury a first-class třídy k implementaci.\n\nV počítačovém programování trait třída je třída šablona použitá k asociaci stavu a/nebo chování ke compile-time entitě, typicky datový typ nebo konstanta, bez modifikace existující entity. V C++ programming language a PHP programming language, je běžně dosahováno definováním primární šablony třídy a vytvořením explicitní nebo částečných specializací pro relevantní typy.\n\nJe použitá v Standard Template Library a v Standardní knihovna jazyka C pro podporu generických container třídách. Technika je značně používaná v Boost TypeTraits knihovně.\n\nTraity fungují odlišně v PHP. Od verze 5.4.0, PHP umožňuje uživatelům určit šablonu, která poskytuje možnost dědit z více než jedné (trait-)třídy, jako pseudovícenásobná dědičnost. Traity v PHP nejsou tolik dynamické jako v C++ v používání datových typů.\n\nOd verze 5.4.0 PHP umožňuje traity. Tento příklad používá jednu šablonovou třídu (trait) pro rozšíření jiné třídy:\nTo dává uživateli možnost simulovat aspekty z vícenásobné dědičnosti:\n\n"}
{"id": "1105910", "url": "https://cs.wikipedia.org/wiki?curid=1105910", "title": "Plískavice novozélandská", "text": "Plískavice novozélandská\n\nPlískavice novozélandská (\"Cephalorhynchus hectori\") je druh delfína z rodu \"Cephalorhynchus\", který se vyskytuje převážně na Novém Zélandu.\n\nPlískavice novozélandská je jeden z nejmenších delfínů. Je dlouhý 1,2-1,5 m a váží cca 50 kg. Jeho celkové obrysy připomínají sviňuchy. Má hladce se zužující pysk. Je šedě zbarvený s černými ploutvemi a bílým břichem. Podobně jako většina delfínů, je to čilý a společenský druh. Vytváří houfy po pěti jedincích, které většinu času tráví „šoupáním“, pleskají se prsními ploutvemi a jinak se vzájemně kontaktují. Jejich potravou jsou ryby a olihně které loví v různých hloubkách. Vzhledem k tomu, že je to pobřežní druh, tak ho ohrožuje znečištění vody a rybářské sítě.\n\n"}
{"id": "1105915", "url": "https://cs.wikipedia.org/wiki?curid=1105915", "title": "Petr Kaňkovský", "text": "Petr Kaňkovský\n\nPetr Kaňkovský (* 20. ledna 1969) je bývalý český profesionální hráč ledního hokeje a hokejový reprezentant. Po skončení hráčské kariéry dělá trenéra. V sezoně 2018/2019 dělá asistenta trenéra v celku San Diego Sabers, hrající americkou ligu WSHL. Jeho bratrem je rovněž bývalý hokejista Roman Kaňkovský.\n\n\n\nPetr Kaňkovský je mistrem světa v hokejbalu z roku 1998.\n\n"}
{"id": "1105916", "url": "https://cs.wikipedia.org/wiki?curid=1105916", "title": "Pavel Kněžický", "text": "Pavel Kněžický\n\nPavel Kněžický (* 9. května 1963, Sokolov, Československo) je bývalý hokejový brankář a současný trenér brankářů, od roku 2002 trénuje v klubu HC Energie Karlovy Vary.\n\nPavel Kněžický začínal s hokejem v rodném Sokolově. Do kádru dospělých se zapojil v sezóně 1983/1984 v klubu HC Příbram ve třetí hokejové lize. V nejvyšší soutěži chytal od sezóny 1985/1986 v týmu TJ Gottwaldov, kde strávil čtyři sezóny převážně jako druhý brankář. Na sezónu 1989/1990 přestoupil do klubu Škoda Plzeň, v jejím průběhu odchytal dva zápasy a poté odešel do mateřského Sokolova, který hrál druhou nejvyšší soutěž. Po šesti sezónách se stěhoval na jeden rok do třetiligového Šumperku, což bylo jeho poslední hráčské angažmá v České republice.\n\nNa sezónu 1998/1999 odešel do čtvrté německé ligy do týmu EHC Klostersee a poté do dalšího německého týmu ve Weidenu. Tam měl působit jako trenér, ale kvůli nouzi o brankáře se ještě postavil v tréninku do branky. Kvůli zranění ale neodchytal ani jeden soutěžní zápas a definitivně ukončil hráčskou kariéru.\n\nOd roku 2002 působí Pavel Kněžický v hokejovém klubu HC Energie Karlovy Vary, kde nejdříve začínal u mládeže, ale brzy se přesunul až na střídačku A-týmu, kde působí až dodnes. V sezónách 2007/08 a 2008/09 získal z klubem stříbrnou a zlatou medaili v ELH. Mezi největší gólmanské osobnosti, které v Karlových Varech vychoval, patří Lukáš Mensator a Tomáš Závorka.\n\nV roce 2006 trénoval brankáře Michala Neuvirtha s Jakubem Kovářem na mistrovství světa do 18 let, kde česká reprezentace skončila na třetím místě.\n"}
{"id": "1105917", "url": "https://cs.wikipedia.org/wiki?curid=1105917", "title": "Pleine-Selve (Aisne)", "text": "Pleine-Selve (Aisne)\n\nPleine-Selve je francouzská obec v departementu Aisne v regionu Hauts-de-France. V roce 2012 zde žilo 175 obyvatel.\n\nLa Ferté-Chevresis, Origny-Sainte-Benoite, Parpeville, Ribemont, Villers-le-Sec\n\n\"Počet obyvatel\"\n"}
{"id": "1105918", "url": "https://cs.wikipedia.org/wiki?curid=1105918", "title": "Pleine-Selve", "text": "Pleine-Selve\n\nPleine-Selve je název dvou obcí ve Francii:\n\n"}
{"id": "1105920", "url": "https://cs.wikipedia.org/wiki?curid=1105920", "title": "Jónské ostrovy (kraj)", "text": "Jónské ostrovy (kraj)\n\nIónské ostrovy (: \"Περιφέρεια Ιονίων Νήσων\") jsou jedním z krajů Řecka. Zahrnují území řeckých ostrovů v Iónském moři, které leží při západním pobřeží Řecka. Nepatří mezi ně ostrovy Kythéra, Antikythéra s přilehlými ostrůvky, které se historicky počítají k Iónským ostrovům, ale od roku 2006 jsou součástí kraje Attika.\n\nHlavním městem Iónských ostrovů je Korfu. Rozloha kraje je 2307 km a žije v něm 207 855 obyvatel.\n\nOd 1. ledna 2011 se kraj člení na 5 regionálních jednotek, které odpovídají ostrovům Korfu, Lefkáda, Ithaka, Kefalonia a Zakynthos\n\n"}
{"id": "1105921", "url": "https://cs.wikipedia.org/wiki?curid=1105921", "title": "Moskal", "text": "Moskal\n\nMoskal ( , , , ) je na Ukrajině, v Bělorusku a Polsku užívaný etnofaulismus pro Rusy. Jako hanlivé označení Rusů se na Ukrajině a v Polsku užívá také slovo \"kacap\", na Litvě \"kacapas\".\n\nO nesprávnosti a hanlivosti výrazu \"moskali\" se v Čechách vedla debata již v 19. století. Za první světové války i po ní bylo v tisku používáno v textech o ruském a polském prostředí.\n\n"}
{"id": "1105939", "url": "https://cs.wikipedia.org/wiki?curid=1105939", "title": "Anton Hansen Tammsaare", "text": "Anton Hansen Tammsaare\n\nAnton Hansen Tammsaare (narozen jako Anton Hansen; 30. ledna 1878, Albu vald - 1. března 1940, Tallinn) byl estonský spisovatel, esejista a překladatel. Proslavil se především pentalogií \"Tõde ja õigus\" (překl.: \"Pravda a spravedlnost\"), která je jedním ze zásadních děl estonské literatury a popisuje estonský vývoj 19. a 20. století. Jednotlivé díly v češtině vyšly v překladech Věry Kružíkové – \"Dva rody z Vargamäe, Indrek z Vargamäe a\" Naděždy Slabihoudové \"– Indrek a vzbouřenci, Indrek a Karin\" a \"Návrat na Vargamäe\", .\n\nAnton Hansen se narodil v rolnické rodině na usedlosti Põhja-Tammsaare, podle níž si pak zvolil své umělecké jméno A. H. Tammsaare. Absolvoval vesnické základní školy a gymnázium v Tartu . Poté pracoval jako novinář v Tallinnu. Po porážce revoluce v roce 1905 studoval práva na univerzitě v Tartu, ale kvůli onemocnění tuberkulózou je nedokončil. Léčil se u estonských sedláků na Kavkaze a později žil u bratra v Koitjärve. V roce 1918 se odstěhoval do Tallinnu, kde se věnoval práci spisovatele. Stranil se společnosti, dokonce se nezúčastnil ani slavnostního odhalení svého pomníku či oficiálních oslav svých šedesátin. .\n\nA. H. Tammsaare v počátcích své tvorby navázal na ruský realismus v díle \"Raha-auk\" (překl.: \"Poklad\") z roku 1907. Současně psal nacionalisticky laděnou psychologickou prózu, kterou zastupují díla \"Pikkad sammud\"(překl.: \"Dlouhé kroky\")z r. 1908 a \"Noored hinged\" (překl.: \"Mladé duše\") z r. 1909. Realismus a nacionalismus se střetávají v jeho díle \"Kõrboja peremees\" (překl.: \"Hospodář pro Kõrboju\") z r. 1922. Zde se vesnické téma prolíná s otázkou budoucnosti estonského národa. .\n\nVrcholem Tammsaareho tvorby je románová pentalogie \"Tõde ja õigus\" (překl.: \"Pravda a spravedlnost\") vydaná mezi lety 1926 - 1935. Jedná se o rozsáhlé dílo, popisující život jednoho estonského rodu od 70. let 19. stol. do 20. let 20. stol. Jednotlivé díly jsou velice rozdílné, ale jsou provázány lidským hledáním pravdy a spravedlnosti. .\n\nV prvním díle pentalogie, který v češtině vyšel pod názvem \"Dva rody z Vargamäe\", přichází sedlák Paas do nehostinného kraje, kde zakládá hospodářství a rodinu. Osada Vargamäe ale jako by všemi svými prostředky bojovala proti svému osídlení. Děj knihy je protkán smutkem, smrtí a pocitem bezútěšnosti z marného boje s nehostinnou přírodou. Hledání pravdy a spravedlnosti je zde demonstrováno na sousedských sporech.\n\nDruhý díl \"Indrek z Vargamäe\" nás přivádí do života Indreka, syna hospodáře Paase, který se nehodí pro život sedláka, ale míří do města se vzdělávat. Kniha poskytuje popis soukromé městské školy v Estonsku na konci 19. století. Indrek si musí ve škole na studium přivydělávat a setkává se s velkým množstvím nejrůznějších lidí. Poznává, že pravda a spravedlnost rozhodně nejsou samozřejmostí. Tento díl je protkaný velkým množstvím nejrůznějších pouček a mouder, které jsou čtenáři předkládány prostřednictvím ředitele školy, pana Mauruse.\n\nVe třetím díle, který česky vyšel pod názvem \"Indrek a vzbouřenci\", je již Indrek dospělý a musí školu pana Mauruse opustit. Potlouká se po Tartu a začne se aktivně účastnit nacionalistických bojů v rámci revoluce v roce 1905. Jedná se o velice dobrodružný popis revolučních bojů a estonského nacionalismu.\n\nČtvrtý díl tohoto ústředního díla estonské literatury, který v češtině vyšel pod názvem \"Indrek a Karin\", nás přivádí do nově založené estonské republiky po 1. sv. válce, kde sledujeme Indrekovo manželství. To je plné neshod, které pramení z rozdílných politických názorů.\n\nV závěrečném díle pentalogie s výmluvným názvem \"Návrat na Vargamäe\" se zestrálý Indrek vrací z města do své rodné vsi, aby zde našel klid v úmorné práci, stejně jako jeho otec v prvním díle pentalogie.\n\nPo dopsání pentalogie \"Tõde ja õigus\" (překl.: \"Pravda a spravedlnost\") se Tammsaare začal věnovat i milostným románům. V r. 1934 napsal román \"Elu ja armastus\" (překl.: \"Život a láska\") a v r. 1935 román \"Ma armastasin sakslast\" (překl.: \"Miloval jsem Němku\"). Posledním Tammsaarovým dílem se stala groteska \"Põrgupõhja uus Vanapagan\" (překl.: \"Nový Satanáš z pekla\"), která vyšla v roce 1939. .\n\nMACURA, Vladimír. \"Anton Hansen Tammsaare aneb Cesta za epopejí.\" Praha: Balt-East, 1999. 88 s.\n"}
{"id": "1105942", "url": "https://cs.wikipedia.org/wiki?curid=1105942", "title": "Cyloni", "text": "Cyloni\n\nCyloni jsou civilizace v seriálech Battlestar Galactica, která je ve válce s 12 koloniemi lidí. Nicméně v seriálu z roku 1980 je to jiná civilizace než v seriálu z roku 2004.\n\nV původním seriálu z roku 1978/1980 jsou Cylony studenokrevná rasa, které vytvořila roboty, aby jim sloužili a válčili. V průběhu seriálu byli roboti také pojmenováni jako Cyloni.\nCylonská říše je v seriálu agresivně se rozpínající, která vyhlásila lidem válku, protože Cylony zotročená rasa Hasarisů hledala u lidí pomoc.\n\nV seriálu z roku 2004 jsou Cyloni kybernetiční pracovníci a vojáci vytvoření lidmi. Stejně jako v původním seriálu zničí téměř celou lidskou civilizaci a přeživší pronásledují do hlubokého vesmíru. Na rozdíl od původního seriálu je zde 13 modelů téměř nerozeznatelných od lidí. Kromě těchto Cylonů, i když se na ně soustředí většina série, jsou zde Centurioni podobní těm z původního seriálu.\nPřed útokem na 12 kolonií byli Cyloni považováni za hrozbu, která byla zažehnána. Lidé a Cyloni používají stejnou technologii, ale Cylonská je vyspělejší.\nNa rozdíl od původního seriálu, kde Cyloni měli za cíl vyhladit lidstvo, v novém seriálu hraje pro Cylonské jednání velkou roli náboženství.\n\nPo zničení dvanácti lidských kolonií Cylony se uprchlé lodě a přeživší spojí v koloniální flotilu a vydávají se hledat bájnou třináctou koloni, která se jmenuje Země. Na cestě k Zemi se řídí Posvátnými svitky Kobolu. V průběhu seriálu je odhaleno, že třináctý kmen žil před dvěma tisíci lety na Kobolu ostatními kmeny. Ve čtvrté sérii, když kolonisté najdou Zemi zjistí, že třináctý kmen byli první Cyloni, kteří žili na Kobolu. Tito Cyloni založili na Zemi svoji civilizaci a znovu objevili technologii na přenos mysli.\n\nO těchto Cylonech Kolonisté v době, kdy vytvořili své Cylony, nevěděli. Byli vytvořeni Humanoidními Cylony z Kobolu a jsou zodpovědní za nukleární holokaust na Zemi.\n\nPrvní Cyloni vytvořeni na Dvanácti koloniích. Jsou to vojáci vytvoření tak, aby vypadali jako humanoir (dvě ruce, dvě nohy, hlava), ale ne jako člověk.\n\nByly menší než U-87 a jejich vzhled se lišil v závislosti na práci, kterou vykonával. S vypuknutím Cylonské války se připojili k jejich vojenským příbuzným.\n\nPřezdívá se jim Toaster. Je to poslední model zdokumentovaný kolonisty. Za války složili jako vojáci a piloti.\n\nVypadá jako had. Spolu s dalšími Cylonskými “domácími mazlíčky” je to další krok ve vývoji a spojení člověka a stroje.\n\nVyskytl se v sérii BSG: Blood and Chrome. Cíti bolest při poškození.\n\nJsou to nástupci Centurionů ze Cylonské války. Mohou mít dva druhy pancíře. Nerozlišují se na velitele, ale všichni jsou podřízení příkazům humanoidních Cylonů.\n\nJde o Cylony téměř nerozeznatelné od lidí. Existuje 12 modelů. Jedna z jejich největších výhod je možnost “stažení” mysli do jiného těla při smrti.\n\nTěchto sedm modelů bylo tvořeno v době po První Cylonské válce, když soudobí Cyloni uzavřeli dohodu s Poslední Pěticí, že přestanou válčit s Kolonisty.\nSoučástí Významné Sedmičky jsou:\n\nDo Poslední Pětice patří 5 původních humanoidních Cylonů, kteří pracovali před dvěma tisíci lety na Zemi na znovu objevení technologie pro přenos mysli. Také vytvořili Významnou Sedmičku. Těchto pět Cylonů jsou přeživší nukleárního holokaustu na Zemi a posledními z Třinácté Kolonie. Po vytvoření Významné Sedmičky je Jednička/John Cavil shromáždil v jedné místnosti a udusil. Pomocí technologie na přenos mysli je oživil v novém těle s upravenými vzpomínkami a pustil do Dvanácti kolonií jako běžné lidi. Součástí jsou:\n"}
{"id": "1105946", "url": "https://cs.wikipedia.org/wiki?curid=1105946", "title": "T.O.P", "text": "T.O.P\n\nChoi Seung-hyun (hangul: 최승현 - Hanča: 崔 勝 鉉; * 4. listopadu 1987, Soul, Jižní Korea), známý jako T.O.P, je jihokorejský zpěvák, skladatel a herec. Je členem jihokorejské skupiny Big Bang a hrál v několika filmech a seriálech jako např. \"I Am Sam\", \"Iris\", \"19-Nineteen\", \"\", \"Commitment\" a \"\".\n\nV roce 2010 spolu s G-Dragonem nahráli společné album GD & TOP, které obsahovalo 3 singly - \"High High\", \"Oh Yeah\" a \"Knock Out\". Všechny tři písně obsadily první místa v žebříčku Gaon a na prvním místě byla píseň \"High High\". Fejetonista pro \"Billboard K-Town\", Jeff Benjamin, poznamenal, že T.O.P je známý svým hluboce zabarveným hlasem a rapem. \n\n"}
{"id": "1105947", "url": "https://cs.wikipedia.org/wiki?curid=1105947", "title": "Drahomíra Tikalová", "text": "Drahomíra Tikalová\n\nDrahomíra Tikalová (9. května 1915, Berlín, Německo – 14. března 1997, Vsetín) byla česká operní pěvkyně – sopranistka.\n\nV roce 1932 maturovala na reálce v Hodoníně a pokračovala ve studiu medicíny na Masarykově univerzitě v Brně (1932–1938). Již od dětství se však věnovala hudbě a k jejím učitelům patřil hodonínský učitel a regenschori S. Svoboda, který sám byl žákem Leoše Janáčka. Hrála také na klavír a na housle.\n\nPozději se soukromě učila zpěvu u T. Černíka a L. Neumannové. V roce 1938 získala cenu na mezinárodní pěvecké soutěži ve Vídni.\n\nV letech 1937 až 1942 byla angažována v opeře Státního divadla Brno. V roce 1943 se na základě nabídky dirigenta Václava Talicha stala sólistkou opery Národního divadla v Praze, kde pak působila až do roku 1984.\n\nHostovala v Polsku, Sovětském svazu, Maďarsku, Jugoslávii, Rakousku a NDR. Vystupovala také v brněnském rozhlase a natáčela gramofonové desky.\n\nJe pochována na Vyšehradském hřbitově v Praze v hrobě označovaném jako „Pomník českým hercům“, který byl odhalen v roce 1999 a je ve společné péči Herecké asociace a Nadace Život umělce. Jsou zde také uloženy ostatky Vlasty Fabianové, Ljuby Hermanové, Zuzany Navarové, Dagmar Sedláčkové, Zdeňka Dítě a Karla Vlacha.\n\n\n\n\n\n\n"}
{"id": "1105954", "url": "https://cs.wikipedia.org/wiki?curid=1105954", "title": "Black salve", "text": "Black salve\n\nBlack salve či Cansema (nebo zjednodušeně černá mast) je název nebezpečného kontroverzního výrobku k alternativní léčbě rakoviny. Jedná se o leptavý, místně aplikovaný krém černé barvy, neboli eschariotikum, který spálí a rozloží kožní tkáň a zanechá po sobě silný černý strup nazývaný eschar. Leptavé přípravky byly široce užívány k ošetření kožních lézí v prvních desetiletích 20. století, ale poté byly nahrazeny bezpečnějšími a efektivnějšími způsoby léčby. Eschariotika jako Black salve jsou v současné době nabízena některými obchodníky v oblasti alternativní medicíny jako léčba rakoviny kůže, často je jejich prodej podpořen nepodloženými svědectvími a tvrzeními o jejich účinnosti. \n\nÚřad pro kontrolu potravin a léčiv, vládní agentura USA, eviduje Black salve jako \"falešný léčivý prostředek pro rakovinu\" a varuje spotřebitele před jejím použitím.\n\n\n"}
{"id": "1105960", "url": "https://cs.wikipedia.org/wiki?curid=1105960", "title": "Středoslovinský region", "text": "Středoslovinský region\n\nStředoslovinský region (slovinsky \"Osrednjeslovenska regija\") je jedním ze 12 statistických regionů Slovinska. Byl zřízen v květnu 2005. Nachází se v střední části Slovinska. V regionu je celkem 25 občin. Hlavním a také největším městem regionu je městská občina Lublaň. Rozloha regionu je 2487 km² a v lednu 2014 zde žilo 531 260 lidí.\n\nObčina Litija byla 1.1.2015 přeřazena ze Středoslovinského regionu do Zasávského regionu, jehož rozloha se tak zvětšila o  221 km a rozloha Středoslovinského regionu se zmenšila o  221 km.\n                                                                                                                                                                                   \n"}
{"id": "1105961", "url": "https://cs.wikipedia.org/wiki?curid=1105961", "title": "Reforma sboru volitelů", "text": "Reforma sboru volitelů\n\nVolba prezidenta Spojených států amerických prostřednictvím sboru volitelů (\"Electoral College\") se za poslední dvě století setkala s velmi ostrou kritikou, zpochybňující smysl její existence, funkčnost a zejména demokratičnost. Sama americká Ústava, jež v souvislosti s nepřímou volbou prezidenta prošla několika úpravami ve formě přijatých dodatků, se namísto sboru zmiňuje pouze o volitelích – osobách podílejících se na zvolení prezidenta – nikoli o kolektivním tělese v podobě sboru. Přestože se termín běžně užívá, je třeba upozornit, že je do jisté míry zavádějící. Sbor volitelů totiž není jednotné těleso, ale spíše agregát jednapadesáti různých těles, z nichž každé se schází a volí odděleně.\n\nZpůsob výběru hlavy státu se stává stále častějším námětem akademické i politické diskuze a jednou ze základních příčin nespokojenosti americké veřejnosti s politickým systémem. Sbor volitelů byl vystaven několika stům pokusům o reformu, případně o odstranění. Podobné aktivity se nicméně stěží transformují do konkrétních návrhů, o nichž by se jednalo, nebo dokonce hlasovalo na půdě Kongresu. Třebaže minimu z nich se to podaří, nakonec je zastaví požadavek pro přijetí ústavního dodatku ve výši dvoutřetinové podpory členů obou komor Kongresu a souhlasu tří čtvrtin států. To může být jedním z důvodů, proč sbor volitelů přetrval bez kritických změn až do současnosti. V úpravě volebního systému lze vysledovat tři obecné trendy a dvě méně propracované reformní alternativy.\n\nPrvní z méně propracovaných návrhů – tzv. automatický plán – odstraňuje problém neloajálního volitele, který volí v rozporu s výsledkem lidového hlasování v daném státě. Třebaže tato situace nastává zřídka a v malé míře, může mít při těsných volebních výsledcích dalekosáhlé důsledky, kdy i jeden či dva volitelé mohou uvrhnout systém do chaosu. Přestože v současnosti existují nástroje, ať už v podobě zákonů některých států či rozmanitých „pobídek“, jak volitele přimět k poslušnosti, lze oprávněně pochybovat nad jejich ústavností, a tedy i praktickou vymahatelností. Tento reformní návrh předpokládá přijetí dodatku k Ústavě, protože vylučuje možnost volitelů využívat nezávislý úsudek, resp. pomíjí institut volitelů a rozděluje hlasy volitelů automaticky způsobem „vítěz bere vše“ kandidátům s nejvyšším počtem odevzdaných hlasů voličů ve státě. Druhý, méně oblíbený návrh počítá s udělením celonárodního bonusu té politické straně, jejíž kandidát na federální úrovni zvítězí ve všelidovém hlasování.\n\nMezi nejčastěji předkládaný návrh na reformu systému volitelů patří přímá volba prezidenta a viceprezidenta, jejíž zavedení předpokládá odstranění „zastaralého“ sboru volitelů. Ze všech typů volebních reforem činí přímá volba více než polovinu z celkového počtu legislativních návrhů. Reformy se z větší části shodují na podmínce, dle níž by kandidát ke svému zvolení musel obdržet alespoň 40 % hlasů voličů, již se účastní voleb. Nedosáhne-li žádný z nich dané hranice, nabízejí se různé scénáře, jak nového šéfa exekutivy zvolit. Některé reformy požadují konání druhého kola, do něhož postoupí pouze dva nejúspěšnější kandidáti. Tato možnost je výhodná v tom, že voličům umožní vyjádření druhé preference, jestliže jejich kandidát nepostoupí. Méně často se objevují návrhy, které namísto „rozstřelu“ mezi dvěma nejsilnějšími adepty na prezidentský úřad ponechávají volbu na společné schůzi Kongresu. Existují ovšem i takové reformy, jež se 40% hranicí vůbec nepočítají; k vítězství postačí zisk nejvyššího počtu voličských hlasů.\n\nAčkoliv se jedná o jednu z nejmladších reformních alternativ, proporční volební systém zaujímá druhé místo co do četnosti předložených návrhů na reformu sboru volitelů. Oproti předchozímu plánu předpokládá zachování procedury volitelů, nicméně upozaďuje jejich roli jako individuálních aktérů. V zásadě existují dva základní přístupy, jež se liší v míře proporčnosti. První z nich – \"striktně proporční metoda\" – alokuje volitele za daný stát striktně poměrným způsobem, kdy pracuje až s tisícinami hlasu, zatímco druhý přístup – \"metoda celých čísel\" – rozděluje volitele proporčně se zaokrouhlením na celá čísla, resp. osoby. Aby dosáhl volebního vítězství, potřebuje kandidát obdržet alespoň 40 %, dle některých návrhů dokonce 50 % volitelů. Nedosáhne-li stanovené procentuální výše, volby se ujme Kongres, který vybere ze dvou nejúspěšnějších kandidátů.\n\nKromě všelidové volby a poměrného principu alokace volitelů se jako třetí alternativa nabízí volební procedura, jež se oproti zmíněným způsobům volby reálně uplatňuje ve dvou amerických státech – v Nebrasce a Maine. Tyto dva státy přijaly systém kongresových obvodů, v němž se volitelské hlasy distribuují v poměru k obdrženým hlasům voličů. Za každý obvod získá jednoho volitele ta politická strana, jejíž prezidentský kandidát zde obdržel nejvíce hlasů voličů. Dva volitelé z celkového počtu, který státu přisuzuje Ústava, navíc připadnou kandidátovi s nejvyšším ziskem hlasů na úrovni celého státu. To znamená, že i poražený kandidát může získat volitele. Metoda kongresových distriktů tedy nutně neznevýhodňuje voliče, již nehlasují pro vítězného kandidáta.\n\n"}
{"id": "1105964", "url": "https://cs.wikipedia.org/wiki?curid=1105964", "title": "Stín kapradiny", "text": "Stín kapradiny\n\nStín kapradiny je nejepičtějším dílem Josefa Čapka. Na rozdíl od jeho ostatních děl se zde nezabývá jen svými nejniternějšími pocity a názory, ale klade důraz především na děj. Autor se sám netajil tím, že \"Stín kapradiny\" psal pro širokou veřejnost. Dílo bylo napsáno v létě roku 1930 pro Lidové noviny, kde vycházelo na pokračování. Na podzim roku 1930 vyšlo knižně. \n\nNejprve nás autor seznámí s hlavními postavami – Rudolfem Aksamitem a Václavem Kalou. Oba v lese pytlačí, když v tom narazí na hajného. Toho bezmyšlenkovitě a brutálně zabijí. Bojí se zodpovědnosti za svůj čin a raději prchají před spravedlností do lesa. V tomto okamžiku probouzí Josef Čapek vzpomínky na přírodu, lyričnost lesa, mýtin a krajiny. \n\nPopis přírodních krás je v kontrastu s výčitkami svědomí jenž jsou popsány intenzivněji, a které pytláky doprovází na každém kroku. Na své cestě zažijí několik neočekávaných situací. V průběhu děje ovšem dál páchají zločiny – přepadnou ženu, která se však ubrání, vykradou dům. Tyto činy s sebou nesou následky. Jejich skutky se rychle rozkřiknou po celém kraji a Vašek s Rudou už nemohou vůbec vyjít mimo les. Les se tak stává jejich vězením.\n\nV této části může čtenář sledovat hlubší charakteristiku osobností. Ruda Aksamit je popsán jako vůdčí typ, který myslí především na sebe. Cestou uvažuje, že Vaška opustí, když je nemocen. Vůbec nelituje hajného ani jiných svých prohřešků. Vašek je přesný opak Rudy. Stíhá ho pocit viny a svědomí. Uvědomuje si svůj hrozný čin, ale nechce být považován za slabocha, proto se nechá vést Rudou. \n\nBěhem putování k hrdinům promlouvá les, zastřelený hajný a později i zastřelený četník. Tyto postavy lze považovat za nadpřirozené bytosti, které doprovází hlavní hrdiny lesem. Vyčítají jim neetické činy, snižují jim sebevědomí a čekají na jejich konec. \n\nRuda s Vaškem tuší, že se blíží jejich konec. V lese začínají bloudit, nemohou najít hustší les a spíše se pohybují u okraje. Jenže to už po nich probíhá pátrání. Náhle není úniku. Oba pytláky naleznou četníci, kteří zastřelí Rudu Aksamita. Václav Kala se s pocitem viny a zděšení raději zabije sám. Zde si čtenář uvědomí tragičnost celého díla, která tkví v tom, že se pytláci snaží vymanit ze zodpovědnosti za následky svých činů, kterou by měli nést. Až smrtí oba pytláci dosáhnou svého cíle, vyhnou se trestu.\nJak už bylo řečeno, autor ve svém díle uplatňuje děj, dále následuje zápletka a úsek napínavých peripetií. Nakonec příběh vrcholí dramatickým rozuzlením, tedy smrtí hlavních hrdinů. Syžet (způsob) se ve vypravování v podstatě překrývá s fabulí (děj), děj je zachycený tradiční časovou následností. \n\nEpický děj je jednoduchý, nekomplikovaný a s jednoznačným rozuzlením. \nVe Stínu kapradiny můžeme pozorovat dvě dějové roviny. Ta první se vztahuje k vlastnímu příběhu knihy vyjádřenému epickými prostředky. Vedle toho současně probíhá děj lyrický vyjadřující vztah přírody ke zločincům. Především se zobrazuje les. \n\nObě dějové roviny jsou sjednocovány jednotným principem, kterým se zde stává lyrično. Jedná se o umělou baladu (vychází z lidové slovesnosti, balady, ale je zpracovaná autorem), kde se lyrično ještě více zdůrazňuje a dostává se do kontrastu s epičností díla. Po přečtení knihy soudím, že lyrično vyhovovalo Josefu Čapkovi více. Nesmíme zapomenout na to, že byl také básníkem. A i jeho posledním dílem byly básně. \n\nNyní bych rozebrala lyrickou stránku díla, tedy působení lesa na hlavní hrdiny. Les doprovází děj od začátku. Hrdinové v něm pytlačí, vraždí, ukrývají se a nakonec zde i umírají. Les představuje baladickou moc. Proto toto dílo můžeme zařadit mezi balady. Baladickou atmosféru díla dále Čapek dokresluje užitím personifikace (zosobnění – připisování lidských vlastností neživým věcem, stromy šeptají) a antropomorfizace (věcem se připisují lidské rysy).\n\nAtmosféru děje uvolnil užitím hovorného jazyka. Vypravěčství ve 3. osobě oživil dialogizací textu. Hovornost se projevuje i výběrem lexikálních prostředků (hovorné, knižní a předložkové prostředky), které užívá v promluvě hlavních postav i vypravěče. Díky tomu pozorujeme, jak kontrastně na nás může promluva působit, když je tvořena nepoetickým a poetickým jazykem. Josef Čapek oslovuje čtenáře, kterému je jednak připsána role posluchače i přidělení otázek, na které vzápětí vypravěč odpovídá. Vypravěč oslovuje postavy příběhu, ale dialog probíhá pouze jednostranně (odpovídá pouze vypravěč, postavy nereagují). Tímto typem vyprávění se Čapek přiblížil Vladislavu Vančurovi v Markétě Lazarové. Kromě zmíněných dialogů autor užívá řečnické figury. Uplatňuje hlavně apostrofa (obrací se k nepřítomné osobě nebo věci), exklamace (zvolání – Jaká krása) a řečnické otázky.\n\nKromě přímé řeči se zde promlouvá i nevlastní přímou řečí. Ta cituje promluvy postav pomocí vypravěče. Tímto se zvyšuje dialogičnost textu.\n\nNa závěr se zaměřme na vztah mezi postavami a vypravěčem. Postavy většinou formulují své myšlenky jednoduše, naivně a bývají většinou považovány za primitivní. Kdežto vypravěč vyslovuje určité hlubší úvahy. Vypravěč má tedy funkci objasnitele, který doplňuje nebo vysvětluje jednodušší formulace hlavních postav. Čapek si s podílem vstupu vypravěče nebo postav pohrává. Nepřenechává veškerou iniciativu jen postavám. Někdy dokonce vypravěč sám vstoupí do děje a přebírá hlavním postavám slovo. Přidává své poznatky nebo vysvětluje názory hrdinů. Kniha byla také zfilmována.\n\nKe knize napsal Vítězslav Nezval předmluvu, kde popisuje Čapkův život, jeho příchod do literární sféry. Také připisuje recenzi k dílu: „Když jsem četl před dávnými lety Stín kapradiny, ožila ve mně velmi silně chuť podivných krvavých mysliveckých povídek. Celý postup děje Stínu kapradiny i jeho psychologická náplň mě přesvědčuje ve víře, že se tentokráte Josefu Čapkovi jednalo o vyslovení pocitu, který v něm zbyl od dětství po kalendářních románcích ze života pytláků. Pocítil v sobě při nejmenší potřebu probudit k životu dávno zapomenutou tříšť z krajinomalebné líbeznosti. Bez tohoto vědomí bychom povídku správně nepochopili.“\n\n"}
{"id": "1105973", "url": "https://cs.wikipedia.org/wiki?curid=1105973", "title": "Důl Zwierzina – Josef", "text": "Důl Zwierzina – Josef\n\nDůl Zwierzina II – Josef (Josefský důl) byl černouhelným dolem v Polské (Slezské) Ostravě a patřil měšťanskému těžíři Josefu Zwierzinovi (1775 – 1858).\n\nJosef Zwierzina využil volných míst mezi kutacími poli hraběte Wilczka a knížete Salma a zahájil v roce 1838 kutací práce v budoucím dobývacím poli v Polské (Slezské) Ostravě. 4. prosince 1839 mu byly, na základě kladných výsledků kuteb, propůjčeny první dvě důlní míry.<nowiki> </nowiki>Značný počet kutacích děl, vyhloubených v zájmovém prostoru, které byly<nowiki> </nowiki>polohově rozptýleny na daném území, se staly základem sporu mezi hrabětem Wilczkem a J. Zwierzinou. Spory se vedly dlouhou dobu a byly vyřešeny až za Johanna hraběte Wilczka (1837 – 1922). Na základě intervence kutnohorského c. k. distriktního horního soudu 24. ledna 1848<nowiki> </nowiki>byl spor vyřešen demarkační a deliminační smlouvou, ve které kromě vymezení hranic byla dohodnuta i vzájemná výměna důlních jam, propůjček a<nowiki> </nowiki>důlních práv.\n\nJosef Zwierzina zahájil kutné práce na jámě II v roce 1839. V hloubce 70 m byla nalezena uhelná sloj, na její nález Josef Zwierzina obdržel propůjčku dvou důlních měr. Kutná jáma II byla používána jako mělký důl a stala se základem pro nový hlubinný důl. Vlastní důl byl založen v roce 1847 (udává se i rok 1848). Jáma sloužila jako těžní a vodní. Kutací práce probíhaly od roku 1838 až do roku 1856. Důl později obdržel název Josef podle jména zakladatele jámy Josefa Zwierziny. \n\nV roce 1870 jáma II prošla první modernizací a rekonstrukcí. \n\nPo smrti Josefa Zwierziny v roce 1858 přešlo důlní pole do vlastnictví jeho dědiců, kteří v roce 1878 založili těžířstvo pod názvem Zwierzinovo kamenouhelné těžířstvo ve Slezské Ostravě. V letech 1878 – 1882 probíhalo v severozápadní a západní části dobývacího pole od jámy II mělké dolování. Největší modernizace a přestavba dolu proběhla v letech 1920 až 1923. Byla postavena nová těžní budova, strojovna těžního stroje s novým strojním vybavením a další provozy. \n\nV roce 1933 v důsledku velké hospodářské krize byla těžba ukončena a důlní pole postoupeno hraběti Wilczkovi. Zwierzinovo kamenouhelné těžířstvo formálně existovalo do roku 1946, kdy bylo znárodněno a začleněno do OKR. \n\nNa jámě II byl v roce 1870 instalován parní stroj se stojatými dvěma válci o výkonu 80 HP, vyrobený ve Strojírnách knížete Salma v Blansku. Parní stroj poháněl bobinový těžní stroj s parní brzdou a plochými lany.\n\nV roce 1922 byl instalován nový těžní dvouválcový parní stroj s ventilovým rozvodem vyroben v Teplické Strojírny a.s., Teplice-Šanov, s výkonem 560 HP. Válce parního stroje měly průměr 730 mm a zdvih 1450 mm, tlak páry byl 12 atm. \n\nLanové bubny těžního stoje měly průměr 5000 m a šířku 1100 mm, lano o průměru 33 mm se ukládalo ve dvou vrstvách. Těžní klece byly tříetážové s jedním důlním vozíkem na etáž nebo šest osob na etáž, rychlost jízdy s mužstvem byla 6 m/s nebo 12 m/s pro těžbu. Těžní věž, postavená firmou Teplické Strojírny a.s., Teplice-Šanov, měřila od ohlubně po střed os lanovnic 29 m, lanovnice měly průměr 4500 mm.\n\nV roce 1928 byl k dispozici Kösterův kompoudní parní kompresor vyroben firmou Brand & Lhuillier, Brno. Pohon obstarával přímo účinný parní stroj s výkonem 520 HP, průměr válců 900 mm a 500 mm, tlak páry 12 atm. Kompresor měl průměr válců 850 mm a 530 mm, zdvih 950 mm, výkon kompresoru byl 4860 m/hod. \n\nKotelna měla výměr 978 m, kde byly umístěny dva bateriové kotle každý s 114 m výhřevné plochy a tři Tischbeinovy kotle každý s výhřevnou plochou 250 m. K topení se používalo těžené uhlí a prachové uhlí. Komín kotelny byl vysoký 50 m s průměrem 2200 mm v horní koruně komínu. \n\nVoda byla čerpána z rybníku ve Slezské Ostravě. V úpravně voda procházela přes pískový filtr, výkon úpravny byl 6 m/hod. \n\nJáma Zwierzina II byla zároveň i jámou úvodní. Podzemními překopy byly doly J. Zwierziny propojeny a vytvořen systém větrání. Jámou č. II a těžním oddělením jámy č. VII byly nasávány úvodní větry a jámou Františka a větrním oddělením jámy VII výdušné větry vyvedeny nahoru. Přirozené větrání (tah výdušných větrů) bylo podporováno větrnou<nowiki> </nowiki>pecí umístěnou v jámě VII. V roce 1864 byla tato pec příčinou požáru těžní budovy jámy VII. V roce 1956 byla jáma přestavěna na jámu výdušnou a vybavena ventilátory.\n\nS ostatními doly J. Zwierziny měla i společné odvodnění. Čerpací stanice byla na Josefovské jámě. V roce 1854 bylo tahadlové čerpadlo poháněno parním strojem se stojatým válce a setrvačníkem o výkonu cca 18 HP. V roce 1898 byla čerpána důlní voda čerpadlem v dole o výkonu 18 HP. V roce 1913 bylo v dole instalováno třístupňové (třípístové) důlní čerpadlo s elektrickým pohonem o výkonu 75 HP a sacím výkonu 450 l/min. z Královopolská strojírna, Brno. V roce 1923 od téže firmy přibylo další čtrnácti stupňové odstředivé elektrické čerpadlo s výkonem 80 HP a sacím výkonem 350 l/min. Důlní voda byla čerpána z 9. patra (453m) na povrch.\n\nV roce 1861 byly Zwierzinovy doly napojeny na Báňskou dráhu asi 1,2 km dlouhou železniční vlečkou.\n\nV roce 1930 byla uvedena do provozu briketárna s dvouválcovým lisem o výkonu 10 tun/hod. Roční výroba činila 60 000 tun bulet.\n\nV roce 1872 byla založena bratrská pokladna dolů Zwierzinových.\n\nDo roku 1920 byl ve věži nad jámou zvon, který oznamoval havířům začátek a konec směny. V rámci přestavby dolu byl nahrazen parní sirénou.\n\nV roce 1863 jáma po 40 m procházela nadložím do uhlonosného karbonu, v 70 m prošla první slojí a v hloubce 143 m slojí Mohutný. Počátek dolu spadá do období mělkého dobývání černého uhlí. V roce 1858 se vytěžilo 44 209 tun uhlí dobývací metodou bylo pilířování. V letech 1878 – 1882 probíhalo mělké dolování. Byly dobývány sl460oje porubských vrstev č. II slabá, č. III slabá a Korunní princ. Otevření a dobývání těchto slojí umožnila Jaklovecká dědičná štola, která byla ražena přes dobývací pole Josefa Zwierziny. K větrání se využívaly další mělké jámy Muzika, Hraniční, Jáma č. 6 a August. Jáma v roce 1898 byla ve výdřevě. V rámci rekonstrukce dolu v letech 1912 až 1916 byla jáma vyzděna po celé své hloubce. \n\nDůl měl jednoduchou třidírnu a úpravnu uhlí s ručním vybíráním kamene. V roce 1928 měla třídírna výkon 340 t za 8 hodin, mokrou cestou (prádlo) bylo upraveno 170 tun uhlí za 8 hodin.\n\nTěžily se sloje porubských a jakloveckých vrstev ostravského souvrství.<nowiki> </nowiki>Dobývalo se stěnováním s částečnou základkou a pilířováním na zával v sedmi slojích o mocnosti 40 až 135 cm, úklon slojí od 8° do 10°.\n\nDůlní pole bylo v roce 1933 rozděleno tak, že část severně od Trojické poruchy byla začleněna k dolu Michaeli (Michálka), druhá část jižně od Trojické poruchy byla začleněna k dolu Jan Maria. Josefovská jáma byla spolu s jámovou budovou jako záloha pro důl Michaeli (Michálka). Ostatní objekty byly zbourány a areál dolu byl zalesněn. V letech 1956 – 1960 byly z dolu Michálka dobývány ochranné pilíře jámy č. II a jámy Františka jakloveckých slojí č. 9, 10, 11, a 12. Po ukončení dobývání v roce 1968 proběhla demolice budov v areálu dolu včetně těžní věže. Josefovská jáma byla v roce 1981 zasypána.\n\ndle\n\nMezi nejstarší kolonie postavené pro havíře ve Slezské Ostravě patří Kolonie Zwierzina (také Kolonie Zvěřina) pojmenována po měšťanském těžaři Josefu Zwierzinovi. Kolonie byla stavěna už od roku 1850 v etapách až do dvacátých let 20. století. V roce 1928 bylo v kolonii 35 domů. Ke kolonii patřily kasárna pro havíře, pekárna, udírna, nemocnice, obchod, hostinec a kanceláře dolu. V roce 2009 stálo 18 domů. V roce 1994 byl podán návrh na vyhlášení ochranného památkového pásma, který nebyl schválen. Jedná se o nejzachovalejší havířskou kolonii. V roce 2003 byly domy zařazeny do kategorie evidence památkové péče.\n\nV blízkosti bývalého mělkého dolu Aloisie bylo postaveno pět domů. Tato osada se nachází v blízkosti Salmovy kolonie, západní okraj Kramolišovy ulice.\n\n\n"}
{"id": "1105978", "url": "https://cs.wikipedia.org/wiki?curid=1105978", "title": "Maite Perroni", "text": "Maite Perroni\n\nMaite Perroni Beorlegui (* 9. března 1983, Mexico City) je mexická herečka a zpěvačka.\n\nDo 13 let vyrůstala v Guadalajaře; poté se rodina přestěhovala zpátky do hlavního města. Má dva mladší bratry – Adolfa a Francisca. Maite se proslavila především jako herečka v telenovelách, ale také jako zpěvačka. První hlavní roli hrála po boku Williama Levyho v telenovele Cuidado con el Ángel. Nazpívala také píseň k telenovele Mi Pecado, kde si také zahrála hlavní roli. Maite byla nominována na nejlepší herečku všech dob a fanoušci ji označili za královnu telenovel. Dále si zahrála v telenovelách Triunfo del Amor nebo Cachito de Cielo.\n\nMaite vždy snila o tom, že bude sólovou zpěvačkou a tento sen si také splnila. Pracovala pět měsíců v New Yorku pod vedením chilského režiséra a producenta Koko Stambuka, který jí pomáhal s realizací jejího alba. K singlu Tú y Yo natočila také videoklip.\n"}
{"id": "1105980", "url": "https://cs.wikipedia.org/wiki?curid=1105980", "title": "Bešeňovské travertíny", "text": "Bešeňovské travertíny\n\nBešeňovské travertíny jsou přírodní výtvor, který se nachází v Žilinském kraji na Slovensku u obce Bešeňová. Roku 1984 byl objekt prohlášen chráněnou přírodní památkou. Tvoří jí 4 samostatné celky Červené terasy, travertinová skalka zvaná Kaplnka, pramenný travertinový kráter nad nivou Váhu tzv. Bazén, Biele terasy s odumřetým travertinem a několik solitérních minerálních pramenů. Nachází se v okrese Ružomberok v Žilinském kraji. Území bylo vyhlášeno či novelizováno v letech 1951, 1984 na rozloze 0,7323 ha. Ochranné pásmo nebylo stanoveno.\n\nBešeňovské travertíny jsou typem vápence, který vznikl vysrážením minerálních, či termálních pramenů bohatých na uhličitan vápenatý. Tyto prameny jsou bohaté ne jen na vápník, ale i na hořčík, železo a síru a dodávají lokalitě krásný živý lesk. Při vývěrech těchto pramenů se tvořily na ploše 3,18 hektarů unikátní travertínové kopy, bochníky, kaskády a jiné zajímavé útvary zabarvené nevšedními barvami.\n\nMimořádně pestře zbarvené jsou živé Červené terasy. Železo z minerálních pramenů má přímý vliv na barevné tónování travertinu od téměř bíle přes žlutou, pomerančovou až po rumělkově červenou, případně hnědou. Nejsytější tóny červené jsou v blízkosti vývěrů minerálního pramene, ve větší vzdálenosti od něj blednou. V zimě je obsah železa vyšší a povrchové vrstvy travertinu jsou červenější, v suchém létě je kaskáda nejsvětlejší. V 70. letech 20. století život Bielych terás ukončil hydrogeologický vrt. Na základě tohoto zásahu zanikly minerální prameny a ustala tvorba bílého travertinu. Kaplnka se nachází na okraji kamenolomu a je z ní možnost si prohlédnout celý bešeňovský travertín.\n\nMinerální voda z Bešeňovských travertínů je pitná. Má mírně železitou, ale příjemnou chuť. Pramen se nachází nedaleko známého termálního koupaliště Bešeňová, vyvěrá v blízkosti červenkavé kamenné kopy nad železniční tratí.\n\nV minulosti se zde těžil žlutohnědý travertinizovaný pramenit, tzv. zlatý bešeňovský travertin. Jeho vyleštěné zlaté desky zdobí budovu Univerzity Komenského v Bratislavě. Byl použit i na stavbách v jiných státech Evropy, např. v Švýcarsku, Francii, Belgii a Německu.\n\nTento vápencový lom se nachází severně několik sto metrů od boce Bešeňová. Patří k nejvýznamnějším travertinovým lokalitám na Slovensku a v rámci Evropy je nejzajímavější a nejvzácnější oblastí svého druhu.\n\n\n\n"}
{"id": "1105983", "url": "https://cs.wikipedia.org/wiki?curid=1105983", "title": "Jeřáb manětínský", "text": "Jeřáb manětínský\n\nJeřáb manětínský (\"Sorbus rhodanthera\") je český endemický hybridogenní druh rodu jeřáb. Rozmnožuje se apomikticky, má tetraploidní sadu chromozomů a pochází z rodičů jeřáb břek a jeřáb dunajský. Byl popsán roku 1996 českým botanikem Miloslavem Kovandou.\n\nRoste pouze na jediném místě, na Chlumské hoře (650 m. n. m.) nedaleko města Manětín v okrese Plzeň-sever. Lokalita je součástí Tepelské vrchoviny a nachází se v mezofytiku, přibližně 30 km severoseverozápadně od Plzně.\n\nAsi 150 jedinců jeřábu manětínského roste na jihozápadních svazích ve vrcholové části Chlumské hory v nadmořské výšce 560 až 650 m. Hlavní část populace vyrůstá ve fragmentech původních lesních porostů společně s habry, duby a borovicemi na prudkých kamenitých svazích s mírně kyselou půdou. Menší počet jedinců pronikl i do nových výsadeb modřínů a smrků mimo svažité terény.\n\nJeřáb manětínský je nejčastěji strom (často vícekmenný) s vejčitou korunou dorůstající až do výše 16 m, nebo řidčeji podstatně nižší keř. Listy mají 8 až 11 cm dlouhé čepele které jsou peřenolaločné až peřenoklané. Čepele mají bázi široce klínovitou až zaokrouhlenou a laloky obvykle zašpičatělé, zářezy mezi druhým a třetím lalokem bývají hluboké 2,8 až 3,6 cm. Listy, na rubu žlutošedě plstnaté, mají osm až dvanáct párů žilek.\n\nBělavé oboupohlavné květy s nálevkovitou češulí vytvářejí mnohokvěté chocholičnaté laty. Pětičetné květy mají trvalé kališní lístky a bělavé korunní lístky eliptického tvaru s nehtíkem. Volné tyčinky rostou ve třech kruzích (bývá jich kolem dvaceti) a nesou růžové prašníky. Dvoupouzdré semeníky jsou polospodní a čnělky jsou z části srostlé. Květy rozkvétají v květnu a červnu, opylovány jsou hmyzem, který je lákán nektarem. Plody jsou téměř kulovité, lesklé, oranžově červené malvice s jedním až dvěma semeny.\n\nV současnosti je jediná populace tohoto endemického druhu sice málo početná, ale poměrně stabilní. Ohroženy jsou nejvíce mladé semenáčky, které okusuje v oblasti silně rozšířený nepůvodní jelen sika; po jeho okusu mladých rostlin pravděpodobně vznikají vícekmenné stromy.\n\nDruh roste na lokalitě která není územně nikterak chráněna. Pouze v „Červeném seznamu cévnatých rostlin České republiky“ je jeřáb manětínský uveden jako kriticky ohrožený druh (C1b).\n\n"}
{"id": "1105985", "url": "https://cs.wikipedia.org/wiki?curid=1105985", "title": "Kaple Panny Marie Bolestné (Jezeří)", "text": "Kaple Panny Marie Bolestné (Jezeří)\n\nPoutní kaple Panny Marie Bolestné v Jezeří je sakrální prostor v interiéru místního zámku. Většího regionální významu dosáhla, když se stala místem přechovávání relikvií spojených s událostí umučení Ježíše Krista.\n\nKaple lobkovického zámku v Jezeří byla zřízena již ve starších dobách, nicméně po požáru v roce 1646 a následné přestavbě v letech 1696–1713 byla dokončena. V roce 1805 byla upravena a kanonicky znovuzřízena. Opravena byla pak v roce 1872.\n\nV roce 1784 byl do kaple lobkovického zámku v Jezeří na prosby obyvatel celého panství předán trn z Kristovy trnové koruny a dva centimetry dlouhý úlomek kříže. Následně se staly tyto předměty hlavními součástmi zámeckého pokladu a současně byly uctívány věřícími z širokého okolí.\n\nRelikvii získal pravděpodobně \"Kryštof Lobkovic\" na španělském dvoře od císaře Karla V. Po jejím získání byla v lobkovické rodině chována se zbožnou úctou a podle závěti z roku 1647 měla patřit vždy nejstaršímu mužskému členu roudnické větve. V 18. století byla relikvie více než 30 let v knížecím lobkovickém paláci ve Vídni.\n\nKdyž byly relikvie přemístěny do zámecké kaple Panny Marie Bolestné v Jezeří, vznikla každoroční tradice jejich uctívání. Za velkých slavností byly každoročně v sobotu před 4. nedělí postní převáženy ve zvláštním povoze se čtyřmi zapřaženými koňmi do kostela v Novém Sedle. Tam byly slavnostně přivítány a konala se pak bohoslužba, při níž byly relikvie ukázány věřícím a bylo jimi uděleno požehnání. Následně pak po celý týden sem přicházeli věřící a konaly se v místě zpovědi a mše svaté. Za týden přijímalo svátosti okolo 1200 lidí. V sobotu před 5. nedělí postní byly relikvie stejně slavnostně převezeny do kostela v Ervěnicích a tam rovněž uctívány. Svátosti v Ervěnicích přijímalo v tomto týdnu okolo třech tisíc věřících. Poté v následujícím pondělí se relikvie slavnostně vrátily na místo jejich přechovávání, zpět do zámecké kaple. V době jich veřejného vystavení byly uděleny plnomocné odpustky.\n\nDo konce roku 2012 spadala kaple do duchovní správy farnosti Holešice, poté následkem slučování farností připadla pod mosteckou farnost.\n\nO vybavení kaple do období začátku komunistické totality se zachoval zajímavý doklad podávající přehled, co patřilo do inventáře kaple. Zámek Jezeří byl zestátněný na základě zákona o revizi první pozemkové reformy č. 142/1947 Sb. Národní kulturní komise jej převzala 21. října 1949. \n\nKe dni 3. 9. 1951 byl Národní kulturní komisí pořízen soupis vybavení kaple a sakristie, které bylo předáno ONV v Chomutově, referátu Úřadu pro věci církevní. Soupis je součástí složky Zámek Jezeří, v Národním archivu, ve fondu Státní památková správa, dodatky, inv. č. 108, karton 71, podsložka \"\"Seznam církevního zařízení, které se nacházelo na st. z. Jezeří, a které se dává k dispozici SÚC\".\".\n\nSeznam církevního zařízení, které se nachází (nacházelo) na státním zámku v Jezeří a které se dává Státnímu úřadu církevnímu k dispozici. Předáno a odvezlo ONV Chomutov, referát pro věci církevní.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\"Kynšperk nad Ohří, 3. 9. 1951.\"<br>\n\"Josef Brukner, oblastní inspektor Národní kulturní komise.\"\n\n\n\n\n\n\n\nBude-li něco z uvedených věcí nalezeno, oznamte to Národní kulturní komisi, oblastní inspektorát 2 v Kynšperku nad Ohří.\nPři přejímání církevního majetku učiňte dotaz u vojenské správy na státním zámku Jezeří, zda se mezi věcmi nenachází nějaké zařízení /věci/, které nemohou pro své vybavení potřebovati a které jest církevního rázu.\n\n\"Kynšperk nad Ohří, 3. 9. 1951\"<br>\n\"Josef Brukner, oblastní inspektor Národní kulturní komise.\"\n\n\n"}
{"id": "1105987", "url": "https://cs.wikipedia.org/wiki?curid=1105987", "title": "Dřemovice", "text": "Dřemovice\n\nDřemovice (německy \"Drömsdorf\") jsou bývalá obec a zrušené katastrální území o rozloze 400 hektarů. V současnosti je zástavba Dřemovic a část jejich bývalého katastru součástí obce Město Libavá. Zástavba této bývalé obce se rozkládá podél Smilovského potoka a v rámci Města Libavá tvoří jihozápadní výběžek zástavby obce – jedná se nyní o tato čísla popisná, nacházející se ve Smilovské ulici: 180, 181, 183, 185, 186, 187, 189, 193 a 195. Nejvýchodnější existující dům nemá číslo popisné a nachází se na parcele č. 525. Na jihozápadě sousedila s katastrálním územím zlikvidované obce Smilov, jinak sousedila s katastrálním územím Město Libavá.\n\nPrvní zmínka o Dřemovicích se nachází v zástavní listině libavské z roku 1456. Od roku 1854 jsou Dřemovice součástí Města Libavá. Od roku 1894 působila v Dřemovicích pobočka vídeňské textilní firmy Modenfabrik Jacob Karst, kterou roku 1913 zakoupili majitelé firmy Hallwachs & Sohn. Zdejší textilní výrobky byly vyváženy do téměř celé Evropy, Britské Indie i jiných zemí. Od vypuknutí první světové války zápasila továrna o přežití. Za druhé světové války přežívala díky vojenské výrobě. Roku 1921 zde v 47 domech žilo 285 obyvatel, přičemž 279 jich patřilo k německé národnosti a 6 obyvatel patřilo k cizincům. Roku 1930 zde ve 43 domech žilo 302 obyvatel, z nichž 287 patřilo k německé národnosti a pouze 7 k tehdy prosazované československé národnosti. Po osvobození Československa bylo roku 1946 zdejší německé obyvatelstvo odsunuto do Německa. Se vznikem vojenského újezdu Město Libavá byly k 1. červenci 1950 jako osada oficiálně zrušeny a od té doby jsou spíše jen neevidovanou místní částí Města Libavá, nicméně stále se jejich název objevuje i v katastrální mapě. V důsledku četných demolic se z jejich zástavby dochovalo jen několik domů.\n\nK 20. prosinci 2002 bylo katastrální území Dřemovice zrušeno a začleněno do podstatně rozšířeného katastrálního území Město Libavá. V souvislosti se zmenšením vojenského újezdu Libavá, k němuž došlo k 1. lednu 2016, bylo rozhodnuto o ponechání části někdejšího katastru Dřemovic v rámci vojenského újezdu Libavá. Tato část proto byla k 2. červnu 2014 vyčleněna do nově vytvořeného katastrálního území Dřemovice u Města Libavá, přičemž nový katastr zahrnuje kromě dříve dřemovické půdy celou jižní část dosavadního katastrálního území Město Libavá. Pokud se týče katastrálního členění z doby před 20. prosincem 2002, tak se kromě jihu bývalého katastru Dřemovic jedná o většinu území bývalých katastrálních území zlikvidovaných obcí Smilov a Čermná, téměř celý katastr zlikvidované obce Olejovice, asi polovinu bývalého katastru zlikvidované obce Mastník, asi třetinu bývalého katastru zlikvidované obce Údolná, přibližně čtvrtinu bývalého katastru zlikvidované obce Milovany, severovýchod bývalého katastru zlikvidované obce Velká Střelná, jih původního katastrálního území Město Libavá, jihovýchod bývalého katastru zlikvidované obce Bělá, a jih bývalého katastru Heroltovic.\n"}
{"id": "1105988", "url": "https://cs.wikipedia.org/wiki?curid=1105988", "title": "Pamela Courson", "text": "Pamela Courson\n\nPamela Susan Courson Morrison (22. prosince 1946 – 25. dubna 1974) byla dlouholetou přítelkyní Jima Morrisona, zpěváka ve skupině The Doors. Pamela a Jim nebyli nikdy manželé, avšak na jejím hrobě stojí \"\"Pamela Susan Morrison (1946–1974)\".\" Její rodiče po její smrti požádali soud, aby je uznal za manžele a soud tento návrh schválil. Technicky vzato tedy jsou manželé, ale jejich manželství bylo uzavřeno až po jejich smrti.\n\nPamela se narodila ve městě Weed v Kalifornii. Byla popsána jako samotářská mladá dívka z rodiny, která se moc nestýká se sousedy. Ve škole byla dobrá až do střední školy, odkud existují záznamy o záškoláctví. Pamela nenáviděla střední školu ve městě Orange, ze které nakonec v šestnácti letech odešla. Toho jara se odstěhovala do Los Angeles, kde si ona a její kamarád zařídili byt. Říká se, že Neil Young napsal písně \"\"Cinnamon Girl\"\" a \"\"The Needle and The Damage Done\"\" o ní, oba to však popřeli.\n\nPamela se s Morrisonem poprvé setkala v nočním klubu \"The London Fog\" na Sunset Strip v roce 1965, když byla studentkou na \"Los Angeles City College\". Vztah Pamely a Jima byl bouřlivý s hlasitými hádkami a nevěrou ze stran obou partnerů. Pamela krátce provozovala \"Themis,\" módní butik, který jí Morrison koupil.\n\nDne 3. července 1971 se Pamela údajně probudila a našla Morrisona mrtvého ve vaně svého bytu v Paříži. Jako oficiální příčina jeho smrti je uvedeno srdeční selhání, ačkoliv nebyla provedena žádná pitva. Otázky nad skutečnou příčinou smrti přetrvávají dodnes. Ve své poslední vůli uvedl, že je svobodný člověk a že svůj majetek odkázal Pamele Coursonové. Pamela zdědila všechen majetek Jima Morrisona. Po jeho smrti už nezůstala dál v kontaktu s ostatními členy The Doors.\n\nPo smrti Morrisona žila v Los Angeles a stal se z ní samotář. Začala brát heroin a vykazovala známky duševní nestability. Jerry Hopkins v Morrisonově životopise \"\"No One Here Gets Out Alive\"\" uvedl, že po smrti Morrisona provozovala Pamela prostituci. Prý nejspíš proto, že si chtěla udržet stejně bohatý život, jako když byla s Morrisonem. Morrison jí totiž zajišťoval úplně vše, co Pamela chtěla a potřebovala. Bývalý manažer The Doors, Danny Sugerman, se s Pamelou po smrti Morrisona sblížil. O mnoho let později Sugerman napsal ve \"Wonderland Avenue\", že její závislost na heroinu se zvětšovala a jednou, když v jeho autě drogy pašoval, schovala je do různobarevných balonků, které plánovala spolknout, pokud by došlo k policejní kontrole. Plánovala je dostat \"hovnem ven\" (její slova), až se vrátí domů.\n\n25. dubna 1974 Pamela zemřela na předávkování heroinem na gauči v obývacím pokoji v apartmánu v Los Angeles, který sdílela se dvěma mužskými známými. Soused řekl, že dlouho mluvila o tom, jak se těší na brzké setkání s Morrisonem. Její rodiče ji chtěli nechat pohřbít vedle Morrisona na hřbitově Père Lachaise v Paříži. Bohužel se transport těla do Francie zkomplikoval. Její tělo bylo zpopelněno a urna byla uložena v boxu v \"Fairhaven Memorial Park\" v Santa Ana v Kalifornii. Na plaketě stojí \"\"Pamela Susan Morrison (1946–1974)\"\", i když nikdy nebyla za Morrisona vdaná. Několik měsíců po její smrti její rodiče, Columbus a Penny Coursonovi, zdědili její jmění. Rodičům Morrisona se to nelíbilo a poslali na jejich majetek exekutory, což vedlo k další právní bitvě.\n\n"}
{"id": "1105989", "url": "https://cs.wikipedia.org/wiki?curid=1105989", "title": "Dunitová skalka", "text": "Dunitová skalka\n\nDunitová skalka je přírodní rezervace v Sedlicích, okres Prešov, se nachází v nadmořské výšce 500 metrů. Úřadně byla zřízena roku 1964 a má plochu 0,35 hektaru. Její význam spočívá ve výskytu vzácné horniny dunit (Peridotit – hlubinná vyvřelá hornina obsahující převážně olivín, malé množství pyroxenu, amfibolu, biotitu, augitu, magnetitu a jiné), s typickými hadcovými rostlinnými společenstvími. Roku 2011 byl v této lokalitě zřízena naučná stezké.\n\nPřírodní rezervace Dunitová skalka je výjimečná díky své geologické stavbě. Její plošná výměra je 0,35 ha a nachází se na části parcely číslo 950. Pro její území platí 4. stupeň územní ochrany. Ochranné pásmo přírodní rezervace je 100 m široký pás území okolo vnější hranice přírodní rezervace a platí v něm 3. stupeň ochrany. Významná je výskytem dunitu – na olivín bohatého peridotitu, na mnohých místech serpentizovaného. Dunit je typickou horninou zemského pláště a je znám především z oceánských oblastí. Dunitové těleso o rozměru asi 350–400 m × 500–600 m a hloubce asi 100 až 150 m leží v paleogenních sedimentech a představuje zřejmě sklouznutý olistolit ve vnitrokarpatské paleogénní pánvi.\n\nNa takové podloží, tvořené ultrabazickými horninami, se vážou specifické rostlinné druhy – serpentinofyty. V přírodní rezervaci rostou dva nejvzácnější druhy těchto rostlin a to sleziník hadcový (\"Asplenium cuneifolium\") a sleziník nepravý (\"Asplenium adulterinum\"). Dále tu byl zjištěn výskyt osladiče obecného (\"Polypodium vulgare\"). Všechny tyto kapradiny rostou ve štěrbinách skal vystupující hadcové horniny. Zánik této specifické flóry by mohla způsobit sukcese borovice v chráněném území.\n\nPodle místního, šarišského názvosloví, oblast této lokality místní poznají především jako „Kamena“ – charakterizující tento kamenný kopec.\n\nPrvní zdokumentovaná zmínka o této lokalitě sahá až do roku 1869, když v rámci výzkumu a geologického mapování vykonal první vědecký výzkum významný slovenský geolog 19. století Dionýz Štúr. V pozdějším období se výzkumu věnoval Bohuslav Cambel.\n\nNaučná stezka, která byla odevzdána do užívání roku 2011 má 8 stanovišť. Její převýšení je asi 70 metrů a délka 2 300 až 2 400 metrů. Stezka prochází územím přírodní rezervace, které je i územím evropského významu. Proto tu při ochraně přírody a krajiny platí 4. a 3. stupeň ochrany. Z toho důvodu se návštěvníci této lokality smí pohybovat jen po vyznačené trase a nesmí se zde sbírat lesní plody, rostliny, živočichy a horniny.\n\nPo celé trase jsou umístěné panely. Panel č. 1 obsahuje základní údaje, panel č. 2 všeobecné údaje o obci Sedlice, panel č. 3 je věnován ochraně přírody, panel č. 4 je věnován botanice krajiny, panel č. 5 přibližuje okolní krajinu, panel č. 6 je zaměřen na zoologii a les, panel č. 7 přibližuje geologii území a panel č. 8 poděkování návštěvníkům.\n\n"}
{"id": "1105991", "url": "https://cs.wikipedia.org/wiki?curid=1105991", "title": "93 (rozcestník)", "text": "93 (rozcestník)\n\n93 může být:\n\n"}
{"id": "1105994", "url": "https://cs.wikipedia.org/wiki?curid=1105994", "title": "94 (rozcestník)", "text": "94 (rozcestník)\n\n94 může být:\n\n"}
{"id": "1105996", "url": "https://cs.wikipedia.org/wiki?curid=1105996", "title": "91 (rozcestník)", "text": "91 (rozcestník)\n\n91 může být:\n\n"}
{"id": "1105997", "url": "https://cs.wikipedia.org/wiki?curid=1105997", "title": "90 (rozcestník)", "text": "90 (rozcestník)\n\n90 může být:\n\n"}
{"id": "1105998", "url": "https://cs.wikipedia.org/wiki?curid=1105998", "title": "Maddie Hasson", "text": "Maddie Hasson\n\nMadelaine \"Maddie\" Hasson (* 4. ledna 1995 New Bern, Severní Karolína, USA) je americká herečka. Nejvíce se proslavila rolemi v seriálech \"Šestej smysl\" a \"Twisted\".\n\nNarodila se v New Bernu v Severní Karolíně. Je dcerou Catherine a Michaela Hassonových. Má dve sestry, starší sestra se jmenuje Anna. Vyrostla ve Wilmingtonu v Severní Karolíně a navštěvovala Cape Fear Academy. Osm let závodila s taneční skupinou. Vystoupila v několika hrách jako \"Grey Gardens\" a \"The Best Little Whorehouse in Texas\".\n\nZúčastnila se konkurzu do seriálu \"The Secret Circle\" a přesto, že roli nedostala, získala roli Willa Monday v seriálu stanice FOX \"Šestej smysl.\" V roce 2012 natočila film \"Underdogs\".\n\nV roce 2013 získala roli Jo Masterson v seriálu stanice ABC Family \"Twisted,\" za kterou získala nominaci na Teen Choice Award. V říjnu 2014 bylo oznámeno, že byla obsazena do role Billie Jean v připravovaném biografickém filmu \"Spatřil jsem světlo\", o životě Hanka Williamse. Zahraje si jeho druhou ženu a vdovu. V roce 2016 se objevila ve snímku \"Novitate\", po boku Dianny Agron. Ve stejném roce si zahrála ve filmu \"Novitiate.\" Od roku 2018 hraje hlavní roli v YouTube seriálu \"Impulse.\"\n\nDne 17. prosince 2015 se provdala za Juliana Brinka.\n"}
{"id": "1106014", "url": "https://cs.wikipedia.org/wiki?curid=1106014", "title": "Twisted (seriál)", "text": "Twisted (seriál)\n\nTwisted je americký televizní seriál, vysílaný stanicí ABC Family. Pilotní epizoda měla premiéru 19. března 2013, seriál se vrátil s dalšími deseti epizodami 18. června 2013.\n\n13. srpna 2014 stanice oznámila zrušení seriálu po první sérii.\n\nSeriál sleduje šestnáctiletého Dannyho Desaie (Avan Jogia), který byl obvinění ze zabití své tety, když mu bylo jedenáct let. Strávil 5 let v nápravném zařízení a nyní se vrací zpět do svého rodného města Green Grove v New Yorku. Zatímco se snaží získat zpět své přátele, musí také čelit několika výzvám. Danny se stane hlavním podezřelým poté, co je jeho spolužačka zabita. Uvědomí si, že město se nezajímá o pravdu, chtějí jen aby byl obviněn ze zločinu. Je odhodlán očistit své jméno. Zatímco si musí udržet tajemství, které nikdy nikomu neřekl: proč vlastně zabil svojí tetu.\n\n\n\nSeriál byl nejdříve pojmenován \"Socio\", ale později byl přejmenován na \"Twisted\". Byl natáčen v oblasti Hudson Valley. Některé scény byly natáčeny ve městě Nyack v New Yorku. Pilotní epizoda se začala natáčet v říjnu 2012. V únoru 2013 stanice ABC Family objednala seriál jako sérii.\n\nMadelaine Hasson a Kylie Bunbury byly obsazené do rolí Jo a Lacey v září 2012. O měsíc později byli obsazeni Avan Jogia, Denise Richards, Kimberly Quinn, Kathy Najimy a Grey Damon.\n"}
{"id": "1106017", "url": "https://cs.wikipedia.org/wiki?curid=1106017", "title": "Kristiánov (rozcestník)", "text": "Kristiánov (rozcestník)\n\nKristiánov je název více míst: \n"}
{"id": "1106018", "url": "https://cs.wikipedia.org/wiki?curid=1106018", "title": "Jan Battěk", "text": "Jan Battěk\n\nJan Battěk (* 10. února 1992 Praha) je český herec, dabér a moderátor.\n\nNarodil se v Praze. Od dětství se věnoval tanci a zpěvu v tanečním souboru Prstýnek a v seminářích vedených jeho matkou, Ludmilou Battěkovou a Pavlem Jurkovičem. V roce 2003 se stal členem Dismanova rozhlasového dětského souboru. V té době začal s dabingem a o rok později získal první dětskou divadelní roli v Divadle Ta Fantastika. Zde působil až do roku 2010 v muzikálech Láska je láska a Němcová!.\n\nParalelně s tím ztvárnil v letech 2005 – 2007 roli Nathana v inscenaci Donaha! v Divadle na Vinohradech. V roce 2008 vytvořil hlavní roli v muzikálové pohádce České televize Fredy a zlatovláska. Krátce byl obsazen seriálu TV Nova Ulice. Role pážete se ujal v historickém seriálu/filmu Karla Janáka Ať žijí rytíři!. V druhé řadě seriálu Mordparta ztvárnil roli \"ajťáka\" Danteho.\n\nOd roku 2008 je členem umělecké skupiny OLDstars, což ho vedlo ke studiu katedry produkce na pražské DAMU. Spolupracuje s Divadlem Na Vinohradech, kde vystupuje v inscenacích Romeo a Julie, Nepřítel lidu, Pygmalion, Konec masopustu a Revizor.\n\nVěnuje se dabingu a moderování kulturních akcí.\n\n\n\n\n\n\n"}
{"id": "1106020", "url": "https://cs.wikipedia.org/wiki?curid=1106020", "title": "10 (tramvajová linka v Paříži)", "text": "10 (tramvajová linka v Paříži)\n\nLinka T10 je plánovaná linka pařížské tramvajové dopravy. V systému MHD bude značena světle zelenou barvou. Trať bude procházet územím měst Antony, Châtenay-Malabry, Le Plessis-Robinson a Clamart v departementu Hauts-de-Seine jižně od Paříže a je určena k propojení zdejších předměstí. Na 8,2 km dlouhém úseku bude 14 stanic. Zprovoznění se předpokládá v roce 2020/2021. Z linky bude možné přestoupit v Antony na RER B a v Clamart na tramvajovou linku 6. V další fázi se předpokládá prodloužení linky až do Issy-les-Moulineaux.\n\n"}
{"id": "1106027", "url": "https://cs.wikipedia.org/wiki?curid=1106027", "title": "1. slovenská národní fotbalová liga 1979/80", "text": "1. slovenská národní fotbalová liga 1979/80\n\nV soubojích 11. ročníku 1. slovenské národní fotbalové ligy 1979/80 se utkalo 16 týmů dvoukolovým systémem podzim - jaro. Nováčky soutěže se staly týmy Tatran Prešov (sestupující z 1. ligy), ZŤS Petržalka, Slovan Agro Levice a TJ VSŽ Košice (vítězové jednotlivých skupin Divize). Vítězem ročníku a zároveň jediným postupujícím se stal tým Tatran Prešov. O patro níž sestoupily týmy Slovan Hlohovec, ČH Bratislava a BZVIL Ružomberok.\n\nZdroj: \n\n"}
{"id": "1106043", "url": "https://cs.wikipedia.org/wiki?curid=1106043", "title": "Krupičkův mlýn", "text": "Krupičkův mlýn\n\nKrupičkův mlýn je soubor budov dříve sloužící jako vodní mlýn na řece Blanice, 4 km před soutokem se Sázavou. Součástí mlýna byl i jez, v současnosti rozvalený. Po této lokalitě je pojmenován i nedaleký dálniční most D1. Areál mlýna zahrnuje původní technologii včetně zachovalého mlýnského kola. Mlýn není přístupný pro veřejnost.\n\n"}
{"id": "1106049", "url": "https://cs.wikipedia.org/wiki?curid=1106049", "title": "Křešický mlýn", "text": "Křešický mlýn\n\nKřešický mlýn je bývalý vodní mlýn z poloviny 19. století na soutoku Křešického potoka, Čachtického potoka a Dalovského potoka v katastru Zdebuzevsi, části Divišova. Historický areál mlýna byl znehodnocen a přestavěn na rekreační objekt Ministerstva sociálních věcí v polovině 70. let. K mlýnu byly následně přistavěny ještě dva další rekreační objekty. Mlýn není přístupný pro veřejnost a slouží jako občasné školící středisko ministerstva. \n"}
{"id": "1106062", "url": "https://cs.wikipedia.org/wiki?curid=1106062", "title": "Internazionali BNL d'Italia 2015", "text": "Internazionali BNL d'Italia 2015\n\nInternazionali BNL d'Italia 2015, známý také pod názvy Italian Open 2015 nebo Rome Masters 2015, byl společný tenisový turnaj mužského okruhu ATP World Tour a ženského okruhu WTA Tour, hraný v areálu Foro Italico na otevřených antukových dvorcích. Konal se mezi .11 až 17. květnem 2015 ve italské metropoli Římě jako 72. ročník turnaje.\n\nMužská polovina se po grandslamu řadila do druhé nejvyšší kategorie okruhu ATP World Tour Masters 1000 a její dotace činila 3 830 295 eur. Ženská část měla rozpočet 2 183 600 dolarů a byla součástí kategorie WTA Premier 5.\n\nSinglové tituly si připsali světová jednička Novak Djoković, jež trofej obhájila, a třetí hráčka žebříčku Maria Šarapovová. Mužskou čtyřhru vyhrála dvojice Pablo Cuevas a David Marrero a v ženském deblu triumfoval pár Tímea Babosová a Kristina Mladenovicová.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\nNásledující páry obdržely divokou kartu do hlavní soutěže:\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\n\nNásledující páry obdržely divokou kartu do hlavní soutěže:\n\n\n\n"}
{"id": "1106069", "url": "https://cs.wikipedia.org/wiki?curid=1106069", "title": "Brent Burns", "text": "Brent Burns\n\nBrent Burns (* 9. března 1985, Barrie, Kanada) je kanadský hokejový obránce momentálně hrající v severoamerické NHL za tým San Jose Sharks. Kanadu reprezentoval na Světovém poháru v Torontu 2016 a na MS 2008, 2010, 2011 a 2015. V roce 2015 se stal mistrem světa a zároveň byl zvolen do nejlepší formace turnaje.\n\n\n\n"}
{"id": "1106073", "url": "https://cs.wikipedia.org/wiki?curid=1106073", "title": "Internazionali BNL d'Italia 2015 – mužská dvouhra", "text": "Internazionali BNL d'Italia 2015 – mužská dvouhra\n\nDo soutěže mužské dvouhry na tenisovém turnaji Internazionali BNL d'Italia 2015 nastoupilo padesát šest hráčů. Z kvalifikace postoupilo sedm tenistů po výhrách ve dvou kolech. Obhájcem titulu byla srbská světová jednička Novak Djoković.\n\nVítězem dvouhry se stal Novak Djoković, jenž ve finále zdolal švýcarskou turnajovou dvojku Rogera Federera po dvousetovém průběhu 6–4 a 6–3. Srbský tenista tak vyhrál pátý Masters v řadě, do něhož nastoupil. Celkově si v této „mistrovské sérii“ připsal 24. trofej. V rámci okruhu ATP Tour se jednalo o padesátý třetí singlový titul a pátý v probíhající sezóně. Oba finalisté odehráli 39. vzájemné utkání, v němž Djoković snížil pasivní bilanci na 19–20.\n\nOsm nejvýše nasazených mělo volný los do druhého kola.\n\n"}
{"id": "1106078", "url": "https://cs.wikipedia.org/wiki?curid=1106078", "title": "Miho Ogimoto", "text": "Miho Ogimoto\n\nMiho Ogimoto je japonská baletka, která získala cenu Thálie za rok 2011 za roli Giselle v baletu Giselle ve Státní opeře Praha. \n\nV Japonsku vystudovala \"Sakamoto Ballet Studio\" a poté v kanadské \"Royal Winnipeg Ballet School\". Jejím prvním angažmá se stal \"New National Theater Tokyo\", kde působila v letech 1999–2001, poté tančila v německém \"Theater Altenburg-Gera\" (2001–2004). V letech 2004–2009 působila jako sólistka \"Deutsche Oper am Rhein\" a sezoně 2009–2010 také jako sólistka v \"Aalto Ballett Theater Eseen\". \n\nV sezoně 2010–2011 se stala sólistkou baletu Státní opery Praha. Od sezony 2012–2013 je členkou Baletu Národního divadla a od sezony 2013–2014 jeho první sólistkou.\n\n"}
{"id": "1106079", "url": "https://cs.wikipedia.org/wiki?curid=1106079", "title": "David A. Huffman", "text": "David A. Huffman\n\nDavid Albert Huffman (9. srpna 1925 Ohio, USA – 7. října 1999 Santa Cruz, Kalifornie, USA) se proslavil zejména v teoretické informatice, pro objevení Huffmanova kódování. Také byl jedním z průkopníků v oboru matematického origami. David Huffman zemřel ve věku 74 let, 10 měsíců poté, co mu byla diagnostikována rakovina.\n\nHuffman získal v roce 1944 bakalářský titul v oboru elektrotechniky z Ohijské státní univerzity, poté sloužil dva roky jako důstojník v námořnictvu Spojených států. O několik let později se vrátil zpět na univerzitu, aby v roce 1949 úspěšně složil i magisterské zkoušky. V roce 1953 získal akademickou hodnost doktor věd za svou práci Syntéza sekvenčních klopných obvodů, vedenou Samuelem H. Caldwellem. Nejznámějším Huffmanovým objevem je Huffmanovo kódování, které se zabývá bezztrátovou kompresí dat.\n\nHuffman nastoupil po dokončení doktorského studia, v roce 1953 na fakultu MIT. V roce 1967 se připojil ke Kalifornské univerzitě a pomohl založit oddělení informatiky, kde působil od roku 1970 do roku 1973. V roce 1994 ukončil svou akademickou činnost.\n\n\n"}
{"id": "1106080", "url": "https://cs.wikipedia.org/wiki?curid=1106080", "title": "Richard Hamming", "text": "Richard Hamming\n\nRichard Wesley Hamming (11. února 1915 - 7. ledna 1998) byl matematik, jehož práce měla velký význam na matematickou informatiku a telekomunikaci. Mezi jeho nejznámější objevy patří Hammingův kód, Hammingova vzdálenost nebo Hammingovo okno.\n\nNarodil se v Chicagu, kde později absolvoval bakalářské studium na Chicagské univerzitě. Dále pokračoval na univerzitě v Nebrasce a doktorské studium úspěšně dokončil na UIUC v Illinois. V dubnu roku 1945 se připojil k projektu Manhattan v národní laboratoři Los Almos, kde programoval IBM počítací stroje. V roce 1946 se připojil k vývoji telekomunikací v Bellových laboratořích. V průběhu dalších více než patnácti let byl zapojen do téměř všech nejvýznamnějších úspěchů Bellových laboratoří.\n\nPoté, co odešel v roce 1976 z Bellových laboratoří, zaujal Hamming pozici na námořní postgraduální škole v Monterey County v Kalifornii, kde pracoval v pozici docenta matematické informatiky a věnoval se výuce a psaní knih. V prosinci roku 1997 vydal svá poslední skripta, jen několik týdnů předtím, než zemřel.\n\nRichard Wesley Hamming se narodil v Chicagu, Illinois 11. února 1915. Hamming chtěl původně studovat strojírenství ale nedostatek peněz, zapříčiněný Velkou hospodářskou krizí, mu tento záměr překazil. Jedinou nabídku stipendia získal od Chicagské univerzity, která ovšem strojírenské obory nenabízela. Stipendium tedy přijal a rozhodl se pro matematickou informatiku a v roce 1937 získal bakalářský titul. \n\nPokračoval v magisterském studiu na univerzitě v Nebrasce. Po získání magisterského titulu pokračoval v doktorském studiu na Illinoiské univerzitě, kde psal disertační práci, která se zabývala teorií lineárních diferenciálních rovnic. Ve své práci pokračoval v myšlenkách svého vedoucího, Waldemara Trjitzinskyho. Zabýval se Greenovými funkcemi a rozvíjel metody Jacoba Tamarkina pro získávání charakteristických řešení. Po dokončení doktorského studia pokračoval jako učitel matematiky. V roce 1944 se stal docentem na univerzitě v Louisville.\n\nV dubnu roku 1945 se připojil k projektu Manhattan a pracoval na výpočetních strojích, které řešili složité výpočetní operace pro fyzikální výpočty. Tyto výpočty byly použity k simulování experimentů v rámci vývoje jaderných bomb.\n\nV Bellových laboratořích sdílel Hamming kancelář s Claudem Shannonem. V rámci výzkumného matematického oddělení pracoval také s Johnem Tukey nebo Brockway McMillanem. \n\nAčkoliv byl Hamming najat zejména k práci na teorii pružnosti, věnoval i mnoho času počítacím strojům. V rámci svých pokusů na počítacích strojích si uvědomil, že může dojít k chybám, které jeho výpočty znehodnocují. A tak navrhl postup, jak chyby odhalit pomocí paritních bitů. Hammingův kód je výsledkem této práci a umožňuje opravu jednoho bitu lineárního kódu.\n\nV průběhu roku 1950 naprogramoval jeden z prvních počítačů, IBM 650, a společně s Ruth A. Weiss vyvinul programovací jazyk L2, který byl dokončen v roce 1956. Tento jazyk byl hojně využíván v Bellových laboratořích ale i mimo ni, kde byl znám jako Bell 2. Počítač IBM 650 byl nahrazen IBM 704 a programovací jazyk L2 dodnes používaným Fortranem.\n\nPo celou dobu působení v Bellových laboratořích se Hammingovi vyhýbala větší zodpovědnost za řízení celé firmy, ačkoliv byl několikrát povýšen na manažerské pozice. Sám to považuje za největší nedostatek své kariéry v Bellových laboratořích.\n\nOd roku 1958 do roku 1960 působil jako prezident ACM. Jeho filozofie numerických výpočtů se později ukázala jako přínosná pro ostatní vědce. V pozdějších letech rovněž našel zalíbení ve výuce, které se věnoval na Stanfordově univerzitě, City College of New York nebo i Princetonské univerzitě.\n\nV roce 1976 se přesunul na námořní postgraduální školu v Monterey County v Kalifornii, kde pracoval v pozici docenta matematické informatiky a věnoval se výuce a psaní. Zastával názor, že se matematika a jí podobné obory vyučují nezajímavým způsobem a snažil se ji zpopularizovat. Zemřel 7. ledna 1998 na infarkt, přičemž ještě několik týdnů předtím vydal svá poslední skripta k výuce.\n"}
{"id": "1106088", "url": "https://cs.wikipedia.org/wiki?curid=1106088", "title": "Slověnský mlýn", "text": "Slověnský mlýn\n\nSlověnský mlýn, někdy též Slověnický mlýn je soubor dvou budov dříve sloužící jako vodní mlýn na říčce Chotýšance, zhruba 3 km před soutokem s řekou Blanicí. Součástí mlýna byl i jez, v současnosti rozvalený. V roce 1906 mlýn zakoupil mlynář Matějka, v roce 1930 byl majitelem Josef Průša. Před rokem 1840 byla součástí mlýna pila.\n\nMlýn jako technická památka byl v roce 2014 opraven, vlastníkem je Ministerstvo vnitra, které doposud nezveřejnilo účel, kterému mlýn slouží.\n\nMlýn je jednopatrová zděná budova v historizujícím slohu. V roce 1930 vodnímu kolu vedl náhon se spádem 4,29 m. Vodní kolo mělo pohon na vrchní vodou a mělo výkon 9,08 HP.\n"}
{"id": "1106092", "url": "https://cs.wikipedia.org/wiki?curid=1106092", "title": "Slověnický mlýn", "text": "Slověnický mlýn\n\nNázev Slověnický mlýn nese několik mlýnů:\n\n"}
{"id": "1106095", "url": "https://cs.wikipedia.org/wiki?curid=1106095", "title": "Josef Fiala (kněz)", "text": "Josef Fiala (kněz)\n\nJosef Fiala (* 29. března 1925, Valchov) je český římskokatolický kněz, bývalý dlouholetý farář v Běhařovicích a papežský kaplan.\n\nNarodil se jako nejmladší z pěti sourozenců. Vystudoval gymnázium v Boskovicích a po maturitě v roce 1944 nejprve rok vypomáhal svým rodičům v hospodářství a roku 1945 vstoupil do brněnského kněžského semináře. Kněžské svěcení přijal tajně 16. dubna 1950 v kapli sv. Kříže a Panny Marie v Brně na Petrově. Po dokončení teologického studia musel nastoupit základní vojenskou službu u pomocných technických praporů, po absolvování základního výcviku však byl ze zdravotních důvodů propuštěn. Poté působil jako kaplan nejprve půl roku v Tišnově, následně v Moravské Nové Vsi a od října 1956 v Běhařovicích, kde se v říjnu 1961 stal farářem. Během svého běhařovického působení se mimo jiné zasloužil o postavení kostela Panny Marie Matky jednoty křesťanů v Tavíkovicích, vybudovaného v letech 1996 až 2002. Dne 5. prosince 2006 jej papež Benedikt XVI. jmenoval kaplanem Jeho Svatosti. V srpnu 2007 odešel Josef Fiala na odpočinek a současně byl pověřen duchovní péčí o řeholnice Kongregace sester sv. Hedviky v jejich klášteře v Břežanech u Znojma.\n\n\n"}
{"id": "1106096", "url": "https://cs.wikipedia.org/wiki?curid=1106096", "title": "Franz Tobisch (kněz)", "text": "Franz Tobisch (kněz)\n\nFranz Xaver Tobisch (9. listopadu 1865 Radnice u Kadaně – 15. dubna 1934 Klášterec nad Ohří) byl sudetoněmecký katolický kněz, spisovatel, básník a redaktor. Působil v Podkrušnohoří, především v obci Boč u Karlových Varů (1895 administrátor, od roku 1896 farář, 1923–1930 děkan). Věnoval se také včelařství a pod pseudonymem Jung Klaus přispíval odbornými články a básněmi do regionálních a odborných časopisů. Vydal mimo jiné učebnici \"Lehrbuch der Bienenzucht\" a sbírku básní \"Jung Klausens Sang aus Tal und Hang\".\n\nNarodil se 9. listopadu 1865 ve vsi Radnice u Kadaně (dnes zaniklá obec v prostoru vojenského újezdu Hradiště) v rodině rolníka. Maturoval 1. července 1885 na vyšším gymnáziu v Kadani a 16. května 1889 byl v Litoměřicích vysvěcen na kněze.\n\nOd srpna 1889 pracoval jako kaplan v Klášterci nad Ohří. Poté vystřídal několik působišť – v roce 1892 byl jmenován katechetou v Duchcově, pak knězem v Mikulovicích, roku 1895 administrátorem v Klášterci a téhož roku administrátorem v Boči. V této obci strávil většinu produktivního života. Roku 1896 se tam stal farářem a v roce 1923 děkanem.\n\nVedle kněžských povinností se věnoval včelařství a publikační činnosti. Byl zkušeným včelařem a své znalosti sdílel na konferencích (např. na IX. včelařském sjezdu v Mariánských Lázních) i v písemné formě. Spolupracoval s časopisem \"Der Deutsche Imker\" a samostatně vydal učebnici. Psal rovněž básně a přispíval do regionálních listů (viz sekci Dílo). Vedl také farní kroniku obce Boč, která obsahuje řadu informací o jeho životě a činnosti.\n\nNa konci září 1930 se zhoršil jeho zdravotní stav a od 1. října 1930 ho na bočské faře nahradil Peter Michl. Informace o jeho nemoci vedly několik novin k tomu, že počátkem října omylem uveřejnily Tobischův nekrolog (např. podle deníku Bohemia zemřel 5. října 1930), ale záležitost se brzy vysvětlila a alespoň některé listy zveřejnily opravu. Zemřel 15. dubna 1934 v Klášterci nad Ohří.\n\nFranz Tobisch byl literárně činný pod pseudonymem Jung Klaus. Psal odborné články a básně. K jeho oblíbeným tématům patřily vlast, lid a včely.\n\nV básních, které zveřejňoval zejména v regionálních časopisech, vyjadřoval lásku k rodnému kraji a německému národu. Psal ale také veršované proslovy k významným příležitostem (např. k návštěvě biskupa r. 1930) a některé básně věnoval včelám.\n\nV knižní podobě vyšly:\n"}
{"id": "1106100", "url": "https://cs.wikipedia.org/wiki?curid=1106100", "title": "Tobisch", "text": "Tobisch\n\nTobisch je příjmení těchto osob:\n\n"}
{"id": "1106117", "url": "https://cs.wikipedia.org/wiki?curid=1106117", "title": "Ukazatele zadluženosti", "text": "Ukazatele zadluženosti\n\nUkazatele zadluženosti se využívají při finanční analýze podniku. Patří mezi tzv. poměrové ukazatele. Mezi ty patří například také ukazatele rentability, platební schopnosti (likvidity), aktivity, atd.\n\nVyjadřují zejména vztah mezi cizími a vlastními zdroji firmy. Tedy míru, do jaké je podnik financován cizími zdroji.\n\nZadluženost obecně nemusí být negativní charakteristikou firmy. Její růst ve stabilní firmě totiž přispívá ke zvyšování rentability (efekt finanční páky). S rostoucí zadlužeností však roste riziko, že společnost bude mít problémy se splácením úroků a dostane se do nepříznivé finanční situace. \n\nPři analýze zadluženosti je rovněž nutné zohlednit majetek, který má společnost pořízený na leasing. Aktiva pořízená prostřednictvím leasingu se totiž neobjevují v rozvaze, ale pouze jako náklady ve výkazu zisku a ztráty. Proto firma, která se zdá být relativně nezadlužená podle poměru cizího a vlastního kapitálu, může být ve skutečnosti vzhledem k velkému množství majetku na leasing firmou velmi zadluženou. Tyto informace se objevují podrobně v příloze k účetní závěrce. \n\nObecně platí, že je vhodné vypočítané ukazatele sledovat v porovnání s odvětvím a s konkurenty společnosti. Pro srovnání s odvětvím je v českém prostředí možné využít statistiky Ministerstva průmyslu a obchodu. Zároveň je vhodné sledovat vývoj ukazatelů v čase.\n\"ukazatel věřitelského rizika, koeficient napjatosti, Debt ratio\"\n\nMíra celkové zadluženosti = Cizí zdroje / Aktiva\n\nČím menší je podíl cizího kapitálu (celkového dluhu) k celkovým aktivům, tím je větší bezpečnostní polštář proti ztrátám věřitelů v případě likvidace. Proto věřitelé preferují nízký ukazatel zadluženosti. Vlastníci na druhé straně hledají větší finanční páku, aby znásobili svoje výnosy. Je-li ukazatel vyšší než oborový průměr, bude však pro společnost obtížné získat dodatečné zdroje bez toho, aby nejprve zvýšila vlastní kapitál. Věřitelé by se zdráhali půjčovat firmě další peníze anebo by požadovali vyšší úrokovou míru. \n\nPro jeho výši nelze stanovit nějaké přesné zásady.\n\nJe nutné ho vždy posuzovat v souvislosti s celkovou výnosností, kterou podnik dosahuje z celkového vloženého kapitálu, i v souvislosti se strukturou cizího kapitálu a aktiv. Například podíl dlouhodobého majetku má vliv na potřebný dlouhodobý kapitál. Přiměřenou úroveň vlastního kapitálu rovněž nelze stanovit např. bez analýzy peněžních toků. Podniky s velmi stabilním finančním tokem si mohou dovolit i větší zadluženost. \n\nJeho vysoká hodnota může být z hlediska vlastníků příznivá v tom případě, je-li podnik schopen dosáhnout vyššího procenta rentability (ROA), než je procento úroků placené z kapitálu cizího. To znamená, že výsledné zhodnocení kapitálu podnikem je vyšší než je cena jeho pořízení.\n\n\"Equity ratio\"\n\nPoměr vlastního kapitálu a celkových aktiv = Vlastní kapitál / Aktiva\n\nVyjadřuje finanční nezávislost firmy. Jde o proporci, v níž jsou aktiva podniku financovány penězi vlastníků. Při rozkladu rentability se můžeme setkat s převrácenou hodnotou tohoto ukazatele, tzv. finanční pákou. Součet tohoto ukazatele a Míry celkové zadluženosti se rovná 1.\n\n\"Debt-to-Equity ratio\"\n\nMíra zadluženosti VK = Vlastní kapitál / Cizí Zdroje\n\nJedná se o kombinaci předchozích dvou ukazatelů (dává do poměru jejich čitatele).\n\n\"ukazatel ziskové úhrady úroků, interest coverage\"\n\nÚrokové krytí = (Zisk před zdaněním + Nákladové úroky) / Nákladové úroky = EBIT / Nákladové úroky\n\nPoužívá se pro zjištění dopadu zadlužení na zisk. Informuje o tom, kolikrát celkový efekt reprodukce převyšuje úrokové platby.\n\nPodniky, které dosahují vyššího růstu tržeb a zisku mohou ve větším rozsahu využívat cizí kapitál, protože budou schopny platit fixní částku úroku. Výše úroku jako fixního nákladu a jeho podíl na zisku je důležitým ukazatelem finanční stability podniku a jeho celkové jistoty. Podniky, u nichž se projevuje stagnace nebo pokles tržeb a zisku, by se měly vyhnout vyššímu podílu závazků, z nichž je nutné platit úrok. Neschopnost hradit úrokové platby ze zisku může být znakem blížícího se úpadku podniku.\n\nV zahraničí je doporučené krytí úroků ziskem vy výši trojnásobku, ale v ČR dosahuje této hodnoty stále jen málo firem.\n"}
{"id": "1106121", "url": "https://cs.wikipedia.org/wiki?curid=1106121", "title": "Mistrovství světa v ledním hokeji 2020", "text": "Mistrovství světa v ledním hokeji 2020\n\n84. mistrovství světa v ledním hokeji se uskuteční v roce 2020. Pořadatelem bude Švýcarsko a hrát se bude ve městech Curych a Lausanne. Rozhodnuto o jeho pořádání bylo učiněno v průběhu Mistrovství světa v ledním hokeji 2015 v ČR během kongresu Mezinárodní hokejové federace, který se konal 15. května 2015. Česko znovu zahájí mistrovství světa zápasem proti Švédsku 8. května 2020 od 20:20 v Lausanne.\n\nO pořádání 84. ročníku Mistrovství světa v ledním hokeji ve Švýcarsku bylo rozhodnuto na kongresu Mezinárodní hokejové federace (IIHF) 15. května 2015 v Praze. Švýcarsko bylo jediným kandidátem na pořádání 84. MS v ledním hokeji. Podalo kandidaturu již na pořádání Mistrovství světa v ledním hokeji v roce 2019, ale stáhlo ji a přesunulo na rok 2020.\n\nŠestnáct účastníků je rozděleno do dvou skupin po 8 týmech. V rámci skupiny se utká každý s každým. Za vítězství v základní hrací době se udělují 3 body, za vítězství po prodloužení či samostatných nájezdech 2 body, za prohru po prodloužení či samostatných nájezdech 1 bod a za prohru v základní hrací době 0 bodů. Z každé skupiny postoupí čtveřice týmů s nejvyšším počtem bodů do čtvrtfinále playoff. Pro týmy na pátých až osmých místech ve skupinách turnaj skončí. Oba týmy z osmých míst automaticky sestoupí do 1. divize (neplatí pro Bělorusko a Lotyšsko – pořadatele MS 2021).\n\nMaskotem se po 11 letech opět stane kráva Cooly, která bude mít na dresu číslo 20.\n\n26. února 2020 bylo vyhlášeno 16 hlavních rozhodčích a 16 čárových rozhodčích.\nTýmy byly do základních skupin rozděleny podle žebříčku IIHF po mistrovství světa v ledním hokeji 2019.\n\n\n"}
{"id": "1106127", "url": "https://cs.wikipedia.org/wiki?curid=1106127", "title": "Brand (divadelní hra)", "text": "Brand (divadelní hra)\n\nBrand je dramatická báseň norského dramatika Henrika Ibsena z roku 1866. Drama má pět dějství a kriticky pojednává o lidské lhostejnosti a sobectví prostřednictvím příběhu o fanatickém protestanském knězi Brandovi a jeho zániku.\n\n\"Brand\" je společně s hrou Peer Gynt a historickým dramatem Císař a Galilejský součástí volné trilogie her s jednotným ideovým záměrem. Jejich prostřednictvím se Ibsen vypořádává s politicko-společenskou situací v Norsku. Jako zastánce myšlenky skandinavismu se nedokázal smířit s postavením Norska v dánsko-pruské válce o Šlesvicko a Holštýnsko. Nejvyšší zklamání z postupu Norska v tomto konfliktu pro něj znamenala prohraná bitva u Dybbølu roku 1864, kdy Švédové ani Norové nepřišli na pomoc Dánům při prusko-rakouské invazi. Po této zkušenosti odjel Ibsen do zahraničí, kde pobýval až do roku 1890. Tyto tři hry znamenají zásadní průlom v Ibsenově tvorbě a zároveň přechod od raného období tvorby a historických dramat k realistickým společensky kritickým hrám. Z formálního hlediska je Ibsen považoval za vrchol svého umění, byla ovšem napsána jako knižní dramata, o jejichž inscenování dramatik původně neuvažoval.\nHlavní ideou dramatu \"Brand\" je pietisticko-kierkegaardovská zásada „vše, nebo nic“. Ibsen zde nemilosrdně nastavuje zrcadlo pohodlným měšťákům žijícím vsobectví a lhostejnosti k okolí. Na postavu Branda se dá dívat ze dvou významových hledisek. Na jedné straně v ní Ibsen demonstruje svůj kritický postoj k pietistickému hnutí, který představuje Brandova fanatická láska k dogmatu a životní zásadě. Díky tomuto životnímu přesvědčení a skálopevné zásadovosti se sice dokáže postavit všem nástrahám života a v cestě za svým cílem zdolá hravě všechny překážky. Zároveň ale neváhá obětovat i svou vlastní rodinu. K tomu, aby mohl být vnímán jako kladný hrdina, mu chybí imperativ lidské lásky, lásky k bližnímu, což ho ve výsledku zahubí. V druhém plánu je v postavě Branda záměrně zobrazen i činorodý, aktivní člověk, který působí vedle průměrného norského měšťáka až nadpozemsky energicky.V této hře soudí Ibsen jak šíleného, nelidského Branda, tak i apatický lhostejný dav, který se nechal Brandem strhnout. Závěr hry lze interpretovat jako výzvu k přemýšlivosti, lásce a obětavosti.\nDo norské vesnice u fjordu zavítá ze svých cest protestantský kněz Brand, který zde vyrůstal. Poté co prokáže velké hrdinství, ho místní obyvatelstvo požádá, aby zůstal a kázal jim. Brand se zde setká s dívkou Agnes, kterou si vezme za ženu, a mají spolu syna Alfa. Brand touží po tom, aby zdejší lid nábožensky vzdělal a udělal z nich dobré křesťany. Proto je ke svému okolí velmi krutý a nelítostný, dokonce i ke své rodině, aby ukázal svou sílu ve vlastní víře v Boha a šel příkladem. Fanatičnost ho však přivede do neštěstí, což si nedokáže přiznat ani na samém konci a proto je zatracen.\n\nDo češtiny byl \"Brand\" přeložen třikrát. Nejstarší překlad Karla Kučery vyšel v roce 1908 v nakladatelství Otto. Mladší překlad Břetislava Mencáka z roku 1975 byl vydán nakladatelstvím Odeon v edici Knihovna klasiků. V roce 2010 bylo drama přeloženo pro inscenaci \"Brand/Oheň\" sdružení Transteatral. Autorkou pracovního překladu je Karolína Stehlíková, básně přeložil Ondřej Buddeus. Inscenační úprava je dílem Terezy Marečkové, Karolíny Stehlíkové a Štěpána Pácla.\n\nNárodní divadlo, Praha, premiéra 22. prosince 1922, režie Vojta NovákNárodní divadlo v Brně, premiéra 16. května 1928, režie Otto ČermákTransteatral (pod názvem Brand/Oheň), Praha, premiéra 6. června 2010, režie Štěpán Pácl\n"}
{"id": "1106133", "url": "https://cs.wikipedia.org/wiki?curid=1106133", "title": "Kaple Jména Panny Marie (Kramolna)", "text": "Kaple Jména Panny Marie (Kramolna)\n\nKaple Jména Panny Marie je římskokatolická kaple na Kramolně. Patří do farnosti Náchod. Vlastníkem kaple je obec Kramolna.\n\nKaple byla postavena na místě původní zvoničky.\n\nPravidelné bohoslužby se v kapli nekonají. Pouť je v neděli po 12. září a následující pondělí, posvícení 3. neděli v říjnu a následující pondělí a mše svatá s májovou pobožností každé květnové úterý.\n\n"}
{"id": "1106134", "url": "https://cs.wikipedia.org/wiki?curid=1106134", "title": "Kréta (kraj)", "text": "Kréta (kraj)\n\nKréta (: \"Περιφέρεια Κρήτης\") je jeden z krajů Řecka. Zahrnuje území stejnojmenného ostrova a okolních ostrůvků, z nichž je největší Gavdos. Hlavní město Iraklio. Rozloha kraje je 8336 km a žije v něm 623 065 obyvatel.\n\nKraj Kréta se od 1. ledna 2011 člení na 4 regionální jednotky, které odpovídají dříve zavedeným stejnojmenným prefektrurám.\nOstrovy, které náleží ke kraji Kréta, zachycuje tabulka:\n"}
{"id": "1106137", "url": "https://cs.wikipedia.org/wiki?curid=1106137", "title": "Hrazdan (město)", "text": "Hrazdan (město)\n\nHrazdan () je hlavní a největší město arménské provincie Kotajk, nacházející se 45 kilometrů severovýchodně od Jerevanu, hlavního města Arménie. Podle odhadu z roku 2011, ve městě žije 53 400 obyvatel, což z Hrazdanu činí 5. největší město v zemi. Od roku 1989 však počet obyvatel klesá.\n\nHrazdan patří mezi města, která byla založena během sovětské vlády. Současné město vzniklo spojením vesnic Achta, Atarbekjan, Jrarat, Kakavadzor a Makravan. Obyvatelé města pocházejí z regionů v západní Arménii a z dnešního Íránu. Během sovětské vlády, mělo město 61 000 obyvatel a podle rozvojového plánu měl počet obyvatel stoupnout až na 120 000. S pádem Sovětského svazu však plán selhal.\n\nMěsto se nachází v severovýchodní části Arménie. Hraničí s pohořím Pambak na severu a s pohořím Caghkunjats na jihozápadě. Městem protéká řeka Hrazdan, do které se vlévají řeky Marmarik a Aghveran. Průměrná teplota v Hrazdanu je 4,8 °C. Roční množství srážek se pohybuje mezi 715 až 730 milimetry.\n\nHrazdan patří mezi nejvíce industrializovaná města v Arménii. Město je domovem vodní elektrárny, postavené v letech 1954 až 1959, dále jedné z největších tepelných elektráren na Kavkazu a cementárny, postavené roku 1970.\n\n"}
{"id": "1106138", "url": "https://cs.wikipedia.org/wiki?curid=1106138", "title": "Wilhelm Schlenk", "text": "Wilhelm Schlenk\n\nWilhelm Johann Schlenk (22. března 1879, Mnichov – 29. dubna 1943, Tübingen) byl německý organický chemik.\n\nRoku 1917 poprvé připravil organolithné sloučeniny. Zabýval se také výzkumem radikálů a karbaniontů. Společně se svým synem objevil rovnovážné děje týkající se organohořečnatých sloučenin.\n\nV dnešní době je nejvíc známý díky vývoji techniky pro manipulaci s látkami citlivými na vzduch a vlhkost a vývoji Schlenkových baněk.\n"}
{"id": "1106142", "url": "https://cs.wikipedia.org/wiki?curid=1106142", "title": "Kotajk", "text": "Kotajk\n\nKotajk (arménsky: Կոտայք) je provincie v Arménii. Nachází se v centrální části země. Hlavní město provincie je Hrazdan. Je to domov často navštěvovaných destinací Garni a Geghard a známého lyžařského resortu Cachkadzor.\n"}
{"id": "1106144", "url": "https://cs.wikipedia.org/wiki?curid=1106144", "title": "Paolo Preite", "text": "Paolo Preite\n\nPaolo Preite (* 2. srpna 1985) je italský zpěvák a kytarista. Narodil se ve městě Frascati. Se skládáním vlastní hudby začal ve svých patnácti letech. Své první album, které dostalo název \"Don't Stop Dreaming\", vydal v květnu roku 2015. Jeho producentem byl americký baskytarista Fernando Saunders žijící v Ostravě. Album bylo tedy částečně nahráno zde, ale i v Římě a Los Angeles. Dále na albu hrál například bubeník Kenny Aronoff. V říjnu 2015 vydal nový singl „“. V lednu 2016 představil píseň „Neda“, která se zabývá vraždou íránské studentky Nedy Agha-Soltan. Roku 2018 vydal svou druhou dlouhohrající desku \"An Eye on the World\", na níž se podíleli například Ondřej Pivec, Michael Jerome Moore a Jane Scarpantoni.\n\n\n"}
{"id": "1106145", "url": "https://cs.wikipedia.org/wiki?curid=1106145", "title": "Nathan Allan de Souza", "text": "Nathan Allan de Souza\n\nNathan Allan de Souza (13. března 1996) je brazilský fotbalový záložník, který hraje za Vitesse, kde hostuje z Chelsea FC, do které přestoupil z brazilského Atlética Paranaense.\n\nVe 13 letech se připojil k mládeži brazilského klubu. Do prvního týmu byl nominován v roce 2014.\nV lize debutoval 22. května 2014, když v poločase vystřídal Paulinha Diase (zápas skončil 1:1). Poté, co v říjnu 2014 odmítnul prodloužit smlouvu byl poslán zpátky do týmu do 23 let.\n\n1. června 2015 se připojil k londýnskému týmu Chelsea FC. Kluby přestupovou částku nezveřejnili.\n\n10. července odešel na hostování do Vitesse Arnhem. Za Vitesse odehrál v sezóně 2015/16 celkem 19 zápasů, během kterých vstřelil dva góly. V červnu 2016 bylo jeho hostování o rok prodlouženo.\n\nNathan reprezentoval Brazílii v kategorii do 17 i do 20 let. Vstřelil pět gólů v pěti zápasech na mistrovství světa hráčů do 17 let v roce 2013, kde byl poté jmenován do týmu turnaje. \n\n"}
{"id": "1106147", "url": "https://cs.wikipedia.org/wiki?curid=1106147", "title": "Ve stínu žen", "text": "Ve stínu žen\n\nVe stínu žen (: , mezinárodním názvem \"In the Shadow of Women\") je francouzské filmové drama z roku 2015. Jeho režisérem byl Philippe Garrel, který se společně s Jean-Claude Carrièrem, Caroline Deruas-Garrel a Arlette Langmann podílel také na scénáři. Ve filmu hráli Stanislas Merhar, Clotilde Courau, Vimala Pons, Jean Pommier, Thérèse Quentin a další. Jde o první film Philippa Garrela od roku 2001 (\"Sauvage Innocence\"), ve kterém nehrál jeho syn Louis Garrel. Jde o černobílý film zabývající se vztahem muže ke dvěma ženám. Film měl premiéru na Filmovém festivalu v Cannes. Autorem hudby k filmu je Jean-Louis Aubert, který s režisérem spolupracoval již na předchozím snímku \"La Jalousie\" (2013).\n\n"}
{"id": "1106151", "url": "https://cs.wikipedia.org/wiki?curid=1106151", "title": "Nílúfar Rahmání", "text": "Nílúfar Rahmání\n\nNílúfar Rahmání (* 1992) je historicky první Afghánka, která získala oprávnění pilotovat letadlo, a také první žena v afghánském letectvu od pádu vlády Tálibánu v roce 2001.\n\nNílúfar Rahmání vyrostla v Kábulu. O tom, že se stane pilotkou, snila od dětství. Pilotní kurz zahájila v roce 2010. Věděli o tom její rodiče, ale před dalšími příbuznými své studium tajila. V roce 2012 se stala první Afghánkou, která mohla řídit letadlo – na rozdíl od svých předchůdkyň, které mohly pilotovat pouze vrtulníky.\n\nPrvní sólový let podnikla na stroji Cessna 182, později létala s Cessnou 208 Caravan. Jednou odmítla splnit rozkaz nadřízeného, který jí coby ženě v souladu s afghánskou tradicí zakázal převézt raněné vojáky. Za tento čin nebyla v armádě potrestána, ale když byl zveřejněn, obdržela její rodina výhrůžky jak ze strany Tálibánu, tak příbuzných. Rodina se proto poté v Afghánistánu několikrát přestěhovala.\n\n"}
{"id": "1106152", "url": "https://cs.wikipedia.org/wiki?curid=1106152", "title": "Formáty elektronických knih", "text": "Formáty elektronických knih\n\nElektronické knihy se v minulosti vyskytovaly v nepřeberném množství formátů. Nyní jsou však nejvíce rozšířené, a pojímané jako určitý standard, tři formáty. Těmito formáty jsou PDF, MOBI a EPUB.\n\nVšeobecně lze říci, že formáty elektronických knih se liší různými specifikacemi (otevřenost formátu, platforma, podpora DRM, grafické prvky atd.). Tyto vlastnosti přinášejí různé výhody i úskalí formátů. Dle těchto kritérií vybíráme vhodný formát pro dané účely. Ke čtení různých formátů slouží jak hardwarové čtecí zařízení neboli čtečky elektronických knih (například Amazon Kindle nebo PocketBook), tak i softwarové čtečky v podobě aplikace na čtení knih (například FBReader).\n\nHlavní problematikou nynějších vydavatelů a prodejců elektronických knih je ochrana před nelegálním šířením. Tu se snaží vyřešit různými vlastnostmi a úpravami formátů knih. Tato ochrana autorských práv se nazývá Digital Right Management (DRM). DRM přináší různé možnosti autorizace knihy nebo úpravy samotného textu knihy, například vepsáním majitele publikace na úvodní stránku knihy. Formát knihy je možné snadno převést na jiný pomocí k tomu určeným softwarovým konvertorem. Častým důvodem potřeby konvertovat je nekompatibilita formátů se čtecím zařízením, například Amazon Kindle nepodporuje formát EPUB.\n\nFormáty elektronických knih disponují určitými vlastnostmi, které je od sebe odlišují:\n\nZde je uveden výběr nejběžnějších a nejrozšířenějších formátů elektronických knih a těch, jež stojí za zmínku:\n\nPřípona názvu souboru: .azw\n\nJedná se o formát vyvinutý společností Amazon za účelem distribuce elektronické literatury. Formát je uzavřený a podporuje DRM. Z tohoto důvodu je tento formát převážně podporován jen na čtecích zařízeních Amazon Kindle. Ovšem díky aplikaci Kindle Reader lze formát AZW číst i na zařízeních firmy Apple, BlackBerry nebo na zařízeních s operačním systémem Android. Na operační systém Windows existuje softwarová čtečka tohoto formátu jménem Kindle for PC. K vytváření knih v tomto formátu slouží aplikace KindleGen.\n\nCelý název: BroadBand eBook\n\nDalší možné označení formátu: LRF\n\nPřípona názvu souboru: .lrf/.lrs/.lrx\n\nBBeB neboli BroadBand eBook je proprietární formát vytvořený firmou Sony. Tento formát je určený přímo pro čtečky elektronických knih značky Sony. Přináší řadu výhod, jako je například rychlé vykreslení textu či různé úpravy fontu písma. Výhodou vydavatelů byla podpora DRM. V současné době tento formát není tolik využívaný. Samotná firma Sony konvertovala knihy, které prodávala ve svém obchodě, do formátu EPUB a ukončila vydávání knih v BBeB.\n\nPřípona názvu souboru: .djvu\n\nDjVu (výslovnost názvu: \"déjà vu\") je formát určený převážně k ukládání naskenovaných dokumentů. Jeho výhodou je pokročilá technologie komprese. Formát umožňuje ukládání dokumentů nebo třeba obrázků ve vysokém rozlišení při zachování malé velikosti souboru. \"\"DjVu obvykle dosahuje asi 5-10 krát lepšího kompresního poměru než stávající metody, jako jsou JPEG a GIF.\"\" Prohlížeče DjVu formátu jsou dostupné pro webové prohlížeče, počítače či mobilní zařízení.\n\nPřípona názvu souboru: .epub\n\nMladým, ale jedním z nejvíce rozšířených formátů ve světe, také v České republice, je zcela jistě formát EPUB (ePUB). Jedná se o volný a otevřený formát vytvořený pro elektronické knihy dle standardu organizace International Digital Publishing Forum (IDPF). Obsah knihy je zapsán v podobě XML a HTML5 tagů. Je zde podporováno DRM a možnosti přizpůsobení. Například přizpůsobení textu vzhledem k velikosti displeje čtecího zařízení, velikost písma, styly písma, záložky a jiné. Formát EPUB lze číst na většině softwarových i hardwarových čteček, výjimku tvoří Amazon Kindle, jenž tento formát nepodporuje.\n\nPřípona názvu souboru: .pdb\n\nEReader je v dnešní době velice rozšířený. Využívaný je zvláště pro svoji kompatibilitu s množstvím platforem (Windows, MAC OS, BlackBerry, Android a jiné) a zařízení. Nevýhodou formátu je, že nepodporuje formátování textu ani grafické prvky. Jedná se o jednoduchý text. Formát má i své výhody, například podpora záložek. Tvůrcem tohoto formátu je společnost Palm Digital Media.\n\nCelý název: FictionBook\n\nPřípona názvu souboru: .fb2\n\nV Rusku velice oblíbeným a rozšířeným formátem je FictionBook. Tento formát nepodporuje DRM, proto je ke komerčnímu využití nepoužitelný. Formát je postavený na základech XML. FictionBook lze číst převážně jen na softwarových čtečkách.\n\nCelý název: Hypertext Markup Language\n\nPřípona názvu souboru: .html\n\nFormát HTML je primárně určený k vytváření webových stránek, ovšem dříve se používal i jako formát elektronických knih. K zobrazení a následnému čtení docházelo prostřednictvím webových prohlížečů. K tvorbě a editaci se používají HTML editory nebo postačí editor holého textu, například Poznámkový blok.\n\nPřípona názvu souboru: .ibooks\n\nAmerická společnost Apple vyvinula pro svá zařízení knižní formát iBook. Formát vychází z formátu EPUB, ale jsou zde rozdíly, tudíž nejsou navzájem kompatibilní. Formát se tvoří pomocí softwaru iBooks Author.\n\nCelý název: Kindle Format 8\n\nPřípona názvu souboru: .kf8\n\nJedná se o relativně nový formát společnosti Amazon. Formát je uzavřený a podporuje možnosti lepšího formátování a lepšího zobrazení grafických prvků. Formát podporuje HTML5 a CSS3. Formát je tedy vhodný pro různou literaturu, kde je kladen důraz na ilustrace. Například dětské knihy, romány či komiksy. První zařízení podporující tento formát je čtečka Kindle Fire.\n\nPřípona názvu souboru: .lit\n\nMicrosoft LIT byl velice rozšířený formát, představený v roce 2000 za účelem publikování elektronických knih v tomto formátu. Elektronické knihy se četly pomocí softwarového čtecího programu Microsoft Reader. Knihy bylo možné číst na různých zařízeních s operačním systémem Windows a Windows Mobile. Formát podporoval také funkci ochrany autorských práv. V dnešní době tento formát není moc rozšířený, zejména z důvodu ukončení vydávání knih v tomto formátu a ukončení vývoje softwarové čtečky Microsoft Reader.\n\nCelý název: Mobipocket\n\nPřípona názvu souboru: .mobi\n\nMezi celosvětově nejrozšířenější formáty knih patří i MOBI. Popularitu získal zvláště díky zařízení Amazon Kindle, kde je tento formát primárně podporovaný. Právě Amazon v roce 2005 koupil tento formát a následně z něj vyvinul vlastní formát AZW. MOBI je přímo určený pro elektronické knihy a podporuje mnoho funkcí, jež charakterizují formáty elektronických knih. Příkladem: DRM, změna fontu písma, zalomení textu, změna velikosti písma, podpora grafiky, dobrá komprese a jiné. Formát lze také číst na různých platformách. Ke čtení na počítači slouží například softwarová čtečka Mobipocket Reader.\n\nCelý název: Portable Document Format\n\nPřípona názvu souboru: .pdf\n\nUniverzálním formátem knih je PDF. Formát vyvinula v roce 1993 společnost Adobe Systems. Jedná se o otevřený formát, který se v dnešní době stal standardem na poli formátů elektronických dokumentů.\nTento formát spravuje Mezinárodní organizace pro normalizaci (ISO). Výhoda tohoto formátu spočívá v tom, že dokumenty vypadají jako vytištěné. Tudíž, při převodu textu nebo grafiky do formátu PDF nedochází ke špatnému rozložení textu, nekompatibilitě písma nebo nějaké jiné deformaci. Soubory PDF mohou obsahovat hypertextové odkazy, formulářová políčka, video, zvuk a jiné. K prohlížení PDF formátu slouží bezplatný software Adobe Reader, který existuje i ve verzi pro mobilní zařízení. Formát je také primárně podporován na velikém množství čtecích a mobilních zařízeních.\n\nČeský název: Prostý text\n\nPřípona názvu souboru: .txt\n\nPlain text, v tuzemsku též znám jako prostý text/holý text, označuje uložený text do souboru v základní/holé podobě. Dochází pouze k ukládání znaků, přesněji čísel, jež jsou odpovídající kódům použitých znakových sad (například ASCII nebo Unicode). V českém prostředí s diakritikou je tradičně používaná znaková sada Windows-1250 nebo ISO 8859-2, moderní čtečky ale již většinou podporují i UTF-8. Textový obsah je bez formátování a různých úprav textu. Hlavní výhoda formátu spočívá v možnosti čtení na všech různých operačních systémech a přístrojích. Čtení a editace nevyžaduje speciální program, postačí základní textový editor. Na platformě OS Windows je tento program, na tvoření Plain textu, pojmenován jako Poznámkový blok.\n\nCelý název: XML Paper Specification\n\nPřípona názvu souboru: .oxps/.xps\n\nK prohlížení dokumentů přímo v počítači je určený Formát XPS. Jde o alternativu k formátu PDF. XPS je otevřený dokumentový formát, vytvořený firmou Microsoft. Čtení souborů lze uskutečnit prostřednictvím programu XPS Viewer.\n\nObčas je potřeba převést knihu v určitém formátu do jiného, nejčastěji z důvodu nekompatibility se čtecím zařízením. Naštěstí lze většinu formátů snadno konvertovat. K převádění existuje veliké množství konvertorů, které se od sebe mohou lišit funkcionalitou, platformou, či uživatelským rozhraním. Následuje příklad tří různých konvertorů:\n\nProgram Calibre je více, než jen prostý konvertor elektronických knih. Kromě toho, že Calibre umožňuje konverzi knih do nejrůznějších formátů, obsahuje také další funkce. Program umožňuje plnohodnotnou správu knih. Knihy lze vytvářet, vyhledávat, třídit a nebo k nim přiřazovat tagy či hodnocení. Můžeme si vytvářet svoji vlastní virtuální knihovnu. V neposlední řadě může Calibre sloužit i jako čtečka elektronických knih. \n\nMožnost stažení zdarma zde: http://calibre-ebook.com\n\nJedná se o jednoduchý a velice přehledný software pro převod formátů elektronických knih. Jeho přívětivé uživatelské rozhraní však neubírá na funkcionalitě. Program podporuje mnoho formátů pro více jak 200 různých zařízení.\n\nMožnost stažení zdarma zde: http://cs.hamstersoft.com/free-ebook-converter/\n\nPro ty z vás, kteří si nechtějí instalovat program na převod formátů elektronických knih přímo do počítače, existuje online řešení v podobě webové stránky – www.online-convert.com. Na tomto webu lze převádět různé formáty videa, audia, obrázků a mimo jiné i elektronických knih. Stránka nabízí jednoduché intuitivní rozhraní a nabídne převod do devíti formátů knih. Stačí si jen vybrat formát, do kterého chceme převádět.\n\nOdkaz na konvertor elektronických knih zde: http://ebook.online-convert.com\n\n"}
{"id": "1106164", "url": "https://cs.wikipedia.org/wiki?curid=1106164", "title": "Jonathan Kite", "text": "Jonathan Kite\n\nJonathan Kite je americký herec, komik a imitátor. Jeho nejznámější rolí je Oleg Golishevsky v sitcomu \"2 Socky\".\n\nVyrůstal v Skokie ve státě Illinois a navštěvoval Old Orchard Junior High a střední školu Niles North. Má divadelní titul z Univerzity v Illinois.\n\nOd roku 2011 se objevuje v sitcomu \"2 Socky\", kde hraje roli Olega Golishevskeho, což je strašidelný ukrajinský kuchař, který pracuje v bistru. Mezi jeho další práci v televizi patří hostování v seriálech \"Vychovávat Hope\", \"Nakopni to\", \"Americký táta\", \"The Life & Times of Tim\", \"In the Flow with Affion Crockett\" a \"Kouzelníci z Waverly\". Také se objevil v několika reklamách pro společnosti AT&T a Muscle Milk.\n\nJako stand-up komik je nejznámější za své imitace, kde napodobuje více než padesát celebrit, včetně Vince Vaughna, Toma Hankse, Roberta Downeyho Jr., Setha Rogena, Marka Wahlberga a Liama Neesona.\n\n"}
{"id": "1106202", "url": "https://cs.wikipedia.org/wiki?curid=1106202", "title": "Národní technická univerzita Ukrajiny", "text": "Národní technická univerzita Ukrajiny\n\nNárodní technická univerzita Ukrajiny „Kyjevský polytechnický institut Igora Sikorského“ (, ) je vysokoškolská instituce založená v Kyjevě ruským carem Alexandrem II jako Polytechnická univerzita cara Alexandra II roku 1898.\n\nRozhodnutí o založení univerzity bylo přijato 25. listopadu roku 1896 ruským carem Alexandrem II. Podle přijatého protokolu mělo být vzdělávací zařízení polytechnického typu a skládat se z několika částí, přičemž každá měla svoji specializaci. Jako inspirace posloužila Polytechnická vysoká škola v Curychu. Univerzita měla během svého založení čtyři katedry: mechanickou, chemickou, zemědělskou a katedru civilního strojírenství.\n\nPřední ruští akademici a vědci jako Dimitrij Mendělejev, Nikolaj Žukovskij, Kliment Timirjazev ve mnohém vypomáhali během založení této nové ruské univerzity a vzdělávali budoucí akademiky.\n\nPro stavbu byl vybrán projekt I. S. Kitnera, ale jelikož sám Kitner žil v Petrohradě, stavbu řídil O. Kobelev. Na výstavbu finančně přispěly různé instituce i jednotlivci, mj. i kyjevská městská duma anebo Lazar Brodskij, podnikatel židovského původu.\n\nPrvním ředitelem univerzity byl profesor Viktor Kirpičov. S ním začali na univerzitě pracovat ruští vědci, např. inženýr-technolog Konstantin Zvorykin, chemik Sergej Reformatskij, fyzik Georgij de Metc, matematik Nikolaj Delone a mnozí další.\n\nV červnu 1898 byl oznámen nábor prvních studentů. Na 330 míst bylo podáno 1100 přihlášek a univerzita přijala celkem 360 lidí. Devadesát tři prvních absolventů obdrželo diplom v roce 1903.\n\nUniverzita fungovala a nadále se zvětšovala až do roku 1941, kdy byla evakuována do středoasijského Taškentu.\n\nPři osvobození Kyjeva v roce 1943 se na univerzitě začalo znovu pracovat a už v lednu 1944 byli přijati první studenti.\n\nÚsilí pracovníků univerzity směřovalo v této době k obnovení budovy, která utrpěla značné škody při bojích o Kyjev. Díky zařazení univerzity do seznamu nejdůležitějších průmyslových univerzit v zemi nemuseli studenti jít do armády a měli vyšší stipendium.\n\nHlavním aspektem univerzity bylo vzdělávání studentů prostřednictvím praktických vědeckých prací.\n\nDnes je univerzita největší vysokou školou na Ukrajině a jednou z nejstarších a největších univerzit na světě. Univerzita se vyvíjí a funguje na ploše 160 hektarů, na kterých se snoubí podmínky pro vzdělání, sport a uměleckou činnost. Cílem školy je příprava vysoce kvalifikovaných pracovníků a vědecký výzkum.\n\n"}
{"id": "1106205", "url": "https://cs.wikipedia.org/wiki?curid=1106205", "title": "Ondřej Kaše", "text": "Ondřej Kaše\n\nOndřej Kaše (* 8. listopadu 1995, Kadaň) je český hokejový útočník momentálně hrající NHL za tým Boston Bruins.\n\nOndřej Kaše začínal jako malý hrát v týmu SK Kadaň odtud poté přestoupil do týmu Piráti Chomutov. V sezoně 2012/2013 začal hrát v seniorském týmu SK Kadaň. O sezonu později začal hrát nejvyšší českou hokejovou soutěž za tým Piráti Chomutov. V Chomutově vydržel až do roku 2015 poté začal hrát za tým San Diego Gulls. V roce 2015 podepsal tříletou nováčkovskou smlouvu s týmem Anaheim Ducks z National Hockey League (NHL). Byl draftován v roce 2014 v sedmém kole z 205. pozice. Sezona 2016/17 byla pro něj byla v NHL zatím nejúspěšnější, byl povolán do prvního týmu Anaheim Ducks, kde odehrál 53 zápasu a nasbíral 15 bodů.\n\nV únoru 2020 byl vyměněn do Bostonu, za volbu v 1. kolo draftu 2020, Davida Backese a Axella Anderssona.\n"}
{"id": "1106210", "url": "https://cs.wikipedia.org/wiki?curid=1106210", "title": "Alexej Kaljužnyj", "text": "Alexej Kaljužnyj\n\nAlexej Nikolajevič Kaljužnyj ( , , * 13. června 1977, Minsk, Sovětský svaz, dnes Bělorusko) je běloruský hokejový útočník momentálně hrající v Kontinentální hokejové lize za běloruský tým HK Dynamo Minsk.\n\n"}
{"id": "1106214", "url": "https://cs.wikipedia.org/wiki?curid=1106214", "title": "Kaše (rozcestník)", "text": "Kaše (rozcestník)\n\nKaše může znamenat:\n\n\n\n„Král kaše“ – lidové pojmenování českého krále (1306–1307) Rudolfa Habsburského (1281–1307)\n"}
{"id": "1106215", "url": "https://cs.wikipedia.org/wiki?curid=1106215", "title": "Krašský ovčák", "text": "Krašský ovčák\n\nKrašský ovčák, zvaný také krašský pastevecký pes (slovinsky: \"Kraški ovčar\"), je slovinské psí plemeno uznané Mezinárodní kynologickou federací (FCI).\n\nKrašský ovčák je blízce příbuzný s šarplaninským pasteveckým psem a mají společnou historii . Pravděpodobně následovaly Ilyry při jejich migraci a usazování na území dnešního Slovinska . První zmínky o těchto psech jsou ze 17. století, kdy jsou popisováni jako mohutní, dlouhosrstí psihlídající stáda ovcí, tento popis pochází z okolí řeky Lublaňky . Právě hlídání stád ovcí bylo jeho hlavním zaměřením. Je možné, že jejich předkem byla tibetská doga, dovezená z Tibetu do Evropy , říká se, že v jeho těle možná koluje i krev vlků . Poprvé je popsal v roce 1689 Janez Vajkart v kronice Slava vojvodine Kranjske.\n\nNejhorším obdobím pro plemeno byla druhá světová válka, po které bylo na světě jen pár jedinců, v řádu desítek . Roku 1939 bylo plemeno oficiálně uznáno FCI, tehdy ale pod názvem ilyrský ovčák, pod tento název byl ale přijat i dnešní šarplaninský pastevecký pes. Osamostatnit se toto plemeno podařilo až roku 1968 . Do konce 70. let 20. století však v Jugoslávii platil zákaz vyvážení těchto psů . V roce 1990, kdy se rozpadla Jugoslávie, se plemeno stalo národním plemenem Slovinska.\n\nV současné době je plemeno považováno za ohrožené a proto se chovatelé mnohdy neohlížejí na příbuzenství dvou psů a kříží je mezi sebou . Oficiální zkratka používaná v Česku je KRO. Sem se poprvé dostal až v roce 2000 . Nejvíce se vyskytuje ve Slovinsku, kde se využívá ke svému původnímu využití, k hlídání ovcí. Ve zbytku Evropy je to hlavně společenský pes.\n\nKrašský a šarplaninský pastevecký pes se od sebe liší hlavně kohoutkovou výškou, krašský pastevecký pes je totiž menší., ale zároveň i těžší. Krašský pastevecký pes má také kratší srst v obličeji a jeho maska dosahuje až ke krku.\n\nPovahově je krašský ovčák dominantní, s ostrou povahou a vlohami pro hlídání objektů či zvířat. Není příliš aktivní, jeho denní náplní vždy bylo spíše nečinné pozorování jeho teritoria. Vyžaduje jasně ohraničené území, když má možnost utéct, využije jí . Umí jednat samostatně a svéhlavě, těžce se cvičí. Nevychází dobře s jinými psy, hlavně kvůli své dominanci. Naopak ostatní domácí zvířata ignoruje a nemá moc vyvinutý lovecký pud, proto od něj nelze čekat, že bude honit nebo stopovat zvěř. K dětem je přívětivý, leckteré hry si od nich nechá líbit, je ale nutné dát si pozor v případě, že si \"jeho\" dítě hraje s někým jiným, některá gesta by totiž tito psi mohli pochopit jako útok. Je to dobrý hlídač, který na každého narušitele upozorní štěkotem a v případě ohrožení razantně zasáhne. Vůči majiteli je loajální, ale není mu přehnaně oddaný nebo závislý na něm.\n\nNa rozdíl od jiných obřích plemen, krašský pastevecký pes má poměrně početné vrhy .\n\nJeho strava musí být vyvážená, speciálně pro velké psy. Je vhodné podávat výživové doplňky, hlavně pak ty s vápníkem pro vývoj a růst kostí.\n\nNehodí se do bytu ani do domu ve městě, nejvhodnější je na vesnici, kde bude mít klid. Pro přežití nutně nepotřebuje ani boudu, je schopný přežít bez úhony i nepřízeň počasí, jako je silný déšť nebo sníh. Jeho srst ho chrání i před mrazem.\n\nPoměrně těžko se cvičí, proto vyžaduje spíše zkušeného kynologa, který má zkušenosti s dominantnějšími psy, kteří nejsou vůči majiteli příliš oddaní. Nerad se podřizuje, proto je dobré založit výcvik na hravé formě, než na drilu .\n\nCo se pohybu týče, pak není náročný. Nehodí se pro aktivní psí sporty, jedná se hlavně o agility. Je to z toho důvodu, že stejně jak jiná obří plemena, i toto trpí artritidou nebo dysplazií kyčelního kloubu, které se vyskytují u velkých a těžkých psů, když jsou nohy přehnaně zaměstnávané (při agility se jedná o skoky).\n\nJeho srst je nenáročná na úpravu. Skládá se ze dvou vrstev, které ji chrání před okolními vlivy, hlavně pak před počasím. Extrémně líná, proto se nehodí pro alergiky. V období línání, což je 2x ročně, je nutné jej vyčesávat každý den, mimo něj stačí občas srst jen pročesat. Pro větší kvalitu srsti se doporučuje podávat lososový či olivový olej.\n"}
{"id": "1106217", "url": "https://cs.wikipedia.org/wiki?curid=1106217", "title": "Blue Sky Studios", "text": "Blue Sky Studios\n\nBlue Sky Studios je filmové studio, zabývající se počítačovou animací. Sídlí v americkém městě Greenwich ve státě Connecticut.\n\nStudio Blue Sky bylo založeno v únoru roku 1987 Chrisem Wedgem, Carlem Ludwigem, Dr. Eugenem Troubetzkym, Alisonem Brownem, Davidem Brownem a Michaelem Ferrarem. Do roku 1990 se studio soustředilo na výrobu televizních spotů a vizuálních efektů pro filmy.\n\nV srpnu 1997 studio odkoupila společnost 20th Century Fox.\n\nOd roku 2002 se věnuje výhradně tvorbě animovaných filmů. Téhož roku vytvořilo studio film Doba ledová, který byl nominován na cenu Oscar za nejlepší celovečerní animovaný film.\n\nV lednu 2009 bylo studio přestěhováno z města White Plains v New York do Greenwich v Connecticutu. \n\n"}
{"id": "1106218", "url": "https://cs.wikipedia.org/wiki?curid=1106218", "title": "Skyler Samuels", "text": "Skyler Samuels\n\nSkyler Rose Samuels (* 14. dubna 1994, Los Angeles, Kalifornie, Spojené státy americké) je americká herečka. Nejvíce se proslavila rolí v seriálů \"Nine Lives of Chloe King\", \"American Horror Story\", \"Za branou\", \"Scream Queens\" a \"\".\n\nNarodila se v Los Angeles v Kalifornii. Je dcerou Kathy, producentky a Scotta, amerického maršála. Má tři bratry Codyho, Harrisona a Jacka a jednu sestru Heather. \n\nStudovala marketing na Stanfordově univerzitě. Kvůli natáčení \"Scream Queens\" si dala pauzu a ke škole se vrátila v lednu 2016 a v červnu 2016 školu úspěšně dokončila. Byla členkou dívčího spolku Kappa Alpha Theta.\n\nPrvní role přišla se seriálem stanice Disney Channel \"Drake & Josh\" v roce 2004. Dále se objevila v dalších seriálech společnosti Disney jako \"Sladký život Zacka a Codyho\", \"That's So Raven\" a \"Kouzelníci z Waverly\". V roce 2010 získala roli v seriálu \"Za branou\". Seriál byl zrušen po první sérii. O rok později získala hlavní roli v seriálu \"The Nine Lives of Chloe King\". Seriál byl zrušen po první sérii.\n\nV roce 2014 si zahrála ve filmu \"The Duff\" po boku Belly Thorne a Robbieho Amella. Objevila se ve čtyřech epizodách seriálu \"American Horror Story\". V roce 2015 byla obsazena do role Stacy Bugless v seriálu stanice FOX \"Scream Queens.\" Od roku 2017 hraje v seriálu \".\"\n"}
{"id": "1106220", "url": "https://cs.wikipedia.org/wiki?curid=1106220", "title": "Sevan (město)", "text": "Sevan (město)\n\nSevan () je město a známá turistická destinace v Arménii. Leží v provincii Gegharkunik na severozápadních březích jezera Sevan. Bylo postaveno v nadmořské výšce 1 905 m n. m., 64 kilometrů od Jerevanu, hlavního města země. Město je obklopené Sevanským národním parkem.\n\nPůvodní osada byla založena roku 1842 ruskými náboženskými exulanty. Do roku 1935 se osada nazývala Jelenovka. Byla pojmenovaná po dceři ruského cara Pavla I. Až do konce 19. století v osadě žili převážně Rusové. Východně od města leží Sevanský poloostrov, který je domovem jednoho z nejpozoruhodnějších příkladů arménské středověké architektury, klášteru Sevanavank z 9. století. V současnosti se klášter, známý svými chačkary, skládá ze dvou části: \"Surp Arakelots\" a \"Surp Astvacacin\". Klášter stál původně na jižním břehu malého ostrůvku, avšak následkem umělého vypouštění jezera za vlády Josifa Stalina, hladina klesla asi o 20 metrů a z ostrova se stal poloostrov. Další důležitou náboženskou stavbou je Vaskenianská teologická akademie, otevřená v roce 2004.\n\nSevanský národní park byl založen roku 1978 kvůli ochraně Sevanského jezera a přílehlých regionů. Funguje jako výzkumné centrum pro monitorování ekosystémů a zajišťuje různá ochranná opatření. Park leží na území o rozloze 1 501 km². Je obklopený několika horskými pásy. V parku lze nalézt asi 1600 druhů rostlin a 330 živočišných druhů. Park je rozdělen do 3 zón: národní rezervace, rekreační zóna a zóna pro ekonomické účely.\n\n"}
{"id": "1106222", "url": "https://cs.wikipedia.org/wiki?curid=1106222", "title": "CD Projekt", "text": "CD Projekt\n\nCD Projekt (též také CD Projekt Group) je polská vydavatelská, obchodní a vývojářská společnost, působící na poli videoherního průmyslu, která byla založena roku 1994 Marcinem Iwińskim a Michałem Kicińskim. V současné době má hlavní sídlo ve městě Varšava v Polsku.\n\nSpolečnost se proslavila především svojí herní sérií Zaklínač (v originále \"Wiedźmin\", v angličtině \"The Witcher\"), kterou vyvíjí herní studio CD Projekt RED na motivy stejnojmenné knižní série polského spisovatele Andrzeje Sapkowského.\n\nJe také mateřskou společností zaštiťující portál GOG.com (Good Old Games).\n\nRoku 1994 založila dvojce Marcin Iwiński a Michał Kiciński společnost CDP.pl, která se zabývala publikováním digitálního softwaru amerického distributora American Laser Games na polský trh. Záhy poté začala vydávat software i jiných společností, mezi které patří například americký Blizzard Entertainment.\n\nO dva roky později, v roce 1996, došlo ke změně názvu na CD Projekt, která jako první společnost na polském trhu začala vydávat videohry s polskou lokalizací. Mezi její první významné milníky patří vydání populární počítačové hry \"Baldur's Gate\" v kompletní polské lokalizaci, včetně dabingu, na kterém se mimo jiné podíleli i herci Piotr Fronczewski a Wiktor Zborowski. Vydání hry bylo tak úspěšné, že CD Projekt začaly volit i další firmy coby svého distributora na polské půdě, mezi nimi např. Atari, Konami, Sega či Ubisoft.\n\nRoku 2002 založil CD Projekt svoje herní studio, pojmenované CD Projekt RED, které o rok nato začalo pracovat na dnes velmi populární RPG sérii na motivy knih Andrzeje Sapkowského, Zaklínač (v originále \"Wiedźmin\", anglicky \"The Witcher\"). Hra vyšla o 4 roky později, v roce 2007, a dočkala se masového úspěchu, díky kterému se začalo pracovat na pokračování nově vzniklé herní série. V roce 2011 tak vyšla hra (\"The Witcher 2: Assassins of Kings\") a poté v roce 2015 (\"The Witcher 3: Wild Hunt\").\n\nV roce 2008 učinilo CD Projekt další významný krok, a sice spuštění portálu GOG.com (Good Old Games), který vydává hry staršího data spustitelné na nových operačních systémech a strojích, stejně jako data novějšího a to bez DRM ochrany. GOG.com v první polovině roku 2015 spustil betaverzi svého vlastního herního klienta, GOG Galaxy. Ve stejném roce došlo k vytvoření holdingové společnosti CDP Investment, zaštiťující CD Projekt, CD Projekt RED a GOG Ltd.\n\nNa konci roku 2012 CD Projekt uvedl svou novou značku, Cyberpunk 2077, na které spolupracuje s Mikem Pondsmithem, tvůrcem legendárního RPG Cyberpunk z roku 1988. Předpokládané datum vydání je rok 2019. Pod značkou CDP.pl v tomtéž roce vzniká nová distributorská společnost, která se zaměřuje na prodej videoher, komiksů a e-knih jak z portfolia CD Projekt RED, tak i z jiných společností. CDP.pl má také výhradní vydavatelská práva na zatím poslední knihu Andrzeje Sapkowského Zaklínač – Bouřková sezóna (v originále \"Wiedźmin – Sezon burz\", v angličtině \"The Witcher – Season of Storms\").\n\nHerní série Zaklínač patří zatím mezi jedinou vydanou značku studia CD Projekt RED. Jedná se o hry \"Zaklínač\" (\"The Witcher\") z roku 2007 a \"\" (\"The Witcher 2: Assassins of Kings\") z roku 2011, které dohromady prodali přes 7 milionů kusů na platformě PC, Mac a Xbox. 19. května 2015 přibude k této sérii poslední díl, \"\" (\"The Witcher 3: Wild Hunt\"), který tak zakončí herní příběh Geralta z Rivie. Herní trilogii doplňuje i mobilní MOBA hra The Witcher Battle Arena, vydána roku 2015 na systém Android a iOS, a stolní desková hra The Witcher Adventure Game, vydána na konci roku 2014, společně s její počítačovou verzí.\n\nSérie o \"Zaklínači\" obdržela přes 90 ocenění (samotný druhý díl trilogie \"\" jich získal přes 50 – mezi nimi i ocenění pro nejlepší hru za rok 2011 na European Games Awards a dále např. ocenění pro nejlepší hru od několika herních médií, jako jsou např. Gamasutra, Egamer či Kotaku) a jenom poslední díl Divoký hon si předobjednalo přes jeden milion uživatelů. Stejný díl získal ještě před vydáním přes 200 cen, převážně za nejočekávanější hru roku 2015.\n\nČeskou pobočkou je firma Comgad (Computer Games Distribution, s.r.o), která byla založena roku 2002 a je vydavatelem her z portfolia CD Projekt na českém trhu.\n\nDalším projektem společnosti je videohra \"Cyberpunk 2077\", která je založena na RPG hře \"Cyberpunk 2020\" od Mikea Pondsmitha. Oznámena byla v květnu 2012 s tím, že bude \"mnohem větší a lepší\" než \"Zaklínač 3: Divoký hon\".\n"}
{"id": "1106224", "url": "https://cs.wikipedia.org/wiki?curid=1106224", "title": "Turkmenská hokejová reprezentace", "text": "Turkmenská hokejová reprezentace\n\nTurkmenská hokejová reprezentace je národní hokejové mužstvo Turkmenistánu. \n\nNárodní tým Turkmenistánu vznikl v roce 2011. Podporuje ho i prezident Gurbanguly Berdimuhamedow. První domácí turnaj se konal v dubnu 2012 a vítěz obdržel medaili z rukou prezidenta.\n\nV zemi se nachází tři kryté hokejové stadiony, všechny v hlavním městě Ašchabadu. První z nich, Národní palác olympijských sportů postavený v roce 2006 s kapacitou 1 000 diváků, byl otevřen roku 2006, a právě zde začal turkmenský hokejový program. V roce 2011 byly postaveny další dvě ledové arény. Největší aréna, Winter Sports Palace, má kapacitu 10 000 diváků. Vyznačuje se moderním interiérem. \n\nPrvní utkání byla odehrána s ruskými týmy Ak Bars Kazaň a Něfťanik Almetěvsk, polským týmem Podhale Nowy Targ a slovinským týmem z Mariboru. \nPrvní oficiální mezinárodní utkání pak s běloruským týmem z Minsku. To skončilo výhrou Turkmenistánu 7:2.\n\nTurkmenistán se představil na Asijských zimních hrách 2017, kde obsadil 11. místo. Byl zařazen do Divize II (papírově nejslabší) a porazil postupně Malajsii 9:2, Macao 16:0, Indonésii 12:2 a Kyrgyzstán 7:3.\n\n"}
{"id": "1106228", "url": "https://cs.wikipedia.org/wiki?curid=1106228", "title": "Esprit Holdings", "text": "Esprit Holdings\n\nEsprit (zapisováno jako ESPRIT) je oděvní společnost a mezinárodní značka oblečení, prodávající dámské, pánské i dětské oblečení. Značka se specializuje nejen na trendy oblečení, dámské, pánské i dětské boty, ale také na doplňky – kabelky, peněženky, šály, šátky, hodinky, šperky a parfémy, plavky a spodní prádlo. Specifickým znakem pro tuto značku je kvalita materiálu, pohodlí při nošení a vstřícný přístup k zákazníkům.\n\nOblečení této značky nabízí svým zákazníkům několik odlišných divizí, neboli produktových řad – \"Women casual\" a \"Men casual\", \"Women collection\", \"Men collection\", \"de.corp ESPRIT URBAN CASUAL\", \"EDC by Esprit\", \"EDC men\" a také dětské oblečení, spodní prádlo a plavky. Divize \"Women a Men casual\" jsou zaměřeny na dámské a pánské oblečení na běžné nošení pro ženy a muže každého věku. Divize \"Women a Men collection\" se zaměřují na business oblečení – v této divizi tedy lze najít dámské kostýmky, šaty, halenky a blůzy a pánské obleky, košile apod. Divize \"EDC\" je zaměřena na jednoduchost a pohodlnost a je určena především pro mladé – v této divizi se nachází nepřeberné množství barevných triček, ale také například jeans různých střihů a barev. Společnost nabízí svým zákazníkům věrnostní program nazvaný ESPRIT FRIENDS.\n\nZnačka ESPRIT působí na pěti kontinentech, ve více než 40 zemích, ve kterých prodává své zboží v asi 800 přímých značkových obchodech a v dalších více než 14 000 partnerských prodejních místech. Společnost ESPRIT, se svými 14 000 zaměstnanci, je zapsaná na burze cenných papírů v Hongkongu a její obrat v roce 2010/2011 činil 3,2 bilionu eur.\n\nPůvod značky ESPRIT se datuje do roku 1968, kdy pod vlivem éry Beatles a volností 60. let, začali Susie a Doug Tompkins navrhovat, šít a prodávat přímo ze svého pojízdného karavanu v San Franciscu oblečení pod značkou ESPRIT. Jejich nadšení a entusiasmus dal za vznik hodnotám, které značka ESPRIT považuje dodnes za klíčové. V roce 1971 se ESPRIT stává oficiální oděvní značkou a je zaštítěna pod názvem „ESPRIT de Corp“. V tomto roce také vzniká první ucelená kolekce oblečení. Později tohoto roku se Susie a Doug Tompkins setkávají v Hongkongu s Micheal Yingem, díky kterému vzniká ESPRIT Far East Group.\n\nRoku 1976 v Německu v Düsseldorfu je vytvořena akciová společnost Esprit de Corp. Popularita v Evropě stoupá a z ESPRITU se stává úspěšná módní značka na evropském trhu. Rok 1979 je pro utvoření celkové vizualizace značky velmi důležitý, protože v New Yorku je Johnem Casadem navrženo známé logo značky. O pár let později, konkrétně roku 1986, je v Německu otevřena první ESPRIT maloobchodní prodejna. Řetězec obchodů se rozrůstá a v roce 1987 značka proniká také na trhy v Nizozemsku, Belgii, Dánsku a Taiwanu. O dva roky později (1989) ESPRIT vytváří nové obchody v Norsku, Francii a Velké Británii.\n\nRoku 1993 je značka oficiálně zapsána na burze v Hongkongu. V roce 1995 je v Německu oficiálně spuštěna výroba hodinek této značky a o tři roky později, v roce 1998, je zahájena výroba šperků.\n\nRok 2000 je pro tuto značku velmi přelomový. Esprit Holdings Ltd. se stávají významnou složkou Morgan Stanley's MSCI Hongkong Indexu. Firma je tedy ve velkém rozmachu a její růst a rozvoj je „raketový“. Značka se začíná angažovat i v jiných odvětvích, než jen v textilním průmyslu. Roku 2004 je v Düsseldorfu postaven víceúčelový stadion Esprit Arena, jehož kapacita je více než 54 tisíc diváků. Slouží především pro fotbalové zápasy. Deset let od zahájení svého prodeje, konkrétně roku 2005, se hodinky a šperky ESPRIT stávají nejúspěšnějším licencovaným produktem této firmy. Esprit se neustále rozrůstá a vytváří nové kolekce a divize. Roku 2007 do prodeje přichází nová „podznačka“ EDC, která je zaměřená na mladistvé, jednoduché a pohodlné oblečení. Oblibu tato divize ale nachází u zákazníků každého věku. Obliba hodinek a šperků je okolo roku 2009 natolik rozsáhlá, že je jejich distribuce a prodej rozšířen do Hongkongu.\n\nI přesto, že hlavním působištěm značky Esprit je módní průmysl, nejen tato oblast je této značce blízká. V posledních letech se značka ESPRIT snaží zaměřit na ekologické problémy a jejich řešení. Sama se proti těmto problémům snaží bojovat. Plastové nákupní tašky byly vyměněny za papírové, které jsou šetrnější k životnímu prostředí a také clubová kartička, která byla dříve vyráběna z plastu, se začala vyrábět lisováním ze dřeva.\n\nEsprit se také zapojuje do různých charitativních akcí, jak menších tak větších, orientovaných na občanské, sociální a také ekologické problémy. Charitativní akce jsou podporovány nejen celou společností značky, ale také samotnými zaměstnanci, kteří přispívají finančními obnosy. Příkladem takové pomoci je kampaň z 90. let „Real people“ a také z roku 2011 „Make your wish“. V této kampani lidé z celého světa posílali svá přání a na začátku roku 2012 Esprit vybral pět z nich, které se rozhodl splnit. O vybraných přáních a průběhu jejich plnění informuje značka na svých oficiálních stránkách a také na Facebooku.\n\nZnačka ESPRIT se zaměřuje na perfektní zákaznický servis a zákazníka jako takového a s tím souvisí i vytvoření věrnostního klubu ESPRIT FRIENDS.\n\nKaždý zákazník, který se stane členem toho klubu, ihned po založení obdrží ESPRIT kartičku a při každém nákupu se mu 3 % z celkové utracené částky přeměňují na e-body, které se potom mění na hodnotné poukázky na nákup. Zároveň zákazník registrací do toho klubu získává možnost čerpat další výhody, jakými jsou například slevové akce, krejčovské úpravy zdarma apod.\n\n\n"}
{"id": "1106229", "url": "https://cs.wikipedia.org/wiki?curid=1106229", "title": "Jan Hendrich", "text": "Jan Hendrich\n\nJan Hendrich (15. února 1845 Praha – 22. dubna 1926 tamtéž) byl český ekonom a amatérský archeolog. Řadu let pracoval jako hospodářský správce dvora Filipov u Čáslavi, později byl zaměstnán jako vrchní kontrolor dělnické úrazové pojišťovny. Během pobytu na Čáslavsku se aktivně účastnil historického a archeologického výzkumu; spoluzakládal a vedl muzejní spolek Včela Čáslavská a publikoval několik pojednání o významných památkách v okolí (hrad Žleby, Drobovice, Kostel sv. Kříže u Ronova).\n\nNarodil se 15. února 1845 v Praze jako syn Johanna Hendricha (1799-1862), pokladníka hraběte Kinského.\n\nPracoval jako praktický ekonom – hospodářský správce, například ve východočeských Smidarech (kde se mu r. 1868 také narodil nejstarší syn Jan). Později získal místo správce na statku Filipov u Čáslavi. Zde se spřátelil s místním archeologem Klimentem Čermákem a zapojil do veřejného a kulturního života. Působil v řadě vlasteneckých spolků. Spoluzakládal obnovený muzejní a archeologický spolek Včela Čáslavská a osmnáct let jej vedl jako předseda. Jako „ochotník“ (amatér) se zapojil do výzkumu památek v okolí Čáslavi a napsal na to téma několik knih (viz sekci Dílo).\n\nV říjnu 1892 se vrátil do Prahy, kde pracoval jako kontrolor, popř. vrchní kontrolor úrazové pojišťovny.\n\nZemřel 22. dubna 1926 v Praze-Holešovicích, pohřben byl zpopelněním v olšanském krematoriu.\nByl autorem následujících prací:\n"}
{"id": "1106230", "url": "https://cs.wikipedia.org/wiki?curid=1106230", "title": "Národní park Aigüestortes i Estany de Sant Maurici", "text": "Národní park Aigüestortes i Estany de Sant Maurici\n\nNárodní park Aigüestortes i Estany de Sant Maurici (katalánsky \"Parc Nacional d'Aigüestortes i Estany de Sant Maurici\", španělsky \"Parque nacional de Aiguas Tortas y Lago de San Mauricio\") je španělský národní park na severovýchodě země, v Katalánsku. Leží ve Středních Pyrenejích. Park má rozlohu 141 km², 267 km² tvoří okrajová zóna parku.\n\nPark tvoří především pyrenejské horské masívy s výškou okolo 3 000 m, nejvyšší bod je \"Pic de Comaloforno\" (3 029 m). Dále se zde nachází okolo 200 jezer, většina ledovcového původu. Turistické centrum parku je v obcích \"Espot\" a \"Boí\". Přibližně 25 km západně od parku leží nejvyšší hora Pyrenejí Pico de Aneto (3 404 m), 70 km severozápadně pak leží druhý ze španělských národních parků v Pyrenejích Ordesa y Monte Perdido.\n\n\nV tomto článku byly použity informace z článku Aigüestortes i Estany de Sant Maurici National Park na anglické Wikipedii\n"}
{"id": "1106231", "url": "https://cs.wikipedia.org/wiki?curid=1106231", "title": "Univerzita umění v Tiraně", "text": "Univerzita umění v Tiraně\n\nUniverzita umění v Tiraně nebo dříve známa jako Akademie umění v Tiraně je hlavní instituce v Albánii která nabízí vysoké vzdělání v oboru umění.\n\nRoku 1966 byla založena jako Vysokoškolský institut umění, do které se spojily tři umělecké instituce: Tiranská státní konzervatoř, Vysoká škola výtvarného umění a Vysoká škola herectví Aleksandra Moisiua. Akademie umění byla schopna využít ruské tradice v klasické muzice a baletu, vzhledem k tomu že Albánie a Rusko měli v období komunismu blízké vztahy.Škola stále udržuje styky s Ruskou školou baletu a klasické muziky. Roku 1991 byl institut povýšen na stupeň univerzity a stal se Akademií umění.\n\nDne 12. prosince 2009 jí Bamir Topi prezident Albánské republiky udělil \"Řád velmistra\".\n\nAkademie umění zahrnuje tři fakulty:\n\n\n\nOd založení do roku 1991 měl institut ředitele. Od roku 1997 je řízena rektorem.\n\n"}
{"id": "1106233", "url": "https://cs.wikipedia.org/wiki?curid=1106233", "title": "Univerzita sportovních studií v Tiraně", "text": "Univerzita sportovních studií v Tiraně\n\nUniverzita sportovních studií v Tiraně je vysokoškolský institut v Albánii pro školení učitelů kondice a sportovní specialisty. Má ocenění mistra a programy PhD.\n\nByla založena speciálním dekretem Rady ministrů datovaný na 28. září 1960. O rok později byla přejmenována na Vojo Kushi.\n\nZkládá se ze tří fakult:\n\nRoku 2012 byla Univerzita zapojena do menšího skandálu v souvislosti s volbami nového rektora.\n\n"}
{"id": "1106234", "url": "https://cs.wikipedia.org/wiki?curid=1106234", "title": "89 (rozcestník)", "text": "89 (rozcestník)\n\n89 může být:\n\n"}
{"id": "1106235", "url": "https://cs.wikipedia.org/wiki?curid=1106235", "title": "Joonas Donskoi", "text": "Joonas Donskoi\n\nJoonas Donskoi (* 13. dubna 1992, Raahe, Finsko) je finský hokejový útočník, v současné době hraje za tým San Jose Sharks v NHL.\n\nDraftován v roce 2010 ve čtvrtém kole jako celkově 99. volba týmem Florida Panthers\n\nDo sezony 2014-15 nastupoval ve Finsku (v týmech Kärpät Oulu a do sezony 2006-2007 Teki), od sezony 2015-16 nastupuje za San Jose Sharks v NHL.\n\nZúčastnil se Mistrovství světa juniorů 2011 v USA a Mistrovství světa juniorů 2012 v Kanadě.\nReprezentoval Finsko na Mistrovství světa 2015 v České republice, kde Finové vypadli ve čtvrtfinále proti domácímu týmu po porážce 3:5.\n\n"}
{"id": "1106236", "url": "https://cs.wikipedia.org/wiki?curid=1106236", "title": "88 (rozcestník)", "text": "88 (rozcestník)\n\n88 může být:\n\n"}
{"id": "1106237", "url": "https://cs.wikipedia.org/wiki?curid=1106237", "title": "Kříž za chrabrost (Polsko)", "text": "Kříž za chrabrost (Polsko)\n\nKříž za chrabrost (: ) je polské vojenské vyznamenání. K jeho založení došlo 11. srpna 1920 během polsko-sovětské války Radou národní obrany (). V průběhu druhé světové války bylo vyznamenání dne 22. prosince 1944 schváleno jakožto vojenské vyznamenání Zemskou národní radou (). Udílí se pouze v dobách války či bezprostředně po ní osobám, které na bitevním poli prokázaly statečnost a odvahu.\n\nVyznamenání je obdobou americké Stříbrné hvězdy, francouzského Válečného kříže nebo německého Železného kříže.\n\nOdznakem je nesmaltovaný tlapatý kříž v jehož ramenech se nachází nápis NA POLU CHWAŁY (\"Na poli slávy\") a letopočet. Ve středovém štítku je vyobrazena polská orlice. Na zadní straně je nápis WALECZNYM (\"Chrabrým\"), meč protínající zdola navrch vavřínový věnec a také zde mohlo být vyraženo pořadové číslo. Stuha je červená s bílým postranním pruhem.\n\n"}
{"id": "1106238", "url": "https://cs.wikipedia.org/wiki?curid=1106238", "title": "Cypřišek hrachonosný", "text": "Cypřišek hrachonosný\n\nCypřišek hrachonosný (\"Chamaecyparis pisifera\") je pomalu rostoucí jehličnatý strom původem z Japonska, kde roste na ostrovech Honšú a Kjúšú. Vyskytuje se v místech s bohatými dešťovými srážkami v nadmořské výšce od 300 do 2500 metrů a dožívá se vysokého věku, jsou známi jedinci starší 500 let.\n\nDo Evropy se dostal okolo roku 1860 a byl prvně vysázen na území Velké Británie. Do Čech byl přivezen roku 1865 na zámek Hluboká. Jako ozdobný strom je pěstován v mnoha dalších zemních.\n\nDruh může růst na plném slunci i v polostínu a je tolerantní k městskému ovzduší. Vyhovuje mu nejlépe výživná písčitohlinitá a dostatečně vlhká půda a prospívá mu vysoká vzdušná vlhkost. Vůči mrazu je odolný, pouze ve vyšších polohách bývá silným mrazem poškozován. Netrpí významnějšími chorobami a nebývá napadán škůdci, pouze v mládí trpí okusem zvěře.\n\nSálezelený jehličnatý strom dorůstající do výšky okolo 40 m. Má poměrně řídkou, kuželovitou, tmavě zelenou korunu s větvemi vodorovně odstávajícími a s nicím vrcholem. Z dobře ukotveného, svazčitého kořenového systému vyrůstá pravidelně sbíhavý kmen o průměru až 2 m. Jeho kůra je červenohnědá a odlupuje se v dlouhých pruzích, dřevo má lehké, celkem pevné a žluté barvy. Větvičky o šířce asi 2 mm jsou ploché, z horní strany bývají tmavě zelené a ze spodní světlejší se zřetelnou bělavou kresbou; mladé výhonky jsou po rozemnutí aromatické po pryskyřici. Asimilační orgány jsou podlouhle vejčité a výrazně zploštělé, ve čtyřech řadách rostoucí šupinovité lístky, které jsou k větvičce těsně přitlačené a jen jejich ostré konce odstávají.\n\nStromy kvetou v dubnu, samičí šištice jsou v mládí modrozelené, později hnědozelené a ve zralosti hnědé, samčí jsou vždy hnědé. Šišky jsou drobné, téměř kulaté a mají v průměru asi 6 mm a připomínají semena hrachu, odtud druhové jméno „hrachonosný“. Šišky jsou tvořené asi 10 šupinami za kterými bývá po jednom až dvou světlehnědých, obvejčitých, zploštělých, asi 2 mm dlouhých semenech mající široká blanitá křidélka. Semena dozrávají již prvým rokem, jejich klíčivost je téměř 50 %. Druh lze také dobře množit vegetativně z řízků odebíraných na jaře.\n\nV Japonsku patří cypřišek hrachonosný mezi pět posvátných stromů. Jeho dřevo je odolné proti houbám a hmyzím škůdcům, odolává vlhku i hnilobě. Používá se na stavbu domů, chrámů, k výrobě nábytku, díží, sudů i pro stavbu lodí a vodních staveb. Zhotovuje se z něj také tradiční kuchyňské nádobí pro přípravu rýže nebo suši.\n\nV Evropě není téměř nikde vysazován jako hospodářská dřevina v lesních porostech, roste podstatně pomaleji než smrk. Praktické využití druhu je zejména v sadovnické dendrologii, kde lze využít velkého množství různobarevných a vzhledově proměnlivých kultivarů. Jeho dekorativní funkce výrazně převyšuje (mimo území Japonska) lesnický význam.\n\nPři inventarizaci české přírody v roce 2006 bylo nalezeno jen 76 vzrostlých exemplářů, převážně v botanických zahradách, arboretech a parcích. Původní druh se pěstuje jen ojediněle, převládají nově vyšlechtěné kultivary různě zbarvené a dorůstající do malých výšek.\n"}
{"id": "1106241", "url": "https://cs.wikipedia.org/wiki?curid=1106241", "title": "Mariam Mansúri", "text": "Mariam Mansúri\n\nMariam Mansúri (* 1979 Abú Dhabí) je první stíhací pilotkou Spojených arabských emirátů. Na podzim 2014 vedla misi své země při leteckých úderech proti Islámskému státu na území Sýrie. Létá na stroji F-16 Fighting Falcon. \n\nMariam Mansúri pochází z rodiny s osmi dětmi. Pilotkou stíhačky sice chtěla být už od doby, kdy dokončila střední školu, v té době to však ženám nebylo povoleno. Nejdříve tak vystudovala anglickou literaturu a leteckou školu absolvovala až v roce 2007. Na podzim 2014 se již stala velitelkou mise SAE při leteckých útocích proti islamistům na syrském území.\n\n\n"}
{"id": "1106244", "url": "https://cs.wikipedia.org/wiki?curid=1106244", "title": "Řád grunwaldského kříže", "text": "Řád grunwaldského kříže\n\nŘád grunwaldského kříže (: ) bylo polské vojenské vyznamenání, založené v listopadu 1943 během druhé světové války odbojovou organizací Lidová garda (). Dne 20. února 1944 jeho existenci potvrdila Zemská národní rada, 22. prosince téhož roku Polský výbor národního osvobození a 17. února 1960 tak učinila vláda Polské lidové republiky. Udílel se za statečnost a zásluhy v boji s nacistickým Německem. Po skončení druhé světové války byl udílen za mimořádné zásluhy při velení nebo mimořádný příspěvek k rozvoji polské armády. Vyznamenání bylo zrušeno v roce 1992.\n\n\n"}
{"id": "1106247", "url": "https://cs.wikipedia.org/wiki?curid=1106247", "title": "Důl Bedřich (Zábřeh nad Odrou)", "text": "Důl Bedřich (Zábřeh nad Odrou)\n\nDůl Bedřich byl černouhelný důl, který se nacházel v Zábřehu nad Odrou.\n\nSpolečnost Hornoslezské koksovny a chemické továrny a.s. (Oberschlesische Kokswerke und Chemische Fabriken, A.G.) v Berlíně, založená hornoslezským uhlobaronem Fritzem von Friedländerem-Fuld a kapitálově spojená s jednou z nejsilnějších bank v Německu – bankou Berliner Handels-Gesellschaft, A.G., vlastnila dceřinou společnost Těžířstvo Marie Anna / Moravskoostravské těžířstvo Marie Anna (Mährisch-Ostrauer Steinkohlengewerkschaft Marie Anne). Tato výkonná složka zakoupila v roce 1896 v oblasti Lhotky (od roku 1901 Mariánské Hory), Nové Vsi a Přívozu veškerý majetek Těžířstva Vladimír Vondráček a spol. za částku 10 mil. marek. \n\nDůl Bedřich (Friedrich-Schacht) byl založen v roce 1900 v Zábřehu nad Odrou společností Těžířstvo Marie Anna. V místě plánovaného dolu byly už v předstihu postaveny některé provozní objekty a na jaře 1900 bylo zahájeno hloubení dvou jam – těžní a větrné. 9. dubna 1902 při ověřovacím vrtu ve větrní jámě v hloubce 431 m došlo k průvalu detritových vod s CO. Při této nehodě zahynuli tři hlubiči. Přítok vod dosahoval 22,5 m/min a zastavil se 75 m pod povrchem. Oxid uhličitý vystoupal až na povrch. Čerpání vod se nedařilo zvládat. Proto bylo rozhodnuto uskutečnit vrt z těžní jámy. 1. května 1902 dosáhl vrt 16,9 m pod dnem hloubení a opět nastala situace výronu CO a vody. Tentokrát se osádka dostala na povrch včas. 5. června 1902 došlo k výronu CO. 3 havíři rychle unikali po žebřících na povrch, avšak jednoho v hloubce 138 m dostihl unikající oxid uhličitý a usmrtil jej. V dalších letech pokračovaly pokusy o vyčerpání vody. Byl také prováděn vrt o průměru 4 m. Tímto vrtem se ve větrní jámě dosáhlo hloubky 448,6 m.\n\nV roce 1910 byly zastaveny veškeré pokusy o zdolání přítoku detritických vod a zabezpečení jam proti jejich průnikům. Společnost Těžířstvo Marie Anna oznámilo vyčerpání všech finančních rezerv určených pro výstavbu dolu. Byly zastaveny veškeré práce na výstavbě dolu, strojní zařízení demontováno a jámy ponechány svému osudu. V roce 1910 byl důlní majetek prodán Rakouské báňské a hutní společnosti, a.s. ve Vídni. Tato společnost neměla v úmyslu dané pole využívat. V 50. letech 20. století byly na uzavřených jámách prováděny čerpací zkoušky, kdy se zjišťovaly vodní a plynové poměry v detritových vrstvách. Také se zkoumala závislost pohybu vodní hladiny ve větrní jámě na čerpání vody a čase v sousední těžní jámě. \n\nV roce 1958 byla část důlního pole s oběma jámami Bedřich připojena k Dolu Jan Šverma. 19. října 1971 byla ukončena likvidace jam zasypáním. V roce 1999 ústí jam byla zajištěna železobetonovým poklopem s trubkovými vývody pro odvod plynu a prostor oplocen.\n\nPo roce 1945 byla v blízkosti jam postavena osada Bedřiška z tzv. finských domů. V roce 1959 několikrát zasahovali záchranáři z HBZS Ostrava s dýchací technikou v kolonii. Vynášeli uhlí a další věci ze sklepů, které byly zaplavené CO.\n\ndle\n"}
{"id": "1106248", "url": "https://cs.wikipedia.org/wiki?curid=1106248", "title": "Behati Prinsloo", "text": "Behati Prinsloo\n\nBehati Prinsloo Levine, narozená jako Behati Prinsloo (* 16. května 1989, Grootfontein, Namibie) je namibijská modelka.\n\nBehati Prinsloo se narodila ve městě Grootfontein v Namibii. Její rodný jazyk je afrikánština. Později se naučila mluvit anglicky. 19. července 2014 si vzala hlavního zpěváka kapely Maroon 5 – Adama Levine. Manželé spolu v září 2014 natočili videoklip k písni Animals. V září 2016 se manželům narodila dcera Dusty Rose Levine. Rok po jejím narození Adam s Behati oznámili, že čekají druhé dítě a bude to opět dívka.\n\nV 16 letech podepsala smlouvu z britskou agenturou Storm Model Management. Byla na módních přehlídkách značek jako např. Chanel, Prada, Louis Vuitton, Zac Posen, MaxMara, Lacoste nebo Miu Miu. Dostala se na obálku časopisu \"Muse\", britského časopisu \"Telegraph Magazine\", ruského časopisu \"Vogue\" a na časopis \"Velvet\".\n\n"}
{"id": "1106249", "url": "https://cs.wikipedia.org/wiki?curid=1106249", "title": "Užovka pardálí", "text": "Užovka pardálí\n\nUžovka pardálí (někdy též užovka čtyřpruhá, \"Elaphe quatuorlineata\") je jeden z největších nejedovatých hadů z čeledi užovkovití.\n\nV roce 2001 byl na základě genetických odchylek od tohoto druhu oddělen samostatný druh \"Elaphe sauromates\" (\"Lenk et al.\", 2001).\n\nNachází se v Jižně Evropě, nejčastěji v Itálii a na Balkáně od Chorvatska po Řecko. Její populace klesá.\n\nDospělí jedinci jsou žlutohnědí s tmavými pásy. Od oka diagonálně k ústům má tmavý pruh. Mladí jedinci mají hřbetní tmavohnědé skvrny na bledě hnědém podkladu. Dospělí jedinci dorůstají do délky 260 cm (někdy i více). Jsou aktivní za teplého počasí, za soumraku a v noci. Jsou pomalí, ale umí velmi obratně šplhat po keřích a stromech. Kouše jen zřídka.\n\nPáří se od března do dubna. Samice kladou 4–16 vajec, která jsou velká 30–70 mm. Mláďata se líhnou po 7–9 týdnech. Mláďata jsou dlouhá 20 až 40 cm.\n\n\n"}
{"id": "1106252", "url": "https://cs.wikipedia.org/wiki?curid=1106252", "title": "Muzeum dějin polských Židů", "text": "Muzeum dějin polských Židů\n\nMuzeum dějin polských Židů (MHŻP) se nachází v centru Varšavy na Muranowie a dokumentuje historii Židů v Polsku.\n\nMuzeum se nachází v budově, která byla postavena v letech 2009 až 2013 podle projektu skupiny finských architektů, která byla vedena Rainerem Mahlamäkim. Muzeum začalo v této budově fungovat až v dubnu 2013 a stálá výstava byla veřejnosti zpřístupněna v říjnu roku 2014.\n\nMuzeum vzniklo z iniciativy Spolku židovského historického institutu (SŻIH) a je jednou z prvních polských institucí, které byly založeny na základech veřejno-soukromého partnerství. Jeho otevření a činnost byla vždy možná jen díky prostředkům ministerstva kultury a národního dědictví a města Varšavy.\n\nMuzeum plní jak funkci tradičního muzea, tak i funkci kulturně-naučného střediska. Na rozdíl od Jad vašem v Jeruzalémě nebo United States Holocaust Memorial Museum ve Washingtonu se MHŻP nezaměřuje pouze na druhou světovou válku a holokaust, ale popisuje i účast Židů na tvorbě polské kultury, vědy a ekonomiky. Líčí jejich historii od dob příchodu židovských kupců na území první polské republiky (tedy na teritorium dnešní Litvy, Běloruska, Ukrajiny a západní části Ruska) okolo roku 960 a počátků židovského osídlení, až po nejmodernější židovskou historii v třetí polské republice.\n\nV září roku 2014 si muzeum do svého názvu přidalo slovo „Polin” (tedy „Polsko” v hebrejštině a v Jidiš), odkazující na legendy o příčinách příchodu Židů do Polska. Jedna z těchto legend popisuje, že když byli v roce 1492 Židé vyhnáni ze Španělska a následně i z Portugalska a z německých zemí, tak hledali nové útočiště. Slovo boží se jim mělo vyjevit na kousku papíru, který spadl z nebe. Mělo na něm být napsáno „Polin” a jelikož \"Po lin\" (hebr. \"פה לין\") v překladu přibližně znamená „zde se usaď”, putující Židé se na místě zjevení usadili. Polin ovšem také znamená Polsko.\n\nProjekt stavby velké muzejní budovy má své počátky v roce 1993, a to ve Spolku židovského historického institutu, jehož rozhodnutí z 25. ledna 2005 právě k tomuto projektu vedlo. Muzeum je zapsáno do registru kulturních institucí hlavního města Varšavy.\n\nV komisi stavby muzea, které předsedal Marcin Święcicki, byli mimo jiné Władysław Bartoszewski, Henryka Bochniarz, Włodzimierz Cimoszewicz, Marek Edelman, Bronisław Geremek, Izabela Cywińska, Stanisław Gądecki, Ryszard Krauze, Henryk Muszyński, Krzysztof Piesiewicz, Gołda Tencer, Cezary Stypułkowski a Andrzej Wajda. Patronem tohoto projektu se stal polský prezident Aleksander Kwaśniewski a v čele Čestné muzejní mezinárodní komise stanul Šimon Peres.\n\nBudova nového muzea byla postavena přímo v historickém centru židovské čtvrti, které se přezdívalo Severní.\n\nMezi lety 1784 až 1792 v místě, ve kterém se dnes muzeum nachází, stály kasárna Korunního dělostřelectva, které projektoval Stanisław Zawadzki. Budově bylo též přezdíváno Volyňské kasárna, kvůli zde umístěnému ruskému Volyňského pluku. Později bylo v této budově zřízeno vojenské vězení.\n\nTato část města se od listopadu 1940 až do likvidace varšavské ghetta nacházela v hranicích uzavřené čtvrti. V budově kasárna se nacházela centrála 5. rejónu Židovské pořádkové služby a také úřad pro příjem pošty v ghettu. V srpnu 1942, během velké vysídlovací akci do Treblinky, se do budovy byl nucen přemístit židovský Judenrat. Budova shořela během Povstání ve varšavském ghettu. Na jeho místě bylo zřízeno náměstí.\n\nPo válce se okolí kasárna stalo místem památky varšavského ghetta. V roce 1946 zde byl odhalen první a v roce 1948 druhý Pomník hrdinů ghetta. Mezi lety 1949 až 1967 bylo okolo náměstí, na kterém se pomníky nachází, vybudováno sídliště Muranów Północny, projektované týmem architektů, který vedl Wacława Eytnera. Roku 1988 bylo do východní části zasazeno několik kamenných bloků, z nichž je každý zasvěcen jiným hrdinům z řad Židů, nazývaný Trasa Paměti strádání a boje Židů a byl zasazen i strom společné paměti. V roce 1995 byl u stromu odhalen památník Żegoty.\n\nBěhem poválečné obnovy čtvrti Muranów byla se zemí srovnána ulice Zamenhofa, která se před válkou vedla podél náměstí až k ulici Niska a Stawki. Jelikož budova muzea je přesunutá východně od místa, kde stály kasárna, tak se její severo-východní části nachází na pozemku, kudy před válkou vedla ulice Zamenhofa.\n\nPřed rozhodnutím o otevření konkurzu na projekt výstavby budovy muzea byly vedeny rozhovory s Frankem Gehrym, ale pro příliš vysoké ceny za vypracování projektu se s ním organizátoři nebyli schopni dohodnout na žádném společném postupu.\n\nV únoru 2005 byla vyhlášena mezinárodní jednoetapová architektonická soutěž na projekt budovy. Této soutěži ale předcházela takzvaná prekvalifikace kandidátů. Do této soutěže se zaregistrovalo na 245 architektů z 36 zemí světa, mimo jiné 73 z Polska, 31 z Německa, 28 ze Spojených států, 17 z Itálie, 15 z Izraele, 11 ze Spojeného království, 10 z Nizozemska, 9 z Francie, 6 z Rakouska a 5 z Kanady.\n\nZe 119 podaných žádostí, obsahujících mimo jiné plné složení týmů, informace o kompetencích každého člena a výpis všech v minulosti oceněných projektů, nebo projektů za jejichž vypracování tým obdržel čestné uznání, rozhodovací komise pod předsednictvím Bohdana Paczowského rozhodla o pozvání 11 týmů do Varšavy, kterým mělo být umožněno své projekty představit. Tyto týmy vedli architekti: Andrzej Bulanda (Bulanda i Mucha Architekci, Polsko), David Chipperfield (David Chipperfield Architects, Velká Británie), Marek Dunikowski (DDJM Biuro Architektoniczne), Peter Eisenman (Peter Eisenman Architects, Spojené státy americké), Zvi Hecker (Zvi Hecker Architect, Izrael/Německo), Kengo Kuma (Kengo Kuma & Associates, Japonsko), Daniel Libeskind (Studio Daniel Libeskind, Spojené státy americké), Rainer Mahlamäki (Lahdelma & Mahlamäki Architects, Finsko), Josep Luis Mateo (MAP Architects, Španělsko), Jesus Hernandez Mayor (Casanova+Hernandez Architects, Španělsko) a Gesine Weinmiller (Weinmiller Architekten, Německo).\n\nNová stavba musela být funkční, moderní a mít charakteristickou formu, která by se mohla stát jedním ze symbolů dnešní Varšavy. Instituce měla být místem ukazujícím výdobytky židovské kultury a zároveň nesměla být až moc dominantní vůči Pomníku hrdinů ghetta, který měl zůstat centrem celého okolí. Aby se budova co nejvíce integrovala do svého okolí, na něž byli lidé zde žijící zvyklí, mohla zabírat pouze třetinu náměstí a jeho výška nemohla převyšovat okolní bytové domy. Architekti také museli zahrnout do svých projektů požadavky stálé expozice.\n\nO výsledcích soutěže bylo rozhodnuto 30. června 2005. První cenu získal tým Lahdelma & Mahlamäki a Zvi Hecker, Kengo Kuma a Daniel Libeskind obdrželi čestná uznání. Byla to první výhra této finské firmy v zahraničním konkurzu.\n\nPolským partnerem Lahdelma & Mahlamäki se stala dílna Kuryłowicz & Associates.\n\nV září 2006 byla pro místo, kde mělo muzeum stát, z 29 podobných prací vybrána a následně zbudována umělecká instalace \"Namiot\" (také zvaná \"ohel\"). Plnila funkci centra informujícího o budovaném muzeu a výstaviště pod širým nebem.\n\nPokládání základního kamene pod stavbu muzea proběhlo 26. června 2007 za účasti prezidenta Lecha Kaczyńského, ministra kultury Kazimierze Michała Ujazdowského, starostky Varšavy Hanny Gronkiewicz–Waltz, předsedy Sdružení Židovský historický institut (SŻIH) Mariana Turského a prvního dárce – Wiktora Markowicze z USA (jehož doprovázeli i Zygmunt Rolat a Tad Taube).\n\nGenerálním dodavatelem stavby se stala společnost Polimex-Mostostal a vedoucím projektu – Ředitelství vývoje hlavního města. Smlouva s dodavatelem byla podepsána 17 června a zahájení stavby 30 června 2009.\n\nPovolení na používání 2. patra, ve kterém se nachází stálá expozice, muzeum dostalo 13. prosince 2013.\n\nCelkové výdaje na stavbu, zařízení a výstavu byly okolo 320 milionů zlotých.\n\nSdružení Židovský historický institut (SŻIH), díky podpoře 500 dárců z celého světa, dodal na stavbu během 15 let 140 milionů zlotých, a to především na vyprojektování i vytvoření stálé výstavy. Dalších 20 milionů zlotých SŻIH vyčlenilo na samotnou činnost muzea. 90 milionů zlotých darovali: Hlavní město Varšava a Ministerstvo Kultury a národního dědictví. S tím samým záměrem vytvořila v červenci 2005 Rada ministrů program na roky 2006 až 2009 pod názvem „Budowa Muzeum Historii Żydów Polskich”, který byl v září 2009 prodloužený o další 3 roky. Z veřejných prostředků je financovaná i dnešní muzejní činnost instituce.\n\nMuzeum podpořily soukromé osoby, obchodní společnosti a organizace z celého světa. Dva největší dary ve výšce 20 milionů zlotých a 7 milionů dolarů darovali Jan Kulczyk a Tad Taube (skrze Taube Foundation for Jewish Life and Culture a Koret Foundation). Dar Jana Kulczyka byl určen na vytvoření stálé výstavy a moderní auditorium a byl největším jednorázovým darem muzeu.\n\nV roce 2008 získal projekt Lahdelma & Mahlamäki cenu Chicago Athenaeum International Architecture Award.\n\nV roce 2013 pak cenu Eurobuild Awards v kategorii Nejlepší polský architektonický projekt roku.\n\nV roce 2014 následovala cena roku SARPu a cena tohoto sdružení za nejlepší projekt z veřejných prostředků. Na webu sfružení je možné přečíst:\n\nV témže roce byla budova oceněna i cenou Sdružení finských architektů (SAFA) – Finlandia Prize for Architecture a byla jedním z pěti finalistů architektonické soutěže týdeníku „Polityka” a zvítězila v jeho internetovém hlasování.\n\nBudova byla zpřístupněna veřejnosti 19. dubna. Toto částečné otevření muzea bylo spojené se 70. výročím povstání ve varšavském ghettu.\n\nStálá výstava „1000 lat historii Żydów polskich” (česky: 1000 let dějin polských Židů) byla slavnostně otevřena 28. října 2014 a to jak prezidentem Polské republiky Bronisławem Komorowským, tak i jeho Izraelským protějškem Re'uvena Rivlina. Oslav se také účastnili premiérka Ewa Kopacz, maršálek Sejmu Radosław Sikorski, maršálek Senátu Bogdan Borusewicz nebo starostka Varšavy Hanna Gronkiewicz-Waltz.\n\nDle odhadů polského ministerstva kultury a národního dědictví bude návštěvnost expozice dosahovat minimálně 250 tisíc návštěvníků ročně.\n\nBudova je dle autorů postavena v minimalistickém slohu. Kompaktní a skromný tvar budovy dobře zapadá do okolního parku a křivkami koresponduje s nedalekým Pomníkem hrdinů ghetta.\n\nBudova byla vyprojektovaná na čtvercovém základě a její vnitřní část je obložená skleněnými deskami, které pokrývají polská a hebrejská písmena, které spolu tvoří slovo \"Polin\". Autorkou tohoto návrhu je Klementyna Jankiewicz.\n\nHlavní halu tvoří vysoké, zvlněné stěny, které budovu podélně rozdělují na dvě nerovné části s průchodem mezi nimi. Tento průchod svým tvarem připomíná rokli, což má být odkaz na Exodus, tedy útěk Židů z Egypta přes Rudé moře a rozestoupení jeho vod. Tato symbolika ale i tak nechává široké pole pro návštěvníkovu interpretaci. Podle nejpopulárnější teorie je tato „rokle“ symbolem rozdělení židovských dějin holokaustem. Dle Rainera Mahlamäkiho může symbolizovat i židovskou diasporu ve světě. Architekti samotní mluví o vůli přimět návštěvníka chtít vejít.\n\nHala byla první svého typu v Polsku, její vytvoření Mahlamäki nazval „velkou výzvou”. Zakřivená stěna byla vykonána metodou torkretování (stříkání betonu) firmou SPB Torkret. Dle vykonavatele zakázky se jednalo o největší touto technologií vytvořenou stěnu v Evropě. Polská firma za tento projekt obdržela v roce 2012 cenu americké organizace American Shotcrete Association za nejlepší projekt zrealizovaný mimo hranice USA.\n\nHlavní vchod do budovy se nachází od strany ulice Zamenhofa a má tvar hebrejského písmene tav. Rainer Mahlamäki ovšem přiznal, že během práce na projektu o tvaru vchodu takto neuvažoval. Na toto písmeno začínají hebrejská slova \"tarbut\" („kultura”), \"toldot\" („historie”) a \"tewa\" („archa”).\n\nBudova má prostou budovu, která je vsazená do okolního parku přesně podle nároků projektu, a její prosklení umožňuje hru světel uvnitř muzejní budovy a rovněž je díky jasnosti možné ušetřit na osvícení.\n\nBudova má čtyři nadzemní podlaží a dvě podzemní. Její výška je 21 metrů. Celkový povrch muzea je 18,3 tisíc m² a kubatura 123 tisíc m³.\n\nMuzeum má okolo třinácti tisíc m². V podzemí budovy se nachází stálá výstava „1000 lat historii Żydów polskich”, zaměřená na dějiny polských Židů od středověku po 20. století. V přízemí a prvním patře se dále nalézá multifunkční auditorium na 480 míst, sály dočasných výstav, vzdělávací centrum, informační centrum, dětský koutek, muzejní obchod a také muzejní restaurace Besamim (hebr. \"vůně\") servírující židovskou kuchyni.\n\nMezi vlnovitými stěnami haly byl postaven most, který znázorňuje podstatu muzea: budování mostů mezi lidmi, kulturami, minulostí a budoucností. Další most se nachází na nultém podlaží. Chodí přes něj všichni, kteří vchází do budovy hlavním vchodem a je vidět jak na začátku, tak i na konci výstavy. Architekti taktéž umožnili z nultého podlaží vidět střechu synagogy v Gvizdci, jejíž replika je umístěna v podzemní jako součást stálé výstavy.\nDle jednoho z prvních projektů měla být okna položena tak, aby byl osvětlen i nejnižší stupeň muzea. Nakonec bylo ovšem tvůrci stálé výstavy rozhodnuto, že pro některé části výstavy se osvětlenost nehodí.\n\n14. dubna 2013 byla při vchodu do muzea zavěšená mezuza vyrobená z poloviny cihly ze základů již neexistující budovy na ulici Nalewki. Mezuza byla společným projektem Andrzeje a Macieje Bulanda. Inspirací pro její vytvoření byla slova historika Hillela Seidmana o proroku Elijášovi, který prorokoval příchod mesiáše do centra židovského světa, tedy na rohu ulic Gęsiej a Nalewek ve Varšavě. Na cihle je vyryto hebrejské písmeno Šin odvozené od \"El Šaddaj\" („Bůh všemohoucí”). Mezuza má připomínat vývoj místa a podkreslovat dlouhodobé spojení židovské kultury a tradic s Varšavou.\n\nMezuzu odhalil hlavní rabín Polska Michael Schudrich.\n\nStálá výstava zabírá dvě podzemní podlaží budovy, její celkový povrch je okolo 4200 m² a její projekt vypracoval mezinárodní tým 120 historiků a muzealistů z Polska, Izraele a USA pod vedením ředitele výstavy profesorkou Barbarou Kirshenblatt-Gimblett z New York University. Byla vytvořena interaktivní expozice, která se skládá z osmi interaktivních galerií, které po sobě chronologicky prezentují tisíc let dějin polských Židů ve stínu nejdůležitějších událostí na území Polska.:\n\n\n\n\n\n\n\n\n\nVýstava také přibližuje integrálnost židovského působení na dějiny Polska a polského působení na dějiny židovského národa. Výstava se nesoustřeďuje (jako například Jad Vašem) pouze na holokaust, ale představuje i Židovský podíl na tvorbě polské kultury, vědy a hospodářství. MDŻP má být dle tvůrců „muzeum života” – má přibližovat návštěvníkům jak žili a co dělali Židé v Polsku.\n\nV galeriích stálé výstavy se nalézají elementy připomínající krizové situace, konflikty a těžké aspekty soužití Židů a Poláků. Mimo jiné se jedná o kopie obrazů z Kostela navrácení apoštola Pavla v Sandoměři jakožto symbol domnělé židovské rituální vraždy, informace o roli nevolnictví v židovských velkosedláckých usedlostech, zneužívání dělníků židovskými továrníky v Lodži, pogromu v Jedwabnem, obrazu kolotoče na varšavském náměstí Karsińskich popsaného Czesławem Miłoszem ve verši \"Campo di Fiori\" a ukázání podílu osob židovského původu na stalinovském terorovém aparátu v Polsku po 2. světové válce.\n\nModerní expozice má vypravěčský charakter – není organizována jako výstava exponátů, ale „provádí” návštěvníka událostmi židovských dějin. Tyto příběhy vypráví jejich svědkové a účastníci a komentář z naší doby byl ohraničen na minimum. Shodně s koncepcí Barbary Kirshenblatt-Gimblett se návštěvník postupně seznamuje s materiály výstavy a je veden k vytváření si vlastních úsudků o nich.\n\nVýstava v sobě komponuje slovo, obraz a zvuk. Obsahuje na 170 originálních předmětů, 200 replik, modelů a faksimilí a také audionahrávky, fotografie, filmy a počítačové animace. Je zde umístěno okolo dvou set multimediálních stanovišť, z čehož je 73 stanovišť interaktivních. Do stavby oddělovacích stěn a mezipatra bylo použito 100 tun oceli. Výstava je řízena ze servrovny a celková délka položených kabelů je okolo 200 km. Řídící systém byl vytvořený týmem polských programátorů.\n\nVýstava byla vytvořená dle koncepce britské firmy Event Communications polskou firmou Nizio Design International (NDI). Součástí týmu NDI byli grafici, architekti i historici a také okolo 100 dělníků provádějících detailní práce, vitální pro otevření výstavy.(mimo jiné obrazy v galerii \"Pierwsze spotkania\", 120 vitrín, 150 kusů nábytku a 5 tisíc m² speciálních tapet).\n\nVýstavu může v současně navštívit až 500 osob. Odhadovaný čas prohlídky jsou tři až čtyři hodiny.\n\nV říjnu roku 2014 muzeum jako první v Polsku zpřístupnilo stálou virtuální výstavu „Jak vytvořit muzeum” jako součást Google Cultural Institute.\n\nMuzeum má za úkol vykonávat dvě funkce a to muzeální a kulturně-vzdělávací. Krom muzeální činnosti, která se koncentruje okolo stálé výstavy a dočasných expozic, muzeum organizuje i přednášky, semináře, diskuzní panely, setkání s pamětníky holokaustu, ale i koncerty, divadelní představení a workshopy pro děti. Organizuje i spoluorganizuje slavnosti spojené s podporou tolerance a různorodosti.\n\nMuzeum je schopno provádět činnost, která má za cíl tvoření a zpřístupnění mluvených pramenů z období 2. světové války spjatých s osudy polských Židů, a to především díky tomu, že podepsalo smlouvu s USC Shoah Foundation o zpřístupnění nahrávek několika desítek tisíc Židů zachráněných před holokaustem.\n\nDíky finanční podpoře Norského finančního mechanismu a Finančního mechanismu EFTA je muzeum schopné v letech 2013 až 2016 určit 3 miliony eur na vzdělávací projekty zaměřené především na děti a mládež.\n\nInstituce vlastní menší sbírku judaik. Ta ovšem postupně roste a to z velké části díky darům soukromých osob. Mimo jiné v letech 2009 a 2013 muzeum obdrželo památky po Ireně Sendlerové (medaili a diplom Spravedlivý mezi národy (Polsko), čestné občanství Izraele, čestné občanství města Otwock spolu s klíčem k branám města, medaile, památky, knihy a dopisy, které Irena Sendlerová po několik let dostávala od mládeže z celého světa).\n\nČinnost muzea je podporována několika desítkami dobrovolníků.\n\nMuzeum do roku 2011 vedl Jerzy Halbersztadt, po němž byla na místo ředitele zvolena Agnieszka Rudzińska-Rytel a zde setrvala až do svého odchodu v červnu 2012. Od srpna 2012 do února 2014 vykonával úlohu ředitele Andrzej Cudak.\n\nOd 1. března je ředitelem muzea Dariusz Stola.\n\nVirtuální štetl je internetovým portálem se zaměřením na lokální židovskou historii pod patronátem muzea. Oficiálně započal svou činnost dne 16. června 2009.\nPortál má za úkol zpřístupnit informace o dějinách polských Židů široké veřejnosti. Konkrétně se portál zabývá dějinami Židů, kteří před 2. světovou válkou bydleli v malých městečkách s vlastní kulturou, které jsou v Jidiš označovány jako štetly. Anglická verze pak umožňuje židovské diaspoře čerpat z archivů portálu kdekoliv po celém světě.\nPortál je spravován díky společnému úsilí mnoha institucí, organizací a soukromých osob. Zdrojem informací pak jsou mimo jiné portál Polin polin.org.pl, a také portál tamější židovské komunity jewish.org.pl. Virtuální štetl čerpá i ze zkušeností jiných internetových projektů, jakými jsou například izrael.badacz.org a Diapozytyw (Institut Adama Mickiewicze), které spolupracují s Židovským historickým institutem.\nVirtuální výstava má okolo jednoho milionu přístupů ročně.\nV květnu roku 2013, v době 70. výročí povstání ve varšavském ghettu, se muzeum rozhodlo dát vzniknout veřejně-vzdělávací akci „Żonkile” (česky: Narcisy), do které s v konečném důsledku zapojilo na 500 dobrovolníků. Cílem této akce je připomenout obyvatelům Varšavy hrdiny povstání. Dobrovolníci rozdávají kolemjdoucím papírové narcisy – květiny, které Marek Edelman, jeden z přeživších vůdců povstání, každoročně pokládal na místa, která měla spojitost se záhubou Židů.\n\n\n"}
{"id": "1106254", "url": "https://cs.wikipedia.org/wiki?curid=1106254", "title": "Severomarianská vlajka", "text": "Severomarianská vlajka\n\nVlajka Severních Marian, nezačleněného území USA, byla přijata 31. března 1972 jako vlajka distriktu (okresu) a 4. července 1976 jako oficiální vlajka teritoria. Je tvořena modrým listem s uprostřed umístěným znakem, ovšem bez nápisů které jsou okolo znaku.\n\nStejně jako u ostatní tichomořských zemí symbolizuje modrý podklad Pacifik a bílá hvězda na znaku představuje ostrovy Severních Marian. Hvězda je položena na siluetu šedého kamene (místní vápenec).\n\nVzhled vlajky se od přijetí několikrát měnil. Roku 1989 byl přidán věnec z květin a mušlí, což je další symbol místní kultury. Také se měnil věnec, velikost a poloha hvězdy, silueta kamene nebo odstín modrého podkladu vlajky.\n\nVlajka má oficiálně neobvyklý poměr stran 20:39 ale používá se i 1:2 nebo 3:5.\n\n"}
{"id": "1106255", "url": "https://cs.wikipedia.org/wiki?curid=1106255", "title": "Sean Couturier", "text": "Sean Couturier\n\nSean Couturier [šón kuturjé] (* 7. prosince 1992, Phoenix, Arizona, USA) je kanadský hokejový útočník hrající v týmu Philadelphia Flyers v severoamerické lize National Hockey League. Hraje na pozici středního útočníka (centra).\n\nZúčastnil se Mistrovství světa juniorů 2011 v USA, kde kanadští hráči získali stříbrné medaile.\n\nReprezentoval Kanadu na Mistrovství světa 2015 v České republice, kde získal zlatou medaili.\n\n"}
{"id": "1106257", "url": "https://cs.wikipedia.org/wiki?curid=1106257", "title": "Mistrovství světa ve florbale do 19 let 2011", "text": "Mistrovství světa ve florbale do 19 let 2011\n\n6. Mistrovství světa ve florbale do 19 let 2011 se konalo v podruhé v Německu (poprvé MS 2001). Finsko vyhrálo ve finále nad Švédskem 4:3. Švýcarsko vyhrálo bronz po vítězství nad Českem.\n\n\n"}
{"id": "1106258", "url": "https://cs.wikipedia.org/wiki?curid=1106258", "title": "Liebenthal", "text": "Liebenthal\n\nLiebenthal může být:\n\n\n"}
{"id": "1106259", "url": "https://cs.wikipedia.org/wiki?curid=1106259", "title": "Aaron Ekblad", "text": "Aaron Ekblad\n\nAaron Ekblad (* 7. února 1996, Windsor, Ontario, Kanada) je kanadský hokejový obránce hrající v týmu Florida Panthers v severoamerické National Hockey League. \nJe držitelem Jack Ferguson Award (2011), Emms Family Award (2011/12) a Max Kaminsky Trophy (2013/14).\n\nJeho starším bratrem je hokejista Darien Ekblad.\n\nZúčastnil se Mistrovství světa juniorů 2014 ve Švédsku, kde kanadští hráči obsadili 4. místo.\nReprezentoval Kanadu na Mistrovství světa 2015 v České republice, kde získal zlatou medaili.\n\n\n"}
{"id": "1106260", "url": "https://cs.wikipedia.org/wiki?curid=1106260", "title": "Klavírní knížka Anny Magdaleny Bachové", "text": "Klavírní knížka Anny Magdaleny Bachové\n\nKlavírní knížka Anny Magdaleny Bachové (též \"Knížka pro Annu Magdalenu Bachovou\") jsou dnes známé dvě sbírky převážně klavírních skladeb z let 1722 a 1725. Anna Magdalena byla zpěvačkou a druhou manželkou Johanna Sebastiana Bacha, který je autorem všech skladeb v první knížce. Druhá knížka je kompilací skladeb různých autorů.\n\nZ prvního souboru se dochovalo pouze 25 stran. Odhaduje se, že rozsah původního sešitu byl asi trojnásobný. Převážnou část tvoří pět suit pro klavír (v Bachově době samozřejmě spíše klavichord nebo cembalo) později vydaných pod názvem Francouzské suity, dále obsahuje několik krátkých samostatných skladeb pro klavír a varhany.\n\nDruhá knížka je rozsáhlejší a obsahově pestřejší. Vedle několika technicky náročných klavírních suit obsahuje i množství drobných skladbiček a také písně a árie. Autory jsou kromě J. S. Bacha například i jeho syn Carl Philipp Emanuel, Christian Petzold, François Couperin a další. Sbírka byla nejspíš sestavena především pro potěšení, jako podklad pro domácí muzicírování; jednodušší klavírní kousky možná sloužily také pro výuku Bachových dětí.\n"}
{"id": "1106262", "url": "https://cs.wikipedia.org/wiki?curid=1106262", "title": "Národní centrum Turkmenistánu pro zimní sporty", "text": "Národní centrum Turkmenistánu pro zimní sporty\n\nNárodní centrum Turkmenistánu pro zimní sporty, turkmensky \"Turkmenistanyň gyşgy sport görnüşleriniň milli merkezi\", je národním hokejovým svazem Turkmenistánu. Členem IIHF se stal 15. května 2015 na výročním kongresu IIHF v Praze během mistrovství světa v ledním hokeji jako třetí bývalá sovětská republika ze Střední Asie (po Kazachstánu a Kyrgyzstánu). Stal se tak 74. členem IIHF. Program ledního hokeje v Turkmenistánu byl zaveden na popud prezidenta Gurbanguly Berdimuhamedowa.\n\nV době přijetí měl 3 kryté haly a 182 registrovaných hráčů, z toho 120 v kategorii juniorů.\n\nPrvní z krytých hal je Národní palác olympijských sportů v Ašchabadu postavený v roce 2006 (kapacita 1 000 míst). Další dvě kryté haly byly postaveny v roce 2011 rovněž v hlavním městě Ašchabad, největší je Palác zimních sportů s kapacitou 10 000 míst.\n\n\n"}
{"id": "1106268", "url": "https://cs.wikipedia.org/wiki?curid=1106268", "title": "Jižní Svahy", "text": "Jižní Svahy\n\nJižní Svahy jsou největším zlínským sídlištěm, ve kterém žije přes 20 000 obyvatel, tedy asi čtvrtina populace města. Je postaveno na svazích „Na Stráních“ severně nad městem. Ač se návrhy na jeho výstavbu objevily již roku 1921, realizace jeho první etapy probíhala až v letech 1970–1980. Po roce 1980 započala v tehdejším Gottwaldově výstavba druhé etapy, která však nebyla zcela dokončena.\n\nPrvní etapa sídliště Jižní Svahy se skládá převážně z montovaných domů \"bodového\" a \"chodbového\" provedení. Domy chodbového provedení, jsou většinou vystavěny ve tvaru půlobdélníku (L). Nad těmito bloky se nacházejí parkoviště, zeleň a dětská hřiště. U velké části bodových domů byla původně vystavěna dětská pískoviště, která však byla v průběhu let rušena.\n\nV první etapě sídliště Jižní Svahy, je v blízkosti výškového domu (1. segmentu) obchodí centrum. (Původně zde byla prodejna Pramen, a několik dalších menších prodejen). Ve spodní části tohoto centra se poté nachází pobočka České pošty, s.p., Pošta Zlín 5.\n\nVe spodní části 2. etapy sídliště byla panelárna, která vyráběla panely, pro výstavbu sídliště. Panelárna byla po ukončení výroby přestavěna na supermarket Delvita. V budově \"Delvity\" je také umístěno restaurační zařízení a předprodej jízdenek městské hromadné dopravy a několik dalších prodejen. V blízkosti Delvity bylo vystavěno benzinové čerpadlo Paramo.\n\nDruhá etapa sídliště Jižní Svahy se skládá z montovaných domů bodového provedení (novějšího typu než u 1. etapy) a domů deskových, které jsou vystavěny ve velké části do obdélníkových, částečně uzavřených bloků. Uvnitř těchto bloků jsou většinou umístěna dětská hřiště, zeleň atd.\n\nPo převratu v roce 1989 vydalo město Zlín zákaz výstavby domů z prefabrikovaných panelů. Tímto se téměř zastavila výstavba na 2. etapě sídliště Jižní Svahy, kde bylo možné pouze dostavět již rozestavěné domy. Nikdy se tedy sídliště Jižní Svahy nedostavělo podle oficiálního celistvého plánu. Stejně tak byla zastavena výstavba velkého obchodního centra, zejména pro nedostatek financí. (Po dostavbě tohoto nikdy nedostavěného centra bylo plánováno, že sídliště bude téměř nezávislé na prodejnách v centru města, tzn. sídliště by bylo soběstačné. Toto centrum bylo rozestavěno (fyzicky na místě byla postavena hrubá stavba asi 1/2 obchodního centra. Výstavba 2. poloviny centra nebyla započata). V současné době je v demolici rozestavěná 1/2 centra.\n\nV minulých několika letech, byly nad výstavbou panelových domů (v ulicích Podlesí .., směrem k trolejbusové točně Kocanda) vystavěny další bytové domy (již ne panelové). Tyto domy však již nerespektují původní plány na výstavbu sídliště. Část občanů tyto domy někdy kritizuje, kvůli malé vzdálenosti mezi těmito novými domy.\n\nOznačování domů na sídlišti Jižní Svahy, bylo řešeno krom standardního číslování čísly popisnými, ještě značením čísly \"blokovými\". Čísla bloků se většinou skládají z čísla a písmene. Číslo uvádí číslo celého domu (číslováno od začátku sídliště, tedy od dolní části, směrem nahoru), písmeno za číslem poté specifikuje vchod v domě. U nově stavěných bytových domů (které nerespektují původní plán na stavbu sídliště), však již čísla bloková nejsou přidělována. Tyto nové domy se tedy značí pouze čísly popisnými.\n\nK dominantám sídliště se řadí kostel Panny Marie Pomocnice křesťanů postavený v letech 2000–2003. \n\nDalšími objekty jsou dva čtrnáctipodlažní segmentové domy. V každém z nich je více než 350 bytů. Stavba prvního z domů byla dokončena roku 1978 a druhého v roce 1983.\n\nLokalitu nejprve obsluhovaly pouze autobusy, od 5. listopadu 1988 sem byla přivedena též trolejbusová linka. Roku 1992 byla otevřena další trolejbusová trasa na točnu Středová a v roce 2000 došlo k prodloužení původní trasy z konce 80. let 20. století a k vytvoření nové točny nazvané Kocanda. V současné době již zajišťují obslužnost pouze trolejbusové spoje (číslo 6, 7, 8, 9, 10, 14)\n\nStředem sídliště vede hlavní silnice, na kterou se napojují všechny menší silnice z jednotlivých ulic. Tato hlavní silnice vede směrem z centra přes nadjezd u nádraží ČSAD, přes 1. etapu sídliště, až na světelnou křižovatku (ulice Středová). Dále pokračuje tato hlavní silnice směrem nahoru, na trolejbusovou točnu Kocanda. Odtud pokračuje tato silnice dolů, na křižovatku, kde se silnice rozděluje na silnici vedoucí ve směru do zadní části centra Zlína (odbočka vpravo). Druhá odbočka (levá) vede ve směru na obec Fryšták.\n\nV obou etapách sídliště jsou v místech zastávek trolejbusů umístěny na této hlavní silnici podchody pro chodce. První u zastávky Družstevní, druhý na zastávce Slunečná, třetí na zastávce Křiby a čtvrtý na zastávce Česká. \n"}
{"id": "1106275", "url": "https://cs.wikipedia.org/wiki?curid=1106275", "title": "Port-de-Bouc", "text": "Port-de-Bouc\n\nPort-de-Bouc je obec na jihu Francie. Leží u ústí plavebního kanálu Caronte. Nachází se deset kilometrů západně od obce Martigues a 45 kilometrů západně od města Marseille. Podle sčítání obyvatel v roce 2008 zde žilo 17 207 lidí. První zmínka o obci pochází z roku 1147.\n\n"}
{"id": "1106276", "url": "https://cs.wikipedia.org/wiki?curid=1106276", "title": "Mervyn Burtch", "text": "Mervyn Burtch\n\nMervyn Burtch (7. listopadu 1929 Ystrad Mynach – 12. května 2015) byl velšský hudební skladatel.\n\nNarodil se ve městě Ystrad Mynach na jihovýchodě Walesu a studoval hudbu u skladatele Davida Wynna. Tvořil jak skladby pro velká tělesa, tak i pro smyčcové kvartety. Výrazně se zabýval hudbou pro děti. Za svůj život složil více než 650 děl. Rovněž se věnoval pedagogické činnosti na Royal Welsh College of Music & Drama v Cardiffu. Zemřel v roce 2015 ve věku 85 let.\n\n"}
