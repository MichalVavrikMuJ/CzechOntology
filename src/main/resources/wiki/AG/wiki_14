{"id": "992008", "url": "https://cs.wikipedia.org/wiki?curid=992008", "title": "Cena Jiřího Wolkera", "text": "Cena Jiřího Wolkera\n\nCena Jiřího Wolkera, pojmenovaná po českém básníkovi žijícím v první čtvrtině 20. století, je české literární ocenění.\n\nCenu ustavil Výbor národní kultury v kategoriích: sbírka básní, kniha pro děti, satirické práce. V letech 1977-1989 ji uděloval Svaz českých spisovatelů. Znovu byla ustanovena v roce 1994. \n\n"}
{"id": "992009", "url": "https://cs.wikipedia.org/wiki?curid=992009", "title": "FK Dostyk Almaty", "text": "FK Dostyk Almaty\n\nFK Dostyk Almaty (kazašsky Достық футбол клубы) byl kazašský fotbalový klub z města Almaty. Vznikl v roce 1990. V roce 1993 vyhrál kazašský fotbalový pohár po výhře 4:2 nad Fosforem Jambul. Přes tento raný úspěch v roce 1994 odstoupil z Premjer Ligasy a zanikl. V předchozí sezoně Premjer Ligasy 1993 se umístil na konečném 7. místě.\n\n\n"}
{"id": "992012", "url": "https://cs.wikipedia.org/wiki?curid=992012", "title": "Kontinentální armáda", "text": "Kontinentální armáda\n\nKontinentální armáda (anglicky Continental Army) bylo vojsko bojující za nezávislost amerických kolonií během Americké revoluce. Ustavena byla rozhodnutím Kontinentálního kongresu 14. června 1775 a jejím velitelem byl po celou dobu generál George Washington. Kontinentální armáda byla z větší části rozpuštěna po uzavření míru s Británií roku 1783. Některé její jednotky se pak staly zárodkem budoucí Armády USA.\n\n"}
{"id": "992013", "url": "https://cs.wikipedia.org/wiki?curid=992013", "title": "Šun (vládce)", "text": "Šun (vládce)\n\nŠun () byl mytický čínský vládce, podle \"Zápisků historika\" poslední z Pěti legendárních vladařů. Podle tradiční činské chronologie panoval v letech 2255–2208 nebo 2233–2184 př. n. l.\n\nJeho klanové jméno bylo Jou-jü (), příjmení Jao () či Čchung-chua (). jmenován byl i jako Jü Šun () nebo jednoduše Jü.\n\nV tradici konfuciánů a mohistů byl považován za moudrého vládce. Pod vlivem konfuciánů zakotvil v čínské tradici jako vynikající panovník, moudrý a morální vůdce, společně s Jaoem a Jüem vzor pozdějších králů a císařů. Dlouho sloužil Jaovi. Načež si ho Jao vybral za svého nástupce místo nevhodných synů. Vyznal se v hrnčířství, zahnal čtyři neblahé bytosti střežící čtyři brány stran světa. Vynikal ctnostmi a vzorným chováním k rodině, přestože ho neměla ráda a otec se ho pokusil zabít.\n"}
{"id": "992014", "url": "https://cs.wikipedia.org/wiki?curid=992014", "title": "Promluvy ze států", "text": "Promluvy ze států\n\nPromluvy ze států (), též Kniha promluv [uspořádaná dle] států, je čínská historická kniha obsahující řeči, promluvy a dialogy panovníků a úředníků čínských států týkající se událostí 10. – 5. století př. n. l.\n\nKniha sestává z 240 promluv seskupených do 21 kapitol. Kapitoly jsou seřazeny podle států mluvčího – nejdříve stojí kapitoly týkající se Čou, pak Lu, Čchi, Ťin a dalších. Kniha pokrývá období od vlády čouského krále Mu (947–927 př. n. l. do rozpadu státu Ťin na Čao, Wej a Chan koncem 5. století př. n. l.\n\nKaždá promluva je uvedena krátkou statí vysvětlující kontext řeči a zakončena závěrem informujícím o faktech potvrzujících přednesené názory. Řeči se týkají nejrůznějších otázek – filozofie, politiky, ekonomiky, vzdělání, vojenství a hudby. Promluvy a dialogy jsou považovány za fiktivní, nicméně mluvčí jsou historické osobnosti.\n\nAutor nebo autoři díla jsou neznámí, v čínské tradice je připisováno Konfuciovu současníku Cuo Čchiou-mingovi. Sestavováno bylo patrně od 5. do pozdního 4. století př. n. l.\n"}
{"id": "992016", "url": "https://cs.wikipedia.org/wiki?curid=992016", "title": "Team Factor", "text": "Team Factor\n\nTeam Factor je počítačová hra od českého studia 7FX. Vyšla 11. května 2002. Byla zamýšlena jako konkurence zahraničnímu Counter-Strike. Oproti němu však obsahuje řadu odlišností jako například přítomnost singleplayeru a třetí strany.\n\nHra byla ve vývoji od roku 2000. O finanční zabezpečení projektu se postarala společnost I.C.C.C., působící na trhu informačních a komunikačních technologií. Pod zmíněnou společnost 7FX spadalo. Na hře pracovalo 9 až 14 lidí. K vývoji využil 7FX svůj vlastní engine LightForce. V západní Evropě hra vyšla pod názvem U.S. Special Forces: Team Factor.\n\nTeam Factor má hratelnost podobnou Counter-Strike. Je zde však řada odlišností. Například hráč má zbraň vždy přidělenou a nedokupuje si ji. Také jsou zde tři strany – americké speciální jednotky (modrý tým), ruští Specnaz (červený tým) a teroristé (černý tým). Na každé mapě má každá strana nějaký úkol, který musí splnit, aby vyhrála. Hra také obsahuje hru pro jednoho hráče. Ta se od multiplayeru liší tím, že hráč nehraje proti živým nepřátelům, ale proti botům. Dále hra obsahuje RPG prvky.\n\nHra byla přijata rozporuplně, až negativně. Byla kritizována za svoji grafiku, hratelnost a také za UI botů.\n"}
{"id": "992025", "url": "https://cs.wikipedia.org/wiki?curid=992025", "title": "Dirty South", "text": "Dirty South\n\nDragan Roganović (* 15. listopadu 1978, Bělehrad, Jugoslávie), více známý jako Dirty South, je srbsko-australský DJ, remixer a hudební producent, žijící v Melbourne. V roce 2004 začal oficiálně produkovat hudbu jako Dirty South. Byl dvakrát nominován na cenu Grammy v kategorii nejlepších nahraných remixů (Best Remixed Recording, Non-classical), nejprve v roce 2008 společně s Ryanem Raddonem (Kaskade) a remixem „Sorry“, poté v roce 2011 s Axelem Hedforsem (Axwell) a remixem „Sweet Disposition“. V letech 2005 a 2006 byl nominován na cenu Aria v kategorii nejlepších alb taneční hudby (Best Dance Release) se svými EP alby \"Dirty South EP\", respektive \"Sleazy\".\n\n\n"}
{"id": "992040", "url": "https://cs.wikipedia.org/wiki?curid=992040", "title": "Kaple Panny Marie (Hrubšice)", "text": "Kaple Panny Marie (Hrubšice)\n\nKaple Panny Marie je sakrální stavba v Hrubšicích, části města Ivančice v okrese Brno-venkov. Stavba je kulturní památkou České republiky.\n\nKaple je obdélná stavba s apsidou, vpředu se zvonicí zakončenou stanovou střechou. Nad vchodem je zasklený výklenek se soškou svatého Floriána. Na dvou stěnách zvonice se nacházejí sluneční hodiny s letopočtem 1832. Před vchodem do kaple stojí děkovný kříž, věnovaný roku 1869 manželi Kocábovými.\n\nKaple je zasvěcená Panně Marii, postavená byla roku 1822. V roce 1832 na ní byla přistavěna zvonice. Původní zvon byl za první světové války zrekvírován. Po válce byl do zvonice umístěn zvon nový, který slouží do dnešní doby. Kaple patří farnosti Řeznovice, starají se o ni místní občané.\n\n"}
{"id": "992047", "url": "https://cs.wikipedia.org/wiki?curid=992047", "title": "Kreveta baltická", "text": "Kreveta baltická\n\nKreveta baltická (\"Palaemon adspersus\") je 5 až 6 cm dlouhý průsvitný korýš, žijící v Baltském moři. Živí se především řasami a drobnými korýšky. Vajíčka klade v létě. Loví se zejména v Dánsku a maso této krevety patří k lahůdkám. Vařením zčervená.\n"}
{"id": "992050", "url": "https://cs.wikipedia.org/wiki?curid=992050", "title": "Eduard Hulicius", "text": "Eduard Hulicius\n\nEduard Hulicius (* 28. října 1980 Praha) je historik, odborník na EU a politik KDU-ČSL, jejímž členem je od roku 2012.\n\nVystudoval První obnovené reálné gymnázium v Praze a poté bakalářský obor Mezinárodní teritoriální studia na FSV UK a magisterské obory Evropská studia na FSV UK a Mezinárodní politiky na institutu CERIS.\n\nMá dva syny – Eduard Albert a Erik Herbert.\n\nV roce 2005 vydal v nakladatelství Libri \"Dějiny Belgie\" a v roce 2006 \"Dějiny Lucemburska\".\n\nOd roku 2003 žije a pracuje v Bruselu, od září roku 2011 v kanceláři poslankyně Evropského parlamentu za KDU-ČSL Zuzany Roithové. Od listopadu 2014 je členem kabinetu členky Evropské komise za ČR Věry Jourové. Internetový portál Politico o něm v roce 2016 napsal: \"(...) je nejdůležitějším úředníkem, pokud jde o pracovní a protokolární schůzky. Hulicius je člen kabinetu komisařky spravedlnosti Věry Jourové pro spotřebitelskou politiku a meziinstitucionální vztahy. \nJe odborníkem na problematiku vnitřního trhu, otázek vízové a azylové politiky EU a na fungování institucí EU.\n\nZa stranu SNK-ED kandidoval v komunálních volbách v roce 2006 do Zastupitelstva Hlavního města Prahy a do Zastupitelstva Městské části Praha 5, ale ani v jednom případě neuspěl, i když na získání mandátu v obecním zastupitelstvu MČ mu chybělo jenom 160 hlasů.\n\nPodle rejstříku politických stran a politických hnutí, který vede Ministerstvo vnitra ČR, byl od srpna 2007 do ledna 2008 předsedou strany Spojení demokraté – sdružení nezávislých. Tato strana zůstala jako tzv. zbytkový subjekt po Evropských demokratech, kteří se v lednu 2006 sloučili s SNK sdružením nezávislých.\n\nPozději vstoupil do Evropské demokratické strany, za niž kandidoval na 6. místě ve volbách do Evropského parlamentu v roce 2009, ale i když v Praze, odkud Hulicius pochází, strana získala 6,93 % hlasů, celostátní výsledek 2,88 % na její vstup do EP nestačil.\n\nV roce 2012 se stal členem KDU-ČSL a na sjezdu v Olomouci byl 9. června 2013 zvolen na páté místo kandidátky KDU-ČSL do Evropského parlamentu. Po odstoupení Davida Macka v únoru 2014 postoupil na čtvrté místo kandidátky. Ve volbách skončil na čtvrtém místě a vzhledem k zisku tří mandátů pro KDU-ČSL se stal prvním náhradníkem.\n\nVe volbách do Evropského parlamentu v květnu 2019 kandidoval na 9. místě kandidátky KDU-ČSL, ale nebyl zvolen.\n"}
{"id": "992053", "url": "https://cs.wikipedia.org/wiki?curid=992053", "title": "Jakov Alexandrovič Malik", "text": "Jakov Alexandrovič Malik\n\nJakov Alexandrovič Malik (: ; 6. prosince 1906 – 11. února 1980) byl sovětský diplomat, stálý zástupce Sovětského svazu při Organizaci spojených národů v letech 1948 až 1952 a znovu 1968 až 1976.\n\nNarodil se v tehdejší Charkovské gubernii carského Ruska, na území dnešní Ukrajiny. V roce 1930 absolvoval s vyznamenáním Charkovský institut národního hospodářství. Poté pracoval jako ekonom v Charkově. V letech 1935 až 1937 studoval na Institutu diplomatických a konzulárních zaměstnanců Ministerstva zahraničních věcí SSSR v Moskvě. Následně pracoval do roku 1939 na Ministerstvu zahraničních věcí SSSR jako referent a později jako zástupce vedoucího tiskového oddělení. Mluvil plynně japonsky, anglicky a francouzsky. V roce 1939 získal post zplnomocněného zástupce SSSR v Japonsku a dne 18. května 1942 mimořádného zplnomocněného vyslance SSSR tamtéž. Dne 8. srpna 1945 předal japonské vládě nótu o vyhlášení sovětsko-japonské války.\n\nOd 9. srpna 1945 do srpna 1946 působil ve funkci politického poradce Spojenecké rady v Japonsku. V prosinci 1945 se jako člen delegace SSSR podílel na jednání ministrů zahraničních věcí SSSR, USA a Velké Británie v Moskvě. Dne 24. ledna 1947 byl jmenován náměstkem ministra zahraničních věcí Vjačeslava Molotova. Po roce práce na ministerstvu byl jmenován stálým zástupcem SSSR při OSN. Poté odešel na post prvního náměstka ministra zahraničních věcí Andreje Vyšinského. Po Stalinově smrti se stal velvyslancem ve Velké Británii. V roce 1960 se vrátil do Moskvy jako náměstek ministra zahraničních věcí Andreje Gromyka.\n\nRoku 1968 se opět stal stálým zástupcem SSSR při OSN, tuto funkci vykonával až do roku 1976, kdy odešel do důchodu. Malik je také známý pro svůj přednes a obhajobu sovětských motivů okupace Československa v srpnu 1968. V Radě bezpečnosti navíc vetoval dvě rezoluce, přičemž první požadovala propuštění zadržených československých politiků a stažení invazních sil ze země, druhá oproti tomu navrhovala vyslat do Československa speciální vyslance.\n\nZemřel dne 11. února 1980 a pochován byl na Novoděvičím hřbitově v Moskvě. Za svou diplomatickou kariéru obdržel tři Řády Lenina a medaili Za hrdinskou práci ve Velké vlastenecké válce 1941–1945.\n"}
{"id": "992054", "url": "https://cs.wikipedia.org/wiki?curid=992054", "title": "Tomáš Čáp", "text": "Tomáš Čáp\n\nTomáš Čáp (* 21. listopadu 1978, Hranice) je český fotbalový obránce hrající za SK Hranice.\n\nSvoji fotbalovou začal v SK Hranice. Mezi jeho další angažmá patří: FK Jablonec 97, FK Mladá Boleslav, SK Kladno, FC Kärnten, FC Vítkovice a FK Senica.\n\n"}
{"id": "992057", "url": "https://cs.wikipedia.org/wiki?curid=992057", "title": "Societatea pentru exploatări tehnice", "text": "Societatea pentru exploatări tehnice\n\nSocietatea pentru exploatări tehnice (zkráceně SET, česky Společnost pro technický výzkum) byl rumunský průmyslový podnik založený v roce 1923 inženýrem Grigorem Zamfirescu v Bukurešti. Vznikl v době po I. světové válce, kdy chtělo Rumunsko vybudovat silný domácí letecký průmysl. Letecká divize byla založena začátkem roku 1924. SET byl jedním ze tří nejvýznamnějších rumunských leteckých výrobců vzniklých v té době (vedle Industria Aeronautică Română (IAR) a Întreprinderea de construcții aeronautice românești (ICAR)).\n\nV počátcích se firma věnovala opravám letadel Proto 2 a modifikacím De Havilland DH.9. Poté vyvíjela vlastní stroje (zejména cvičné a stíhací) a dodávala je ve 30. letech 20. století rumunskému letectvu. V roce 1931 se změnil název firmy na Fabrica de avioane S.E.T. inginer „Grigore Zamfirescu”. Ke konci 30. let byl vývoj vlastních letadel opuštěn a přešlo se na výrobu licenčních typů (např. rumunské IAR 27, IAR 39, zahraniční Fleet F-10G, Nardi FN.305). V roce 1938 firma uskutečnila dohodu s rumunským ministerstvem letectva a námořnictva na pravidelnou objednávku letounů během příštích pěti let. Výroba měla být přesunuta do nových závodů v Moldavsku pod novým názvem Industria nationala aeronautica (INA). Vypuknutí II. světové války zabránilo realizaci tohoto programu. Na místo toho se výroba v hlavní továrně v Bukurešti rozšířila, vyráběla se licenční letadla (např. německé Heinkel He 111).\n\nPo skončení II. světové války se pokračovalo ve výrobě a opravách letadel až do roku 1946, kdy byla letecká výroba společnosti ukončena.\n\n\n"}
{"id": "992061", "url": "https://cs.wikipedia.org/wiki?curid=992061", "title": "Martin Laurinc", "text": "Martin Laurinc\n\nMartin Laurinc (* 4. ledna 1978, Banská Bystrica) je slovenský fotbalový obránce, v současnosti působící v ŠK Tvrdošín.\n\nSvoji fotbalovou začal v FK Dukla Banská Bystrica. Mezi jeho další angažmá patří: MFK Ružomberok, MŠK Žilina, SK Dynamo České Budějovice, FK Senica, FK LAFC Lučenec, TJ Baník Ružiná a ŠK Tvrdošín.\n\n"}
{"id": "992062", "url": "https://cs.wikipedia.org/wiki?curid=992062", "title": "Národní park Huascarán", "text": "Národní park Huascarán\n\nNárodní park Huascarán je jedním z peruánských národní parků, které figurují na seznamu světového přírodního dědictví UNESCO. Zároveň se jedná o biosférickou rezervaci. Národní park se nachází v departementu Áncash, v pohoří Cordillera Blanca v centrálních Andách okolo stejnojmenné hory Huascarán (nejvyšší hory Peru), mezi údolími Conchucos a Huaylas. Ve směru sever-jih se park táhne na vzdálenost 160 km, ve směru západ-východ 30 km, jeho plocha je 3 400 km². Cordillera Blanca je nejvyšší pohoří v tropickém podnebném pásmu, které je pokryté sněhem. Nachází se zde 27 vrcholků vyšších než 6 000 m n. m, horské ledovce a ledovcová jezera. Nejnižší místo v parku je v nadmořské výšce 2 500 m n. m, nejvyšší pak 6 768 m n. m.\n\nVzhledem k velkému rozpětí nadmořských výšek se zde nachází několik různých ekosystémů (od tropických deštných lesů přes vysokohorské louky a křoviska až k tropické tundře). Nejrozšřínějšími rostlinami vysokohorských porostů jsou zástupci rodů Buddleia, Scallonia, Berberis, Baccharis a Gynoxis. Ze zvířat lze jmenovat druhy jako medvěd brýlatý, kondor andský, činčila horská, vikuňa, pes horský, lasice dlouhoocasá, kočka horská, kočka pampová, huemul severní a jelenec běloocasý.\n"}
{"id": "992064", "url": "https://cs.wikipedia.org/wiki?curid=992064", "title": "Giuseppe Abbati", "text": "Giuseppe Abbati\n\nGiuseppe Abbati (13. ledna 1836, Neapol – 21. února 1868, Florencie) byl italský malíř, člen hnutí Macchiaioli. \n\nJeho otcem byl malíř Vincenzo Abbati. Účastnil se Expedice tisíce vedené Garibaldim a v bojích ztratil pravé oko. Odstěhoval se pak do Florencie, kde v kavárně Caffè Michelangiolo potkal Giovanniho Fattoriho, Silvestra Legu a další malíře, s nimiž pak vytvořili hnutí Macchiaioli. Začal v té době malovat v plenéru. Roku 1866 dobrovolně vstoupil do armády, aby se účastnil války proti Rakousku, byl Rakušany zajat a zadržován v Chorvatsku. Po propuštění strávil poslední rok života na italském venkově, kde maloval krajiny. Zemřel na vzteklinu poté, co ho kousl jeho vlastní pes.\n"}
{"id": "992065", "url": "https://cs.wikipedia.org/wiki?curid=992065", "title": "Hapi (býk)", "text": "Hapi (býk)\n\nHapi (v řeckém a latinském jazyce byl znám pod jménem Apis), byl posvátný býk v období starověkého Egypta. Po své smrti byl uctíván jako bůh a stejně jako faraoni byl také mumifikován a uložen do sarkofágu. Hapi jako jeho předchůdci byl rodu \"Bos primigenius\" (pratur).\n\nBýk Hapi byl považován za vtělení významného egyptského boha Ptaha. Egypťané Hapiho chovali v \"posvátné stáji\" nedaleko Ptahova chrámu v Mennoferu. Po smrti byl býk mumifikován a pochován na pohřebišti nedaleko dnešní Sakkáry.\n\nAčkoliv Hapi nebyl mezi ostatními kulturami příliš oblíben, v helénistickém období jeho kult pronikl i do Řecka. Uctíván byl v okolí Chalkidy a Priény.\n"}
{"id": "992066", "url": "https://cs.wikipedia.org/wiki?curid=992066", "title": "Marcello Bacciarelli", "text": "Marcello Bacciarelli\n\nMarcello Bacciarelli (16. února 1731, Řím – 5. ledna 1818, Varšava) byl italský pozdně barokní a klasicistní malíř působící v Polsku.\n\nStudoval v Římě u Marca Benefiala. Roku 1750 byl povolán do Drážďan, kde pracoval pro saského kurfiřta a zvoleného polského krále Augusta III. Po králově smrti odešel spolu s dalším malířem a svým spolupracovníkem Bernardem Bellottem do Vídně a pak do Varšavy, kde se usadil.\n"}
{"id": "992067", "url": "https://cs.wikipedia.org/wiki?curid=992067", "title": "Letiště Barcelona-El Prat", "text": "Letiště Barcelona-El Prat\n\nLetiště Barcelona El Prat (IATA: BCN, ICAO: LEBL, , ) známé jako El Prat, se nachází 12 km jihozápadně od centra Barcelony, v Katalánsku ve Španělsku, mezi mesty El Prat de Llobregat, Viladecans a Sant Boi.\n\nLetiště je druhé největší ve Španělsku hned po letišti Barajas v Madridu, první v rámci Katalánska a pobřeží Středozemního moře a sedmé nejrušnější letiště v Evropě. K roku 2018 se jedná se o základnu pro společnosti Vueling Airlines a Level a ouzlové letiště společností Air Europa, Iberia, EasyJet, Norwegian a Ryanair. Letiště slouží hlavně pro domácí evropské a severoafrické destinace, ale má také menší počet letů i do jihovýchodní Asie, Latinské Ameriky a Severní Ameriky.\n\nLetecká služba na trase Barcelona - Madrid, známá jako \"Pont Aeri\" (v katalánštině) nebo \"Puente Aerea\" (v španělštině), doslova \"Nebeský most\", je nejrušnější trasa na světě s největším počtem letových operaci (971 za týden) v roce 2007. Cestovní plán se zredukoval od února 2008, kdy byla otevřena rychlodráha Madrid - Barcelona, která překoná vzdálenost za 2 hodiny 40 minut a rychle se stala oblíbenou.\n\nV roce 2018 prošlo branami letiště Barcelona El Prat 50 172 457 cestujících, což je 6.1% nárůst oproti roku 2017.\n\nPrvní barcelonské letiště, nacházející se v el Remolare, začalo fungovat v roce 1916. Nemělo však dobré vyhlídky na rozšíření v budoucnosti, a tak nové letiště v El Pratu otevřeli v roce 1918. První letadlo, které na letišti přistálo, bylo Latecoere Salmson 300, které přiletělo z Toulouse s konečnou zastávkou v Casablance. Letiště bylo sídlem Aeroklubu Katalánsko základnou pro Zeppeliny španělského námořnictva. Plánovaná obchodní letecká provoz zahájila v roce 1927 s létem společnosti Iberia do Madridu (na letiště Cuatro Vientos). Byla to první trasa společnosti Iberia.\n\nV roce 1948 byla vybudována nová dráha, dnes 07-25, a v témže roce začaly první zaoceánské lety, a to se společnostmi Pan American World Airways do New Yorku. Mezi lety 1948 až 1952 byla postavena druhá dráha (dráha 16-34), kolmá na předešlou, také byly zřízeny taxislužby a byl postaven terminál na ubytování pasažérů. V roce 1963 letiště dosáhlo milionu přepravených pasažérů ročně. Nová řídící věž byla postavena v roce 1965 a terminál byl přestavěn v roce 1968 (momentálně nejstarší křídlo terminálu B).\n\n3. srpna 1970 společnost Pan American World Airways slavnostně zahájila pravidelné lety mezi Barcelonou, Lisabonem a New Yorkem, zajišťovány letadly typu Boeing 747SP. 4. listopadu téhož roku začala Iberia se službou \"Air-shuttle\" mezi Barcelonou a Madridem. O několik let později, v roce 1976 byl postaven terminál speciálně jen pro potřeby Iberie a její air-shuttle a také samostatný terminál pro nákladní dopravu, ke kterému byla připojena také poštovní služba a letištní dráha pro cargo. V roce 1977 přesáhlo letiště 5 milionů přepravených pasažérů za rok.\n\nOd konce sedmdesátých až do počátku devadesátých let se rozvoj letiště, co se týče dopravy i investic zastavil až do letních olympijských her v Barceloně v roce 1992. El Prat podstoupilo velký rozvoj spočívající v modernizaci a v expanzi existujícího terminálu (terminál B) a v konstrukci dalších dvou (terminály A a C), která zahrnovala i výstavbu revolučních \"jetwayů\", které umožňovaly pasažérům přímý přístup do letadla. Autorem této reformy byl architekt Ricardo Bofill Levi. V roce 1996 byla otevřena nová řídicí věž, o jejíž podobu se také postaral Ricardo Bofill Levi.\n\nKvůli silnému poklesu letecké dopravy po roce 1999 a krizi v leteckém sektoru v roce 2001 byly mnohé charterové lety z Girony a Reus odkloněny na El Prat, čímž pomohly letišti překonat krizi.\n\n\n\n\n\nVětšina dopravy na barcelonském letišti je domácí nebo evropská. Zde mají Iberia operační základnu. Počet mezikontinentálních letů je však mnohem nižší než na ostatních evropských letištích se stejným počtem přepravených pasažérů. Nedostatek mezikontinentálnych spojení byl hlavní důvod stížností a nátlaku ze strany úřadů a katalánských skupin v posledních letech, které chtějí, aby se letiště stalo centrem světové dopravní distribuce a ne jen evropské.\n\nV posledních letech výrazně vzrostla přeprava nízkonákladovými leteckými společnostmi, speciálně poté, co si aerolinky Vueling na letišti zřídili operační základny. Mezi další nízkonákladové aerolinie operující na letišti patří easyJet a Wizz Air.\n\nLetiště má tři dráhy, dvě souběžné, jmenovitě 07L - 25R a 07R - 25L (novější byla otevřena v roce 2004) a křížem přes ně prochází třetí dráha 02-20. Jsou zde dva terminály, T1 a T2, které jsou složeny z bývalých terminálů A, B a C. Tyto dva terminály mají spolu 268 check-in pultů a 64 odbavovacích bran. Operace na letišti jsou omezeny výlučně na lety řízené přístroji (instrumental flights-IFR) s výjimkou letů zdravotních služeb (VFR), havarijních situací a potřeb vlády.\n\nPlán na rozvoj (Plán Barcelona)zahrnuje třetí terminál (autorem je znovu Ricardo Bofill) a řídící věž. Dráha 07R-25L byla také postavena během tohoto rozšíření. Po otevření terminálu T1 \"Sud\" je letiště schopno odbavit 55 milionů pasažérů ročně. Rozloha letiště se také v roce 2009 zvětšila z 8,45km2 na 15,33km2. Po další expanzi, která má skončit do roku 2012 a během níž se postaví nový satelitní terminál vzroste kapacita letiště na 70 milionů cestujících ročně.\n\nLetiště je předmětem politické diskuse nad správou a kontrolou mezi katalánským generalitatem a španělskou vládou, která zahrnuje letištního manažera (Aena) a různé letecké společnosti, hlavně Iberia a Spanair. Část sporu tkví v zisku, který letiště vytváří a je použit na údržbu a investice na různých letištích v síti Aena a také na vládní investice v jiných ekonomických sektorech.\n\nLetiště je přístupné pomocí příchozích vlaků RENFE na lince Nord, která jde ze stanice Maçanet-Massanes s hlavními zastávkami na stanici Barcelona Sants a na celkem hlavním nádraží Passeig de Gràcia, čímž je propojena s barcelonským systémem metra. Do plánu expanze letiště je zahrnuta i nová železniční stanice blízko letiště, která ho spojí se španělskou sítí AVE a linkou 9 barcelonského metra.\n\nVeřejné autobusy společnosti \"Transports Metropolitans de Barcelona (TMB)\" na lince 46 jezdí každých 25 minut z náměstí \"Plaça d' Espanya\". Stálá soukromá autobusová linka (AEROBUS) z náměstí \"Plaça de Catalunya\", stojí na Sants a \" Plaça d' Espanya \". Taxislužba funguje u každého terminálu. Dálnice C-32 spojuje letiště s mimoúrovňovou křižovatkou mezi vnějším okruhem barcelonské autodráhy Ronda de Dalt a hlavními autodráhou.\n\nLetiště Barcelona mělo před dokončením terminálu \"Sud\" přibližně 11 900 parkovacích míst, z toho 2 009 v parkovacím domě před terminálem C, který je s letištěm spojen krytým koridorem. Před terminálem A je další parkovací dům, který přidává o přibližně 2 600 více míst, tato budova je momentálně rozšiřována konstrukcí dvou nových podlaží. Zbývající místa jsou rozmístěna v jiných venkovních plochách, před spojovacími a kancelářskými budovami a přidávají přibližně 7 200 míst na parkování. S výstavbou terminálu \"Sud\" se zvýšil celkový počet míst na 23 900.\n\nNový terminál T1 \"Sud\", který navrhl Ricardo Bofill, byl slavnostně otevřen 17. června 2009. Nový terminál T1 má vnitřní plochu 525 000 m a vzletovou a přistávací plochu o rozloze 600 000 m.\n\nJeho vybavení zahrnuje :\n\nPředpoklad je, že letiště bude schopno odbavit 55 milionů cestujících ročně a uskuteční 90 operací za hodinu.\n\nRozšíření letiště spolu s celkovou investicí 5,1 mld. € v budoucnu se bude skládat z výstavby nového satelitního terminálu a obnovy stávajících terminálů. Osobní inženýrská fáze jižního terminálu byla možná s rozpočtem 900 milionů €.\n\n\n"}
{"id": "992073", "url": "https://cs.wikipedia.org/wiki?curid=992073", "title": "Eugene de Blaas", "text": "Eugene de Blaas\n\nEugene de Blaas, také uváděný Eugene von Blaas či Eugenio Blaas (24. července 1843, Albano Laziale u Říma – 10. února 1932, Benátky) byl italský malíř tvořící ve stylu akademismu.\n\nPocházel z rakouské rodiny, jeho otec a první učitel byl malíř Karl von Blaas (1815–1894) a bratr další malíř Julius von Blaas. Rodina se během malířova mládí přestěhovala do Benátek, kde Karl von Blaas získal místo profesora malby; na tomto místě ho později následoval i Eugene de Blaas.\nNejdůležitější částí malířského odkazu Eugena de Blaase jsou žánrové malby. Často své scény situoval do typicky benátského prostředí.\n"}
{"id": "992075", "url": "https://cs.wikipedia.org/wiki?curid=992075", "title": "Budníček horský", "text": "Budníček horský\n\nBudníček horský (\"Phylloscopus bonelli\"), někdy nazýváný budníček horní, je malý pták z čeledi budníčkovití.\n\nMonotypický druh, dříve spojovaný do jediného druhu s budníčkem balkánským (\"Phylloscopus orientalis\").\n\nSamička i sameček jsou zbarveni stejně. Vršek těla je světle zelenavě šedohnědý, má málo výrazný smetanový nadoční proužek. Kostřec je žlutavý, rýdovací pera hnědá s výraznými světle žlutozelenými lemy. Spodek čistě bílý, včetně hrdla, boky můžou být našedlé. Letky jsou hnědé, výrazné žlutozelené lemy, ohbí křídla a spodní křídelní krovky žluté. Mívá délku 10,5 - 12 cm, hmotnost 6-9 g.\n\nZpívá skoro stejně jako budníček lesní, vypadá velmi podobně jako budníček větší, proto se velmi špatně určuje.\nŽije většinou ve světlých lesích na horách a pahorkatinách, dává přednost příkrým, suchým a k jihu obráceným svahům. Hnízdí jednou, menšina párů pravděpodobně i 2× ročně. Do hnízda v trávě na zemi snáší v květnu a červnu 5-6 vajec, sedí jen samice 13 dní. Mláďata krmí oba rodiče 12 dní v hnízdě a po vylétnutí ještě pár dní v okolí. Z hnízdiště odlétají od července do začátku září, přílet probíhá od poloviny dubna. \n\nŽiví se hlavně hmyzem, především létajícím.\n\nVyskytuje se v Severní Africe, v Evropě od Pyrenejského po Apeninský poloostrov a na sever po střední Evropu. Po roce 1940 se začali šířit k severu, ojediněle pozorován na polské straně Krkonoš nebo na bavorské straně Šumavy. Je to tažný druh, zimuje v savanách mezi Saharou a rovníkem. \nZ ČR pochází docela velké množství zpráv o výskytu již od konce 19. století, žádná však nebyla spolehlivě potvrzena. Dosud tak existuje jediný spolehlivě doložený záznam - 2. srpna 2009 byl jeden pták odchycen v Praze-Kunraticích.\n"}
{"id": "992079", "url": "https://cs.wikipedia.org/wiki?curid=992079", "title": "Întreprinderea de construcții aeronautice românești", "text": "Întreprinderea de construcții aeronautice românești\n\nÎntreprinderea de construcții aeronautice românești (zkráceně ICAR, česky Podnik pro rumunské letecké konstrukce) byl rumunský letecký výrobce, jehož založil v roce 1932 inženýr Mihai Racoviță v Bukurešti. Vznikl v meziválečné době, kdy hodlalo Rumunsko vybudovat silný domácí letecký průmysl. ICAR byl jedním ze tří nejvýznamnějších rumunských leteckých výrobců vzniklých v té době (vedle dříve vzniklých Industria Aeronautică Română (IAR) a Societatea pentru exploatări tehnice (SET)).\n\nV počátcích se firma věnovala výrobě licenčních letadel německé firmy Bayerische Flugzeugwerke (BFW), BFW M.23. Výroba vlastních typů zahrnovala např. dolnoplošník ICAR Universal či hornoplošník ICAR Turing. V letech 1938–1943 probíhala licenční výroba typu Fleet F-10G a poté další licenční produkce letadla Fieseler Fi 156.\n\nPo skončení II. světové války byla po restrukturalizaci v roce 1947 výroba letadel značně omezena, úplně zanikla v roce 1951 (byla nahrazena výrobou ventilátorů a vzduchotechniky firmy S.C. Compania de Ventilatoare S.A.).\n\n\n\n"}
{"id": "992082", "url": "https://cs.wikipedia.org/wiki?curid=992082", "title": "Hypoxantin-guanin fosforibosyltransferáza", "text": "Hypoxantin-guanin fosforibosyltransferáza\n\nHypoxantin-guanin fosforibosyltransferáza (HGPRT) je enzym zodpovědný za recyklaci hypoxantinu a guaninu tak, aby mohly být znovuvyužity pro syntézu nukleových kyselin (zejména RNA). Katylyzuje přenos fosforibosylpyrofosfátu (PRPP) v následujících reakcích: \nInosinmonofosfát a Guanosinmonofosfát mohou být sérií dalších reakcí přeměněny na purinové nukleosidtrifosfáty (NTP), které mohou být použity k syntéze nukleových kyselin. Význam HGPRT podtrhuje skutečnost, že porucha tohoto enzymu způsobuje onemocnění zvané Lesch-Nyhanův syndrom. U osob trpících tímto onemocněním dochází k patologickému hromadění některých purinů v těle. \n\nSpecifické role HGPRT v organismu se využívá i v laboratorní praxi. Při přípravě tzv. hybridomů má zpravidla jedna z mateřských buněčných linií vnesenu poruchu v tomto enzymu (je tzv. HGPRT). Při následné selekci v HAT médiu takto deficientní buňky umírají, což umožňuje izolaci čisté hybridomové linie.\n"}
{"id": "992084", "url": "https://cs.wikipedia.org/wiki?curid=992084", "title": "Mistrovství Evropy ve volejbale mužů 1963", "text": "Mistrovství Evropy ve volejbale mužů 1963\n\n6. mistrovství Evropy ve volejbale mužů se konalo ve dnech 21. října – 2. listopadu v Rumunsku.\n\nTurnaje se zúčastnilo 17 týmů, rozdělených do tří čtyčlenných a jedné pětičlenné skupiny. První a druhý tým postoupili do skupiny o 1. - 8. místo, týmy na třetím a čtvrtém místě hrály ve skupině o 9. - 17. místo. Mistrem Evropy se stali volejbalisté Rumunska.\n\n"}
{"id": "992085", "url": "https://cs.wikipedia.org/wiki?curid=992085", "title": "Radek Sláma", "text": "Radek Sláma\n\nRadek Sláma (* 30. ledna 1980) je bývalý český fotbalový záložník, naposledy hrající nižší rakouskou ligu za klub ESV Schwarzenau.\n\n\n"}
{"id": "992086", "url": "https://cs.wikipedia.org/wiki?curid=992086", "title": "Ukrajinská krize", "text": "Ukrajinská krize\n\nUkrajinská krize je rozsáhlý konflikt uvnitř země a mezi Ukrajinou a Ruskem, probíhající od listopadu 2013, kdy ukrajinský prezident Viktor Janukovyč nečekaně odmítl podepsat připravenou asociační dohodu s Evropskou unií. Část občanů, většinou ukrajinské národnosti, především v západní a střední oblasti Ukrajiny, požadovala proevropské směřování a v reakci na nepodepsání dohody začala protestovat při tzv. Euromajdanu. Naopak velká část etnických Rusů na Ukrajině, především v regionech jihovýchodu Ukrajiny, požadovala proruské směřování a v reakci na to vyhlásila sérii protestů na podporu Janukovyče (Antimajdan). Po brutálním zásahu policejních jednotek Berkut, který později vedl ke vzedmutí ukrajinského nacionalismu a střetům mezi policejními složkami a nacionalisty v Kyjevě, a po palbě neznámých odstřelovačů, při které zemřelo 80 až 100 lidí, byl Janukovyč donucen uprchnout ze země a tím se prakticky vzdát prezidentského úřadu. Poté byla vytvořena nová, prozápadní vláda Arsenije Jaceňuka a proklamován prozatímní prezident Oleksandr Turčynov.\n\nNásledovala řada politických i ozbrojených konfliktů, z nichž nejvážnější byla krymská krize, která vyústila za účasti ruské armády v anexi Krymu, kterou uznala jen malá část zemí světa.. Krize má mezinárodní přesah, vyvolala slovní přestřelky mezi Západem a Ukrajinou na jedné straně a Ruskem na druhé straně. Rusko i Ukrajina zahájily proti sobě masivní propagandistickou kampaň. Proběhlo několik kol sankcí Západu vůči Rusku a naopak Rusko vyhlásilo protisankce. Západ podpořil Ukrajinu finančně, Rusko naopak výrazně zdražilo Ukrajině plyn a uvedlo, že po roce 2019 zastaví dodávky plynu přes Ukrajinu do Evropy. Krize se rozšířila na některé regiony východní a jižní Ukrajiny, kde probíhala občanská válka, dle NATO a některých pozorovatelů povstalci byli či doposud jsou podporováni ruskými vojsky, což je ruskou vládou popíráno. V separatistické oblasti vznikl tzv. „zamrzlý konflikt“. Z iniciativy Německa a Francie probíhaly v Minsku a v současné době probíhají na různých místech zdlouhavá diplomatická vyjednávání s Ukrajinou a Ruskem o řešení nebo aspoň částečném urovnání vzniklé krize.\n\nKvůli pozastavení vyjednávání o asociační dohodě mezi Ukrajinou a Evropskou unií (EU), o kterém rozhodli tehdejší ukrajinský prezident Viktor Janukovyč a jeho vláda, vznikla v listopadu 2013 série protestů zvaných Euromajdan, které byly zpočátku pokojné. Postupně však vznikaly různě závažné konflikty a střety demonstrantů s pořádkovými silami. Například 30. listopadu zasáhla policie proti pokojné demonstraci asi 1000 lidí a při zásahu bylo mnoho lidí zraněno.\n\nSíla demonstrací se stupňovala a zúčastňovalo se jich stále více lidí. Mezi demonstranty se objevovaly i radikální a agresivní bojůvky, útočící na pořádkové síly kamením, řetězy, tyčemi, světlicemi, molotovy a dokonce i najíždějícími bagry a nákladními vozy, na což odpovídala pořádková policie rovněž použitím násilí. Po určitou dobu byly tyto bojůvky ještě málo početné a většina demonstrantů se chovala pokojně. V lednu a únoru 2014 vyvrcholily demonstrace v tvrdé střety mezi radikálními demonstranty z řad krajní pravice a zásahovou jednotkou Berkut. Opoziční politikové svolávali demonstranty z jiných částí Ukrajiny na náměstí Majdan v Kyjevě; mj. používal ukrajinský oligarcha Petro Porošenko k tomuto účelu jím vlastněnou televizní stanici Kanál 5, jak později sám prohlásil v rozhovoru s americkými novináři. Ve dnech 18.–20. února zahájili neznámí odstřelovači z okolních budov palbu do demonstrantů i policistů. Při zásahu a střelbě zemřelo asi 80 až 100 lidí, čímž vznikl silný mezinárodní tlak na Viktora Janukovyče, aby upustil od násilí a vyjednával.\n\nPrezident Janukovyč a jeho vláda skutečně zahájili vyjednávání s opozicí. Za účasti ministrů zahraničí Německa a Francie bylo 21. února dosaženo dohody o předčasných prezidentských volbách ještě v roce 2014. Tato dohoda se však pod tlakem ozbrojených demonstrantů brzy stala bezpředmětnou a následujícího dne uprchl prezident Janukovyč s pomocí Ruska ze země. Byla dosazena nová ukrajinská vláda a parlament, ze kterého byli vyloučeni zástupci Strany regionů, a ten zvolil Oleksandra Turčynova prozatímním prezidentem.\n\nV reakci na tyto události demonstrovali proruští aktivisté na východě země na podporu Janukovyče. Byl to tzv. Antimajdan, série provládních demonstrací, probíhající paralelně k protestnímu hnutí Euromajdan. Již 25. listopadu 2013 se uskutečnila v Kyjevě demonstrace na podporu tehdejší vlády premiéra Mykoly Azarova, prezidenta Viktora Janukovyče a pro blízké vazby s Ruskem. Této demonstrace se zúčastnilo asi 10 000 lidí. V Doněcku došlo koncem února 2014 ke srážkám mezi aktivisty Euromajdanu a ozbrojenými separatistickými silami.\n\nRusko celý tzv. Euromajdan prohlásilo za fašistický převrat s tím, že ruská menšina na Ukrajině je v bezprostředním nebezpečí. Především na Krymu a v ruských médiích se rozpoutala velká mediální kampaň proti novému ukrajinskému kabinetu, označovanému otevřeně za banderovský a fašistický. Ruští vojáci obsadili úřady, svrhli je a dosadili své úředníky. Začala krymská krize, na poloostrově se objevila silná armáda v neoznačených uniformách, vydávaná za krymskou domobranu. Postupně obsazovala jednu ukrajinskou základnu za druhou. Později se potvrdilo obvinění, že šlo o ruskou armádu a další ruské občany. Parlament postupně začal za silné propagandy připravovat referendum o připojení k Rusku, po jehož jednoznačném výsledku došlo k vyhlášení nezávislosti na Ukrajině. Tu obratem uznalo Rusko a připojilo Krym ke svému území, navzdory silným mezinárodním protestům, označujícím ruský postup za otevřenou agresi vůči ukrajinskému suverénnímu státu. Bývalý prezident Janukovyč později tvrdil, že ruskou armádu pozval on a že toho kvůli ukrajinské ztrátě Krymu lituje. Ruská armáda útokem na orgány ukrajinského státu porušila mezinárodní dohodu zaručující Ukrajině veškeré bezpečnostní záruky výměnou za vzdání se jaderných zbraní, nazývanou Budapešťské memorandum, kterou podepsalo také Rusko.\n\nV průběhu Euromajdanu docházelo k méně početným protivládním protestům také na východě Ukrajiny. Po převratu a následném odtržení Krymu se začalo v ruských médiích a mezi elitami věrnými svrženému prezidentovi prosazovat připojení oblastí s početnými ruskými menšinami k Rusku. Většina obyvatel těchto oblastí však podporovala setrvání ve stávajícím uspořádání Ukrajiny, kterýžto názor se s dále popsanými událostmi stále prohluboval. V Doněcké, Charkovské a Luhanské oblasti, kde žijí nejpočetnější ruské menšiny, začaly násilné pokusy malých skupin o obsazování místních úřadů díky podpoře Ruské federace a za přítomnosti ruských vojáků. Policii se většinu protestů dařilo udržet pod kontrolou. Situace se vyostřila 7. dubna, kdy se protestující pokusili obsadit radnice a policejní stanice v Charkově a Doněcku. V Charkově byl pokus potlačen, při akci, která se obešla bez obětí na životech, bylo zatčeno asi 70 separatistů, ale v Doněcku se radnici podařilo obsadit a protestující vyhlásili Doněckou lidovou republiku. Podobná situace nastala i 8. dubna v Luhansku, kde byli demonstranti také úspěšní, obsadili radnici a vyhlásili nezávislou Luhanskou parlamentní republiku. Ani jedna zprvu nedostala podporu od místních správních orgánů ani důležitých organizací, a tak zůstaly izolované. V Luhansku bylo propuštěno téměř všech 60 zadržovaných rukojmích, podle demonstrantů se ale nejednalo o rukojmí, ale o jedince, kteří neunesli vyhrocenou atmosféru. Až 12. dubna začaly znovu protesty a v Doněcké oblasti došlo k mnoha útokům (někde i ozbrojeným) na policejní stanice a radnice, z nichž některé byly úspěšné. Na některých místech se k demonstrantům údajně přidali příslušníci pořádkových sil. Ukrajinské pořádkové jednotky 13. dubna začaly útočit na separatisty ve městě Slavjansk. 14. dubna vypršelo ultimátum úřadujícího prezidenta Turčynova ozbrojencům, že buď složí zbraně a amnestováni opustí obsazené úřady, nebo dojde k zásahu ukrajinské armády. Ten skutečně nastal, když ukrajinská armáda oblehla Kramatorsk, načež ozbrojenci opustili policejní stanici, kterou den před tím obsadili (ve městě nadále ovládají jiné budovy), ale ještě téhož dne podnikli útok na místní letiště, které ukrajinská armáda ubránila. Vzbouřencům se i přes to podařilo 16. dubna obsadit další budovy v Doněcku a v Kramatorsku se jim podařilo ukořistit 6 ukrajinských obrněných vozidel.\n\nPodle agentury Reuters odmítali ze začátku ukrajinští vojáci proti vzbouřencům zasahovat a někteří dokonce přecházeli na jejich stranu. To se změnilo po prvních ozbrojených konfliktech se ztrátami na životech.\n\nPodle generálního tajemníka NATO Andersa Fogha Rasmussena se opět na východě Ukrajiny objevili dobře vycvičení muži s dobrou ruskou výzbrojí v neoznačených uniformách, jako tomu bylo na Krymu při rozdmýchání protestů, které vedly k jeho odtržení. Že se v tomto opakuje krymský scénář, uvedla také při jednání Rady bezpečnosti OSN americká velvyslankyně při OSN Samantha Powerová. Přítomnost těchto lidí z Krymu a z Ruska potvrdila ve Slavjansku jeho starostka Nělja Štepová. Putin nejprve působení ruských jednotek na východě Ukrajiny vyloučil, podle něj se jednalo o místní občany. V prosinci 2015 však Vladimir Putin přiznal, že jsou v Donbasu lidé plnící různé úkoly včetně vojenských, nicméně nešlo podle něj o pravidelné jednotky. V říjnu 2016 poprvé připustil intervenci na Ukrajině, ke které podle něj bylo Rusko dohnáno kvůli obraně rusky hovořícího obyvatelstva Donbasu po převratu na Ukrajině. Na rusko-ukrajinských hranicích je podle britského velvyslance u OSN asi 40 tisíc ruských vojáků, ačkoliv Rusko několikrát oznámilo jejich stažení, a dalších asi 25 tisíc je na Krymu. Západ tak tlačí na Rusko a obviňuje ho, že stojí za probíhající destabilizací regionu. To zase tvrdí, že za ní stojí kyjevská vláda a tlak Západu na Kyjev. Podle komentátorů jde o „dialog hluchých“.\n\nMoskva potvrdila, že Ukrajinci zajali 10 ruských výsadkářů několik kilometrů ve vnitrozemí Ukrajiny. Podle Moskvy ale tito výsadkáři překročili hranici omylem.\n\nV průběhu velikonoc 2014 ukrajinská vláda dočasně zastavila své aktivity proti separatistům. Toto dočasné příměří bylo po velikonocích formálně ukončeno s tím, že podle vicepremiéra Vitalije Jarema budou v blízké budoucnosti podniknuty odpovídající kroky, Sergej Lavrov ovšem varoval Kyjev sdělením, že v případě ohrožení ruských občanů bude Rusko reagovat stejně jako v případě války s Gruzií o Jižní Osetii. Separatisté v Luhansku požadují záruku amnestie a vypsání referenda o sebeurčení a zavedení ruštiny jako státního jazyka.\n\nProtože proruští separatisté útočili a zabili 4 lidi v ruskojazyčných regionech, zdála se být zmařena konference o Ukrajině v Ženevě. Nakonec ale 17. dubna začala. Kvůli pronikání ruských agentů byla Ukrajina připravena uzavřít hranice s Ruskem. Podle ukrajinského ministerstva vnitra ale ujednání dosažené v Ženevě Rusko „demonstrativně ignorovalo“, protože na operacích separatistů se podíleli agenti ruských tajných služeb, kterým veleli Igor Bezler a Igor Girkin zvaný Strelkov.\n\nV roce 2015 se konalo několik jednání v Minsku ohledně mírových dohod. Tyto mírové dohody byly porušovány. I přes formální příměří separatisté dobyli Debalceve. I přesto představitel doněckých separatistů Denis Pušilin vyžadoval, aby ukrajinský parlament do 14. března přijal seznam Donbasských oblastí, kterých by se měl týkat zvláštní statut, a pokud se tak nestane, ukrajinská vláda tím ukáže nezájem o dodržování mírových dohod.\n\nKvůli politice Ruska vůči Ukrajině zavedly postupně od března 2014 Spojené státy, Evropská unie, Kanada, Austrálie a Norsko ekonomické sankce proti Rusku.\n\nPodle proruského sdružení Přátelé Ruska, které vede Jiří Vyvadil, by sankce měly být zrušeny. Toto sdružení popírá samotný akt ruské agrese při ukrajinské krizi. Dále argumentuje tím, že sankce prý škodí více Evropě než Rusku, ale také tím, že vyspělé země by neměly zhoršovat problémy Ruska. Podobně i mnozí ekonomové diskutují, zdali by sankce měly být zaváděny plošně pro celé Rusko.\n\nV důsledku debat byly sankce rozšířeny o 149 ruských představitelů, kterým byl zakázán vstup do EU. Podle premiéra Sobotky by už sankce neměly být navyšovány, protože neovlivňují ruskou expanzivní politiku. Česká opozice, ale také ministr zahraničí Zaorálek, mají odlišný resp. opačný názor. Politický dosah je ale kontroverzní a názory analytiků se velmi různí. Nicméně ekonomický dopad se neodiskutovatelně projevil na ruské ekonomice, která se propadla až o 9 %.\n\nKvůli sancím zavedeným Evropskou unií vůči Rusku se několik ruských firem, ruská banka Sberbank a bývalý ukrajinský prezident Viktor Janukovyč obrátili na Soudní dvůr Evropské unie.\n\nFrancie oznámila v lednu 2016, že chce podmínečně v létě sankce zrušit. Už dříve se také zmínil o možném zrušení v případě dodržování mírových dohod Ruskem americký ministr zahraničí John Kerry.\n\nNa sankce zavedené Spojenými státy, Evropskou unií, Kanadou, Austrálií a Norskem reagovalo Rusko tím, že těmto subjektům zakázalo do Ruska vyvážet hovězí, vepřové a drůbeží maso, ryby, ovoce, zeleninu, sýry, mléko a mléčné výrobky. Navíc byly Ukrajinským leteckým společnostem zakázány přelety nad Ruským územím a stejný zákaz byl zvažován i pro letecké společnosti z EU a USA. Už při zavedení zákazu ekonomové počítali s tím, že tento zákaz urychlí inflaci v Rusku. Zákaz dovozu potravin měl trvat jeden rok, výpadek těchto potravin na Ruském trhu měl být kompenzován zvýšeným dovozem z Běloruska a z Kazachstánu. Podle některých poslanců strany Spravedlivé Rusko je zákaz dovozu v rozporu s ústavou a proto podali návrh zákona, který zákaz dovozu potravin ze západu napadá. Za tento návrh byla těmto poslancům vedením strany udělena důtka. Protože Maďarsko, Řecko a Kypr otevřeně nesouhlasí se zavedenými sankcemi vůči Rusku, uvažovala ruská média o možnosti, že by zákaz dovozu potravin z těchto tří zemí mohl být koncem dubna 2015 odvolán. Podle ministra hospodářského rozvoje Alexeje Uljukajeva ale není možné stanovit výjimky pro jednotlivé země a proto musí být hledáno řešení, které je v souladu s normami WTO.\n\nMožnost vyjmout Řecko ze zákazu dovozu potravin do Ruska byla naznačena na schůzce prezidenta Putina s řeckým prezidentem Alexisem Tsiprasem, ovšem na tuto návštěvu řeckého prezidenta v Rusku kvůli zlepšení vztahů mezi Ruskem a Řeckem jako na možné zlepšení pozice Řecka při vyjednávání splácení řeckého dluhu. Podle některých anylytiků by se tak Řecko mohlo stát ruským trojským koněm.\n\nBývalý německý kancléř Gerhard Schröder při návštěvě v Bělehradu v souvislosti s děním na Ukrajině zmínil nálety NATO na Jugoslávii v roce 1999. O velikonoční neděli (2014) se k situaci na Ukrajině vyjádřili i moskevský patriarcha Kirill a kyjevský patriarcha Filaret. Moskevský patriarcha žádal zastavení úmyslů všech, kteří chtějí rozervat Svatou Rus, zatímco kyjevský patriarcha vyjádřil naději, že Rusko zabralo Krym pouze dočasně, a konstatoval, že Rusko pokračuje v agresi na východě Ukrajiny. K ukončení konfliktů na Ukrajině a v Sýrii ve velikonočním projevu Urbi et orbi vyzval papež František.\n\nBývalý místopředseda Státní dumy Vladimir Žirinovskij prohlásil, že Rusko nemůže přijmout, aby letadla a střely namířené proti Rusku startovaly z území Polska a pobaltských republik a v případě vojenského konfliktu jsou určeny k záhubě. Kvůli výrokům Žirinovského si polské ministerstvo zahraničí předvolalo ruského velvyslance Vladimira Grinina. Při své návštěvě Estonska před summitem Severoatlantické aliance varoval Barack Obama Rusy před vstupem do pobaltských zemí.\n\nPodle amerického politologa Johna Mearsheimera jsou kořenem nynějších potíží v rozšíření NATO, tedy základní prvek širší strategie na vymanění Ukrajiny z ruské sféry vlivu a její integraci do struktur Západu. Kritickými prvky jsou současně rozšiřování EU na východ a západní podpora prodemokratického hnutí na Ukrajině, které začalo takzvanou oranžovou revolucí v roce 2004 a to i přes nesouhlas Ruska, řešením by podle něj měla být snaha vytvoření neutrální Ukrajiny, která by Rusko neohrožovala. Podle politologa Michaela Romancova je Putinův souhlas s příměřím na jednání v Minsku taktický manévr, aby prostřednictvím neodtržených regionů na východní Ukrajině mohl celou Ukrajinu destabilizovat zevnitř.\n\nPodle bývalého amerického ministra zahraniční z období studené války Henry Kissingera Rusko musí akceptovat, že by nemělo Ukrajinu vnímat jako svůj satelit, a tím posouvat hranice Ruska, Západ musí pochopit, že, pro Rusko není Ukrajina jen cizí země. Ruské historie začala v takzvaném Kyjevské Rusi. Putin by si měl uvědomovat, že jeho politika vojenského diktátu by přinesla další studenou válku.\n\nDva ruské bombardéry Tu-95 23. dubna 2014 vlétly do nizozemského vzdušného prostoru. Rusko tímto způsobem čas od času testuje připravenost obrany vzdušného prostoru NATO.\n\nDne 17. července 2014 dostal konflikt i výrazný mezinárodní přesah poté, co byl několik desítek kilometrů západně od ruských hranic sestřelen civilní letoun Malaysia Airlines 17 (MH 17), který směřoval z Amsterdamu do Kuala Lumpur. Neštěstí si vyžádalo celkem 298 mrtvých, včetně 80 dětí, což vedlo k okamžitému uzavření letového prostoru nad celou východní Ukrajinou a silné mediální odezvě v mezinárodních sdělovacích prostředcích. Letadlo bylo sestřeleno protiletadlovým raketovým kompletem Buk M3, kterým disponuje ruská armáda. Ta ovšem přítomnost těchto zbraní na východní Ukrajině odmítla a za viníka nehody označila naopak armádu Ukrajiny, která starší verzi (Buk M1) tohoto raketového systému rovněž vlastní. Rusko bylo usvědčeno, že falšovalo zaběry z místa havárie. Ukrajinská výzvědná služba později uveřejnila nahrávky rozhovorů proruských separatistů, z kterých vyplývá, že letoun sestřelili oni. Pravost nahrávek se ovšem nepodařilo ověřit. Vyšetřování tragédie stále probíhá (únor 2015) a zatím nedošlo k předložení přesvědčivých důkazů o tom, že za sestřelením letounu mohou separatisté, což je stanovisko převážné části západních analytiků, včetně amerických a britských úřadů. Německý list \"Süddeutsche Zeitung\" v roce 2015 uvedl, že německá vláda věděla o nebezpečí sestřelení civilního letadla nad bojovou zónou na východní Ukrajině, ale nevydala žádné varování.\n\nNa ukrajinskou krizi reagují i severoevropské země. Švédsko se začíná více přibližovat k NATO. Finsko odmítlo ústy svého ministra obrany Carla Haglunda dodávky zbraní z Ruska, které jim nabídlo výhodné podmínky, pokud se Finsko nepřikloní k NATO a bude s Ruskem „spolupracovat“.\n\nV roce 2015 došlo na Ukrajině k sérii vražd a podivných sebevražd prorusky orientovaných novinářů, opozičních politiků a bývalých vysoce postavených členů Strany regionů prezidenta Janukovyče. K vraždám a podivným úmrtím docházelo za minimálního zájmu západních médií a politiků. Oběťmi byli například novinář a kritik současné ukrajinské vlády Oles Buzyna, bývalý vedoucí funkcionář Strany regionů Oleg Kalašnikov, bývalí vlivní poslanci Strany regionů Michail Čečetov a Stanislav Melnyk, a bývalý šéf Záporožské oblasti Oleksandr Peklušenko. Motiv těchto vražd není známý.\n\n\n"}
{"id": "992091", "url": "https://cs.wikipedia.org/wiki?curid=992091", "title": "Etiopský birr", "text": "Etiopský birr\n\nBirr je měnová jednotka Etiopie. Vydává ji Etiopská národní banka, založená roku 1906.\n\nV 19. století se v Etiopii používaly jako platidlo stříbrné tereziánské tolary. V roce 1893 byla zavedena národní měna birr, což amharsky znamená „stříbrný“. V letech 1936 až 1941 platila v zemi italská lira, v letech 1941 až 1945 východoafrický šilink, pak byl znovu zaveden birr, nazývaný také „druhý birr“.\n\nBirr není volně směnitelný, je vázán na americký dolar. Míra inflace je uváděna za rok 2011 28,8 %.\n\n\n"}
{"id": "992092", "url": "https://cs.wikipedia.org/wiki?curid=992092", "title": "Marek Rajník", "text": "Marek Rajník\n\nMarek Rajník (* 22. září 1996) je slovenský fotbalový záložník, od roku 2013 působící v prvním mužstvu FK Senica.\n\nSvoji fotbalovou kariéru začal v Senici, kde se v roce 2013 propracoval do prvního mužstva. V září 2013 byl nominován na mistrovství světa do 17 let. V průběhu sezony 2013/14 absolvoval stáž v nizozemském Haagu. 21. února 2014 vyhrál anketu o nejlepšího sportovce města roku 2013 v kategorii dorostenci a kolektivní kategorii mladší dorostenci U-17. Ve slovenské nejvyšší soutěži debutoval pod trenérem Eduardem Pagáčem v ligovém utkání 13. kola 4. října 2013 proti ŠK Slovan Bratislava (prohra Senice 0:2), dostal se na hrací plochu v 87. minutě, když vystřídal Ericha Brabce.\n\n"}
{"id": "992095", "url": "https://cs.wikipedia.org/wiki?curid=992095", "title": "West Coast (píseň)", "text": "West Coast (píseň)\n\nWest Coast je píseň americké zpěvačky a skladatelky Lany Del Rey. Byla vydána dne 14. dubna 2014, jako první singl z jejího třetího studiového alba \"Ultraviolence\", v rádiové stanici BBC. Ve Spojeném království byla vydána až 18. května 2014. Napsala ji sama Lana Del Rey společně s Rickem Nowelsem. Produkce se ujal zpěvák ze skupiny The Black Keys, Dan Auerbach. Jedná se o surf rockovou baladu. Kritika přijala tento singl velmi pozitivně a přirovnávali ho k 80. letem. Někteří zase psali, že píseň má romantický text a hypnotický zvuk, což je pokrokem v Laniné kariéře. Poprvé ji předvedla naživo den před premiérou na Coachella music festivalu.\n\nRežisérem videa je Vincent Haycock a bylo vydáno 7. května 2014. Videoklip je natočený v Hollywood noir stylu a můžeme v něm vidět Lanu na pláži s mladým klukem a poté v autě se starým pánem. Kontrastem ve videu, je barevná scéna s Lanou v plamenech.\n"}
{"id": "992114", "url": "https://cs.wikipedia.org/wiki?curid=992114", "title": "Charleston (Jižní Karolína)", "text": "Charleston (Jižní Karolína)\n\nCharleston je přístavní město v Jižní Karolíně ve Spojených státech amerických. S počtem obyvatel cca 125.600 (2014) jde o druhé největší město státu Jižní Karolína. Původní název města \"Charlestown\" vznikl spojením slov „Charles“ a „town“ v roce 1672, a to na počest tehdejšího anglického a skotského krále Karla II. Stuarta. Od roku 1783 se užívá současný název.\n\nRozkládá se na 330km², přičemž 50km² tvoří plocha vody. Město leží na soutoku řek Ashley a Cooper, což spolu s přístupem k Atlantskému oceánu město předurčuje býti úspěšným přístavem. Město leží v nízké poloze díky rovinaté krajině, takže prudké deště vedou nezřídka k ničivým povodním.\n\nMěsto se vyznačuje vlhkým subtropickým klimatem, díky němuž jsou zimy mírné a léta horká s početnými srážkami. Měsícem s nejpočetnějším množstvím srážek je srpen (181,6 mm), nejsušším měsícem je pak listopad (61,7 mm). V zimě jde především o srážky dešťové, sníh se vyskytuje zřídka. Nejteplejším měsícem roku je červenec (32,6 °C), nejstudenějším pak leden (15 °C). Průměrná doba slunečního svitu v Charlestonu je 2 810,8 hodin. Jihovýchodní přímořský pás USA je vystaven často ničivým bouřím, roku 1998 hurikán Hugo zpustošil část města včetně zástavby.\n\nMěsto bylo založeno roku 1672, poté co vyslanci Karla II. připluli ke břehům Jižní Karolíny. Město se díky své geografické poloze stalo velkým přístavem, klíčovým v Konfederaci států amerických za americké občanské války. Tehdy fungoval jako důležitá dopravní tepna jižanů pro dovoz zbraní z evropských zemí přes Atlantský oceán, především ze Spojeného království a z Francie. Z té doby se dochovala architektura domů koloniálního stylu.\n\nNyní patří Charleston k nejrychleji rostoucím městům na východním pobřeží USA. Podle sčítání lidu v roce 2010 měl 120 083 obyvatel, podle sčítání lidu v roce 2014 již 125 583 obyvatel.\n\nNa okraji města sídlí Charlestonská státní universita, která je pokračovatelkou vyšší střední školy \"The College of Charleston\", založené roku 1824 a obvykle se uvádí jako 13. nejstarší americká univerzita. Ve městě dále působí významná lékařská fakulta jihokarolinské univerzity \"The Medical Charleston University\", která byla založena roku 1770 jako první americká soukromá vysoká lékařská škola, dlouholetou tradici má rovněž vojenská univerzita \"The Citadel\".\n\nKaždoročně v dubnu zde pořádá světová tenisová federace WTA mezinárodní tenisový turnaj žen \"Volvo Car Open\".\n\nMěsto má dlouhou a rozmanitou divadelní tradici anglicko-francouzsko-americkou a velkou divadelní scénu. Bylo zde založeno jedno z prvních amerických divadel. V roce 2010 byl vyhlášen v první desítce amerických předních divadelních měst.\n\nCharlestonská divadla, jež jsou součástí prestižní \"League of Charleston Theatres\":\n\nHistorické domy adaptované pro muzea nebo expozice:\n\n\nTROUCHE, Michael: The Charm of Charleston. Architecture, Culture, and Nature. Charleston Postcard Co., Inc., 3. vydání, 2012. ISBN 1-934987-00-X.\n\n"}
{"id": "992118", "url": "https://cs.wikipedia.org/wiki?curid=992118", "title": "Industria Aeronautică Română", "text": "Industria Aeronautică Română\n\nIndustria Aeronautică Română (zkráceně IAR, česky Rumunský letecký průmysl, v současnosti S.C. IAR S.A. Braşov) je rumunský letecký výrobce založený 1. listopadu 1925 v Brašově jako akciová společnost. Svůj podíl ve firmě měly francouzské společnosti Bleriot-Spad a Lorraine-Dietrich, rumunská letecká továrna ASTRA z Aradu (pomáhala s vybavením a personálem) a rumunský stát (přispěl financemi a poskytl pozemky pro výstavbu). Vznikl v meziválečné době, kdy hodlalo Rumunsko vybudovat silný domácí letecký průmysl. IAR byl jedním ze tří nejvýznamnějších rumunských leteckých výrobců vzniklých v té době (vedle Întreprinderea de construcții aeronautice românești (ICAR) a Societatea pentru exploatări tehnice (SET)). Hlavním konstruktérem byl po řadu desítek let ing. Dr. Elie Carafoli.\n\nV roce 1927 začala společnost IAR s produkcí francouzských letounů Potez 25 a Morane-Saulnier 35. Koncem roku 1928 byl se souhlasem rumunské vlády do závodu IAR pozván jako poradce francouzský inženýr M. Virmoux, který působil jako konstruktér u firem SPAD (Société Pour L'Aviation et ses Dérivés) a Wibault.\n\nRumunská vláda odkoupila od francouzských továren akcie a v roce 1938 se tak stává společnost čistě rumunskou.\n\nZe vzájemné spolupráce Carafoli-Virmoux vznikl prototyp stíhacího dolnoplošníku CV-11, který provedl svůj první let v roce 1930. Pro pohon byl vybrán francouzský třířadý dvanáctiválec Lorraine 12Fa Courlis o výkonu 441 kW. Mez řadami jeho válců byly instalovány dva synchronizované kulomety Vickers ráže 7,7 mm. Během testů dosáhl CV-11 u země rychlosti 325 km/h, v 5000 m pak 302 km/h. Nespolehlivá pohonná jednotka Courlis byla následně zaměněna za motor Hispano Suiza 12Mc o výkonu 367 kW. V prvním pololetí roku 1931 probíhaly zkoušky s novým motorem ve Francii z letiště Istres. V této konfiguraci letoun dosahoval rychlosti 329 km/h v 300 m, do 5000 m vystoupal za 7 min 57 s. Po návratu CV-11 do Rumunska byla zahájena příprava na překonání mezinárodního rekordu FAI (Mezinárodní letecká federace) v rychlosti na trati 500 km. K rekordnímu letu vzlétl pilot kapitán Romeo Popescu 9. prosince 1931. Během letu však došlo k zastavení motoru a během nouzového přistání přišel pilot Popescu u vesnice Lehliu o život.\n\nKrátce po tragédii se Virmoux vrátil do Francie a Carafoli pokračoval v konstrukčních pracích samostatně. Dalším prototypem stíhacího letounu se stal dolnoplošník IAR-12. Motor byl třířadý Lorraine 12Eb o 331 kW a letoun s ním dosáhl při zkouškách v roce 1932 rychlosti 263 km/h ve výšce 5000 m.\n\nDalším vývojovým typem se stal IAR-13 s výkonnějším motorem Hispano Suiza 12Mc a lepší aerodynamikou. Maximální rychlost vzrostla na 329,7 km/h u země a na 306 km/h v 5000 m. Dostup činil 9300 m.\n\nV roce 1934 byla v továrně IAR zahájena licenční výroba polských celokovových vzpěrových hornoplošníků PZL P.11. Přes tuto skutečnost objednalo rumunské letectvo u firmy IAR menší sérii cvičných stíhacích dolnoplošníků Carafoliho konstrukce IAR-14, navazující na prototyp IAR-13. Pohon zajišťoval motor Lorraine 12Eb o výkonu 331 kW.\n\nTéměř souběžně s výrobou sériových letounů IAR-14 zkonstruoval Carafoli nový typ IAR-15, koncipovaný pro zástavbu francouzského hvězdicového vzduchem chlazeného devítiválce Gnôme-Rhône 9Krsd o 441 kW kapotovaného prstencem typu NACA. Po ověřovací sérii pěti exemplářů, které ve výšce 4000 m dosahovaly rychlosti 375 km/h, zůstalo rozhodnutí o výrobě licenčních PZL P.11 nezměněno.\n\nŘadu stíhacích dolnoplošníků uzavřel v roce 1934 letoun IAR-16, navazující na typ IAR-14. Pro jeho pohon byl zakoupen britský hvězdicový devítiválec Bristol Mercury IV S2 o výkonu 412 kW, který byl opatřen úzkým prstencem typu Townend a dvoulistou dřevěnou vrtulí. Hlavňovou výzbroj opět tvořily dva synchronizované kulomety Vickers ráže 7,7 mm se zásobou 500 nábojů. V roce 1935 s ním pilot kapitán Alexandru Papana ustavil národní rumunský výškový rekord výkonem 11 631 m. Typ IAR-16 byl posledním letounem Carafoliho u společnosti IAR.\n\nOd roku 1937 probíhala ve výrobních halách IAR licenční produkce polského typu PZL P.24. V tomto roce byl rovněž zalétán lehký bombardovací a průzkumný dvouplošník IAR-37, poháněný hvězdicovým motorem IAR 14K. Po 50 kusové sérii výroba navázala typem IAR-38, který vznikl zabudováním hvězdicového motoru BMW 132A do draku letounu IAR-37. Stroje s hvězdicovými motory IAR 14K II C32 a IAR 14K IV C32 pak nesly označení IAR-39 a IAR-39A.\n\nBěhem II. světové války probíhala u společnosti IAR v Brašově sériová výroba stíhacího letounu IAR-80 šéfkonstruktéra Iona Grosu. Od zalétání prototypu 12. dubna 1939 do ukončení výroby v roce 1943 vzniklo na 400 letounů IAR-80/81, jejichž poslední exempláře v Rumunsku dolétaly v roce 1952.\n\nPrvními poválečnými sériovými letouny firmy IAR byly typy IAR-813 a IAR-814. Dvoumístný cvičný 813 měl instalovanou československou pohonnou jednotku Walter Minor 4III a lehký dopravní 814 byl poháněn dvojicí motorů Walter Minor 6III.\n\nV roce 1955 byl proveden první let víceúčelového jednomotorového hornoplošníku IAR-817 s pohonnou jednotkou Walter Minor 6III, který byl od jara 1956 stavěn sériově. V roce 1960 vznikla zmodernizovaná varianta IAR-818 s motorem Walter/Avia M-337. Vodní verze s plováky nesla označení IAR-818H.\n\nMimo vývoje vlastních letadel se věnuje i licenční výrobě, například vrtulníků IAR 316 (Aérospatiale Alouette III) a IAR 330 (Aérospatiale Puma).\n\n\n"}
{"id": "992120", "url": "https://cs.wikipedia.org/wiki?curid=992120", "title": "Ixora", "text": "Ixora\n\nIxora (\"Ixora\") je rod rostlin z čeledi mořenovité. Jsou to dřeviny se vstřícnými jednoduchými listy a nápadnými květy s dlouhou korunní trubkou. Vyskytují se v počtu asi 400 druhů v tropech celého světa. Některé druhy, zejména různé kultivary \"Ixora coccinea\", se pěstují v tropech jako okrasné keře a lze se s nimi setkat i ve sklenících českých botanických zahrad.\n\nIxory jsou keře a menší stromy nebo výjimečně i liány (\"I. hekouensis\"). Listy jsou vstřícné nebo výjimečně trojčetné, jednoduché, celokrajné, řapíkaté nebo přisedlé, s opadavými nebo vytrvalými palisty. Řapíky jsou charakteristicky tvořené ze 2 článků. Palisty jsou opadavé nebo častěji vytrvalé, interpetiolární nebo krátce srostlé okolo stonku, trojúhelníkovité, na vrcholu špičaté a často zakončené osinou. Květenství jsou vrcholová, někdy však mohou vyrůstat na zkrácených postranních stoncích a vypadat tak jako úžlabní, nejčastěji laty, vrcholíky nebo chocholíky, složené z několika až mnoha květů. Někdy jsou květenství stažená a připomínají hlávky nebo svazečky. Květy jsou žluté, oranžové, červené nebo řidčeji bílé, pravidelné, oboupohlavné, stopkaté nebo přisedlé, drobné až relativně velké, často vonné. Kalich tvoří uťatý nebo čtyřlaločný límec. Koruna je řepicovitá, s tenkou a dlouhou korunní trubkou a na vrcholu obvykle se 4 (zřídka více) laloky. Tyčinky jsou 4 a jsou přirostlé v ústí koruny a téměř nebo zcela vyčnívají. Semeník je dvoupouzdrý, v každém pouzdru je jediné vajíčko. Čnělka je zakončená 2 bliznami. Plodem je černá nebo červená, dužnatá nebo kožovitá peckovice s vytrvalým kališním límcem. Obsahuje 2 jednosemenné pecičky.\n\nRod ixora zahrnuje asi 300 až 400 druhů (některé zdroje, např., uvádějí až 530). Ixory jsou rozšířeny v tropech všech kontinentů. Centrum rozšíření je v jihovýchodní Asii, zejména na Borneu. Ixory rostou nejčastěji jako součást podrostu deštného lesa.\n\nKvěty ixor mají dlouhou korunní trubku a nektar je tak přístupný pouze hmyzu s dlouhým sosákem. Pokud nejsou takoví opylovači k dispozici, rostliny netvoří semena. Hlavními opylovači ixor jsou motýli, v menší míře i včely, vosy a můry. V indickém Assámu patří mezi nejčastější návštěvníky květů \"Ixora coccinea\" otakárci, běláskovití a babočkovití. Semena jsou zřejmě šířena především ptáky.\n\n\"Ixora\" je na druhy bohatý a komplikovaný rod, jehož taxonomie je navíc komplikována existencí různých hybridů. Někteří autoři od tohoto rodu oddělovali menší rody: \"Captaincookia\", \"Doricera\", \"Hitoa\", \"Myonima\", \"Sideroxyloides\", \"Thouarsiora\", a \"Versteegia\".\nMolekulární studie z roku 2008 tyto drobné rody neuznává. Podle této studie tvoří jednotlivé druhy rodu \"Ixora\" tři hlavní monofyletické větve, korelující s geografickým původem. Jedna větev zahrnuje pouze druhy asijské, další tichomořské. Zbývající větev zahrnuje druhy z Ameriky, Afriky, Madagaskaru a Maskarén.\n\nNěkteré druhy ixory jsou v tropických zemích pěstovány jako okrasné rostliny. \"Ixora coccinea\" je jeden z nejoblíbenějších tropických okrasných keřů. Mezi další pěstované druhy náleží zejména \"Ixora casei\" a \"I. finlaysoniana\", řidčeji i \"I. chinensis\" a \"I. pavetta\". Některé druhy se pěstují v celé škále různě barevných kultivarů a pěstují se také různé mezidruhové hybridy.\n\nV České republice jsou ixory k vidění ve sklenících některých botanických zahrad, např. v Pražské botanické zahradě v Tróji nebo v Botanické zahradě v Teplicích.\n\n"}
{"id": "992135", "url": "https://cs.wikipedia.org/wiki?curid=992135", "title": "The Final Chapter (album, Hypocrisy)", "text": "The Final Chapter (album, Hypocrisy)\n\nThe Final Chapter je páté studiové album od švédské melodic death metalové skupiny Hypocrisy z roku 1997. Původně se mělo jednat o poslední kapitolu kapely, ale po úspěchu alba se skupina rozhodla pokračovat.\n\n\n"}
{"id": "992136", "url": "https://cs.wikipedia.org/wiki?curid=992136", "title": "Nebezpečná identita", "text": "Nebezpečná identita\n\nNebezpečná identita (v anglickém originále Ringer) je americký dramatický televizní seriál, jehož autory jsou Eric Charmelo a Nicole Snyder. Premiérově byl vysílán v letech 2011–2012 na stanici The CW. Celkově bylo natočeno 22 dílů, po první řadě byl kvůli nízké sledovanosti zrušen.\n\nV titulní dvojroli dvojčat Bridget a Siobhan se zde představila Sarah Michelle Gellar. Obě sestry se dlouho neviděly, krátce po jejich opětovném shledání Siobhan zmizí – zdá se, že spáchala sebevraždu. Bridget, která je na útěku před policií i kriminálním bossem, převezme její totožnost a snaží se žít Siobhanin život s manželem Andrewem a nevlastní dcerou Juliet ve vyšších vrstvách newyorské společnosti. Postupně však odhaluje, že sestra měla různá tajemství.\n\nBridget Kellyová je drogově závislá striptérka žijící ve Wyomingu, která se ze své závislosti léčí díky agentovi FBI Victoru Machadovi, jenž ji má také pod svou ochranou. Bridget totiž souhlasila, že bude svědčit proti svému zaměstnavateli, místnímu kriminálnímu bossovi Bodawayi Macawimu, který v její přítomnosti spáchal vraždu. Macawiho se ale bojí, neboť tento zločinec již zabil několik svědků svých předchozích zločinů; proto uprchne do New Yorku za svou sestrou Siobhan, svým identickým dvojčetem, se kterou se však kvůli vážným událostem z minulosti dlouho neviděla.\n\nKrátce po Bridgetině příjezdu do New Yorku ale Siobhan, která o sestře nikomu ve své rodině neřekla, zmizí – zřejmě spáchá sebevraždu skokem do oceánu. Zoufalá Bridget převezme Siobhaninu identitu a snaží se zapadnout do jejího života mezi společností bohatých Newyorčanů. Jejími nejbližšími jsou manžel Andrew Martin, nevlastní dcera Juliet, nejlepší kamarádka Gemma a její muž Henry, se kterým však měla Siobhan milostný poměr. Do New Yorku se za domnělou Siobhan rozjede i agent Machado, který si myslí, že by mohla vědět, kde se její sestra nachází. Jediným člověkem, který ví, že Bridget převzala život své bohaté sestry, je Malcolm, její přítel a patron z Anonymních narkomanů. Bridgetin nový život se začne komplikovat již na začátku, když zjistí, že Siobhan se snaží někdo zavraždit. Sama se navíc bojí, že ji může najít i Macawi. Zároveň postupně odhaluje různá tajemství své sestry.\n\n\n\nJako hosté se v seriálu objevili také např. Amber Benson, Mädchen Amick a Misha Collins.\n\nTvůrci seriálu \"Nebezpečná identita\" jsou Eric Charmelo a Nicole Snyder, kteří měli kompletní děj rozvržený do tří řad. Oba se stali výkonnými koproducenty pořadu, přidala se k nim i Sarah Michelle Gellar a také výkonná producentka Pam Veasey, jež působila také na pozici showrunnera. Peter Traugott, spoluprodukující pilotní epizodu, označil celý seriál za „nabroušený thriller o vykoupení a o pomstě“, kdy jedna ze sester-dvojčat hledá spásu a vykoupení, zatímco druhá se chce mstít. Pro postupné odkrývání událostí z minulosti postav show značně využívá retrospektivu, typické je také velké množství rychlých dějových zvratů. Charmelo pořad rovněž přirovnal k seriálu \"Patty Hewes – nebezpečná advokátka\", neboť také v \"Nebezpečné identitě\" „si chceme hrát s časem a perspektivou“.\n\nPilotní epizoda \"Nebezpečné identity\" byla oznámena na začátku roku 2011, připravována byla pro stanici CBS. Její natáčení začalo v březnu toho roku v New Yorku, režie se ujal Richard Shepard, scenáristy byli tvůrci show Charmelo a Snyder. Ostatní díly byly filmovány především v Los Angeles.\n\nSeriál navazující na pilotní epizodu byl schválen 13. května 2011 na The CW, sesterské stanici televize CBS; ke koproducentům ABC Studios a CBS Television Studios se nově přidalo studio Warner Bros. Television. Tehdy bylo objednáno 13 dílů, jejichž filmování začalo v červenci 2011. Ke schválení celé sezóny o 22 epizodách došlo 12. října 2011, přibližně měsíc po premiéře pilotního dílu.\n\nPo poklesu sledovanosti během zimní přestávky a následné nejistotě, zda dojde k objednání druhé řady, byl seriál i přes kampaň fanoušků dne 11. května 2012 stanicí The CW zrušen.\n\nCasting pro seriál začal v lednu 2011. Jako první byla obsazena Sarah Michelle Gellar (stala i výkonnou producentkou), která hraje obě dvojčata – Bridget Kellyovou i Siobhan Martinovou (v prvních informacích o show byly postavy pojmenovány jako Bridget Cafferty a Siobhan Marx) – a pro kterou to byla první větší práce v televizi od skončení seriálu \"Buffy, přemožitelka upírů\" v roce 2003. Jak sama Gellar uvedla, „vtip je v tom, že hraji pět postav. Hraji Bridget a Siobhan v současnosti, obě ženy ve vzpomínkových flashbacích a taky „Shivette“, což je Bridget předstírající, že je Siobhan.“ (Jméno „Shivette“, zkomolená kombinace jmen obou dvojčat, bylo přitom uvedeno i na její židli při natáčení.)\n\nV průběhu února získali postupně svoje role v pilotní epizodě Nestor Carbonell (Victor Machado), Ioan Gruffudd (Andrew Martin, původně Andrew Marx), Mike Colter (Malcolm Ward), Tara Summers (Gemma Butlerová) a jako poslední v březnu 2011 Kristoffer Polaha (Henry Butler).\n\nV průběhu července, srpna a září 2011 byli oznámeni představitelé důležitých vedlejších rolí, jako Jaime Murray, Justin Bruening, Billy Miller, Jason Dohring či Gage Golightly. Na konci července také došlo k přeobsazení postavy Juliet, Andrewovy dcery, kterou v pilotní epizodě původně ztvárnila Caitlin Custer, zatímco v seriálu ji hraje Zoey Deutch, s níž musely být přetočeny některé scény z pilotního dílu. Na sklonku října 2011 byla zveřejněna informace, že Julietinu matku bude hrát Andrea Roth.\n\nBěhem seriálu zazní řada písní nezávislé hudební scény. Během klíčových scén pilotní epizody hrají, pro zdůraznění neo-noirového aspektu show, skladby ze 60. let 20. století „I Fall to Pieces“ od Patsy Cline a cover verze písně „25 or 6 to 4“ od Pacifiky (její originál pochází od Chicaga). Do dalších dílů byly zařazeny např. skladby skupiny Portishead, či zpěvaček Lany Del Rey, Adele, Agnes Obel a Reginy Spektor. Poslední epizoda \"Nebezpečné identity\" končí písní „She's Long Gone“ od The Black Keys.\n\nZnělku seriálu napsal Gabriel Mann ze skupiny The Rescues, který vytvořil hudbu i pro prvních pět epizod. Autorem hudby ostatních dílů je hudební skladatel Mark Snow.\n\nČeské znění v režii Jindřišky Švecové vyrobila společnost CET 21 ve studiu AudioTech v roce 2014. Překlad je dílem Veroniky Čápové.\n\nPředstavitelé hlavních rolí Sarah Michelle Gellar, Ioan Gruffudd, Kristoffer Polaha a Nestor Carbonell a producenti Eric Charmelo, Nicole Snyder a Pam Veasey se konci července 2011 zúčastnili Comic-Conu, kde fanouškům představili svůj nový projekt. Byl zde promítnut i prezentační videosestřih s představením nejdůležitějších postav. Pro propagaci show byla v srpnu 2011 v New Yorku a v Los Angeles nainstalována dvě velká zrcadla, která kolemjdoucím vytvářela vizuální dvojníky.\n\nPilotní epizoda \"Nebezpečné identity\" byla na stanici The CW odvysílána 13. září 2011 se sledovaností 2,84 milionů diváků, což bylo např. webem \"Entertainment Weekly\" označeno jako „solidní, nevzrušující čísla“. Připomenut i byl fakt, že se jednalo o nejvyšší sledovanost příslušného slotu (úterý, od 21 hodin) na The CW od pilotní dvojepizody seriálu \"\" v roce 2008. Zájem diváků ale částečně opadl, první polovinu sezóny před zimní přestávkou se sledovanost pohybovala v rozmezí 1,5–2 milionů diváků, přičemž již nikdy nepřekročila dvoumilionovou hranici. Po návratu na obrazovky na konci ledna zhlédlo jedenáctý díl 1,4 milionů zájemců, avšak všechny ostatní epizody, včetně závěrečné ze dne 17. dubna 2012, se již pohybovaly pouze v rozmezí 1,05–1,25 milionů diváků. Ioan Gruffudd v březnu 2012 uvedl, že po tvůrčí stránce má seriál velkou šanci na pokračování, ale že se tvůrci bojí právě nízkých čísel sledovanosti. Výkonná producentka Pam Veasey prohlásila, že show se spletitým dějem asi nebyla vhodná pro všechny a že pokud by ji mohli dělat znovu, vytvořili by ji více „přístupnou“, „zřejmě s méně událostmi v jednotlivých epizodách“ a „s méně spletitým vykreslováním děje“. S nadějí na druhou řadu také uvedla, že v této případné sezóně by bylo použito méně retrospektivy a zaměřena by byla na příběh v současnosti. Seriál byl nicméně 11. května 2012 stanicí The CW zrušen. Mark Pedowitz, ředitel The CW, uvedl, že se to byla o „dobře provedená, dobře produkovaná a dobře napsaná show. Nicméně jednalo se o složitý seriál s navazujícím dějem.“\n\nSeriál byl prodán do více zemí, včetně Jižní Ameriky, Austrálie a Asie. Na evropských obrazovkách se představil například ve Spojeném království (pilotní epizoda měla premiéru 29. září 2011), Francii, Španělsku, Portugalsku, Itálii či Nizozemsku. V Česku byl premiérově odvysílán na stanici TV Nova od 23. září do 8. prosince 2014, vždy v pondělí a úterý přibližně od 23:30 do 0:15.\n\nNa serveru Metacritic dostal pilotní díl na základě 29, převážně smíšených a pozitivních recenzí 59 bodů ze 100. Server Rotten Tomatoes ohodnotil seriál podle 33 recenzí 48 % s konečným verdiktem: „Dvě Sarah Michelle Gellar vytváří nezáživnou \"Nebezpečnou identitu\" horší než lepší, s obyčejným napětím, které se postupně stává hloupé a nepřesvědčivé.“\nV recenzi pro TV.com byl Tim Surette z pilotního dílu nadšen, považoval jej sice za přehnaný kvůli „spletitému tajemství“, „ale slibující potenciálně dobrou zábavu“. Server After Elton napsal \"Nebezpečné identitě\" pozitivní hodnocení a označil ji za „nejlepší nový seriál roku“. Časopis \"People\" udělil show maximální počet čtyř hvězdiček. E! News označily seriál za „intenzivní“ a vyzdvihly jeho styl filmu noir. Sarah Michelle Gellar byla podle nich „ohromná“ a „fantastická“. Verdikt recenzenta zněl: „sledujte, sledujte, sledujte!“ Web televizního pořadu \"The Insider\" zařadil \"Nebezpečnou identitu\" na seznam „10 nejlepších nových podzimních seriálů“. Matt Mitovich ze serveru TVLine udělil pilotní epizodě pozitivní hodnocení s tím, že „příběh je důkladný, s volným koncem a různými detaily. Gellar, která hraje více rolí, odvádí dobrou práci… a ostatní herci nepředstavují slabý článek“. \"Nebezpečná identita\" byla jedním z editorových doporučení na Yahoo! s komentářem, že „první epizoda nabízí tolik šokujících zvratů a nečekaných události, že nebudete schopni se nadechnout.“ Deník \"New York Post\" dal seriálu tři ze čtyř hvězdiček s tím, že pilot je „tak dobrý, že CBS udělala chybu“, když jej přepustila The CW. Stejné hvězdičkové ohodnocení udělil \"Nebezpečné identitě\" deník \"USA Today\" s díky za „dva velmi dobré a jasně vymezené výkony Gellar“ (závěrečný komentář zněl: „Dostala jsi dobrou show, CW. Nezvorej to.“).\n\nHodnocení v recenzi v \"Las Vegas Weekly\" bylo smíšené: bylo to „trochu pošetilé, ale taky pikantní a dobře zahrané“. \"The Hollywood Reporter\" dospěl k závěru, že Gellar místo toho, aby byla záhadná, působí v pilotním díle v obou rolích pesimistické Bridget i bohaté Siobhan zmateně a mírně, což „těžko vytváří důvěru, že by mohla být základním kamenem takovéto show“. Deník \"Newsday\" přišel s podobným komentářem: zatímco Sarah Michelle Gellar vypadá „ohromně“, pořad, kterému udělil hodnocení C+, nebude pasovat do programu stanice kvůli své „netečnosti, nevýraznosti a troše staromódnosti“. Matthew Gilbert z \"The Boston Globe\" poskytl pilotnímu dílu negativnější hodnocení a udělil mu známku D, s tím, že speciální efekty označil za „mizerné“ a „lajdácké“ a příběh za „vytržený z kýčovité každodenní mýdlové opery“.\n\nKateřina Papstová v recenzi po prvních třech epizodách na FilmWebu OActive uvedla, že \"Nebezpečná identita\" „staví na otřepaných klišé, ale zároveň funguje jako slušná oddechovka. Ve všech třech úvodních dílech se našla řada výborných okamžiků, ale na druhé straně je tu stejně velké množství hluchých míst.“ Hodnocení 60 % zakončila doporučením: „Pokud… patříte k fanouškům Sarah Michelle Gellar či máte v oblibě napínavé, mysteriózně laděné seriály, určitě si \"Nebezpečnou identitu\" užijete. Jen nesmíte mít příliš velké nároky“. Před odvysíláním závěrečného dílu první řady, v době, kdy panovala nejistota okolo budoucnosti seriálu, avšak byla známa nepříliš dobrá čísla sledovanosti druhé poloviny epizod, rozepsal server HitFix pět důvodů, proč nebyla \"Nebezpečná identita\" tak úspěšná: 1) „Děj byl příliš spletitý.“ (Mnoho zvratů, mnoho zápletek, mnoho postav s vlastními tajemstvími…) 2) „Byl vysílán na The CW.“ (Pilotní díl byl určen pro CBS, zatímco The CW je orientována spíše na mladší diváky, kteří chtějí „mladistvý sex-appeal v podobě \"Upířích deníků\" a \"Super drbny\"“.) 3) „Gellar nedostala takovou podporu, jakou si zasloužila.“ (Ostatní postavy nebyly, až na výjimky, rovnocennými partnery.) 4) „Faktor \"Pomsta\".“ (V době premiéry \"Nebezpečné identity\" byl na stanici ABC také poprvé vysílán podobně laděný, avšak přímější thriller \"Pomsta\".) 5) „Prostě nebyl tak dobrý.“ (Vyskytovalo se zde více scenáristických nedostatků.) Kromě těchto bodů Geoff Berkshire také poznamenal, že „Gellar není jen tak nějaká herečka. Ona je zkrátka Buffy Summersová… Necítila žádný tlak na úspěch v televizi. Už měla svoji Buffy, kdy prožila něco, co se už nikdy nemůže zopakovat.“\n\nV červnu 2011 získala \"Nebezpečná identita\", společně s několika dalšími seriály, cenu Critics' Choice Television Award v kategorii Nejvíce strhující nový seriál. V průběhu let 2011 a 2012 byla oceněna v několika anketách časopisu \"TV Guide\", kanálu E! a magazínu \"Entertainment Weekly\". V různých kategoriích byla také nominována na ceny People's Choice Awards, NAACP Image Award a Teen Choice Awards.\n\n"}
{"id": "992137", "url": "https://cs.wikipedia.org/wiki?curid=992137", "title": "Ringer", "text": "Ringer\n\nRinger může být:\n"}
{"id": "992154", "url": "https://cs.wikipedia.org/wiki?curid=992154", "title": "Luciana Aymarová", "text": "Luciana Aymarová\n\nLuciana Aymarová (* 10. srpna 1977, Rosario) je argentinská hráčka pozemního hokeje. Je dvojnásobnou mistryní světa, trojnásobnou vítězkou Panamerických her, mistryní Španělska s klubem Real Club de Polo de Barcelona a dvojnásobnou mistryní Argentiny s klubem Club de Gimnasia y Esgrima Buenos Aires. Osmkrát byla zvolena nejlepší pozemkářkou světa (2001, 2004, 2005, 2007, 2008, 2009, 2010, 2013) a v roce 2010 vyhrála anketu o argentinského sportovce roku, když porazila i Lionela Messiho.\n\n"}
{"id": "992155", "url": "https://cs.wikipedia.org/wiki?curid=992155", "title": "Tomáš Klíma", "text": "Tomáš Klíma\n\nJméno Tomáš Klíma má více nositelů:\n\n"}
{"id": "992156", "url": "https://cs.wikipedia.org/wiki?curid=992156", "title": "Ribonukleoprotein", "text": "Ribonukleoprotein\n\nRibonukleoprotein (RNP) je jakýkoliv složený protein, který obsahuje RNA jakožto svou neproteinovou složku.\n\nK ribonukleoproteinům patří ribozom, spliceozom, signál rozpoznávající částice, telomeráza, RNáza P, hnRNPs, snRNPs a snoRNPs. \n"}
{"id": "992158", "url": "https://cs.wikipedia.org/wiki?curid=992158", "title": "Bulharská národní televize", "text": "Bulharská národní televize\n\nBulharská národní televize (, zkráceně BNT) je veřejnoprávní televize v Bulharsku. Společnost byla založena v roce 1959 a vysílat začala 26. prosince téhož roku. Barevné vysílání zahájila v roce 1970.\n\nOd roku 1993 je členem EvropskÉ vysílací unie a má právo se účastnit Eurovision Song Contest.\n\nSídlo Bulharské národní televize se nachází v hlavním městě Bulharska, Sofii na ulici San Stafano 29. Prvním přímým přenosem byl průvod u příležitosti výročí Říjnové revoluce. Vysílatel je financována ze státních prostředků (cca 60%), zbytek pochází z televizních reklam.\n\nV současnosti operuje s kanály \"BNT 1\", \"BNT 2\", \"BNT 3\" a \"BNT 4\". BNT 1 a BNT 4 jsou kanály, jejichž cílem je vysílat pouze pořady bulharské výroby. Mezi léty 1974 až 2000 existoval kanál nazvaný \"Efir 2\", který byl později nahrazen soukromým bTV. Vysílaní kanálu bylo obnoveno v říjnu 2011 v pod názvem BNT 2.\n\nBNT provozovala čtyři regionální vysílací centra, se sídly v Blagoevgradě (kanál Pirin), Varně (kanál More), Plovdivu (kanál Plovdiv) a Rousse (kanál Sever). Ty byly sloučeny v říjnu 2011 do kanálu BNT 2.\n\nPoté, co Bulharsko začalo 1. března 2013 oficiálně vysílat přenosem DVB-T, dostala svůj vlastní multiplex, který je k dispozici na národní úrovni a je provozován multiplexem First Digital Ltd. Zahrnuje kanály BNT 1 a BNT 2. Dalším novým kanálem, který má být zahrnut do multiplexu je kanál BNT HD.\n\nBulharská národní televize má 4 regionální centra – Blagoevgrad, Varna, Plovdiv a Ruse, která vytvářejí reportáže speciálně určené pro obyvatele různých částí Bulharska. Navíc každé regionální televizní centrum produkuje a vysílá svůj vlastní program pro diváky ve svém regionu, který je distribuován kabelovkou.\n\nRTVC – Blagoevgrad\n\nRegionální televizní centrum Blagoevgrad vzniklo v roce 1975. Přispívá do programového schématu Bulharské národní televize folklórními programy, dokumentárními a uměleckými filmy. Od roku 1992 začalo vysílat na svém regionálního kanálu „Kanal Pirin“.\n\nRTVC – Varna\n\nRegionální televizní centrum Varna bylo založena v roce 1972. Přenáší významné mezinárodní kulturní akce, které se konají v přímořském městě Varna, a to „Mezinárodní baletní soutěž“, mezinárodní hudební festival „Varenské léto“, filmový festival „Láska je šílenství“, divadelní soutěž „Varneská scéna“ nebo také četné evropské a světové sportovní akce a politické fóra. Zahájení vysílání na regionální stanici „More“ bylo zahájeno dne 2. května 1993.\n\nRTVC – Plovdiv\n\nRegionální televizní centrum Plovdiv bylo otevřeno 22. března 1971 a byl první regionální divizí BNT. Zpočátku fungovalo jako televizní studio, které produkovalo jen reportáže ve zpravodajské emisi „Ve světě na u nás“. \n\nRTVC – Ruse\n\nRegionální televizní centrum Ruse vzniklo v roce 1973. V roce 1978 začalo vysílat týdenní blok „Sever“. Regionální televizní centrum Ruse je významným mediálním partnerem všech národních a mezinárodních akcí, které hostí město Ruse.\n"}
{"id": "992159", "url": "https://cs.wikipedia.org/wiki?curid=992159", "title": "Seznam dílů seriálu Nebezpečná identita", "text": "Seznam dílů seriálu Nebezpečná identita\n\nSeznam dílů seriálu \"Nebezpečná identita\" uvádí přehled všech 22 epizod amerického televizního seriálu \"Nebezpečná identita\", který byl poprvé vysílán v letech 2011–2012 na stanici The CW. Tento dramatický seriál byl zrušen po první řadě, ačkoliv autoři měli příběh rozplánovaný do tří sezón. V Česku byl seriál premiérově vysílán na stanici TV Nova v roce 2014.\n\n<onlyinclude></onlyinclude>\n\n"}
{"id": "992160", "url": "https://cs.wikipedia.org/wiki?curid=992160", "title": "Taavi Rõivas", "text": "Taavi Rõivas\n\nTaavi Rõivas (* 26. září 1979 Tallinn) je estonský politik, který od dubna 2014 stojí v čele liberální Estonské reformní strany (\"Eesti Reformierakond\"). Mezi lety 2014–2016 byl předsedou vlády Estonska. V období 2012–2014 zastával úřad ministra sociálních věcí ve třetí vládě Andruse Ansipa, jako nejmladší člen kabinetu.\n\nPrezident republiky Toomas Hendrik Ilves jej 14. března 2014 nominoval do premiérského úřadu, jako nástupce Andruse Ansipa. Následně se ujal vedení rozhovorů se Sociální demokracií o vytvoření nového kabinetu. Koaliční dohodu oba subjekty podepsaly 20. března a o čtyři dny později jeho nominaci schválil parlament Riigikogu. Sociální demokracie tak ve vládních křeslech nahradila dosavadního koaličního partnera reformistů liberálně-konzervativní uskupení Vlasteneckou unii a Res Publicu (\"Isamaa ja Res Publica Liit\"). Jmenováním za předsedu vlády dne 26. března se stal jako 34letý nejmladším premiérem v členských státech Evropské unie. V listopadu 2016 však po koaličních rozbrojích opustil vedení své strany i estonské vlády.\n\nAbsolvoval Univerzitu v Tartu. Kromě rodné estonštiny hovoří také anglicky, finsky a rusky. K roku 2014 udržoval partnerský vztah s estonskou popovou zpěvačkou Luisou Värkovou (* 1987), s níž měl jednu dceru.\n"}
{"id": "992163", "url": "https://cs.wikipedia.org/wiki?curid=992163", "title": "Seznam juniorských vítězů na Australian Open", "text": "Seznam juniorských vítězů na Australian Open\n\nToto je seznam juniorských vítězů na Australian Open v tenise. Uváděny jsou soutěže juniorských dvouher od roku 1969, kdy se uskutečnil premiérový ročník otevřené éry australského grandslamu, nikoli vítězové do roku 1968. Čtyřhry se vůbec poprvé konaly v roce 1981.\n"}
{"id": "992165", "url": "https://cs.wikipedia.org/wiki?curid=992165", "title": "Karel Verstovšek", "text": "Karel Verstovšek\n\nKarel Verstovšek (26. července 1871 Velenje – 27. března 1923 Maribor) byl rakouský politik slovinské národnosti, na počátku 20. století poslanec Říšské rady.\n\nVychodil národní školu v rodném Velenje, pak v letech 1885–1893 gymnázium v Celje a v letech 1893–1897 studoval klasickou filologii na univerzitě ve Štýrském Hradci, kde roku 1903 získal doktorát. Roku 1897 nastoupil jako suplent na gymnázium v Celje, v letech 1898–1911 a 1921–1923 pak učil na klasickém gymnáziu v Mariboru. Zapojil se do veřejného a politického života. Od roku 1909 byl poslancem Štýrského zemského sněmu za okresy Šoštanj, Slovenj Gradec a Radlje. Patřil ke katolickému politickému táboru (Slovinská lidová strana). V roce 1906 se podílel na založení Slovinského zemědělského svazu.\n\nNa počátku 20. století se zapojil i do celostátní politiky. V doplňovacích volbách roku 1910 získal mandát v Říšské radě (celostátní zákonodárný sbor) za obvod Štýrsko 30. Nastoupil 24. listopadu 1910 místo Vinko Ježovnika. Profesně se uvádí jako gymnáziální profesor. Byl členem poslaneckého klubu Slovinský klub. Mandát obhájil za týž obvod v řádných volbách do Říšské rady roku 1911. Byl členem parlamentní frakce Chorvatsko-slovinský klub.\n\nOd počátku první světové války vystupoval za práva Slovinců ve Štýrsku. Účastnil se porad jihoslovanských politiků v Záhřebu. Kritizoval politickou linii Ivana Šusteršiče a požadoval užší spolupráci s českými politickými silami a jednotné vystupování jihoslovanských politických uskupení. V roce 1917 se podílel na přijetí májové deklarace.\n\nV roce 1918 se stal předsedou Národní rady v Mariboru. Od října 1918 do listopadu 1921 působil v zemské vládě v Lublani v čele rezortu školství.\n"}
{"id": "992169", "url": "https://cs.wikipedia.org/wiki?curid=992169", "title": "Máj (loď)", "text": "Máj (loď)\n\nLoď byla vyrobena v loděnici Štěchovice v roce 1959 a téhož roku začala plavby na Máchově jezeře. Spuštěna na vodu byla ve Starých Splavech.\n\nPřes zimu 2013/2014 byla loď vytažena na břeh a nákladem 5 milionů Kč zrenovována. Zpět na hladinu se vrátila 27. dubna 2014, první pasažéry měla svézt v červnu 2014, nakonec se tak stalo počátkem července.\n\nČtyřčlennou flotilu motorových lodí na jezeře provozuje v rekreační sezóně společnost Regata Máchovo jezero. Máj je z nich největší. K okružním plavbám využívají rekreanti několik zdejších přístavů.\n\n"}
{"id": "992170", "url": "https://cs.wikipedia.org/wiki?curid=992170", "title": "Lámání chleba", "text": "Lámání chleba\n\nLámání chleba je v křesťanské liturgii jednou z podstatných částí bohoslužby oběti. Upomíná na židovský zvyk, který zachoval i Ježíš Kristus při své poslední večeři. Probíhá tak, že celebrant nad patenou rozlamuje Tělo Páně (tedy proměněnou hostii) na partikule a jednu z nich vpouští do kalicha, zatímco ostatní zpívají nebo alespoň recitují Agnus Dei.\n\n"}
{"id": "992175", "url": "https://cs.wikipedia.org/wiki?curid=992175", "title": "Cochrane Collaboration", "text": "Cochrane Collaboration\n\nCochrane Collaboration je nezávislá nezisková nevládní organizace založená roku 1993. Sdružuje již přes 30 000 odborníků z celého světa, kteří provádějí nezávislé lékařské testy, studie a metaanalýzy. Publikovány pak jsou v Cochrane Library. Od roku 2011 organizace oficiálně spolupracuje s WHO.\n\n"}
{"id": "992179", "url": "https://cs.wikipedia.org/wiki?curid=992179", "title": "Martin Macko", "text": "Martin Macko\n\nMartin Macko (17. června 1920 – 18. června 1977) byl československý fotbalový rozhodčí. \n\nV československé lize působil v letech 1951-1963. Řídil celkem 56 ligových utkání. Jako mezinárodní rozhodčí řídil v letech 1955-1958 pět mezistátních utkání, včetně jednoho utkání Mistrovství světa ve fotbale 1958. V evropských pohárech řídil v Poháru mistrů evropských zemi v roce 1959 1 utkání.\n\n\n"}
{"id": "992181", "url": "https://cs.wikipedia.org/wiki?curid=992181", "title": "Pietro Canonica", "text": "Pietro Canonica\n\nPietro Canonica (1. března 1869, Moncalieri – 8. června 1959, Řím) byl italský sochař tvořící ve stylu realismu. Je autorem řady monumentálních veřejných plastik v mnoha různých zemích. Působil také jako pedagog, medailér, malíř a hudební skladatel. Prezident Luigi Einaudi ho roku 1950 jmenoval senátorem na doživotí.\n"}
{"id": "992185", "url": "https://cs.wikipedia.org/wiki?curid=992185", "title": "Leonetto Cappiello", "text": "Leonetto Cappiello\n\nLeonetto Cappiello (9. dubna 1875, Livorno – 2. února 1942, Cannes) byl italsko-francouzský malíř plakátů, knižní ilustrátor a karikaturista, působící v Paříži. Spolu s Julesem Chéretem, Alfonsem Muchou a dalšími malíři vytvořil nezaměnitelný plakátový styl francouzské belle époque.\n\nLeonetto Cappiello studoval v Livornu, kde debutoval jako karikaturista; album karikatur \"Lanterna Magica\" mu vyšlo roku 1896. Roku 1898 odešel do Paříže, kde publikoval své práce v řadě časopisů. Další úspěšné album karikatur \"Nos actrices, portraits synthétiques\" vydal roku 1899. Od přelomu století až do 30. let tvořil komerční plakáty, z nichž známé jsou například \"Cachou Lajaunie\" (1900), \"Chocolat Klaus\" (1905), \"Thermogène\" (1909), \"Cinzano\" (1910), \"Bouillon Kub\" (1911), \"Papier à cigarettes Job\" (1912), \"Parapluie Revel\" (1922), \"Savourez la Savora\" (1930), \"Chaussures Bally\" (1931), \"Bouillon Kub\" (1931) a \"Dubonnet\" (1932).\n"}
{"id": "992188", "url": "https://cs.wikipedia.org/wiki?curid=992188", "title": "Tomáš Klíma (lékař)", "text": "Tomáš Klíma (lékař)\n\nTomáš Klíma (* 10. září 1931, Baltimore, USA) je americký lékař českého původu, odborník v oboru transplantační medicíny a specialista na kardiovaskulární patologii. \n\nV roce 1991 zahájil výměnný program pro mladé české lékaře na špičkových amerických medicínských pracovištích. Jeho práce byla odměněna řadou ocenění, je mj. nositelem Medaile Za zásluhy. \n\nTomáš Klíma se narodil v USA, kde rovněž prožil většinu života. V roce 1991 zahájil program výměnných stipendijních stáží mezi Texas Medical Center a 1. a 2. lékařskou fakultou UK v Praze, pro který ve Spojených státech získával sponzory. Čeští lékaři se díky němu mohou dostat na přední americká pracoviště, a seznámit se tak s nejmodernějšími léčebnými postupy. \n\nVýměnný program pojmenoval Klíma po svém otci Jaroslavovi. Ten na začátku 30. let díky stipendiu Rockefellerovy nadace získával zkušenosti v Johns Hopkins Hospital v Baltimore, a poté pracoval ve Státním zdravotním ústavu. Byl popraven během heydrichiády v červenci 1942. \n\n\n"}
{"id": "992189", "url": "https://cs.wikipedia.org/wiki?curid=992189", "title": "Johann Nepomuk Fischer", "text": "Johann Nepomuk Fischer\n\nJohann Nepomuk Fischer (29. května 1777, Rumburk – 17. října 1847, Praha) byl rakouský a český oční lékař německé národnosti, první profesor oftalmologie na Karlo-Ferdinandově univerzitě.\n\nJohann Nepomuk Fischer se narodil 29. května 1777 v severočeském Rumburku v rodině kožežníka Tobiase Fischera. Jeho rodiče si původně přáli, aby se stal duchovním. Sám však dospěl k rozhodnutí, že k duchovnímu stavu není povolán a že si \"chce vyvolit zaměstnání, ve kterém by byl lidem nejvíce prospěšný\". V roce 1806 absolvoval medicínská studia ve Vídni a v očním lékařství se zde vzdělal u Josefa Beera, pozdějšího přednosty vůbec první samostatné oftalmologické katedry, založené na Vídeňské univerzitě v roce 1812. Na jaře roku 1807 se vrátil do Prahy a od roku 1808 byl pomocníkem českého stavovského očního lékaře Františka Svobody, očního operatéra ještě bez medicínského vzdělání, který poskytoval pomoc nemajetným pacientům. Po jeho smrti v roce 1814 se stal Fischer jeho nástupcem, resp. prvním aprobovaným očním lékařem ve Stavovském ústavu očního lékařství. Zemským okulistou byl šest let a v roce 1820 se stal prvním profesorem oftalmologie na Karlo-Ferdinandově univerzitě a přednostou oční kliniky. V roce 1843 byl potom zvolem rektorem pražské univerzity. Byl členem řady vědeckých společností a napsal řadu pojednání i samostatných knih. Johann Nepomuk Fischer zemřel v Praze 17. října 1847. V roce 1891 mu byla v rodném Rumburku odhalena pamětní deska s nápisem: \"Zur Erinnerung am Dr. Med. Joh. Nep. Fischer, K. k. Professor der Augenheilkunde. Geb. am 29. Mai 1777 zu Rumburg. Gest. am 17. Okt. 1847 zu Prag.\"\" \"\n\nFischerova činnost na Karlo-Ferdinandově univerzitě spadá do období před objevem oftalmoskopie, asepse i anestézie. Podle dobových pramenů byl především zručným operatérem a dobrým klinickým učitelem. Nasvědčují tomu nejen jeho dvě učebnice, ale především to, že vychoval několik vynikajících žáků, skutečnou pražskou oftalmologickou školu, která se pak významně zasloužila o další rozvoj oboru. Jedná se zvláště o Josefa Arnošta Rybu (1795–1856), Ferdinanda Artla (1812–1887) a Josefa Hasnera (1819–1892).\n\n\n"}
{"id": "992190", "url": "https://cs.wikipedia.org/wiki?curid=992190", "title": "Viktor Labský", "text": "Viktor Labský\n\nViktor Labský (* 13. prosince 1951 Brno) je česko-kanadský publicista, překladatel, tlumočník a spisovatel.\n\nDětství a mládí prožil v Praze, kde roku 1970 maturoval na SVVŠ.\n\nMěl zájem o studium romanistiky, o dějiny umění a muzikologii. Nakonec byl přijat jen na Fakultu sociálních věd a publicistiky Univerzity Karlovy, z níž se v r. 1972 stala Fakulta žurnalistiky. Během studií získal na Filosofické fakultě UK tři státní zkoušky z jazyků (ruština, angličtina, italština). Po těžkostech s examinátory marxismu-leninismu přece jen promoval v r. 1975.\n\nVzhledem k tomu, že nikdy nebyl členem KSČ nebo SSM, ve sdělovacích prostředcích nenašel uplatnění. Živil se tedy jako staniční dělník na Hlavním nádraží v Praze a externě spolupracoval s hudební redakcí Čs.rozhlasu.\n\nV r. 1977 byl promován doktorem filosofie za přínosnou disertační práci \"\"Publicistická, vědecká a popularizační činnost V. V. Štecha\"\".\n\nV r. 1978 se odstěhoval do Liberce, kde pracoval jako referent a lektor cizích jazyků. Jeho problémy s komunistickým režimem se však vyhrotily natolik, že se r. 1983 rozhodl pro emigraci.\n\nPo osmiměsíčním pobytu v Itálii ho přijala Kanada. Již v r. 1984 vyhrál konkurs na místo redaktora a hlasatele československé redakce Radio Canada International v Montrealu. Zapojil se také jako stálý dopisovatel do činnosti významného exilového dvouměsíčníku \"\"Západ\"\" a připravoval knihu příběhů z emigrace pro nakladatelství manželů Škvoreckých 68 Publishers v Torontu.\n\nPod názvem \"\"Vysoké salto západním směrem s pravotočivým vrutem a nejistým dopadem\"\" ji vydalo nakladatelství Atribut v r.1998.\n\nVzhledem tomu, že v důsledku sametové revoluce byla zrušena čs. redakce Radio Canada International, ho začátkem r. 1993 přijala jako redaktora a hlasatele česká redakce Hlasu Ameriky ve Washingtonu D.C. Setrval v ní pouze půldruhého roku a vrátil se zpět do Kanady, kde se zapsal na studium účetnictví na Univerzitě McGill v Montrealu. Absolvoval v nejkratší možné době r.1997 a ihned získal místo ve federálním berním úřadu Revenue Canada. Od r. 2000 pracoval pro stejný úřad jako daňový auditor.\n\nV roce 2001 po teroristickém útoku na Ameriku vydal soubor kvazi-reportáží z New Yorku pod názvem \"\"Dva vykřičníky Apokalypsy\"\".\n\nNa základě svých cest po Kanadě, Spojených státech, Mexiku a Polynésii napsal tři desítky povídek a novel jak v češtině, tak angličtině. Řadu z nich uveřejnil časopisecky.\n\nRozhodující bylo setkání s českým vydavatelem Michalem Huvarem. V nakladatelství Carpe diem vyšly postupně tyto soubory:\n\n\n\n\nZájem o dějiny Vikingů na New Foundlandu ho přivedl k napsání historické novely pro mládež \"\"Drakkar\"\" (Carpe diem, 2013).\n"}
{"id": "992191", "url": "https://cs.wikipedia.org/wiki?curid=992191", "title": "Transferová-mediátorová RNA", "text": "Transferová-mediátorová RNA\n\nTransferová-mediátorová RNA (tmRNA) je molekula RNA, která má rysy transferové RNA (tRNA) i mediátorové RNA (mRNA). Vyskytuje se u řady bakterií a v plastidech. Slouží k záchraně ribozomu, který nerozpoznal stop kodon a nemůže ukončit translaci. K takovému ribozomu se tmRNA nejdříve naváže jako tRNA a následně je jím přeložena jako mRNA. tmRNA kóduje krátký polypeptid sloužící jako značka pro degradaci vznikajícího proteinu, zajišťuje degradaci poškozené mRNA a uvolňuje ribozom.\n\ntmRNA obsahuje řadu modifikovaných bází, například pseudouridin a ribothymidin, čímž tmRNA mimikuje strukturu tRNA.,\n"}
{"id": "992192", "url": "https://cs.wikipedia.org/wiki?curid=992192", "title": "Lums", "text": "Lums\n\nLums (známé také jako Lums: The Game of Light and Shadows) je videohra z roku 2013. Vytvořilo ji pražské studio Hyperbolic Magnetism. Hra vyšla pro iOS, přičemž verze pro Android je v přípravě.\n\nHra získala cenu Česká hra roku 2013 v kategorii Umělecký přínos české herní tvorbě a zároveň byla nominována na nejlepší českou hru roku 2013 v soutěži Booom.\n\nHra byla ve vývoji dva roky. Dělali na ní dva lidé - Vladimír Hrinčár a Ján Ilavský. Název Lums vychází z latnského Luminos (světlo) a Lums zde představují světlušky. V průběhu vývoje vydali ještě několik menších her. Hra nakonec vyšla v červenci 2013. Byla podporována Applem, který ji prezentoval na stránkách Appstore. Hra brzy obdržela kladné recenze a stáhlo si ji placeně 13 000 lidí a dalších 130 000 lidí bezplatně. V roce 2014 by měla vyjít verze pro Android.\n\nPlaneta na níž žijí Světlušky byla napadena upíry, kteří se ukrývají ve stínech. Hráč jim musí čelit a dostat je z jejich úkrytů na světlo, což je zabije.\nHra nabízí hratelnost podobnou Angry Birds. Zde hrají velkou roli stíny a světlo. Vaším úkolem je, pomocí světlušek, dostat upíry z stínu, na světlo. Rozdíl oproti Angry Birds je, že po vystřelení světlušky, ovládáte její pohyb dokud nenarazí do nějaké pevné překážky. K zabití upírů je možné využít i nukleární bombu. Ta zničí vše na mapě, kromě hvězdiček a hráč má k dispozici pouze jednu. Další lze získat jen ohodnocením hry,či koupí za skutečné peníze. V každém levelu lze získat až 3 hvězdičky. Ty jsou potřeba k otevření dalších levelů. Hra nabízí 48 úrovní a 5 druhů světlušek.\n\nHra byla kladně přijata recenzenty. Průměr hodnocení na Metacritic je 80%.\n\n"}
{"id": "992193", "url": "https://cs.wikipedia.org/wiki?curid=992193", "title": "Antonio Ciseri", "text": "Antonio Ciseri\n\nAntonio Ciseri (25. října 1821, Ronco sopra Ascona – 8. března 1891, Florencie) byl švýcarsko-italský malíř, známý hlavně obrazy na náboženská témata.\n\nNarodil se ve švýcarském Ticinu. Roku 1833 odešel studovat výtvarné umění do Florencie, mezi jeho učiteli byli Pietro Benvenuti a Giuseppe Bezzuoli. V Itálii se trvale usadil a sám brzy rovněž začal učit, mezi jeho žáky patřili Silvestro Lega, Alcide Segoni, Andrea Landini a Raffaello Sorbi.\n\nCiseri používal raffaelovskou kompozici obrazů, jež však prováděl s téměř fotografickou realističností. Získal řadu důležitých zakázek pro kostely v Itálii a Švýcarsku.\n"}
{"id": "992194", "url": "https://cs.wikipedia.org/wiki?curid=992194", "title": "Luboš Palata", "text": "Luboš Palata\n\nLuboš Palata (* 27. července 1967, Praha) je český novinář a komentátor. Pracoval mimo jiné pro Hospodářské noviny, Lidové noviny, MF DNES a Deník, rovněž pro polskou Gazetu Wyborczu či slovenský SME.\n\nVystudoval politologii na Univerzitě Karlově v Praze. Jako novinář pracuje od roku 1990 či 1991. Specializuje se na střední Evropu, od června 2014 pracoval v zahraničním oddělení MF DNES. Mimo jiné byl zástupcem šéfredaktora slovenského deníku Pravda, stálým středoevropským zpravodajem Hospodářských novin, vedoucím zahraničního oddělení Lidových novin a od roku 1993 sedm let redaktorem zahraničního oddělení MF DNES. Od listopadu 2018 spolupráci s redakcí MF DNES ukončil a přešel k Deníku, pro nějž začal připravovat seriál o Evropské unii.\n\nOd roku 2002 pravidelně píše pro polský deník Gazeta Wyborcza, pravidelně píše i pro slovenský týdeník Týždeň, do německých měsíčníků German Times a LandesZeitung, ukrajinského měsíčníku Ukrajinský žurnál a amerického analytického serveru TOL. Od roku 2006 autor pravidelných středoevropských fejetonů na Českém rozhlase. V České televizi se dlouhodobě podílel na pořadu Adresa: střední Evropa, který v roce 2008 získal ocenění Prix Circom Regional 2008. Je autorem rozsáhlých novinových seriálů o rozpadu Československa a nejnovějších dějinách středovýchodní Evropy, které vycházely v Lidových novinách.\n\nPalata je nositelem několika novinářských cen, mimo jiné Ferdinanda Peroutky, rakouské ceny Psaní pro střední Evropu, ceny Jana Beneše, dvojnásobný nominant za Česko na Novinářskou cenu Evropského parlamentu.\n\nVedle literární tvorby je autorem několika básnických sbírek, publikovaných novel a povídek, maluje abstraktní obrazy, vytváří grafiky a vystavuje své fotografie ze svých novinářských cest. Po výstavách v Praze (2010), Brništi u České Lípy (2014), měl v roce 2015 velkou soubornou výstavu svých děl v Novém Jičíně a v galerii Jakubská v Praze. V červnu 2014 mu vyšla sbírka básní Esemesky.\n\nV roce 2007 publikoval komentář \"Levní dělníci z Východu? Určitě ne\", v němž varoval před otevíráním českého pracovního trhu nekvalifikované pracovní síle z méně rozvinutých zemí. Ta podle Palaty „\"ničí pracovní trh\"“, vytlačuje národní identitu tím, že „\"až tu bude každý pátý člověk Slovák, Ukrajinec nebo Moldavan, a k tomu už dnes máme blízko, bude Česko z pětiny Ukrajinou, Slovenskem nebo Moldávií. Se vším, co s tím souvisí\"“. Česko si tak podle Palaty s přistěhovalci doveze „\"všudypřítomnou korupci, mizernou úroveň vzdělání, nekvalitně odváděnou práci. Tím počínaje a konče třeba lavinovitě se šířícím AIDS\"“. Za odstrašující příklad je podle Palaty možno považovat západní země, které se přistěhovalectví otevřely příliš.\n\nNa počátku června roku 2015 ve svém komentáři k Evropské migrační krizi nazvaném \"Dost bylo smrádku a teploučka. Česko by mělo přijmout azylanty\" naopak tvrdil, že příliv běženců, mezi nimiž je většina mladých mužů, je prý „obrovský pozitivní impuls pro stárnoucí kontinent“. Tvrdí, že „zavřít se před přistěhovalectvím, zavřít se před uprchlíky je malé, krátkozraké a hloupé“ a dával za příklad západní země, které již byly imigranty „obohaceny“. Na konci června téhož roku publikoval na serveru iDnes.cz svůj komentář nazvaný \"Konec hysterie. Žádná uprchlická tsunami se na Česko nevalí\", ve kterém Vládu České republiky kvůli jejímu odmítavému postoji k migrantům obvinil z populismu a „stávkování“. Ve stejném duchu se nesl i jeho komentář ze září 2015, pojmenovaný \"Češi propadli kvůli uprchlíkům hysterii. Kdo je uklidní?\", ve kterém napsal, že odmítavým postojem k přijetí imigrantů na základě kvót na přerozdělování běženců se podle něj Česká republika vyčlenila ze západní Evropy. V komentáři k teroristickým útokům ze 13. listopadu 2015 v Paříži prohlásil, že „muslimští uprchlíci jsou našimi spojenci v boji proti Islámskému státu“.\n\nV lednu roku 2016 Luboš Palata publikoval na portálu iDnes, u příležitosti spuštění mechanismu Evropské komise na zkoumání údajného porušování demokracie v Polsku, komentář nazvaný \"Polsko v karanténě je hodně špatná zpráva i pro nás.\" Podle Palaty Poláci „budou muset bránit svoji demokracii a svobodu možná i na ulicích, stávkami a pokud to už nepůjde ve svobodných volbách, pak nedej Bože možná dokonce i nějakým polským \"majdanem\".“\n\nV únoru 2016 napsal komentář nazvaný \"Toxický Visegrád nenabízí řešení uprchlické krize, ale ohrožuje ho\", v němž označil mimořádný summit Visegradské skupiny k řešení migrační krize za \"medvědí službu\", \"ostudné gesto, které ukazuje, kam se toxická Visegrádská čtyřka posunula\" a \"sabotáž\" vůči snahám EU o zastavení Evropské migrační krize. Podle jeho názoru dělají Itálie, Řecko, Německo, Nizozemsko i Turecko všechno pro to, aby se migrační vlna z Turecka do Řecka zmírnila, zatímco schůzi Visegrádu v Praze, plány na vybudování záložní linie na bulharsko-řeckých a makedonsko-řeckých hranicích a další kroky označil za \"plivnutí do tváře NATO\"; uvedl, že podle jeho názoru si \"česká proevropská vláda bude muset velmi brzy vybrat mezi toxickou postkomunistickou střední Evropou a \"strategickým partnerstvím\" s Německem\".\n\n"}
{"id": "992195", "url": "https://cs.wikipedia.org/wiki?curid=992195", "title": "Vuhlehirsk", "text": "Vuhlehirsk\n\nVuhlehirsk (ukrajinsky '; rusky ' – \"Uglegorsk\") je město v Doněcké oblasti na Ukrajině. Leží zhruba padesát kilometrů severovýchodně od Doněcka, správního střediska celé oblasti, a patří k městskému okresu města Jenakijeve. V roce 2013 měl Vuhlehirsk přes osm tisíc obyvatel.\n\nVuhlehirsk byl založen v roce 1879 pod jménem \"Chacapetivka\" (\"\") při stavbě železnice. Městem se stal v roce 1958, kdy zároveň získal své současné jméno.\n\n\nMěsto má od roku 1982 trolejbusovou trať. Dříve v něm v letech 1958 až 1980 fungovala tramvajová doprava.\n"}
{"id": "992196", "url": "https://cs.wikipedia.org/wiki?curid=992196", "title": "Messerschmitt Me 328", "text": "Messerschmitt Me 328\n\nMesserschmitt Me 328 byl německý parazitní letoun vyvinutý původně k ochraně německých bombardovacích svazů v průběhu druhé světové války. Uvažovalo se i o jeho využití jako tzv. „selbstopfer“ (sebevražedný letoun).\n\nProgram začal v roce 1941, šlo o projekt Messerschmitt P.1073 parazitního letounu startujícího z bombardéru, do něhož se měl navracet. Vývoj a výroba byla svěřena institutu DFS (Deutsche Forschungsanstalt für Segelflug – Německý výzkumný institut pro bezmotorové létání), bezmotorové a předsériové prototypy postavila firma Jacobs-Schweyer Flugzeugbau GmbH.\n\nK prvnímu testu bezmotorového prototypu (kluzák) se po rozsáhlém výzkumu přistoupilo na podzim 1943. Nosičem byl letoun Dornier Do 217. Testy pokračovaly využitím motorového stroje (s pulzačním proudovým motorem Argus AS 014 v zádi trupu), což se neobešlo bez četných problémů. Zkoušky byly provedeny i s náporovými motory instalovanými na trupu či pod křídly (motory musely být umístěny tak, aby plameny z trysek neohrozily dřevěnou konstrukci letounu). Bylo naplánováno několik verzí, stíhacích, bitevních, některé stroje měly vzlétat z raketového vozíku, jiné tahem na laně, katapultáží z ponorek či jiným způsobem.\n\nByly postaveny 2 bezmotorové prototypy a 7 předsériových prototypů. Me 328 nebyl nikdy bojově nasazen.\n\nZdroj:\n\n\n\n\n"}
{"id": "992201", "url": "https://cs.wikipedia.org/wiki?curid=992201", "title": "Ignacij Žitnik", "text": "Ignacij Žitnik\n\nIgnacij Žitnik (24. listopadu 1857 Fužina – 28. prosince 1913 Lublaň) byl rakouský římskokatolický kněz a politik slovinské národnosti, na konci 19. a počátku 20. století poslanec Říšské rady.\n\nVychodil národní školu a pak v letech 1871–1879 gymnázium v Novo mesto. Do roku 1881 pak sloužil v rakousko-uherské armádě v Lublani. Následně absolvoval kadetní školu v Terstu. Od roku 1881 studoval bohoslovectví, roku 1883 byl vysvěcen na kněze. Působil jako kaplan a vikář a studoval v Římě, kde roku 1894 získal doktorát z římského práva. Roku 1907 byl jmenován kanovníkem, roku 1910 za sídelního kanovníka a konzistorního radu.\n\nOd mládí se zapojil do veřejného a politického života. Působil jako novinář a publicista. Byl členem přípravného výboru 1. a 2. katolického sjezdu. Od roku 1889 byl členem Slovinské lidové strany, v níž představoval její levicové křídlo. Od roku 1889 byl poslancem Kraňského zemského sněmu za kurii venkovských obcí (obvod Trebnje, Stična, Žužemberk, Mokronog, Litija). Byl sem opakovaně zvolen i v roce 1895 a 1901. V roce 1908 byl na zemský sněm zvolen za obvod Postojna, Planina, Logatec, Cerknica, Senožeče, Lož, Ilirska Bistrica a mandát obhájil i v roce 1913. Po jistou dobu zastával funkci předsedy finančního výboru sněmu.\n\nNa konci 19. století se zapojil i do celostátní politiky. Ve volbách do Říšské rady roku 1897 získal mandát v Říšské radě (celostátní zákonodárný sbor) za kurii venkovských obcí, obvod Postojna atd. Za týž obvod obhájil mandát i ve volbách do Říšské rady roku 1901. Uspěl i ve volbách do Říšské rady roku 1907, konaných již podle všeobecného a rovného volebního práva. Zvolen byl za obvod Kraňsko 7. Profesně se k roku 1907 uvádí jako novinář. Byl členem poslaneckého klubu Slovinský klub. Mandát obhájil ve volbách do Říšské rady roku 1911. Setrval zde do své smrti roku 1913. V parlamentu ho pak nahradil Lovro Pogačnik.\n"}
{"id": "992203", "url": "https://cs.wikipedia.org/wiki?curid=992203", "title": "Uglegorsk", "text": "Uglegorsk\n\nUglegorsk může být:\n\n"}
{"id": "992211", "url": "https://cs.wikipedia.org/wiki?curid=992211", "title": "Vinko Ježovnik", "text": "Vinko Ježovnik\n\nVinko Ježovnik (11. října 1856 Velenje – 20. dubna 1910 Velenje) byl rakouský politik slovinské národnosti, na počátku 20. století poslanec Říšské rady.\n\nVyučil se řezníkem. Zapojil se do veřejného a politického života. Po šest let byl starostou rodného Velenje, po tři roky pak předsedou okresního zastupitelstva v Šoštanji. Patřil mezi zakladatele záložny v regionu Šaleška dolina a působil v ní až do své smrti.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných podle všeobecného a rovného volebního práva, získal mandát v Říšské radě (celostátní zákonodárný sbor) za obvod Štýrsko 30. Profesně se k roku 1907 uvádí jako majitel nemovitostí. Byl členem poslaneckého klubu Svaz Jihoslovanů. Setrval zde do své smrti roku 1910. V parlamentu ho pak nahradil Karel Verstovšek.\n"}
{"id": "992212", "url": "https://cs.wikipedia.org/wiki?curid=992212", "title": "Josef Marek (architekt)", "text": "Josef Marek (architekt)\n\nJosef Marek (17. ledna 1889, Petrovice - 17. ledna 1965, Brno) byl významný představitel slovenské meziválečné architektury a urbanismu. Svou tvorbou přispěl nejen k rozvoji stavební kultury, ale také k pokroku v oblasti urbanismu a problematice stavby měst.\n\n\nMoravský rodák z Petrovic absolvoval v roce 1909 vyšší školu stavitelskou v Brně. V letech 1910 - 1912 praxi v ateliéru Dušana Jurkoviče, po které pokračoval ve studiích architektury v Praze. Ty úspěšně ukončil v roce 1914.\n\nDo architektonického života vstoupil Josef Marek ještě před ukončením studií architektury v Praze. Na Slovensko přišel už jako třicetiletý, na podnět Dušana Jurkoviče. Měl za sebou nejen studia architektury, ale i zkušenosti dělostřeleckého důstojníka z první světové války. V roce 1919 se stal referentem na tehdejším ministerstvu s plnou mocí pro správu Slovenska, ve vládním komisariátu na ochranu památek, který vedl právě Jurkovič. Později působil na Referátu veřejných prací. \n\nPo roce 1922 vedl Josef Marek v Trnavě projekční kancelář a vykonával stavební dozor na stavbě dělnické osady hutních závodů Coburg. Teprve po úspěchu v soutěži na Evangelický kostel, v roce 1923 v Trnavě, se osamostatnil a založil si vlastní projektovou kancelář. Do období Markových začátků patří i typy dělnických usedlostí pro pohorelce v Čataji a Breze u Námestova a dělnické domy pro železničáře v Novém Městě nad Váhom, kde je ještě vidět Jurkovičův vliv. \n\nV roce 1925 se Marek vrátil do Bratislavy. Na základě soutěžních návrhů projektoval pro tehdejší ministerstvo veřejných prací několik obytných domů pro úředníky a vojenské gážisty v Bratislavě, Košicích a Malackách. V tomto období dostal Marek ocenění za několik svých staveb. Pozoruhodnými jsou například Okresní zdravotní pojišťovna v Rožňavě, která představuje strohou puristickou architekturu s okny dělenými uprostřed jedinou horizontálou. Jednoznačný funkcionalistický charakter má další Markova větší realizace - Poštovní a telegrafní úřad v Nitře z roku 1928. K téměř zapomenutým patří návrh chirurgického pavilonu, jídelny a skleníků bývalého Šrobárova ústavu pro děti nemocné na TBC v Dolném Kubíně.\n\nSvé znalosti uplatnil při soutěži na zastavovací úpravu části města v bloku Michalské věže. Při svém řešení poukázal na své znalosti z oblasti památek, ale také na své urbanistické nadání. Za nejznámější Markovy dílo je považovaný takzvaný obytný a obchodní blok družstva železničních zaměstnanců Avion v Bratislavě. Ve své době patřil Avion k nejlépe řešeným a vybaveným obytným budovám na Slovensku.\n\nNavzdory úspěchům v oblasti architektonické tvorby Marek postupně stále více inklinoval k urbanismu. Své městotvorné úvahy podněcoval i dalším studiem národohospodářství, sociologie a urbanismu a prostorového plánování. Bratislavská soutěž v roce 1930 byla důležitým impulsem k jeho definitivnímu obratu k problematice stavby měst. Jako člen regulační komise města se podílel na tvorbě urbanistických zásad rozvoje Prahy ve třicátých letech. V tomto období vypracoval takzvané základní a vyrovnávací plány pro obce Petržalka, Vrbové, Dolný Kubín a Kokava nad Rimavicou.\n\nV období, kdy byl na vrcholu tvůrčích sil, zasáhly do jeho života politické události. Začátkem 40. let nenacházel na Slovensku žádnou odezvu. Střetával se s odmítnutím i v Protektorátu. Marek sice zůstal bydlet na Slovensku, ale za prací musel cestovat do Lince a později do Vídně. Až v roce 1942 si našel místo u Dr.Ing. Antona Bugana v Bratislavě. Tato jeho těžká životní etapa skončila až osvobozením Československa Sovětskou armádou. Hned v roce 1945 nastoupil do nově zřízeného Státního plánovacího a statistického úřadu, kde našel plné uplatnění v technickém, hospodářském a prostorovém plánování poválečného Slovenska.\nKrátce po odchodu do důchodu žil ještě v Bratislavě. V roce 1962 se vrátil do svého rodiště. Jeho pozůstalost se nachází v Muzeu města Brna.\n\n\n\n\n"}
{"id": "992216", "url": "https://cs.wikipedia.org/wiki?curid=992216", "title": "Aglutinin", "text": "Aglutinin\n\nAglutinin je látka, která po navázání příslušného antigenu způsobuje shlukování (aglutinaci) buněk, nesoucích tento antigen. Aglutininy mohou být specifické (protilátky) nebo nespecifické (např. lektiny). Mezi nejznámější aglutininy patří protilátky ABO, vyskytující se v systému krevních skupin. V systému ABO vznikají protilátky spontánně několik měsíců po narození (protilátky IgM), případně se aglutininy mohou vytvořit po senzibilizaci, např. po transfúzi inkompatibilní krve (protilátky IgG). V systému Rh (na rozdíl od systému ABO) mohou vzniknout aglutininy pouze po předchozí senzibilizaci (protilátky IgG). \n\n\n"}
{"id": "992218", "url": "https://cs.wikipedia.org/wiki?curid=992218", "title": "Heinrich Gabel", "text": "Heinrich Gabel\n\nHeinrich Gabel (12. května 1873 Bučač – 30. července 1910 Vídeň) byl rakouský advokát a sionistický politik židovské národnosti, na počátku 20. století poslanec Říšské rady.\n\nVystudoval gymnázium a Lvovskou univerzitu, kde získal titul doktora práv. Roku 1897 si ve Lvově otevřel advokátní kancelář. Byl aktivní ve veřejném a politickém životě. Patřil mezi stoupence samostatného politického postupu Židů. Byl prezidentem židovské národní rady a členem Akčního výboru sionistické organizace.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Halič 60 (Bučač-Pidhajci-Monastyryska-Vyšnivčyk). Představoval jednoho z několika poslanců Židovské národní strany. Byl členem poslanecké frakce Židovský klub. V parlamentu setrval až do své smrti roku 1910. Pak ho nahradil Lonhyn Cehelskyj. K roku 1907 se profesně uvádí jako advokát.\n"}
{"id": "992219", "url": "https://cs.wikipedia.org/wiki?curid=992219", "title": "Česká volejbalová extraliga mužů", "text": "Česká volejbalová extraliga mužů\n\nČeská volejbalová extraliga mužů je nejvyšší mužskou volejbalovou soutěží v České republice, která se hraje od sezony 1992/1993. Úřadujícím mistrem je VK Jihostroj České Budějovice.\n\n\n - nástupce Odolené Vody\n\n"}
{"id": "992221", "url": "https://cs.wikipedia.org/wiki?curid=992221", "title": "Vittorio Matteo Corcos", "text": "Vittorio Matteo Corcos\n\nVittorio Matteo Corcos (4. října 1859, Livorno – 8. listopadu 1933, Florencie) byl italský malíř, známý hlavně jako portrétista.\n\nCorcos navštěvoval výtvarnou akademii Accademia delle Belle Arti ve Florencii, pak v letech 1878 a 1879 studoval v Neapoli, kde jeho malířský styl ovlivnil Domenico Morelli. V roce 1880 se přestěhoval do Paříže, kde podepsal smlouvu o spolupráci na patnáct let s firmou Goupil & Cie, obchodující s uměním. Pro tuto firmu pracoval i Vincent van Gogh, s nímž se tak seznámil. Dále Corcose ovlivnil portrétista Léon Bonnat, francouzští impresionisté i Giovanni Boldini a Giuseppe de Nittis, kteří byli italského původu.\nBrzy byl Corcos tak dobře znám, že jeho obrazy visely na pařížském Salonu v letech 1881, 1882 a 1885. Roku 1886 se vrátil zpět do Itálie a ve stejném roce se zúčastnil výstavy v Livornu, kde vystavovali i členové skupiny Macchiaioli a další regionální umělecké školy. V roce 1887 konvertoval ke katolické víře - Corcos byl židovského původu - a jeho manželkou se stala vdova Emma Ciabattiová, jež ho uvedla do literárních kruhů, kde se potkal například Carducciho a D'Annunzia.\n\nCorcos si vydobyl skvělou pověst v nejvyšších kruzích, takže získal např. objednávku na portréty německého císaře Viléma II. a jeho manželky, portugalské královny Amélie Orleánské či italské královny Markéty Savojské. V roce 1913 jeho autoportrét koupila galerie Uffizi ve Florencii.\n"}
{"id": "992222", "url": "https://cs.wikipedia.org/wiki?curid=992222", "title": "Arthur Mahler", "text": "Arthur Mahler\n\nArthur Mahler (2. srpna 1871 Praha – 3. května 1916 Vídeň) byl rakouský vysokoškolský pedagog a sionistický politik židovské národnosti z Čech, na počátku 20. století poslanec Říšské rady.\n\nByl aktivní v akademické sféře. Byl docentem klasické archeologie na německé univerzitě v Praze. Později byl z německé univerzity vytlačen pro své politické postoje. Následně působil jako politický redaktor listu \"Wiener Extrablatt\" a byl vídeňským korespondentem listu \"Pester Lloyd\". Zasedal ve výboru svazu novinářů a publicistů \"Concordia\".\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Halič 69 (Terebovlja, podle jiného zdroje Čortkiv). Představoval jednoho z několika poslanců Židovské národní strany. Byl členem poslanecké frakce Židovský klub. K roku 1907 se profesně uvádí jako privátní docent. Ve volbách do Říšské rady roku 1911 ho porazil křesťansko sociální kandidát Eduard Hruska.\n\nZemřel v květnu 1916 na plicní onemocnění. Národní listy ho v nekrologu označily za člověka, který \"dbal přesné objektivity vůči osvětovým a hospodářským snahám našeho národa\". Ovládal češtinu.\n"}
{"id": "992231", "url": "https://cs.wikipedia.org/wiki?curid=992231", "title": "Kostel Narození svatého Jana Křtitele (Krásná Hora)", "text": "Kostel Narození svatého Jana Křtitele (Krásná Hora)\n\nKostel Narození svatého Jana Křtitele je sakrální stavba v Krásné Hoře v okrese Havlíčkův Brod. Stavba je kulturní památkou České republiky. Jde o filiální kostel farnosti Lipnice nad Sázavou.\nKostel svatého Jana Křtitele byl postaven asi v 16. století. Je postavený z kamene, pokrytý šindelem a plechem. Má 11 oken a 3 vchody. Uprostřed střechy je malá zvonička a v ní zavěšen zvonek sanktusník. Na obou stranách je kostel rozšířen o dvě kaple. Prostor kolem kostela je obehnán zdí a opatřen dvěma vchody. Od roku 1829 se na hřbitově kolem kostela nepohřbívá. Pod postranní kaplí sv. Václava je umístěna hrobka. Vchod je ze středu kostela a má pět schodů.\n\n\nNová pamětní kniha fary Krásnohorské (založena v roce 1836)\n"}
{"id": "992234", "url": "https://cs.wikipedia.org/wiki?curid=992234", "title": "HC Oceláři Třinec v české hokejové extralize 2014/2015", "text": "HC Oceláři Třinec v české hokejové extralize 2014/2015\n\nSezóna 2014/2015 je 20. sezónou Třince v české extralize. Představení před start nového ročníku hokejové extraligy.\n\nPřestupy hrářů:\nBranky: 4. Martin Adamský, 8. Erik Hrňa, 26. Jakub Gašparovič, 35. Vladimír Dravecký, 41. Lukáš Žejdl, 54. Lukáš Žejdl – 33. Skalický, 46. Jiří Říha.\nBranky: 41. Kamil Kreps – 18. Tomáš Houdek, 19. Jan Knotek.\nBranky: 45. a 51. Daniel Rákos – 22. Artur Gavrus, 29. Lukáš Krajíček, rozhodující sam. nájezd Paul Szczechura.\nBranky: 5. Pavel Kubiš, 34. Jiří Ondráček, 56. Jaroslav Balaštík - 8. a 14. David Nosek, 26. a 41. Jakub Orsava, 14. Jiří Polanský, 60. Zbyněk Irgl\n\nBranky: 6. Rostislav Klesla, 47. Kamil Kreps - 8. Vladimír Svačina TS, 17. Patrik Zdráhal, 60. Vladimír Svačina\nBranky: 19. Vladimír Dravecký, 38. Jiří Polanský , 51. David Cienciala, 55. Zbyněk Irgl\nBranky: 12. Marek Růžička, 49. Marek Trončinský , 51. Kamil Kreps, 59. Martin Adamský - 11. Chernov, 27. Berdnikov, 36. Mons\n\n\nCelkem 38 branek k 20.4. z HC Verva Litvínov\n\nTomáš Plíhal v 2 kole proti HC Olomouc \nMartin Adamský v 9 kole proti Mountfield HK \nMartin Adamský v 32 kole proti HC Škoda Plzeň \nJiří Polanský v 36 kole proti HC Kometa Brno \n\n"}
{"id": "992236", "url": "https://cs.wikipedia.org/wiki?curid=992236", "title": "Odder", "text": "Odder\n\nOdder je malé městečko v hrabství Hads jižně od Aarhusu ve východním Jutsku v Dánsku. Je administrativním sídlem obce stejného jména.\n\nVe městě žije 11 407 obyvatel (k 1. ledna 2013). Město Odder je spojeno s Aarhusem soukromou dopravní společností. Z nedalekého přístavu Hov je pomocí trajektu spojení na ostrovy Samsø a Tunø.\n\nV městečku stojí za zhlédnutí kostel z roku 1150, který je nejstarším farním kostelem v zemi. Je v něm hrobka admirála Jens Rødstena.\n\n\n<Překlad z německé a dánské Wikipedie />\n"}
{"id": "992240", "url": "https://cs.wikipedia.org/wiki?curid=992240", "title": "Česká volejbalová extraliga žen", "text": "Česká volejbalová extraliga žen\n\nČeská volejbalová extraliga žen je nejvyšší ženskou volejbalovou soutěží v České republice, která se hraje od sezony 1992/1993.\n\n\n"}
{"id": "992242", "url": "https://cs.wikipedia.org/wiki?curid=992242", "title": "Giovanni Fattori", "text": "Giovanni Fattori\n\nGiovanni Fattori (25. října 1825, Livorno – 30. srpna 1908, Florencie) byl italský malíř, vůdčí reprezentant umělecké skupiny Macchiaioli.\n\nPocházel z nižší střední vrstvy a studoval u Giuseppa Baldiniho v Livornu a od roku 1846 na škole Accademia di Belle Arti ve Florencii u Giuseppa Bezzuoliho. V letech 1848-1849 se účastnil hnutí za nezávislost Itálie.\n\nPod vlivem Giovanniho Costy se připojil k hnutí Macchiaioli, které v opozici k tehdejšímu akademickému malířství prosazovalo realističtější malbu v plenéru. Spřátelil se s představiteli hnutí Telemacem Signorinim, Adrianem Cecionim, Vincenzem Cabiancou a Cristianem Bantim.\n\nRoku 1861 zvítězil soutěži o bitevní scénu (\"Italské pole po bitvě u Magenta\", nyní v Galleria d'Arte Moderna, Florencie). V roce 1875 byl krátce v Paříži, kde ho ovlivnili Camille Corot a Edouard Manet. V letech 1873-1880 maloval v Kampánii a 1880-1890 v oblasti Maremma v Toskánsku. V roce 1895 se stal profesorem krajinomalby na Accademia di Belle Arti ve Florencii.\n\nMaloval krajiny, venkovské scény a byl známý i tvorbou realistických bitevních scén (např. \"Padlý jezdec\", 1880, Galleria d'Arte Moderna, Florencie). Mezi další významné práce patří \"Červené vozíky\" (Pinacoteca di Brera) a \"Portrét sestřenice Argie\" (1861, Galleria d'Arte Moderna, Florencie). Některé obrazy maloval na víka krabic od doutníků.\n"}
{"id": "992244", "url": "https://cs.wikipedia.org/wiki?curid=992244", "title": "Blohm &amp; Voss BV 40", "text": "Blohm &amp; Voss BV 40\n\nBlohm & Voss BV 40 byl německý nouzový přepadový stíhací kluzák vyvinutý původně k útokům na spojenecké bombardovací svazy v průběhu druhé světové války. Vzhledem k potenciálnímu vysokému riziku pro pilota při misích s takovým typem letadla bývá někdy uváděn i jako tzv. „selbstopfer“ (sebevražedný letoun), což ale nebylo primárně zamýšleno. Navrhl jej technický ředitel firmy Blohm und Voss Richard Vogt.\n\nProjekt navržený Richardem Vogtem reflektoval na zoufalou snahu Luftwaffe (která se dostala do defenzivy) o narušení útoků početných svazů denních bombardérů nad územím Německa. Nebyl osamocený, jako další program lze zmínit např. Bachem Ba 349. BV 40 sázel na zmenšení čelní plochy letadla, čímž se výrazně ztížila možnost zásahu bránícím střelcům bombardérů a naopak vzrostla šance pilota německého kluzáku dostat se do blízkosti bombardéru a udeřit. Zmenšení čelní plochy se docílilo odstraněním motoru a změnou pozice pilota (pilotáž vleže).\n\nPředpokládaným klíčem k úspěchu tohoto malého a spartánsky vypadajícího hornoplošníku měl být úzký a pancéřovaný kokpit, dva 30 mm kanóny MK 108 vsazené v kořenech křídla (s velmi omezenou municí, 35 nábojů na jeden kanón). Rovněž výroba měla být nenáročná, neboť velká část kluzáku byla ze dřeva, což nebyl strategický materiál. Po vzletu měl být odhozen kolový podvozek a BV 40 měl přistávat na ližině. Měl být vlečen po dvojicích za letounem Messerschmitt Bf 109G nebo Focke-Wulf Fw 190 A a nad nepřátelským bojovým svazem se odpoutat a zaútočit. Byla zvažována i varianta s jedním 30 mm kanónem a výbušné nálože vlečené na kabelu za kluzákem. Bylo vyrobeno několik prototypů, než byl vývoj na podzim 1944 zastaven.\n\nPrvní prototyp BV 40 V1 (PN+UA) vzlétl koncem května 1944 ve vleku za letounem Messerschmitt Bf 110, druhý let pak provedl 2. června 1944 na letišti Wenzendorf, kdy také havaroval. Druhý prototyp BV 40 V2 zahájil letové testy 5. června, třetí vyrobený kus BV 40 V3 sloužil k pevnostním zkouškám. BV 40 V4 byl koncem června ztracen při havárii ve Wenzendorfu, v letových zkouškách pak pokračoval BV 40 V5. Posledním vyrobeným kusem byl BV 40 V6 (PN+UF).\n\nZdroj:\n\n\n\n\n\n"}
{"id": "992250", "url": "https://cs.wikipedia.org/wiki?curid=992250", "title": "Náš grunt", "text": "Náš grunt\n\nNáš grunt je síť obchodů s farmářskými potravinami od malých a středních tuzemských výrobců a farmářů. \n\nPrvní kamenný obchod byl otevřen v roce 2010 v Praze 3 na Vinohradech. V současné době funguje pod značkou Náš grunt 25 prodejen po celé České republice. Síť prodejen Náš grunt vzniká kombinací vlastních obchodů a franšíz.\n\nU zrodu konceptu stály dvě základní myšlenky: dostat tradiční potraviny zpět na stůl českých konzumentů a podpořit malé a střední farmáře a výrobce. \n\nProdukty jsou do prodeje zařazovány s ohledem na domácí původ, chuť a způsoby zpracování bez umělých náhražek a doplňků. Základ sortimentu tvoří kvalitní uzeniny a maso, chléb pečený tradičním způsobem, jogurty a sýry, vejce z volných výběhů, zelenina a ovoce z českých pěstitelských lokalit, mošty a pálenky z ovoce z místních sadů, víno, med a různé regionální speciality. Dodavatelé se u jednotlivých prodejen liší podle regionu. \n\nObchody byly do roku 2012 provozovány pod značkou Český grunt. Vzhledem k expanzi společnosti na Moravu a probíhajících jednáních s partnery ze zahraničí vystupují nyní prodejny pod novým názvem Náš grunt. Provozovatelem konceptu Náš grunt je společnost Náš grunt, s.r.o. s výhradně českým kapitálem.\n\n\n\n"}
{"id": "992252", "url": "https://cs.wikipedia.org/wiki?curid=992252", "title": "Giacomo Di Chirico", "text": "Giacomo Di Chirico\n\nGiacomo Ernesto Eduardo Di Chirico (27. ledna 1844, Venosa – 26. prosince 1883, Neapol) byl italský malíř. Spolu s Domenicem Morellim a Filippem Palizzim patřil k předním členům neapolské malířské školy 19. století. Král Viktor Emanuel II. ho jmenoval rytířem Řádu italské koruny.\nDi Chirico byl sirotkem z chudé rodiny, malbu studoval v Neapoli, literatuře ho učil Francesco de Sanctis. Jeho manželkou byla Emilia D’Amato, s níž měl dceru Marii. K jeho žákům patřil Pietro Scoppetta. Roku 1882 se u Di Chirica projevila duševní choroba a rychle se zhoršovalo i jeho fyzické zdraví. Zemřel v ústavu v Neapoli.\n"}
{"id": "992254", "url": "https://cs.wikipedia.org/wiki?curid=992254", "title": "Vodní mlýn (Hrubšice)", "text": "Vodní mlýn (Hrubšice)\n\nVodní mlýn v Hrubšicích čp. 13 se nachází naproti místnímu zámku. Je chráněna jako kulturní památka České republiky.\n\nSoučasná budova mlýna pochází z druhé třetiny 19. století. Po roce 1950, kdy byl převzat do JZD, byl degradován na mletí šrotu. Definitivní zkáza mlýna byla způsobena zničením stavu na řece Jihlavě, která Hrubšicemi protéká.\n"}
{"id": "992258", "url": "https://cs.wikipedia.org/wiki?curid=992258", "title": "Marian Jaslovský", "text": "Marian Jaslovský\n\nMarian Jaslovský (* 9. března 1963) je slovenský publicista, redaktor a hráč na flétnu a saxofon.\n\nMarian Jaslovský vystudoval filosofickou fakultu Univerzity Komenského v Bratislave v oboru hudební věda. Pracoval jako dramaturg agentury, flétnista v lidovém orchestru Vojenského uměleckého souboru, producent vydavatelství Opus, šéfredaktor knižního vydavatelství, redaktor magazínů \"Kankán\" a \"inZine\", šéfredaktor gastronomického magazínu a profesionální copywriter. V letech 2004 až 2011 byl redaktorem deníku \"SME\". Momentálně pracuje jako manažer sociálních médií ve společnosti Mindshare Slovakia.\n\nJako hudebník či producent spolupracoval s desítkami známých hudebníků. Momentálně působí ve skupinách Love 4 Money, Kubo Ursiny a Provisorium a ve vlastní formaci Cílová skupina. Je autorem či spoluautorem hudby ke dvěma představením v divadle GUnaGU – \"Ginsberg v Bratislave\" a \"Som hot dog\". S Mariánem Benkovičem moderoval a hrál ve vlastní talkshow \"Celkom iný beat\" (divadlo GUnaGU).\n\n"}
{"id": "992280", "url": "https://cs.wikipedia.org/wiki?curid=992280", "title": "Francesco de Sanctis", "text": "Francesco de Sanctis\n\nFrancesco de Sanctis (28. března 1817, Morra De Sanctis – 29. prosince 1883, Neapol) byl italský literární historik a literární kritik, angažoval se i v politice. Jeho \"Dějiny italské literatury\" (1. díl 1870, 2. díl 1871) jsou prvním a zároveň klasickým souhrnným pojednáním o italském písemnictví. \n\nPro své revoluční aktivity roku 1848 byl de Sanctis tři roky vězněn v Neapoli. Od roku 1856 byl profesorem v Curychu, od roku 1871 v Neapoli. Byl několikrát ministrem vzdělávání v italských vládách. Jeho rodiště Morra Irpina bylo roku 1937 přejmenováno na jeho počet na Morra De Sanctis.\n\n \n"}
{"id": "992287", "url": "https://cs.wikipedia.org/wiki?curid=992287", "title": "Cursus", "text": "Cursus\n\nCursus je název pro rytmizovaná zakončení vět v antické próze a později ve středověké latinské a národní próze. Jedná se o aplikaci jistého rytmického vzorce na větný závěr v jinak nerytmickém textu. Přes latinu pronikal cursus do národních jazyků. V antice vycházel z délky slabik, během pozdní antiky pak již z přízvučnosti. V raném středověku byl tento prvek zapomenut, obnovila jej na přelomu jedenáctého a dvanáctého století papežská kurie, s odkazem na styl Lva Velikého. Od doby Karla IV. začala napodobovat sloh papežských listin i česká královská kancelář.\nNejobvyklejší byly v latině tři vzorce: \"cursus planus\" (-u|u-u), \"cursus tardus\" (-u|u-uu) a \"cursus velox\" (-uu|uu-u). Při přejímání do národních jazyků se přizpůsobovaly jejich vlastnostem. V češtině se objevily například ve sborníku Ráj duše nebo ve Tkadlečkovi.\n\n"}
{"id": "992288", "url": "https://cs.wikipedia.org/wiki?curid=992288", "title": "DIP přepínač", "text": "DIP přepínač\n\nDIP přepínač je vícenásobný přepínač zapájený přímo do desky plošných spojů (DPS). Tvoří ho několik dvojic kontaktů, které lze nezávisle na sobě spojit nebo rozpojit. Jednotlivé kontakty jsou uspořádány ve dvou řadách a zapouzdřeny v keramickém či plastovém pouzdře - tzv. Dual In-Line Package (DIP). Celému přepínači se pak říká DIP switch. Rozpojení či spojení každé konkrétní dvojice kontaktů je přitom určeno polohou malé páčky, která se buď posouvá (pak jde o tzv. slide DIP switch) nebo \"kolébá\" (pak jde o tzv. rocker DIP switch). Dvě význačné polohy každé páčky jsou označovány jako ON (zapnuto, což odpovídá propojení příslušných kontaktů), resp. OFF (vypnuto, rozpojení kontaktů).\n"}
{"id": "992293", "url": "https://cs.wikipedia.org/wiki?curid=992293", "title": "Žlutý císař", "text": "Žlutý císař\n\nŽlutý císař () byl mytický čínský vládce, podle \"Zápisků historika\" první z Pěti legendárních vladařů. Podle tradiční čínské chronologie panoval v letech 2697–2598 nebo 2674–2575 př. n. l.\n\nSpolu s Fu-sim a Šen-nungem patřil k čínským kulturním hrdinům, podle mýtů stvořil první lidi, vynalezl zpracování kovů, lékařství, architekturu, stavbu cest. Žlutého císaře mezi příkladné vládce minulosti řadí poprvé S’-ma Čchien, v rozporu s předešlými historickými spisy. Podle něj si podřídil různé kmeny a založil první čínský stát; měl 25 synů, z nichž 14 se stalo předky význačných klanů a rodů, včetně jeho nástupců Čuan-süa, Kchua, Jaoa a Šuna a dynastií Sia, Šang a Čou.\n\nJe považován za autora základního díla čínské medicíny zvaného Chuang-ti nej-ťing, v překladu Vnitřní kniha Žlutého císaře.\n\n"}
{"id": "992297", "url": "https://cs.wikipedia.org/wiki?curid=992297", "title": "Silvestro Lega", "text": "Silvestro Lega\n\nSilvestro Lega (8. prosince 1826, Modigliana – 21. listopadu 1895, Florencie) byl italský realistický malíř, představitel hnutí Macchiaioli. Pocházel z bohaté rodiny a studoval 1884–1847 na Accademia di Belle Arti ve Florencii. Jako horlivý stoupenec Giuseppa Garibaldiho a Giovanniho Verity se podílel na boji za nezávislost Itálie v letech 1848–1849. Poté pokračoval ve studiu ve Florencii u Antonia Ciseriho.\nStal se známým díky velkoformátovým obrazům jako \"Nevěřící Tomáš\" v Ospitale Civico v Modiglianiě (1858). K hnutí Macchiaioli, skupině florentských malířů, kteří odmítli akademismus, se připojil poměrně pozdě, až v roce 1861. Sblížení se skupinou zprostředkoval zejména Telemaco Signorini. V roce 1863 Lega namaloval do oratoře kostela Madonna del Cantone v Modigliani lunety \"Mor\", \"Hladomor\", \"Válka\" a \"Zemětřesení\". V duchu skupiny Macchiaioli pak Lega začal malovat krajiny a žánrové obrazy v plenéru.\n\nV 70. a 80. letech Legu postihla řada osudových ran: smrt blízkých, bankrot jeho obchodu s uměním i oční choroba. Ke konci života žil u přátel, byl nemajetný a trpěl rakovinou žaludku. Zůstal však až do posledních let aktivní jako malíř.\n"}
{"id": "992300", "url": "https://cs.wikipedia.org/wiki?curid=992300", "title": "Diego Felix Habsburský", "text": "Diego Felix Habsburský\n\nDiego Felix Habsburský (15. srpna 1575 – 21. listopadu 1582) byl třetím společným synem Filipa II. Španělského a jeho čtvrté a poslední manželky Anny Habsburské.\n\nV době narození Diega byl jeho starší bratr Ferdinand, kníže z Asturie, následníkem španělského trůnu. Nicméně Ferdinand zemřel v roce 1578, čímž se stal Diego korunním princem. V roce 1580 se jeho otec ,Filip II. Španělský, stal portugalským králem, což učinilo Diega následníkem trůnu. Diego zemřel v roce 1582 ve věku sedmi let. Jeho mladší bratr Filip zdědil jeho tituly a později se stal králem Španělska a Portugalska jako Filip III. Španělský.\n\n"}
{"id": "992301", "url": "https://cs.wikipedia.org/wiki?curid=992301", "title": "BNT 1", "text": "BNT 1\n\nBNT 1 (bulharsky \"БНТ 1\") je veřejnoprávní televizní stanice, která byla založena v roce 1959. Vysílání zahájila 26. prosince téhož roku. Sídlo stanice se nachází v hlavním městě Bulharska, Sofii. Kanál BNT 1 provozuje Bulharská národní televize.\n\nPoprvé zahájila vysílání v roce 1959, pod názvem Bulharská televize (bulharsky \"Българска телевизия\", zkráceně \"BT\" bulharsky \"БТ\") a v té době jediným dostupným kanálem. Prvním přímým přenosem bylo vysílání oslav na náměstí 9. září. Oficiální otevření Bulharské televize se uskutečnilo 26. prosince 1959 v bulharské Sofii.\n\nV roce 1971 jsou rozhlas a televize v Bulharsku jsou rozděleny na národní televize a rozhlas, který je součástí struktury výkonné moci. V roce 1977 bulharská televize a rozhlas staly samostatnými právními subjekty.\n\nKdyž v roce 1974 začal vysílat druhý veřejnoprávní kanál, byl přejmenován na První kanál bulharsky \"Първа програма\", později na BT 1 bulharsky \"БТ 1\".\n\nV roce 1986 byla obě média znovu sjednocena.\n\nV roce 1991 byli pro BT 1 a BT 2 zavedeny jednotlivé vizuální koncepce a následně byli přejmenovány na Kanál 1 bulharsky \"Канал 1\" a Efir 2 bulharsky \"Ефир 2\".\n\nOd léta roku 2005 vysílá digitálně přes DVB-T. Dne 14. září 2008 byl Kanál 1 naposledy přejmenován, tentokrát na současný název BNT 1, ve snaze sjednotit všechny kanály BNT pod jeden banner.\n\nBNT 1 se vysílá spolu s bTV Action a RING.BG sportovní utkání, jakým je Evropská liga UEFA. Spolu s kanálem TV7 je držitelem práv k vysílání bulharského fotbalového mistrovství. Spolu se sesterským kanálem BNT 2 a HD kanálem BNT HD je držitelem práv Mistrovství Evropy a olympijských her.\n"}
{"id": "992302", "url": "https://cs.wikipedia.org/wiki?curid=992302", "title": "Antonio Mancini", "text": "Antonio Mancini\n\nAntonio Mancini (14. listopadu 1852, Albano Laziale – 28. prosince 1930, Řím) byl italský malíř. Studoval v Neapoli a v roce 1870 získal uznání na pařížském Salonu, kde vystavil dva ze svých obrazů. O tři roky později ukončil studium a otevřel si ateliér v Římě.\nRoku 1877 Mancini odjel do Francie, kde na něho měli vliv mimo jiné impresionisté Edgar Degas a Édouard Manet. Významně ho ovlivnil jeho přítel malíř John Singer Sargent, který ho pozval do Londýna.\n\nRoku 1881 trpěl Mancini častými depresemi, což si vyžádalo mnohatýdenní pobyt v nemocnici. Pak se rozhodl vrátit do Říma, kde žil příštích dvacet let. Zde se seznámil s prostitutkou Aurelií, známou jako La Cornacchia, a začal s ní žít; Aurelia se také často objevuje na jeho obrazech. V letech 1903 až 1918 žili ve Frascati.\n\nPo první světové válce Mancini přijal práci profesora malby na Accademia d'Italia, a tento post zastával až do své smrti.\n"}
{"id": "992303", "url": "https://cs.wikipedia.org/wiki?curid=992303", "title": "Mírový kongres", "text": "Mírový kongres\n\nMírový kongres je v mezinárodních vztazích označení pro ambiciozní forum pro hledání a nalezení řešení sporů v mezinárodních vztazích a cest k uchování míru. Tato idea byla hodně popularizována v 19. století a předcházela mezinárodní organizace, které vznikly s podobnými cíli v 20. století. Odlišuje se od mírové konference, obvykle definované jako setkání k dohodnutí konkrétní mírové smlouvy.\n\nVznik idey setkání zástupců různých národů k dohodnutí míru a vyřešení sporů se datuje do roku 1623, kdy francouzský mnich Émeric Crucé napsal knihu \"Nový Kineas\", kde ukázal možnosti a prostředky pro vytvoření všeobecného míru a svobody smýšlení pro celý svět a adresoval ji tehdejším monarchům a vládcům. Navrhoval, aby některé město, nejlépe Benátky, bylo vybráno jako místo, kde všichni vládci budou mít velvyslance a vznikne tam univerzální unie pro všechny národy. Navrhoval, aby byla věnována velká pozornost uspořádání, s nejvyšším místem pro papeže.\n\nDva roky od této publikace v roce 1625 napsal Hugo Grotius v latině dílo \"O právu války a míru\", kde naléhal na zmírnění některých barbarských válek.\n\nWilliam Penn měl plán na založení Evropského sněmu jako parlamentu států. Následovali ho jiní spisovatelé z různých národů. \n\nKoncept mírové komunity národů zdůraznil i v roce 1795 Immanuel Kant v díle \"K věčnému míru\", kde načrtl ideu ligy národů, která bude kontrolovat konflikty a propagovat mír mezi státy.\n\n"}
{"id": "992305", "url": "https://cs.wikipedia.org/wiki?curid=992305", "title": "Škoda-Kauba Sk P.14", "text": "Škoda-Kauba Sk P.14\n\nŠkoda-Kauba Sk P.14 byl projekt přepadového stíhacího letounu s náporovým motorem navržený konstrukční kanceláří Škoda-Kauba v Protektorátu Čechy a Morava pro Luftwaffe k útokům na spojenecké bombardovací svazy před koncem druhé světové války (na začátku roku 1945).\n\nRakouský inženýr Eugen Sänger vyvíjel v době 2. světové války náporový motor (ramjet), jenž měl ve finální podobě délku 9,5 metrů a průměr cca 1,5 metru. Měl být schopen provozu i na všelijaká náhradní paliva (např. drcené uhlí obohacené o chem. přísady).\n\nPražské závody Škoda-Kauba Werke GmbH (jmenovitě zakladatel firmy rakouský letecký konstruktér Otto Kauba) usilovaly o tuto novinku, záměrem bylo využít motor pro záchytný stíhací letoun. Sänger spolupracoval na vývoji jednoplošníku Sk P.14. Velkou část trupu tedy tvořil tento náporový motor, vepředu byl kokpit, v němž pilot ležel. Start měl probíhat na tříkolovém vozíku vybaveném pomocnými motory, po dosažení rychlosti potřebné pro provoz náporového motoru (cca 320 km/h) se letoun měl od vozíku oddělit a vznést do vzduchu. Přistání se mělo uskutečnit na vysunovací ližinu.\n\nLetové testy neproběhly, před koncem války se nestihla ani kompletizace tohoto stroje.\n\nProjekt Sk P.14 sestával ze dvou mírně odlišných variant.\n\nZdroj:\n\n\n\n\n"}
{"id": "992307", "url": "https://cs.wikipedia.org/wiki?curid=992307", "title": "Domenico Morelli", "text": "Domenico Morelli\n\nDomenico Morelli (4. srpna 1826, Neapol – 13. srpna 1901, Neapol) byl italský malíř, přední představitel neapolské malířské školy 19. století. \n\nOd 1836 studoval na Akademii výtvarných umění v Neapoli, jeho první obrazy jsou v romantickém stylu s četnými středověkými motivy (inspirace anglickým básníkem lordem Byronem). V roce 1848 vyhrál Římskou cenu scénou z Tassova \"Osvobozeného Jeruzaléma\", čímž získal šestiletý pobyt v Římě s měsíční podporou třiceti dukátů.\n\nJeho účast v povstání roku 1848 skončila krátkým pobytem ve vězení. V roce 1850 navštívil Florencii, kde získal veřejné uznání za práci \"Ikonoklasté\". V roce 1855 se zúčastnil Světové výstavy v Paříži. Po návratu do Florencie se podílel na sporech kolem umělecké skupiny Macchiaioli, jež se týkaly realismu v malbě. Jeho tyl se stal méně akademickým a více osobním, zejména používání barev. \n\nV sedmdesátých letech 19. století byl Morelli považován za předního italského malíře, byl jmenován konzultantem galérie Museo di Capodimonte v Neapoli a spolurozhodoval o nákupu obrazů a řízení sbírek.\n\nV roce 1868 získal místo na Akademii výtvarných umění v Neapoli, kde kdysi studoval; k jeho žákům tam patřil Francesco Paolo Michetti. Věnoval se v té době hlavně náboženským, mystickým a nadpřirozeným tématům. V tomto období vytvořil i jednu ze svých nejslavnějších prací, \"Nanebevzetí Panny Marie\" v královském paláci v Neapoli. Podílel se také na ilustracích bible (vydání v Amsterodamu 1895).\n\nOd konce roku 1899 až do své smrti v roce 1901 vedl Akademii výtvarných umění v Neapoli. Byl také senátorem během 16. volebního období Italského království.\n"}
{"id": "992313", "url": "https://cs.wikipedia.org/wiki?curid=992313", "title": "Luigi Nono (malíř)", "text": "Luigi Nono (malíř)\n\nLuigi Nono (8. prosince 1850, Fusina – 17. října 1918, Benátky) byl italský malíř, představitel benátské školy 19. století.\nStudoval v Benátkách a ve dvaceti letech odešel do Polceniga, aby se věnoval krajinomalbě. Proslavil se v oblasti žánrové malby. Jeho vnuk stejného jména Luigi Nono se stal významným hudebním skladatelem.\n"}
{"id": "992316", "url": "https://cs.wikipedia.org/wiki?curid=992316", "title": "Luigi Nono", "text": "Luigi Nono\n\nLuigi Nono (29. ledna 1924 Benátky – 8. května 1990 Benátky) byl italský hudební skladatel avantgardní vážné hudby.\n\nNarodil se 29. ledna 1924 v Benátkách do bohaté umělecké rodiny. Jméno dostal po dědečkovi Luigi Nono (1850–1918), který byl známým malířem benátské školy druhé poloviny 19. století. Od roku 1941 studoval na benátské konzervatoři \"Accademia musicale Benedetto Marcello\" u Giana Francesca Malipiera. Po maturitě v roce 1942 studoval práva na univerzitě v Padově. Studium dokončil v roce 1946 a začal studovat skladbu u Bruna Maderny. V rámci Benátského bienále v roce 1948 navštěvoval kurz dirigování vedený Hermannem Scherchenem, kterého pak doprovázel na koncertním turné do Curychu a Rapalla. Scherchen mu otevřel cestu k hudebním tradicím německy mluvících zemích, a to zejména k hudbě a hudebnímu myšlení Druhé vídeňské školy.\n\nV roce 1955 se oženil s Nurií Schoenbergovou, dcerou skladatele Arnold Schönberga, se kterou se seznámil rok předtím v Hamburku na premiéře Schönbergovy opery \"Moses und Aron\". Měli dvě dcery, Silvii (* 1959) a Serenu Bastianu (* 1964).\n\nV roce 1950 se poprvé účastnil Darmstadtských letních kurzů pro Novou hudbu (\"Ferienkurse für Neue Music\"), kde měly premiéru jeho \"Kanonischen Variationen über eine Reihe von Schönbergs op. 41\". Provedení řídil Hermann Scherchen. Tyto kurzy pak pravidelně navštěvoval až do roku 1960 a bylo na nich provedeno celkem sedm Nonových skladeb. Spolu s Karlheinzem Stockhausenem a Pierrem Boulezem je tak považován za jednoho z hlavních představitelů nového směru seriální hudby, tzv. Darmstadtské školy.\n\nV roce 1952 Nono vstoupil do Komunistické strany Itálie, ve které pak působil na místní i celostátní úrovni po celý život. Prostřednictvím svých skladeb se pokoušel šířit i své politické myšlenky a ideály. Ve svých skladbách používal texty ultralevicových filosofů a revolucionářů, jako např. Che Guevary, Fidela Castra i Julia Fučíka. Ve skladbě \"Intolleranza\" (1960–1961) útočil na projevy nesnášenlivosti a násilí vůči uprchlíkům, ve skladbě \"Sul Ponte di Hirošima\" (1962) se zamýšlel nad důsledky nukleární války a v díle \"La Fabbrica Illuminata\" (1964) nad odcizením kapitalistického světa. Reagoval i na další historické události 20. století: na holocaust (\"Ricorda cosa ti hanno fatto in Auschwitz\", 1965), španělskou občanskou válka (\"Epitaffio Federico García Lorca\") nebo protifašistický odboj (\"Il canto sospeso\"). Činil tak ovšem prostředky Nové hudby a nikoliv prostředky tzv. socialistického realismu. Nonovým jménem byl nazván program pro školy zabývající se výchovou studentů k toleranci, lidským právům a evropské integraci – \"Nonoprojekt\".\n\nOd roku 1960 se začal zabývat možnostmi využití elektronických prostředků v hudbě. Pracoval na zvukových kompozicích v experimentálním studiu ve Freiburgu (\"Experimentalstudio der Heinrich-Strobel-Stiftung des SWF\").\n\nV sedmdesátých letech spolupracoval s benátským filosofem Massimo Cacciarim. Pod jeho vlivem se ponořil do studia prací německých filosofů. Cacciari mu také poskytl textový materiál pro Nonovo poslední velké dílo, operu \"Prometeo—tragedia dell' ascolto\".\n\nZemřel po vleklém onemocnění jater v benátské nemocnici dne 8. května 1990. Je pohřben na hřbitově San Michele vedle takových velikánů jako byli Igor Fjodorovič Stravinskij, Sergej Ďagilev či Ezra Pound.\n\n\n\n\n\n\n\n"}
{"id": "992319", "url": "https://cs.wikipedia.org/wiki?curid=992319", "title": "NRK1", "text": "NRK1\n\nNRK1 hlavní kanál společnosti Norsk rikskringkasting (NRK). Zkušební vysílání započalo dne 12. ledna 1954, pravidelné zkušební vysílání dne 13. dubna 1958 a pravidelné vysílání v 20. srpnu 1960. Je nejstařším a největším televizním kanálem v Norsku. Dříve byl známý jen jako \"NRK\", později byl ale přejmenován na \"NRK1\", proto aby se odlišil od sesterského kanálu \"NRK2\", která vysílá od roku 1996.\n\nKromě vlastní tvorby vysílá významné množství anglickojazyčných pořadů ze Spojených států, Velké Británie a Austrálie. Zpravodajský program se jmenuje \"Dagsrevyen\".\n\nV roce 2010 bylo zahájeno vysílání \"NRK HD\" v rozlišení 720p. NRK HD byl nastaven tak, aby jeho prvním oficiálním přenosem bylo slavnostního zahájení Zimních olympijských her 2010 ve Vancouveru, ale prvním přenosem byl ve skutečnosti Super Bowl XLIV, z 7. února roku 2010.\n"}
{"id": "992322", "url": "https://cs.wikipedia.org/wiki?curid=992322", "title": "Nemrut", "text": "Nemrut\n\nNemrut () je 2134 metrů vysoká hora v Jihovýchodní Anatolii, nedaleko města Adıyaman. Pozoruhodná je uměle navršeným vrcholem - pohřební mohylou, kterou nechal vystavět vládce království Kommagene, Antiochus I. v roce 62 př. n. l.\n\nMísto je jednou z nejznámějších památek Turecka, navštěvovanou nejvíce v období od dubna do října. Objevil je teprve roku 1881 německý inženýr Karl Sester. Do té doby je znali jen místní obyvatelé a odborníci o něm neměli tušení. V roce 1987 byl vrch Nemrut zapsán na seznam světového dědictví UNESCO.\n\nMohyla, dosahující výšky 49 m a průměru 152 m měla být nejen trvalou připomínkou panovníka, ale také poctou bohům. Proto ji na východní a západní straně doplňovaly obří sochy o výšce 8 - 9 m - dva lvi, dva orli a mezi nimi řecká, arménská, a íránská božstva. Zleva doprava jsou to Apollón (Mitra), Týché, Aramazd (Zeus) a Vahagn (Héraklés). Mezi Diem a Héraklem byl pak král Antiochos I. samotný, který se vnímal jako bohům rovný.\n\nV současnosti jsou sochy poničené, s upadanými hlavami. Poškození způsobilo nejen několik zemětřesení, ale také záměrná destrukce lidmi po ovládnutí Kommagenské říše Římany roku 72 n. l. Sochy mají perské oděvy i účes, jejich rysy však ukazují spíše do Řecka. Vlastní hrobka nebyla dosud nalezena, ale je možné, že je skrytá hluboko ve vrcholu. Na západní terase leží desky s horoskopem zobrazujícím polohu Jupiteru, Merkuru a Marsu 7. července 62 př. n. l. Zřejmě se jedná o datum počátku výstavby monumentu. Na jiném reliéfu je vyobrazen také král, potřásající si rukou s bohy.\n\nPodobný, ovšem mnohem hůře dochovaný pohřební monument se nachází také u opuštěného města Arsameia. Vybudoval jej rovněž Antiochus I., a to pro svého otce, jímž byl král Mithridates I.\n"}
{"id": "992324", "url": "https://cs.wikipedia.org/wiki?curid=992324", "title": "Parmovcovití", "text": "Parmovcovití\n\nParmovcovití (Apogonidae) je čeleď ryb z řádu ostnoploutví (Perciformes). Zahrnuje 28 rodů a přes 270 druhů. Většina je mořská, ale několik druhů obývá brakické vody. Rod \"Glossamia\" je výhradně sladkovodní.\n\nRody parmovcovitých:\n"}
{"id": "992325", "url": "https://cs.wikipedia.org/wiki?curid=992325", "title": "Giuseppe De Nittis", "text": "Giuseppe De Nittis\n\nGiuseppe De Nittis (25. února 1846, Barletta – 21. srpna 1884, Saint-Germain-en-Laye) byl italský impresionistický malíř působící v Paříži.\nStudoval Accademia di Belle Arti v Neapoli, odkud byl roku 1863 vyloučený pro nekázeň. Seznámil se s florentským výtvarným hnutím Macchiaioli, stal se přítelem představitele tohoto hnutí Telemaca Signoriniho a ve Florencii také vystavoval. \n\nRoku 1867 poprvé odešel do Paříže, poté se vrátil do Itálie a pak znovu přijel do Paříže roku 1872. Na Degasův popud se zúčastnil první impresionistické výstavy roku 1874. Úspěšně se prezentoval na Světové výstavě 1878, kde získal zlatou medaili, a poté byl vyznamenán i řádem Čestné legie.\n\nZemřel nečekaně na mrtvici ve věku 38 let. Jeho dílo je zastoupeno v řadě významných světových galerií.\n\n \n"}
{"id": "992326", "url": "https://cs.wikipedia.org/wiki?curid=992326", "title": "NRK3", "text": "NRK3\n\nNRK3 je norský veřejnoprávní televizní kanál, zaměřený na mládež a dospělé nižšího věku. Provozuje a spravuje jej Norsk rikskringkasting (NRK).\n\nVysílání bylo zahájeno dne 3. září 2007 a vysílá od 19:30 každý večer.\n\nSdílí frekcenci se stanicí NRK Super, což je dětský kanál, který zahíjil vysílání 1. prosince 2007.\n"}
{"id": "992327", "url": "https://cs.wikipedia.org/wiki?curid=992327", "title": "Tuňák žlutoploutvý", "text": "Tuňák žlutoploutvý\n\nTuňák žlutoploutvý (\"Thunnus albacares\") patří mezi téměř ohrožené druhy ryb. Vyskytuje se ve většině tropických a subtropických mořích kromě Středozemního moře. Je to vynikající plavec, který dokáže urazit obrovské vzdálenosti během období tahů a navíc je to jedna z nejrychlejších ryb současnosti. Přívlastek žlutoploutvý získal díky žlutému zbarvení hřbetních a břišních ploutví. Tuňák žlutoploutvý patří mezi větší tuňáky a váží kolem 50–60 kg. Největší ryba vážila 184 kg, měřila 2 m a byla chycena u mexického zálivu Baja Sur v roce 2011.\n\nJeho čtyři populace dlouhodobě oslabují, a přesto vysoká míra jejich lovu neustává. Populace ve východním Pacifiku a v Indickém oceánu jsou klasifikovány jako přelovené. Další dvě populace v Atlantiku a středním a západním Pacifiku jsou klasifikovány jako pravděpodobně přelovené. Tuňáci jsou nejčastěji loveni pomocí nevodů neboli kruhových zátahových sítí, kdy se stále častěji využívá lákací zařízení FADs (například v Indickém oceánu to činí 30–40 %). Problémem při tomto nešetrném způsobu lovu je i to, že se hejna tuňáků často pohybují ve společnosti delfínů, kteří se pak zbytečně stávají vedlejším úlovkem.\n\n"}
{"id": "992329", "url": "https://cs.wikipedia.org/wiki?curid=992329", "title": "Seznam kulturních památek v Drslavicích (okres Uherské Hradiště)", "text": "Seznam kulturních památek v Drslavicích (okres Uherské Hradiště)\n\n"}
{"id": "992331", "url": "https://cs.wikipedia.org/wiki?curid=992331", "title": "Seznam kulturních památek ve Strání", "text": "Seznam kulturních památek ve Strání\n\n"}
{"id": "992333", "url": "https://cs.wikipedia.org/wiki?curid=992333", "title": "Seznam kulturních památek ve Veletinách", "text": "Seznam kulturních památek ve Veletinách\n\n"}
{"id": "992334", "url": "https://cs.wikipedia.org/wiki?curid=992334", "title": "Seznam kulturních památek ve Vlčnově", "text": "Seznam kulturních památek ve Vlčnově\n\nMonumNet uvádí u některých památek název ulice, podle RÚIAN však ulice ve Vlčnově nejsou pojmenované. Názvy ulic uvedeny podle MonumNetu a podle mapy OpenStreetMap.\n\n"}
{"id": "992335", "url": "https://cs.wikipedia.org/wiki?curid=992335", "title": "Giuseppe Pellizza da Volpedo", "text": "Giuseppe Pellizza da Volpedo\n\nGiuseppe Pellizza da Volpedo (28. července 1868, Volpedo – 14. června 1907, Volpedo) byl italský malíř, představitel angažovaného realismu.\nPocházel z chudé zemědělské rodiny. Studoval na Accademia di Belle Arti di Brera. V malbě se věnoval především sociálním tématům.\n\nJeho hlavním dílem je monumentální, 2,93 x 5,45 metrů velká malba \"Čtvrtý stav\" (\"Il quarto Stato\"), kterou tvořil v letech 1898–1901, oslava dělnictva a dělnického hnutí. Dílo bývá považováno za vrchol sociálně angažovaného realistického výtvarného umění na konci 19. století.\n\n14. června 1907 se malíř oběsil ve svém ateliéru přímo před plátnem \"Čtvrtý stav\".\n"}
{"id": "992337", "url": "https://cs.wikipedia.org/wiki?curid=992337", "title": "Austin a Ally (3. řada)", "text": "Austin a Ally (3. řada)\n\n"}
{"id": "992340", "url": "https://cs.wikipedia.org/wiki?curid=992340", "title": "Erik Groch", "text": "Erik Groch\n\nErik Jakub Groch (* 25. dubna 1957, Košice, Slovensko) je slovenský básník, knižní grafik a vydavatel.\n\nStudoval na gymnáziu v Košicích a po ukončení studií vystřídal několik zaměstnání. Do roku 1989 působil v prostředí košického uměleckého undergroundu. Na přelomu 70. a 80. let se převážně s Marcelem Strýkem podílel na vydávání samizdatových literárních sborníků \"Trinásta komnata\" a \"Nacelle\". \n\nV listopadu 1989 a bezprostředně po něm aktivně vystupoval za Občanské fórum v Košicích. V letech 1991 až 1992 byl spoluzakladatelem a spolueditorom literárního almanachu \"Tichá voda I - III\". V roce 1990 pracoval jako redaktor obnoveného týdeníku \"Kultúrny život\", v roce 1992 si založil vlastní vydavatelství, které později nazval \"Knižná dielňa Timotej\".\n\n\n\n"}
{"id": "992341", "url": "https://cs.wikipedia.org/wiki?curid=992341", "title": "NRK2", "text": "NRK2\n\nNRK2 je jedním z norských veřejnoprávních televizních kanálů, které provozuje a spravuje společnost Norsk rikskringkasting (NRK).\n\nVysílání bylo spuštěno v roce 1996.\n\nTradičně soustředí na informacní programy a kulturní pořady, více než jeho sesterský kanál NRK1.\n\nVysílá dramatické pořady, komedie a zpravodajství.\n\nNebyli-li vysílány pravidelné programy, běžel pořad \"Svisj\", což je interaktivní program s hudebními videoklipy a SMS chatem.\n\nSe zahájením vysílání NRK3, začátkem září 2007, se \"Svisj\" stěhoval na novou stanici a NRK2 přeorientovala svůj program se zaměřením na zprávy, dokumenty a kulturních programy.\n"}
{"id": "992346", "url": "https://cs.wikipedia.org/wiki?curid=992346", "title": "Seznam kulturních památek v Heřmanovicích", "text": "Seznam kulturních památek v Heřmanovicích\n\n"}
{"id": "992348", "url": "https://cs.wikipedia.org/wiki?curid=992348", "title": "Eilís Dillonová", "text": "Eilís Dillonová\n\nEilís Dillon(ová) (7. března 1920, Galway – 19. července 1994, Dublin) byla irská spisovatelka, autorka knih pro děti a mládež, ale také detektivních románů i románů pro dospělé čtenáře.\n\nEilís Dillonová pocházela z rodiny profesora chemie na University College v Galway. Její matka byla sestrou básníka Josepha Plunketta (1887–1916) popraveného za účast ve Velikonočním povstání v roce 1916, kdy se stal jedním ze sedmi signatářů proklamace nezávislosti Irské republiky.\n\nVzdělání získala Eilís Dillonová v klášteře voršilek v Sligo a pak krátce pracovala v oblasti veřejného stravování v Dublinu. V roce 1940 se provdala za o sedmnáct let staršího Cormaca Ó Cuilleanáina, akademika z University College v Corku, se kterým měla tři děti: básnířku a profesorku na Trinity College v Dublinu Eilean Ní Chuilleanáinovou (1942), Cormaca Ó Cuilleanáina (1950), rovněž profesora na Trinity College, který píše kriminální romány jako Cormac Millar a ještě dceru Máire.\n\nKoncem čtyřicátých let začala psát dětské knihy, nejprve v irštině a později anglicky a roku 1950 vydala svou první anglickou knihu \"Midsummer Magic\". Hlavními hrdiny jejích knih z tohoto období jsou dospívající chlapci, kteří zkoušejí svou vynalézavost a odvahu. Později se začala v jejích dílech prosazovat spletitost lidských vztahů a hlavními postavami se staly dívky. Také napsala tři detektivní příběhy a osm románů pro dospělé čtenáře. Celkem napsala padesát knih a její práce byly přeloženy do čtrnácti jazyků).\n\nRoku 1960 odešel její manžel ze zdravotních důvodů do předčasného důchodu a rodina se odstěhovala do Říma. Po smrti manžela roku 1970 se Eilís roku 1974 znovu provdala za Vivianta Merciera (1919–1989), profesora angličtiny na University of Colorado v Boulderu. Když byl její manžel jmenován profesorem na University of California v Santa Barbaře, přestěhovala se s ním do Kalifornie.\n\nJejí druhý manžel zemřel roku 1989 a roku 1990 zemřela její dcera Máire, která byla houslistkou v Londýnském filharmonickém orchestru. Přes tyto rány osudu Eilís stále pokračovala v psaní a také redigovala posmrtné vydání knihy svého manžela \"Modern Irish Literature: Sources and Founders\" (1994). Zemřela roku 1994 a je pochována vedle svého druhého manžela v jeho rodném městě Clara.\n\nJde o příběhy králíků, myší, lasiček a dalších zvířátek pro nejmenší čtenáře.\n\n"}
{"id": "992349", "url": "https://cs.wikipedia.org/wiki?curid=992349", "title": "Seznam kulturních památek v Holčovicích", "text": "Seznam kulturních památek v Holčovicích\n\n"}
{"id": "992350", "url": "https://cs.wikipedia.org/wiki?curid=992350", "title": "Seznam kulturních památek ve Městě Albrechtice", "text": "Seznam kulturních památek ve Městě Albrechtice\n\n"}
{"id": "992351", "url": "https://cs.wikipedia.org/wiki?curid=992351", "title": "Mistrovství světa v judu 1981 – muži – superlehká váha (-60kg)", "text": "Mistrovství světa v judu 1981 – muži – superlehká váha (-60kg)\n\nZápasy v judu na XI. mistrovství světa v kategorii superlehkých vah mužů proběhly v Maastrichtu, 6. září 1981.\n\nDo oprav se dostali judisté, kteří během turnaje prohráli svůj zápas s jedním ze dvou finalistů.\n"}
{"id": "992352", "url": "https://cs.wikipedia.org/wiki?curid=992352", "title": "Tomáš Pilík", "text": "Tomáš Pilík\n\nTomáš Pilík (* 20. prosince 1988 v Příbrami) je český fotbalový záložník a bývalý mládežnický reprezentant, od února 2019 hráč klubu FK Jablonec. Jeho mladší bratr Pavel Pilík je také fotbalista. Fotbalistovým vzorem je útočník z Pobřeží slonoviny Didier Drogba.\n\nS fotbalem začal v týmu Sparta Luhy, odkud v průběhu mládeže zamířil do klubu Marila Příbram. Za první tým Příbrami debutoval v sezoně 2004/05 ve věku 15 let a 343 dnů, když nastoupil na hřiště v 77. minutě a stal se po Pavlu Mezlíkovi druhým nejmladším hráče debutujícím v 1. ligy. Zpočátku za mužstvo nenastupoval pravidelně. Pomohlo mu k tomu až hostování v Ústí nad Labem, kde působil většinu sezony 2008/09. V roce 2010 odešel do Baníku Ostrava, kde se výrazněji neprosadil a po půl roce se vrátil zpět do svého mateřského klubu. V zimním přestupovém období ročníku 2015/16 hráči skončila smlouva a jednal se Zbrojovkou Brno, kde podle některých zdrojů již podepsal kontrakt, ale nakonec prodloužil smlouvu o dva a půl roku s Příbrami.\n\nV červnu 2017 se dohodl na smlouvě s FC Zbrojovka Brno.\n\n"}
{"id": "992353", "url": "https://cs.wikipedia.org/wiki?curid=992353", "title": "Míčovka kulkonosná", "text": "Míčovka kulkonosná\n\nMíčovka kulkonosná (\"Pilularia globulifera\") je drobná, vytrvalá, v České republice kriticky ohrožená vodní kapradina osídlující místa přechodně nebo trvale zaplavována. Je jediný druh rodu míčovka který v České republice roste.\n\nEvropský endemit s hlavním rozšířením v severozápadní Evropě od Britských ostrovů a Skandinávie přes Nizozemsko, Belgii, Lucembursko a severní Francii do Německa. Okrajově dále vyrůstá na Pyrenejském a Apeninském poloostrově, v Polsku, Lotyšsku, Slovinsku a Srbsku. Její populace zanikla ve Švýcarsku kde byla později uměle vysazena. Pravděpodobně se nikdy nevyskytovala na Slovensku, v Maďarsku, na jihu Balkánského poloostrova ani v Rusku.\n\nDruh vyrůstá na písčitých, rašelinných nebo jílovitých půdách které mají obvykle nízký obsah vápníku i dusíku a bývají střídavě obnažovány a opět zaplavovány oligotrofní nebo i slabě eutrofní vodou, ta může být slabě kyselá až neutrální. Nejčastěji se vyskytuje v řídké pobřežní vegetaci vytrvalých nebo jednoletých obojživelných rostlin. Je druhem výrazně světlomilným, jako konkurenčně slabý druh dokáže přežívat jen v rozvolněné vegetaci jaká bývá např. na obnažených dnech vodních nádrží nebo jinak mechanicky narušovaných plochách. Nepříznivě na ní působí i silné zimní mrazy nebo dlouhá letní sucha, špatně také snáší v zaplavené fázi malou průhlednost vodní hladiny způsobenou řasami. Poměrně specifické nároky na typ stanoviště vedou často k zánikům původních populací a ke vzniku nových v závislosti na přítomnosti vhodných biotopů.\n\nV Česku byl tento druh věrohodně zjištěn ve 30. létech 20. století na několika lokalitách v okolí Třeboně, pak se však z české přírody vytratil a byl považován za vyhynulý. Teprve v srpnu 2007 byl opětovně pozorován v deseti mikropopulacích u obce Studená v okrese Jindřichův Hradec.\n\nRoste v bývalém rybníku Karhov na bahnitém dně tvořeném převážně rašelinnými sedimenty které jsou v sušších obdobích obnažovány. Z nehlubokého chovného rybníka byla v 70. létech 20. století zřízena, pro obec Studená a okolí, zásobárna pitné vody vodní nádrž Karhov. Při této příležitosti byl rybník, s maximální hloubkou 3 m, na několika místech částečně odbahněn a nepatrně rozšířen na úkor rašeliniště a vodních porostů. Právě na těchto místech míčovka kulkonosná nyní roste a je pravděpodobné, že tyto zásahy před více než 40 léty byly tomu nápomocné.\n\nLokalita se nachází v oreofytiku v nadmořské výšce 670 m kde se průměrná roční teplota pohybuje okolo 6 °C a úhrn srážek bývá 700 mm, leží v blízkosti rozvodí mezi Severním a Černým mořem. Studenský potok vytékající z blízkého rybníka Zhejral, jenž nádrž Karhov napájí i odvodňuje, náleží do povodí Vltavy. Hodnoty pH vody jsou v rozmezí 6 až 7,9, průměrný obsah rozpuštěného fosforu je 0,02 mg a dusíku 0,9 mg v litru. V létě dochází ke zvýšenému množství fytoplanktonu a tím k zákalu vody.\n\nMíčovka kulkonosná je vytrvalá obojživelná kapradina schopná růst ve vlhkém půdním prostředí i v mělké vodě. Rostlina má dlouhý plazivý a hustě kořenující oddenek z něhož vyrůstají dlouhé niťovité a na koncích zašpičatělé, asi 10 cm dlouhé listy. V období kdy je rostlina zaplavená vyšším sloupcem vody mohou listy dorůst do délky i 30 cm. Jsou lysé, světle zelené a svým tvarem se výrazně odlišují od listů ostatních kapradin v ČR rostoucích. Dospělé trávovitě vyhlížející listy jsou v mládí stejně jako u všech kapradin spirálovitě stočené a teprve později se narovnávají.\n\nNa bázi listů vyrůstají chlupaté, 3 až 5 mm velké, dvou až čtyřpouzdré kulovité sporokarpy (plodnice), jsou to komplexy samčích i samičích výtrusnic přikryté přeměněným listovým úkrojkem. V každém pouzdru leží výtrusná kupka obsahující obvykle jednu živou megasporangií (megaspora) se samičími a větší počet mikrosporangií (mikrospora) se samčími výtrusy. Pro různou morfologii výtrusů jsou míčovky označovány jako kapradiny různovýtrusné.\n\nV období kdy jsou rostliny v létě vystaveny poklesu hladiny vytvářejí více sporokarpů než při zaplavení. Vodní prostředí je však nutné pro oplodnění megaspor a pro otevření sporokarpů pukajících čtyřmi chlopněmi. Oplodněné megaspory mohou po delší dobu přetrvávat ve vlhkém substrátu a zachovat si klíčivost. Rozšiřování sporokarpů a oplodněných megaspor na větší vzdálenosti se pravděpodobně děje přilepením rosolovitého obsahu sporokarpů na peří ptáků nebo se předpokládá přežití sporokarpů v jejich trávicím ústrojí.\n\nMíčovka kulkonosná je v \"Červeném seznam cévnatých rostlin České republiky z roku 2012\" zařazena jako kriticky ohrožený druh (C1). Podle Mezinárodní svazu ochrany přírody (IUCN) je celosvětově zařazena mezi druhy téměř ohrožené (NT).\n\nLokalita výskytu není součásti žádného zvláště chráněného území, náleží však do ochranného pásma vodárenské nádrže Karhov, nesmí se tam koupat ani lovit ryby. V těsné blízkosti je národní přírodní rezervace Zhejral (č. 711) zařazena mezi evropsky významné lokality (č. CZ 0310170).\n\n\n\n \n"}
{"id": "992355", "url": "https://cs.wikipedia.org/wiki?curid=992355", "title": "Silvestr (papež)", "text": "Silvestr (papež)\n\nJméno Silvestr nosili tři papežové římskokatolické církve.\n\n\n"}
{"id": "992356", "url": "https://cs.wikipedia.org/wiki?curid=992356", "title": "Grzegorz Kuświk", "text": "Grzegorz Kuświk\n\nGrzegorz Kuświk (* 23. května 1987) je polský fotbalový útočník, momentálně hrající za polský prvoligový celek Lechia Gdańsk.\n\n"}
{"id": "992362", "url": "https://cs.wikipedia.org/wiki?curid=992362", "title": "Johns Hopkins", "text": "Johns Hopkins\n\nJohns Hopkins (19. května 1795, Anne Arundel County, USA – 24. prosince 1873, Baltimore, USA) byl americký podnikatel, abolicionista a filantrop. \n\nDíky jeho jmění byla založena řada obecně prospěšných institucí, které nesou jeho jméno, např. Univerzita Johnse Hopkinse, nemocnice Johns Hopkins Hospital, Johns Hopkins School of Medicine aj. \n\nJohns Hopkins se narodil v kvakerské rodině jako druhý nejstarší z 11 sourozenců. Jméno dostal po svém dědečkovi, který tak byl pojmenován poté, co se jeho matka Margaret Johns provdala za Gerarda Hopkinse.\n\nV roce 1807 Johnsovi rodiče v souladu se svým přesvědčením dali svobodu otrokům, kteří pro ně pracovali na tabákové plantáži. Dvanáctiletý Johns tak nastoupil do práce na rodinné farmě. Od 17 let byl zaměstnán ve firmě svého strýce, která provozovala velkoobchod s potravinami. Tehdy se zamiloval do své sestřenice Elizabeth, jejich víra však sňatek mezi příbuznými nedovolovala. Jak Johns, tak Elizabeth ani později v životě nevstoupili do manželství. \n\nKdyž jeho strýc bojoval v Britsko-americké válce, Johns převzal řízení obchodu. V roce 1819 ustavil se svými bratry firmu \"Hopkins & Brothers Wholesalers\". Většina Hopkinsova bohatství nicméně pocházela z jeho investic do různých podniků, zejména do \"Baltimore and Ohio Railroad\", v němž se stal roku 1847 ředitelem. Zastával také funkci prezidenta \"Merchants' Bank\" a vedoucí pozici v dalších organizacích.\n"}
{"id": "992363", "url": "https://cs.wikipedia.org/wiki?curid=992363", "title": "Vysokoškolské biblické hnutí", "text": "Vysokoškolské biblické hnutí\n\nVysokoškolské biblické hnutí (VBH) je slovenské občanské sdružení, které sdružuje křesťany, přijímající doktrinální zásady, které vyznává VBH a jsou spojeni se školním a akademickým prostředím.\nSpolečnost vznikla 30. listopadu 1992. Vydává občasník \"Zpravodaj VBH\".\n\nVBH spolupracuje s více než 150 podobnými hnutími v zahraničí, sdruženými v IFES (INTERNATIONAL FELLOWSHIP OF Evangelical STUDENTS). IFES je společenství autonomních hnutí pracujících na školách a univerzitách po celém světě, založené v r.1949 během setkání vedoucích představitelů deseti křesťanských studentských hnutí na Harvardově univerzitě v USA.\nSkupinky VBH se setkávají ve většině univerzitních měst na Slovensku: Bratislava, Trnava, Nitra, Zvolen, Banská Bystrica, Žilina, Martin, Prešov, Košice. V Bratislavě sdružení provozuje knihkupectví Jonatan.\nČinnost VBH je financována z dobrovolných příspěvků a darů.\n\n"}
{"id": "992367", "url": "https://cs.wikipedia.org/wiki?curid=992367", "title": "Glossamia", "text": "Glossamia\n\nGlossamia je rod ryb z čeledi parmovcovití (Apogonidae). Zahrnuje devět druhů. Osm z nich jsou endemiti na Nové Guineji, \"Glossamia aprion\" se vyskytuje také v Austrálii. Ryby rodu Glossamia jsou výlučně sladkovodní.\n\n"}
{"id": "992370", "url": "https://cs.wikipedia.org/wiki?curid=992370", "title": "Kaluž", "text": "Kaluž\n\nKaluž (\"louže\") je označení pro malé množství stojaté vody nahromaděné na zemi. Může se vytvořit buď sdružováním do prohlubní na povrchu, nebo povrchovým napětím po rovném povrchu. Kaluže se obyčejně tvoří po dešti nebo v důsledku umělého zavlažování.\n\nKaluže v přírodě poskytují základní vlhkost pro malé volně žijící živočichy, jako jsou ptáci a hmyz. Mnoho motýlů (Lepidoptera) potřebují kaluže pro získání vody a živin, které jsou ve vodách rozpuštěné. Divoká zvěř používá kaluže, jako zdroj pitné vody, větších kaluží i k ochlazení. Ve vodách kaluží žije mnoho menších forem života, jako jsou pulci nebo larvy komárů. \n\n"}
{"id": "992371", "url": "https://cs.wikipedia.org/wiki?curid=992371", "title": "Adolf Stand", "text": "Adolf Stand\n\nAdolf Stand (1870 Lvov – 20. prosince 1919 Vídeň) byl rakouský sionistický politik židovské národnosti z Haliče, na počátku 20. století poslanec Říšské rady.\n\nOd 80. let 19. století se přiklonil k sionismu. Byl aktivní při zakládání sionistických spolků a vydával polskojazyčný čtrnáctideník \"Przyszłość\". Kromě toho později vydával ročenku \"Rocznik Żydowski\". Patřil mezi spolupracovníky Theodora Herzla a označoval se za jeho žáka. Pomáhal mu v Haliči organizovat sionistické hnutí a patřil mezi jeho zakladatele. Vynikal jako řečník. Měl hluboké znalosti polské a německé kultury. Počátkem 20. století ovšem odmítal Herzlem podporovaný Ugandský plán (usídlení Židů v britské východní Africe) a trval na židovské kolonizaci osmanské Palestiny.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Halič 31. K roku 1907 se profesně uvádí jako novinář. Představoval jednoho z několika poslanců Židovské národní strany. Byl členem poslanecké frakce Židovský klub.\n\nNa počátku první světové války utekl před postupující ruskou armádou z Haliče do Vídně. Byl členem rakouského vedení sionistické organizace, ale jen složitě přivykal životu v hlavním městě. Na konci války se stal předsedou míse východohaličské národní rady ve Vídni.\n\nPo roce 1945 byla objevena jeho korespondence s Herzlem a uložena v sionistickém archivu v Jeruzalémě. V roce 1942 v Tel Avivu vyšel výbor z jeho díla \"Kitvej Stand\".\n"}
{"id": "992372", "url": "https://cs.wikipedia.org/wiki?curid=992372", "title": "Velkopáteční obřady", "text": "Velkopáteční obřady\n\nVelkopáteční obřady se v liturgii římskokatolické církve konají na Velký pátek odpoledne namísto mše, neboť tento den se nikdy neslaví eucharistie. Nehraje se při nich na varhany a při liturgickém průvodu se nezpívá.\n\nZačínají vstupním průvodem, vstupní modlitbou a prostrací kněží a přisluhujících před oltářem na znamení smutku ze smrti Ježíše Krista. Následuje bohoslužba slova se dvěma neevangelijními čteními, předčítanými nebo zpívanými pašijemi podle Janova evangelia a kázáním, dále pak velkopáteční přímluvy, uctívání kříže (v římské liturgii od 7. století) a přijímáním hostií proměněných na zelený čtvrtek (laici mohou přijímat od roku 1955). Zbývající hostie se nakonec odnesou do Božího hrobu.\n\n\n"}
{"id": "992373", "url": "https://cs.wikipedia.org/wiki?curid=992373", "title": "Král tančí", "text": "Král tančí\n\nKrál tančí \"(franc. Le Roi danse, angl. The King is Dancing)\" je francouzsko-belgický historický film, jehož scénář byl sepsán podle biografie Jeana Baptiste Lullyho od francouzského spisovatele Philippa Beaussanta (\"Lully ou le musicien du soleil, česky: Lully, hudebník Slunce)\" z roku 1992. Děj filmu se točí kolem Ludvíka XIV., Molièra a Lullyho.\n\nDěj sestává z mnoha scén (dodržující posloupnost historických událostí), které začínají uvedením \"Te Dea\" (což je \"poslední\" scéna, na základě které však Lully vzpomíná), při kterém si Lully probodne nohu. V okamžiku, kdy leží na operačním stole před tím, než mu lékaři amputují nohu, vzpomíná na život po boku krále. Tím začíná celý děj, konkrétně scénou, při které Lully skládá hudbu k Baletu Noci.\n\nLully pro krále Ludvíka XIV. skládá \"Ballet de la Nuit\" (Balet Noci), dvanáctihodinové představení (premiéra 23. února 1653 v Louvru) , jehož text sepsal básník Isaac de Benserade. Ludvík v představení vystupuje jakožto Slunce (Lully sám účinkoval v Baletu Noci, ale ve filmu tyto scény nejsou). V představení účinkuje také Armand de Bourbon de Conti, kterého v rámci ponižující role (musí se klanět Slunci, tedy Ludvíkovi) před plným hledištěm Ludvík zesměšňuje (oficiálně ho bere na milost za jeho spoluúčast ve frondě).\n\nPo smrti kardinála Mazarina se Ludvík ujímá vlády, vyloučí matku z Královské rady spolu s princem de Conti, a vytváří si neochvějnou pozici absolutoristického vládce. Následuje scéna, kdy Ludvík tančí balet na \"Idylle Sur La Paix (Air pour Madame la Dauphine)\" od Lullyho. Znamená to pokračování spolupráce Lullyho a krále. Král miluje balet a zakládá také Akademii baletu.\n\nKrál se spolu s dvorem vydává na obhlídku terénu, kde nechává vystavět své budoucí hlavní sídlo - zámek ve Versailles. Dává dohromady Molièra s Lullym. Tvrdí, že mohou spolupracovat. Molière, ať sepisuje text a Lully ho má zhudebnit.\nKrál poté dál obchází terén, který je plný bažin a močálů. Do jednoho z nich zapadne a onemocní. Léčí se, ale nic nepomáhá, matka Anna Rakouská na něj naléhá, aby přenechal de Contimu vládu. Ludvík odmítá a dál se nechává léčit (lékaři mu pouští žilou, apod.).\nLully, spolu s malým orchestrem hrají v králově předpokoji, který je nechá vpustit dovnitř. Jeho stav se zlepšuje. Lullyho žena mezitím doma rodí, ale jeho to vůbec nezajímá. Jeho prioritou je pouze král.\n\nZačíná spolupráce Molièra a Lullyho, kterou si oblíbí široká veřejnost. Ludvíkova matka spolu s de Contim a klérem jsou velice proti jejich tvorbě, zvláště pak, když uvedou Tartuffa. Královna matka prohlásí, že je Ludvík bezbožník a vyvolává skandály. Král nakonec Tartuffa zakáže, na nátlak matky a kléru.\n\nVychází najevo, že Lully udržuje milostný poměr s Brunetem, což je jedno z pážat u dvora. Najatí lidé na ně zaútočí v nevěstinci, a páže zabijí. Při zkoušce baletu král Lullyho napomíná s tím, že nechce nic slyšet o tom, co se v noci dělo, ale ať se to již neopakuje.\nMezitím umírá po operaci královna matka, poté se koná její pohřeb. Objevují se první roztržky mezi Lullym a Molièrem.\n\nNa Ludvíkovu objednávku vzniká nová komedie, která má zesměšnit tureckého vyslance, který se u dvora krále Slunce choval neuctivě. Lully s Molièrem tak představují Měšťáka šlechticem, konkrétně právě slavnou \"tureckou scénu\". Po představení, které se králi i obecenstvu líbí dojde k jejich definitivnímu ukončení přátelství.\nLully se uzavírá před rodinou a přáteli, propadá alkoholu a upíná se pouze na krále. Vymáhá si nová a nová privilegia, např. monopol na uvádění představení.\n\nKrál při tanci v roli Apolóna špatně dopadne při piruetě a vidí, že již není schopen tančit, jako dříve. Molière dostává tuberkulózu, která se mu postupně zhoršuje, což ho přivádí na okraj králova zájmu, který chce kolem sebe mít pouze úspěšné lidi.\nMezitím Molière uvádí Zdravého nemocného, po představení umírá. Lully si vyhlédl Julii (svou neteř) jako \"mladou krev\" pro svá další díla, která zrovna pracovala pro Roberta Camberta, když zpívala v jeho opeře \"Pomona\" (ve filmu árie: \"Passons nos jours dans ces vergers\" a \"Que voyez-vous, mes yeux?\"), což znamená konkurenci pro Lullyho.\n\nLully představuje králi operu Isis (ve filmu je z ní zpíváno při představení \"Publions en tous lieux\" a \"C'est lui dont les Dieux ont fait choix\") a v následující scéně operu Amadis (z ní je zpíváno \"Esprits empressés à nous plaire\"). Při Amadovi král ztrácí zájem. I Lully se totiž dostal na okraj společnosti.\nNásleduje scéna, při které Lully leží s amputovanou nohou doma. Přichází ho navštívit neteř Julie spolu s manželkou Madeleine. Lully umírá, mezitím král ve Versailles suše prohlásí: „jak to, že dnes nehraje hudba“, což značí absolutní lhostejnost o to, co se děje s Lullym (na představení Te Dea již nepřišel, ač bylo určeno pro něj - \"Te Deum pro krále\").\nKrál odchází Zrcadlovým sálem a film končí.\n\n"}
{"id": "992375", "url": "https://cs.wikipedia.org/wiki?curid=992375", "title": "Alojzij Štrekelj", "text": "Alojzij Štrekelj\n\nAlojzij Štrekelj (3. ledna 1857 Komen – 30. března 1939 Biograd na Moru) byl rakouský vinařský odborník a politik slovinské národnosti, na počátku 20. století poslanec Říšské rady.\n\nV letech 1864–1868 vychodil národní školu v rodném kraji, pak v letech 1868–1875 nižší reálnou školu a střední zemědělskou školu v Gorici. V letech 1879–1880 absolvoval jako stipendista zemské správy vinařský kurz na škole v Klosterneuburgu. V období let 1875–1880 byl zemědělským učitelem v Gorici. V letech 1880–1885 se jako odborník podílel na obnově vinohradů v regionu Terstu po epidemii. Když se nákaza révy objevila v Dalmácii, přešel tam a působil v Zadaru, v letech 1900–1923 v Kninu a Šibeniku a od roku 1928 v Biogradu.\n\nZapojil se i do veřejného a politického života. Byl členem Sokola. V rodném Komenu zasedal v místní samosprávě. V roce 1901 byl zvolen za poslance Zemského sněmu Gorice a Gradišky. Na počátku 20. století se zapojil i do celostátní politiky. Ve volbách do Říšské rady roku 1907, konaných podle všeobecného a rovného volebního práva, získal mandát v Říšské radě (celostátní zákonodárný sbor) za obvod Gorice a Gradiška 3. Profesně se k roku 1907 uvádí jako zemský poslanec a vinařský inspektor v Dalmácii. Byl členem poslaneckého klubu Svaz Jihoslovanů.\n"}
{"id": "992391", "url": "https://cs.wikipedia.org/wiki?curid=992391", "title": "Škoda-Kauba Sk 257", "text": "Škoda-Kauba Sk 257\n\nŠkoda-Kauba Sk 257 byl cvičný letoun navržený konstrukční kanceláří Škoda-Kauba v Protektorátu Čechy a Morava. Byl určen pro výcvik stíhacích pilotů Luftwaffe během druhé světové války. Šlo o jednomístný dolnoplošník se zatahovacím podvozkem.\n\nRakouský letecký konstruktér Otto Kauba, zakladatel konstrukční kanceláře Škoda-Kauba v Praze, zkonstruoval v roce 1943 letoun Škoda-Kauba Sk V4 s motorem Argus As 10C určený k zaškolování stíhacích pilotů. Po testech 2 prototypů vyrobených v nedalekých továrnách Avia rozhodlo Říšské ministerstvo letectví (RLM) o modifikaci letounu s výkonnějším motorem Argus As 410 (485 hp) a novým označením Sk 257. Testy 4 vyrobených prototypů prokázaly kvalitní letové vlastnosti a ministerstvo rozhodlo o sériové produkci, která měla probíhat v leteckých opravnách v Trenčianských Biskupicích na Slovensku. Z té bylo nakonec vyrobeno jen 5 kusů špatného dílenského zpracování, které nesplňovalo podmínky požadované kvality při inspekci kontrolorů Luftwaffe. Výroba byla zastavena.\n\nZdroj:\n\n\n\n"}
{"id": "992398", "url": "https://cs.wikipedia.org/wiki?curid=992398", "title": "Gaetano Previati", "text": "Gaetano Previati\n\nGaetano Previati (31. srpna 1852, Ferrara – 21. června 1920, Lavagna) byl italský malíř, představitel divizionismu (italská varianta pointilismu) a symbolismu.\nNarodil se v rodině pekaře a studoval dějiny umění v Miláně. Roku 1880 si poprvé otevřel ateliér a věnoval se především portrétní malbě. Později přešel k sakrálním tématům a na konci života maloval převážně zátiší a krajiny.\n"}
{"id": "992401", "url": "https://cs.wikipedia.org/wiki?curid=992401", "title": "Akademie hebrejského jazyka", "text": "Akademie hebrejského jazyka\n\nAkademie hebrejského jazyka ( , \"ha-Akademija la-lašon ha-ivrit\") je nejvyšší instituce moderního hebrejského jazyka. Byla založena v roce 1890 jako Hebrejský jazykový výbor v Jeruzalémě. V roce 1953 byla nahrazena Akademií hebrejského jazyka při Hebrejské univerzitě v Jeruzalémě v komplexu Giv'at Ram.\n\n"}
{"id": "992411", "url": "https://cs.wikipedia.org/wiki?curid=992411", "title": "Václav Jutka", "text": "Václav Jutka\n\nVáclav Jutka (4. listopadu 1939 Bartošovce – 23. prosince 2010 Trebišov) byl slovenský fotbalista, levý obránce. Jako jeden z mála fotbalistů vystudoval úspěšně medicínu. V roce 1965 si i zahrál ve filmu Fotbal. V letech 1974–1978 trénoval tým Energetik Veľké Kapušany.\n\nOba jeho mladší bratři – Jaroslav (* 1941) a Štefan (* 1947) – byli rovněž prvoligovými fotbalisty.\n\nV československé lize hrál za VSS Košice. Nastoupil ve 107 ligových utkáních.\n\nZa reprezentační B-tým nastoupil v jednom utkání ve Varšavě proti Polsku.\n\n"}
{"id": "992417", "url": "https://cs.wikipedia.org/wiki?curid=992417", "title": "Ivan Hribar", "text": "Ivan Hribar\n\nIvan Hribar (19. září 1851 Trzin – 18. dubna 1941 Lublaň) byl rakouský politik slovinské národnosti, na počátku 20. století poslanec Říšské rady; dlouholetý starosta Lublaně.\n\nVychodil nižší gymnázium v Lublani. Od roku 1870 pracoval pro českou banku Slavia (od roku 1876 vedl její pobočku v Lublani). V roce 1884 byl zakladatelem a vydavatelem politického týdeníku \"Slovan\". Od roku 1868 byl spolupracovníkem listu \"Slovenski narod\". Zapojil se i do veřejného a politického života. V období let 1882–1910 zasedal v obecním zastupitelstvu v Lublani a v letech 1896–1910 byl starostou Lublaně. Za jeho úřadování prodělalo město značný rozvoj. Došlo k výstavbě elektrárny, plynárny, vodovodu a pouliční dráhy. Roku 1890 mu Lublaň udělila čestné občanství. Počátkem 20. století podporoval novoslovanství.\n\nV roce 1889 kandidoval do Kraňského zemského sněmu za kurii venkovských obcí, ale porazil ho Fran Povše. Do zemského sněmu následně nastoupil za kurii obchodních a živnostenských komor a zastupoval zde Lublaň až do roku 1906. Byl trvale členem finančního výboru sněmu a po jistou dobu i jeho předsedou. Zasadil se o založení zemské hypoteční banky a výstavbu několika železničních tratí. Prosazoval zřízení slovinské univerzity v Lublani.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných podle všeobecného a rovného volebního práva, získal mandát v Říšské radě (celostátní zákonodárný sbor) za obvod Kraňsko 1. Profesně se k roku 1907 uvádí jako starosta. Byl členem poslaneckého klubu Svaz Jihoslovanů. Politicky patřil k Národní pokrokové straně.\n\nPo světové válce byl místopředsedou národní rady v Lublani. V letech 1919–1921 působil jako velvyslanec Království Srbů, Chorvatů a Slovinců v Československu. Od roku 1921 žil v Lublani. V roce 1925 se pro nesouhlas s politickou situací stáhl z veřejného života. V dubnu 1941 po italské okupaci Lublaně spáchal sebevraždu.\n"}
{"id": "992418", "url": "https://cs.wikipedia.org/wiki?curid=992418", "title": "Blohm &amp; Voss BV 144", "text": "Blohm &amp; Voss BV 144\n\nBlohm & Voss BV 144 byl německý dopravní letoun vyvinutý na objednávku přepravní společnosti Deutsche Lufthansa v průběhu druhé světové války. Stavba prototypu se uskutečnila ve Francii v továrnách firmy Breguet.\n\nV roce 1940 navrhla německá konstrukční kancelář Blohm und Voss na objednávku přepravní společnosti Deutsche Lufthansa dopravní letoun pro krátké a středně dlouhé tratě. Deutsche Lufthansa chtěla nový typ letadla využít po skončení druhé světové války, tou dobou se totiž vyvíjel konflikt pro nacistické Německo příznivě. BV 144 byl celokovový jednoplošník poháněný dvěma pístovými motory BMW 801A. Unikátním prvkem tohoto stroje bylo křídlo s proměnlivým úhlem náběhu, elektromechanické zařízení dovolovalo nastavit úhel až do hodnoty 9°. Posádka se skládala ze 3 osob, počet cestujících činil 18–23.\n\nPo obsazení Francie německými vojsky bylo rozhodnuto uskutečnit stavbu dvou prototypů v továrnách firmy Breguet. První prototyp BV 144 V1 vykonal první let v srpnu 1944. Tou dobou byli Němci nuceni stáhnout se z Francie a projekt padl do rukou Francouzům. Ti funkční prototyp opatřili vlastními výsostnými znaky, ale v projektu nepokračovali.\n\nZdroje:\n\n\n\n\n\n"}
{"id": "992419", "url": "https://cs.wikipedia.org/wiki?curid=992419", "title": "Saarlouis", "text": "Saarlouis\n\nSaarlouis () je město v německé spolkové zemi Sársko.\n\nBylo založeno v roce 1680 jako vojenská pevnost na obranu území, která Francii přiřkl Nijmegenský mír, a pojmenováno podle řeky Sáry a krále Ludvíka XIV. (toho symbolizují také slunce a lilie v městském znaku). Plány města navrhl Sébastien Le Prestre de Vauban. Od roku 1815 bylo město součástí Pruska. V letech 1936 až 1945 neslo oficiální název \"Saarlautern\".\n\nK městu patří také následující předměstí: Beaumarais, Fraulautern, Lisdorf, Neuforweiler, Picard, Roden, Steinrausch. V Rodenu je významný říční přístav. Nejdůležitějším průmyslem ve městě je výroba automobilů Ford Focus. Ve městě sídlí Luftlandebrigade 26 Saarland, která čítá přes tři tisíce vojáků. Významnými památkami jsou barokní budova komandatury, katolický kostel svatého Ludvíka a moderní budova radnice z roku 1954.\n\nV roce 1986 navázal Saarlouis družební vztahy s Eisenhüttenstadtem. Bylo to historicky první partnerství mezi západoněmeckým a východoněmeckým městem.\n\n"}
{"id": "992420", "url": "https://cs.wikipedia.org/wiki?curid=992420", "title": "Franc Roblek", "text": "Franc Roblek\n\nFranc Roblek (28. června 1865 Žalec – 22. března 1935 Celje) byl rakouský politik slovinské národnosti, na počátku 20. století poslanec Říšské rady.\n\nPo otci převzal rodinné zemědělské hospodářství. Od roku 1887 byl tajemníkem sdružení pro koňské dostihy. Zabýval se chmelařstvím. V rodném Žalci založil roku 1911 chmelařské družstvo. V letech 1916–1921 byl starostou Žalce. Zasadil se o zřízení školy v Žalci a o elektrifikaci obce.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných podle všeobecného a rovného volebního práva, získal mandát v Říšské radě (celostátní zákonodárný sbor) za obvod Štýrsko 27. Profesně se k roku 1907 uvádí jako majitel statku. Byl členem poslaneckého klubu Svaz Jihoslovanů. Politicky patřil k Národní pokrokové straně.\n"}
{"id": "992432", "url": "https://cs.wikipedia.org/wiki?curid=992432", "title": "Lovro Pogačnik", "text": "Lovro Pogačnik\n\nLovro Pogačnik (16. srpna 1880 Kamna Gorica – 5. října 1919 Lublaň) byl rakouský politik slovinské národnosti, na počátku 20. století poslanec Říšské rady.\n\nVychodil gymnázium v Lublani. Pak studoval práva na univerzitě ve Štýrském Hradci, kde roku 1906 získal titul doktora práv. Po dva roky následně působil na soudní praxi. Od roku 1909 pracoval v zemské správě v Lublani. Zde se roku 1912 stal tajemníkem. Od mládí se zapojil do veřejného a politického života. Byl stoupencem Janeze Kreka. Od roku 1907 byl členem Slovinského křesťansko sociálního svazu a roku 1909 převzal vedení Svazu tělovýchovných jednot Slovinského křesťansko sociálního svazu, který měl roku 1913 již 168 poboček a 5228 členů.\n\nNa počátku 20. století se zapojil i do celostátní politiky. Když roku 1913 zemřel poslanec Ignacij Žitnik, získal Pogačnik v doplňovacích volbách roku 1914 mandát v Říšské radě (celostátní zákonodárný sbor) za obvod Kraňsko 7. Nastoupil 19. května 1914, ale pro následné přerušení zasedání parlamentu kvůli vypuknutí války složil poslanecký slib až 30. května 1917. Byl členem poslaneckého klubu Chorvatsko-slovinský klub. Ve volbách roku 1914 porazil Jožefa Lavrenčiče poměrem 5130 ku 4223 hlasů a stal se tehdy nejmladším poslancem Říšské rady. V parlamentu se roku 1917 zapojil do polemiky s korutanským německým poslancem Jakobem Lutschounigem ohledně práv Slovinců. V prosinci 1917 se Pogačnik spolu s Francem Grafenauerem a Josipem Fonem stal místopředsedou Slovinské lidové strany. Patřil tehdy v rámci strany ke kritikům dosavadního předsedy Ivana Šusteršiče.\n\nPo válce byl v letech 1919–1918 členem dočasně existující zemské slovinské vlády. V únoru 1919 byl zvolen poslancem Skupštiny v Bělehradě, kde se profiloval jako spojenec chorvatských křesťanských sociálů. Zemřel ale již v říjnu 1919 na plicní onemocnění.\n"}
{"id": "992433", "url": "https://cs.wikipedia.org/wiki?curid=992433", "title": "Blohm &amp; Voss BV 238", "text": "Blohm &amp; Voss BV 238\n\nBlohm & Voss BV 238 byl německý šestimotorový létající člun vyvinutý v průběhu druhé světové války. V době vzniku (1944) šlo o nejtěžší letadlo světa a zároveň největší letadlo vyrobené během války některou z mocností Osy.\n\nNa jaře 1941 zadalo RLM společnosti Blohm & Voss zkonstruování nástupce letounu Blohm & Voss BV 138. Nové konstrukci bylo prozatím přiděleno označení Ersatz BV 138. Práce na novém stroji prováděl tým ing. Vogta, posílený ing. Pohlmannem z firmy Junkers.\n\nPo testech prvního prototypu Blohm & Voss BV 222 změnil Technisches Amt RLM zadání a požadoval konstrukci čtyřmotorového létacího člunu s pohonnými jednotkami Junkers Jumo 223 o výkonu 1830 kW. Tento motor byl složen ze čtyř šestiválcových motorů Jumo 205, které společně poháněly jednu vrtuli. Počáteční projekt předpokládal vzletovou hmotnost 56 000 kg při doletu 6000 km. Současně se pracovalo na civilní variantě označené BV P.146 určené k transatlantickým letům.\n\nV červenci 1941 vyšlo najevo, že motory Junkers Jumo 223 se nebudou sériově vyrábět. Kolektiv konstruktérů byl nucen znovu změnit koncepci letounu, při níž vycházel z již létajícího BV 222. Pohonnou jednotku prvních tří exemplářů mělo tvořit šest motorů Daimler-Benz DB 603 a čtvrtého stroje šest hvězdicových motorů BMW 801.\n\nV rámci projektu byla u firmy Flugtechnische Fertigungsgemeinschaft Prag v Praze objednána stavba létající makety tohoto letounu v měřítku 1:3,75 pod označením FFG FG 227. Konstrukční práce řídil ing. Ludwig Karch, který vedl kolektiv českých techniků a studentů. Letoun měl mít dvoučlennou posádku složenou z pilota a palubního mechanika. Vzlet z pozemních základen měl umožňovat tříkolový podvozek odhazovaný po startu. Pohon zajišťovalo šest dvoutaktních motorů ILO FL-2/400 o výkonu 15,4 kW. Model (BQ+UZ) byl dokončen v roce 1944 a následně převezen do E-Stelle v Travemünde, kde provedl několik zkušebních letů.\n\nPrototyp BV 238 V1 (RO+EZ) zalétal 10. března 1944 Flugkapitän Helmut „Wasa“ Rodig. Pohon zajšťovalo šest řadových kapalinou chlazených dvanáctiválcových motorů Daimler-Benz DB 603 G o vzletovém výkonu 1287 kW. Letové výkony byly natolik dobré, že již po čtyřech testovacích letech mohl být nový letoun zařazen k operační jednotce. V polovině roku 1944 byl z nařízení RLM vývoj BV 238 zastaven ve prospěch produkce stíhacích letounů.\n\nJediný dokončený prototyp BV 238 V1 (další byly rozpracovány) byl potopen 24. dubna 1945 letadly North American P-51 Mustang USAAF v doku na jezeře Schalsee u Ratzeburgu v severním Německu. Po válce byl vrak BV 238 V1 odpálen trhavinami pro usnadnění demontáže a zbylé díly převezeny na šrotiště do Hamburku.\n\nPrototyp BV 238 V3 byl objeven 3. května 1945 britskými jednotkami v továrně ve Finkenwerderu ve značně pokročilém stádiu montáže. Také BV 238 V2 stavěný u společnosti WGF v Brémách byl z 80% dokončen.\n\nZdroj:\n\n\n\n\n\n"}
{"id": "992437", "url": "https://cs.wikipedia.org/wiki?curid=992437", "title": "Peter Karvaš", "text": "Peter Karvaš\n\nPeter Karvaš (pseudonymy Jakub Riečan, Ján Róbert Lipka, Jozef Řepka, P. Bystrický, Peter Bystrík a další) (25. dubna 1920, Banská Bystrica – 28. listopadu 1999, Bratislava) byl slovenský dramatik, prozaik a divadelní teoretik.\n\nNarodil se v rodině lékaře Ferdinanda Karvaše a akademické malířky Karoly Skuteckého-Karvašové. Vzdělání získával v Banské Bystrici (gymnázium, 1930–1938), později začal studovat v Praze na ČVUT a současně na uměleckoprůmyslové škole (1938–1939), ale studium dokončil na Filozofické fakultě Univerzity Komenského (tehdy s názvem Slovenská univerzita) v Bratislavě (1945–1947).\n\nPracovat začal již v roce 1939 a vystřídal několik zaměstnání – od práce ve stavební firmě až po práci v Neografii v Martině. Během 2. světové války byl rasově pronásledován a internován v pracovním táboře, během Slovenského národního povstání pracoval v Svobodném slovenském vysílači a publikoval v povstaleckém tisku.\nPo skončení války 1945–1948 dramaturg Československého rozhlasu, lektor a dramaturg Nové scény a SND v Bratislavě, 1949–1950 kulturní atašé na československé ambasádě v Bukurešti, později pracoval na pověřenectvu školství (přednosta divadelního oddělení), byl redaktorem Kulturního života a také tajemníkem Svazu slovenských spisovatelů. V letech 1968–1974 byl docentem divadelní vědy, po roce 1974 vědeckým pracovníkem Výzkumného ústavu kultury v Bratislavě, od roku 1980 v důchodu.\nK jeho životu se vrací i dokumentární film natočený v roce 2002 (Slovenská televize, cyklus Osobnosti náboženského života, scénář Slavomíra Očenášová-Štrbová, režie Fedor Bartko).\nJeden z nejvýznamnějších a plodných slovenských prozaiků a dramatiků 20. století, věnoval se i divadelní vědě a publicistice, v období normalizace perzekvován a diskriminován.\n\nLiterární činný byl od roku 1937, kdy začal publikovat své první díla v Studentském časopise, ve Svojeti a Mladé kultuře. Zejména během války publikoval pod několika pseudonymy, první kniha mu vyšla až po skončení války (soubor reportáží a rysů \"Most\", 1945).\nAutor realisticky koncipovaných psychologických novel, historicko-sociálních románů, napsal sbírky cestopisných reportáží a rysů, kritický pohled na souvěkou socialistickou společnost rezonoval v humoristický-satirických souborech povídek. V úsměvném tónu se nesly i sbírky humoresek, jakož i autobiograficky laděná kniha dětských zážitků. Po nucené literární odmlce se představil povstaleckým románem a morálku povstalecké generace analyzoval v autobiografické novele, vrátil se i k satirickému žánru v krátkých prózách a v závěrečném tvůrčím období navázal na humoristicko-satirické prózy. Těžiště jeho tvůrčích aktivit bylo v dramatické tvorbě, byl plodný autor rozhlasových a divadelních her. Podnětné práce vydal i v oblasti divadelní vědy a teorie. Dramaturgicky, režijně a scenáristicky spolupracoval zejména s televizí, která uvedla několik jeho her, inscenací a filmů. Jeho prózy a dramatu vyšly v četných překladech. V teatrologických dílech vycházel ze strukturalismu.\n\n\n\n\n\n"}
{"id": "992440", "url": "https://cs.wikipedia.org/wiki?curid=992440", "title": "Petro Porošenko", "text": "Petro Porošenko\n\nPetro Olexijovyč Porošenko (ukrajinsky: Петро Олексійович Порошенко; * 26. září 1965 Bolhrad, Ukrajina, Sovětský svaz) je ukrajinský podnikatel, politik a pátý, bývalý prezident Ukrajiny.\n\nPorošenko je bývalý ministr zahraničních věcí a ministr obchodu a hospodářského rozvoje. V letech 2007 - 2014 byl členem Ukrajinské národní bankovní rady. Do ukrajinského parlamentu byl poprvé zvolen v roce 1998. Dne 29. března 2014 oznámil kandidaturu na prezidenta Ukrajiny.\n\nPorošenko byl prostřednictvím své televizní stanice Kanál 5 jedním z organizátorů Euromajdanu, který vedl v únoru 2014 ke svržení proruského prezidenta Viktora Janukovyče. \n\nV prezidentských volbách 25. května 2014 pak hned v prvním kole zvítězil, když získal přes 50 % hlasů. Dne 7. června složil přísahu, a stal se tak pátým prezidentem Ukrajiny.\n\nAž do konference čtyř státníků v Minsku v únoru 2015 a schválení druhé minské dohody o klidu zbraní prosazoval prezident Porošenko pokračování bojových operací ukrajinské armády proti proruským separatistům na východě země, které v květnu 2014 začala vláda premiéra Arsenije Jaceňuka. Porošenko označuje východoukrajinské separatisty z tzv. Doněcké a Luhanské lidové republiky jako „bandity“ a „ruské teroristy“ a od samého počátku ukrajinské krize odmítá vést se separatisty politický dialog. Podle Porošenka nejsou zástupci separatistických republik „jednou ze stran dialogu“, protože ozbrojenci a teroristé nemohou zastupovat Donbas. V červenci 2014 Porošenko prohlásil, že za každého ukrajinského vojáka padlého v boji „budou zlikvidovány stovky teroristů“.\n\nV prosinci 2018 došlo z iniciativy Porošenka ke sjednocení tří pravoslavných církví působících na Ukrajině v jedinou Pravoslavnou církev Ukrajiny, s čímž nesouhlasil Moskevský patriarchát, který disponuje největším počtem kostelů. V reakci na to provedli agenti tajné služby SBU v klášterech a budovách patřících Moskevskému patriarchátu razie a domovní prohlídky.\n\nKoncem roku 2018 podepsal Porošenko zákon, kterým někdejší příslušníci UPA a OUN, tzv. banderovci, získají postavení válečných veteránů a s tím související sociální výhody.\n\nV prezidentských volbách v roce 2019 získal Porošenko v prvním kole dne 31. března 16 % hlasů. Umístil se na druhém místě za Volodymyrem Zelenským, pro kterého hlasovalo více než 30 % voličů. Oba kandidáti postoupili do druhého kola voleb, které se konalo 21. dubna 2019.\n\nDruhé kolo voleb přineslo podle očekávání vítězství Zelenského. Při volební účasti, která se předběžně pohybovala kolem 58 %, získal vítězný kandidát podle průzkumů provedených u volebních uren 74 % hlasů voličů, zatímco na dosavadního prezidenta Porošenka připadlo pouze 26 % hlasů. Porošenko svoji porážku již uznal. Volodymyr Zelenskyj se tak stal novým ukrajinským prezidentem.\n\nPetro Porošenko je ženatý, s manželkou Marynou Porošenkovou má čtyři děti; dva syny a dvě dcery.\n\nPodle údajů ruského vydání časopisu Forbes z března 2014 byl sedmým nejbohatším Ukrajincem, jeho jmění se tehdy odhadovalo na 1,2 miliardy dolarů. Podle novějšího odhadu ke konci roku 2018 vlastní Porošenko majetek ve výši již jen 500 milionů dolarů, takže jej časopis Forbes neuvádí. Dříve byl v pořadí miliardářů celého světa veden na pozici 1284. Patří mu mj. firma Roshen, která je největším ukrajinským výrobcem čokolády. (Tato firma vyráběla čokoládu také v Rusku, aktuální údaje k tomu nejsou k dispozici.) Porošenko je proto znám pod přezdívkou \"čokoládový král\".\n\nPorošenko byl zmíněn v tzv. Panamských dokumentech. Před volbami v roce 2014 slíbil prodat svou firmu na cukrovinky Rošen, ovšem místo toho podle Panamských dokumentů přesunul své podnikání do offshorového centra na Britských Panenských ostrovech a tím ušetřil miliony na daních, které by jinak musel zaplatit na Ukrajině. Po zveřejnění možného daňového úniku navrhl Oleh Ljaško, předseda Radikální strany, obžalobu Porošenka. Skandál rozdmýchal měsíce trvající spory mezi Porošenkovým blokem a Lidovou frontou Arsenija Jaceňuka, ve které se obě strany vzájemně obviňují z korupce. Porošenko se objevil také v dokumentech Paradise Papers, které byly zveřejněny v listopadu 2017 a které odhalují daňové úniky skrze daňové ráje. \n\nPodle serveru WikiLeaks v letech 2006 až 2009, kdy Porošenko vedl v parlamentu výbor pro finance a bankovnictví, popisovali američtí diplomaté Porošenka jako oligarchu zdiskreditovaného nařčeními z korupce.\n\nBěhem předvolební kampaně Porošenko slíbil, že po zvolení prodá většinu svých podniků, včetně televizní stanice Pátý kanál a potravinářské firmy Rošen. Dodnes svůj slib nesplnil a naopak hodnotu svých aktiv několikanásobně zvýšil.\n\nPodle rozhlasové stanice Rádio Svobodná Evropa Porošenko získal za podivných okolností pozemky v ochranné zóně poblíž památky UNESCO a v rozporu s ukrajinskými zákony na nich začal stavět, čímž poškodil část opevnění z 18. století. Vyšetřování prokuratury proti němu bylo zastaveno pět měsíců po jeho zvolení prezidentem v listopadu 2014.\n\nV září 2014 označil Porošenko bojovníky Ukrajinské povstalecké armády (UPA), v Česku známé pod označením „banderovci“, kteří bojovali za samostatný ukrajinský stát, nicméně při tom masově vyvražďovali polské i židovské civilisty za druhé světové války a spolupracovali s nacistickým Německem, za „příklad hrdinství a vlastenectví na Ukrajině“.\n\nNa konci jara roku 2017 byly na Ukrajině zablokovány sociální sítě VKontakte a Odnoklasniky, dále také vysílání řady ruských televizních stanic a zakázáno působení ruských bank a firem zabývajících se vývojem bezbečnostních softwarů. To má podle Porošenka omezit údajnou ruskou podporu separatistů. Sociální síť VKontakte je však v rusky mluvících zemích velmi oblíbená, má v nich obdobné postavení jako v českém prostředí síť Facebook. Nařízení je proto velmi nepopulární, zvláště mezi mladými, navíc je řadou organizací považováno za omezování svobody.\n\nV prosinci 2018 podepsal zákon, kterým získali někdejší příslušníci Organizace ukrajinských nacionalistů (OUN) i UPA („banderovci“) postavení válečných veteránů a s tím související sociální výhody.\n\n"}
{"id": "992442", "url": "https://cs.wikipedia.org/wiki?curid=992442", "title": "Randall a Hopkirk", "text": "Randall a Hopkirk\n\nRandall a Hopkirk (v anglickém originále Randall and Hopkirk (Deceased), v USA vysílán jako My Partner the Ghost) je britský televizní seriál z let 1969–1970. Má celkem 26 dílů.\n\nHlavními hrdiny jsou Jeff Randall (Mike Pratt) a Marty Hopkirk (Kenneth Cope), kteří si založí soukromou detektivní kancelář. Hned v prvním díle je Hopkirk při akci zavražděn a dále pomáhá Randallovi jako duch (komunikovat s ním nemůže nikdo kromě Randalla). Divákovi je Hopkirkova nehmotná podstata signalizována tím, že má na sobě bílý oblek. S Randallem také spolupracuje vdova po Hopkirkovi Jean (Annette Andre), která se snaží vypátrat vraha svého manžela. \n\nByl to jeden z prvních seriálů západní provenience, který uvedla Československá televize. V českém znění účinkovali František Němec (Randall), Václav Postránecký (Hopkirk) a Jorga Kotrbová (Jeannie).\n\nV časopise \"Čtyřlístek\" vycházela komiksová parodie na tento populární seriál nazvaná \"Rendlík a Hopík\".\n\nSocha Klementa Gottwalda před budovou ÚV KSČ na nábřeží Ludvíka Svobody byla lidově nazývána \"Hopkirk\", protože byla vytvořena z bílého kamene (autor Viktor Dobrovolný, 1973).\n\n"}
{"id": "992447", "url": "https://cs.wikipedia.org/wiki?curid=992447", "title": "Homo Erraticus", "text": "Homo Erraticus\n\nHomo Erraticus je sedmé sólové studiové album britského hudebníka Iana Andersona, vydané 14. dubna 2014.\nHomo Erraticus je koncepční album, které sleduje život fiktivní postavy Geralda Bostocka, navazujíc na album Jethro Tull Thick as a Brick (1972) a Andersonovo Thick As a Brick 2 (2012).\nAlbum bylo vydáno ve třech formátech: jako double LP, samostatné CD, CD + DVD. Exkluzivní vydání od Amazon.com, obsahuje album na CD a 3 bonusové disky.\nNa promočním turné k tomuto albu bude Anderson a jeho skupina v první části koncertu hrát celé toto album a ve druhé části nejlepší skladby od Jethro Tull.\nAlbum je rozděleno do tří částí: první a nejdelší je nazvaná \"Chronicles\" a obsahuje celkem osm skladeb; dále jsou zde dvě kratší nazvané \"Prophecies\" a \"Revelations\".\n\nAutorem všech skladeb je Ian Anderson.\n"}
{"id": "992448", "url": "https://cs.wikipedia.org/wiki?curid=992448", "title": "Imrich Kružliak", "text": "Imrich Kružliak\n\nPhDr. Imrich Kružliak (pseudonymy Marian Žiar, Anton Prokop, MŽ, IK a další) (8. prosince 1914, Detva – 1. února 2019, Mnichov) byl představitel slovenského poválečného exilu, politik, krajanský pracovník, organizátor kulturního a politického života, redaktor, slovenský publicista, básník katolické moderny, spisovatel, historik, překladatel a exilový pracovník.\n\nJako svůj první dětský zážitek si vzpomíná na oběšení místního občana komunistickými povstalci Bély Kuna před kostelem. Lidovou školu vychodil v Detve, později v Banské Bystrici a gymnázium v Klášteře pod Znievom. Během vysokoškolských studií v Bratislavě byl jedním z nejaktivnějších katolických studentských lídrů ze Svoradova. Byl činný ve více katolických spolcích. Nejprve byl tajemníkem, později místopředsedou Ústředí slovenského katolického studentstva. Od roku 1938 byl organizační, později literární tajemník Slovenské ligy. V roce 1940 ukončil svá vysokoškolská studia na Filozofické fakultě Univerzity Komenského a získal titul PhDr. V letech 1940–1943 byl vedoucím Úřadu slovenského tisku, pak redaktorem periodik Bojovník a Národní noviny. V dobách slovenského válečného státu vedl tiskové oddělení na oboru Úřadu propagandy.\n\nPo druhé světové válce se za katolické hnutí výrazně angažoval v Demokratické straně. Při volebním vítězství nad KSS v roce 1946 byl volebním manažerem Demokratické strany. V letech 1946–1947 byl tajemníkem pověřenectva SNR pro výživu a zásobování.\n\nV roce 1949 emigroval ze Slovenska před komunistickou totalitou. Nejprve působil v Rakousku (1949–1951), později v Německu (od roku 1951). Zapojil se do protikomunistického odboje v Bílé legii. V bavorském Mnichově několik desetiletí vedl kulturní část rozhlasové stanice Svobodná Evropa, od roku 1972 byl šéfredaktorem exilového časopisu Horizont, od roku 1987 byl předsedou Spolku slovenských spisovatelů a umělců v zahraničí. Od Sametové revoluce v roce 1989 žil střídavě v Bratislavě a Mnichově. Zasazoval se za vytvoření samostatné demokratické Slovenské republiky a po jejím vzniku byl poradcem prezidenta Michala Kováče.\n\nImrich Kružliak byl mimo jiné čestným předsedou Unie slovenských spisovatelů a umělců v zahraničí, předsedou kulturní komise Světového kongresu Slováků, členem Slovenského ústavu, členem PEN Centre of Writers in Exile a v svobodných poměrech v roce 1992–1995 členem předsednictva Matice slovenské.\n\nPřed emigrací přispíval literárními příspěvky, publicistikou, glosami, úvahami a recenzemi do mnoha periodik (Rozvoj, Elán, Kultura, Slovák, Slovenská pravda, Národní noviny, Napřed, Katolické noviny, Verbum a jiné), během emigrace publikoval články, překlady, recenze, úvahy a glosy ve více exilových časopisech (Most, Rozhľady, Proměny, Svobodné Slovensko, Hlasy z Říma a jiné). První knižní literární dílo vydal v roce 1955. Byly to verše slovenských básníků propašované z vězení, které vyšly pod názvem \"Modlitby v poutech\" v Mnichově již v době jeho exilu. Po roce pokračoval v publikování literárních příspěvků, publicistiky, recenzí, úvah a glos v časopisech Koridor, Literární týdeník, Slovenské národní noviny, Slovenské pohledy, Katolické noviny a další.\n\n\n\n\n"}
{"id": "992449", "url": "https://cs.wikipedia.org/wiki?curid=992449", "title": "Světový kongres Slováků", "text": "Světový kongres Slováků\n\nSvětový kongres Slováků (SKS) byl ustanoven ve dnech 17. – 21. června 1971 na shromáždění zahraničních Slováků v Torontu, jak celosvětová organizace Slováků v zahraničí. \n\nPrvním předsedou shromáždění zvolilo Štefana Romana, který zastával funkci až do své smrti v roce 1988. Do května 1990 byl předsedou Dušan Tóth. Jeho následovníkem se stal hokejista Marián Šťastný.\n\nPo programových neshodách se v roce 1996 z SKS vyčlenil Světový kongres Slováků žijících v zahraničí. Jeho předsedou se stal John Vacval.<ref>Umrel expredseda Svetového kongresu zahraničných Slovákov J. Vacval\n\n"}
{"id": "992451", "url": "https://cs.wikipedia.org/wiki?curid=992451", "title": "Roman Tuma", "text": "Roman Tuma\n\nRoman Tuma (15. ledna 1899 Praha − 25. října 1933 tamtéž) byl jedním z nejvýraznějších mladých českých představitelů hereckého expresionismu dvacátých let dvacátého století.\n\nSvou profesionální kariéru začal v roce 1915 už jako šestnáctiletý v Lidovém divadle Uranie v Holešovicích. Po krátkém působení v letech 1915–1916 v Plzni, byl od 1. dubna 1916 angažován za člena pražského Divadla na Vinohradech. Jevištní deklamaci studoval soukromě až během svého vinohradského angažmá u německé učitelky. Na Vinohradech působil až do 1. března 1925, kdy ho Karel Hugo Hilar angažoval do činohry pražského Národního divadla. Členem činohry byl prakticky až do své smrti, ačkoli pro psychickou nemoc byl od 20. listopad 1928 na dlouhodobé zdravotní dovolené a do divadla se vrátil pouze na krátké období v letech 1930 a 1932.\n\n\nByl druhým manželem herečky Divadla na Vinohradech Anny Iblové.\n\nVe filmech se objevil pouze dvakrát a to ve filmu \"Mnichovo srdce\" (1921) a \"Muž bez srdce\" (1923). Ani jeden z těchto filmů se však nedochoval.\n\nKromě hereckých aktivit se uplatňoval na veřejných akcích jako recitátor. Účastnil se mimo jiné Wolkerova matiné v roce 1924, matiné sovětské poezie v Divadle na Vinohradech v roce 1925 a Večeru ruské revoluční poezie, pořádané Proletkultem v roce 1925 ve Smetanově síni. Protože byl levicově zaměřený a od poloviny 20. let byl členem KSČ, účastnil se také dalších akcí pořádaných KSČ. Ke konci dvacátých let spolupracoval také s československým rozhlasem.\n\n\n"}
{"id": "992456", "url": "https://cs.wikipedia.org/wiki?curid=992456", "title": "Petar Kunić", "text": "Petar Kunić\n\nPetar Kunić (* 15. července 1993) je bosensko-srbský fotbalový útočník a mládežnický reprezentant, momentálně hrající za bosenský klub FK Borac Banja Luka.\n\n"}
{"id": "992461", "url": "https://cs.wikipedia.org/wiki?curid=992461", "title": "Bill de Blasio", "text": "Bill de Blasio\n\nBill de Blasio (rodným jménem Warren Wilhelm, Jr., * 8. května 1961) je současným starostou New Yorku. Byl zvolen ve volbách v 5. listopadu 2013, když porazil svého protikandidáta Joe Lhotu. Do úřadu nastoupil 1. ledna 2014. Je prvním starostou z řad demokratů po dvaceti letech vlády republikánských starostů Rudyho Giulianiho a Michaela Bloomberga.\n\nMezi lety 2010 a 2013 pracoval jako ombudsman (\"Public Advocate\") města New York.\n\nDe Blasio je Demokratem. Je velmi liberální (nová levice). Za manželku si vzal černošku Chirlane McCray v roce 1994, když mezirasová manželství ještě nebyla tak běžná. Mají dvě děti, Danta a Chiaru. Obě navštěvovaly nebo navštěvují veřejné školy (což v USA u lidí z vyšších kruhů není běžné, protože veřejné školství je na špatné úrovni).\n\nDe Blasio chce zmírnit razantní boj proti kriminalitě svých dvou předchůdců. Vadí mu např. kontroverzní program Stop and Frisk, který podle něj diskriminuje černochy a Hispánce.\n\n"}
{"id": "992464", "url": "https://cs.wikipedia.org/wiki?curid=992464", "title": "Jan Varinus", "text": "Jan Varinus\n\nJan Varinus OFM (cca 1630- 1680), též Varin nebo Warin byl český františkán období druhého rozvoje tohoto řádu v českých zemích po polovině 17. století. Podle dalších známých životních se narodil se zřejmě okolo roku 1630, jistě pak před rokem 1635. Proslul zejména jako kazatel, v řádových pramenech a svých knihách je titulován jako \"slavný kazatel\" nebo \"generální kazatel\". Jako klerik připravující se na kněžství studoval u františkánů v Praze v roce 1645, následovala blíže nezjištěná studia teologie. Jako český kazatel působil zřejmě v řadě klášterů. V letech 1664–1665 a 1678–1679 se takto krátce objevuje v konventu v Jindřichově Hradci, kde působil mezitím rovněž jako kvardián v letech 1668–1669.\n\nTiskem vyšlo jeho oslavné kázání historika a pražského světícího biskupa Tomáše Pěšiny z Čechorodu pronesené v Plzni 17. května 1676: \"Svědectví Pravdy, vydané ku poctivosti a slávě vysoce důstojně velebného, vysoce učeného, urozeného Pána, Pana Tomáše Jana Pešyny z Cžechorodu, Biskupa Samandryenského, Královského Hlavního Kostela S. Víta na Hradě Pražském Děkana...\"\n\nVarinus rovněž napsal krátký spis o františkánském světci Petru z Alkantary při příležitosti jeho kanonizace: \"Kratičký vejtah ctností a zázrakúv svatého Petra z Alcanatary\". Byl vydán roku 1669 a věnován jménem pražského kvardiána Antonína Bruodina osobě Viléma Albrechta Krakovského z Kolovrat.\n\nFrantiškán Jan Varinus zemřel 9. července 1680 klášteře v Hájku.\n"}
{"id": "992465", "url": "https://cs.wikipedia.org/wiki?curid=992465", "title": "Zikmund Veselý", "text": "Zikmund Veselý\n\nZikmund Veselý OFM (- 1706) byl český františkán. Zasloužil se o péči nemocných morem v roce 1679, proslul však především jako český kazatel. Není známo, že by jeho dílo vyšlo tiskem, nicméně své latinské a české promluvy si poctivě zapisoval a byly jako jeho pozůstalost uchovávány v osmi svazcích v dačické františkánské knihovně. Na okraji stran kázání si P. Veselý často připisoval údaje o místě a času promluvy. „Dochovaný soubor ukazuje, že dačický kazatel velmi pilně připravoval kázání na téměř všechny církevní svátky a jiné slavnostní příležitosti.“ Vedle homiletických rukopisů je dosvědčen i jako písař příručky \"Rituale franciscanum\", která rovněž obsahuje mnohé české texty. Roku 1671 opatřil pro dačickou knihovnu Melantrichovu českou Bibli z roku 1577, kterou sám zřejmě pro přípravu kázání používal. Zikmund Veselý byl v dačickém konventu vícekrát kvardiánem, a rovněž zde 12. června 1706, již jako stařec, zemřel.\n"}
{"id": "992466", "url": "https://cs.wikipedia.org/wiki?curid=992466", "title": "Pavel Košťál", "text": "Pavel Košťál\n\nPavel Košťál (* 17. září 1980, Hradec Králové, Československo) je český fotbalový obránce, momentálně působící v klubu FK Viktoria Žižkov. Nastupuje na pozici stopera. Mimo Česko působil na klubové úrovni v Rakousku, Německu a na Slovensku. Jeho fotbalovým vzorem je bývalý italský obránce Alessandro Nesta.\n\nSvoji fotbalovou kariéru odstartoval v Sokolu Praskačka, ale již v průběhu mládeže jeho kroky vedly do týmu SK Hradec Králové. Po roce stráveném v A-mužstvu \"Votroků\" přestoupil v červenci 2002 do Baníku Most. V zimním přestupovém období sezony 2003/04 odešel do Slovanu Liberec, se kterým si zahrál Ligu mistrů UEFA a Pohár UEFA. Na jaře 2006 se Slovanem získal ligový primát. V létě 2008 o něj stála Sparta Praha, ale z transferu sešlo.\n\nV létě 2009 zamířil poprvé do zahraničí, upsal se rakouskému klubu SC Wiener Neustadt, kde působil dva roky. Poté odešel do Německa, konkrétně do týmu nováčka druhé Bundesligy FC Hansa Rostock. V sezoně 2012/13 byl z důvodu zranění bez angažmá a v říjnu 2013 se vrátil do Česka. Stal se novou posilou prvoligové Zbrojovky Brno. Po třech letech v Brně (po vypršení smlouvy) odešel na Slovensko a podepsal v červnu 2016 smlouvu s klubem FK Senica, 10. týmem sezóny 2015/16 Fortuna ligy. V Senici se krátce po svém příchodu stal kapitánem mužstva. V srpnu 2016 odešel na hostování do klubu tehdejšího nováčka nejvyšší české soutěže MFK Karviná.\n\n"}
{"id": "992467", "url": "https://cs.wikipedia.org/wiki?curid=992467", "title": "Jan Kapistrán de Vos", "text": "Jan Kapistrán de Vos\n\nJan Kapistrán de Vos OFM (- 1667) byl františkán působící v českých zemích. Narodil se někdy před rokem 1621, řeholní sliby složil před rokem 1638. Ve své řeholní kariéře se stal nejprve kazatelem, následně lektorem vyučujícím na klášterních školách teologii pro kleriky připravující se na kněžství. Takto působil v Olomouci, ve františkánském klášteře sv. Bernardina, kde byl spolu s Michaelem Jahnem učitelem bohosloví hned po založení klášterních studií v roce 1641. Musel být schopným organizátorem, neboť po několika letech mu provinční kapituly změnily působení na představeného, jímž se vystřídal ve více klášterech. Na kapitule v Znojmě v roce 1650 byl jmenován kvardiánem konventu v Jindřichově Hradci a současně provinčním definitorem. Od roku 1653 řídil klášter u P. Marie Sněžné v Praze, kde podporoval rozšíření klášterní knihovny. V letech 1656–1658 byl P. de Vos kvardiánem olomouckého kláštera u sv. Bernardina a následně v letech 1659–1662 opět provinčním definitorem. Jan K. de Vos zemřel v Praze 14. dubna 1667.\n"}
{"id": "992468", "url": "https://cs.wikipedia.org/wiki?curid=992468", "title": "Electus Zwinner", "text": "Electus Zwinner\n\nElectus Zwinner OFM ( – 7. dubna 1668), též Elektus Zwinner byl františkán působící nejprve v českých zemích. Do řádu vstoupil jistě někdy před rokem 1640. Působil jako františkánský misionář ve Svaté zemi, kde vedl františkánskou misii jako generální řádový komisař.\n\nNa základě těchto svých zkušeností, konkrétně ze své třetí cesty do Palestiny v roce 1658, zpracoval knihu \"Blumenbuch von dem heiligen Land\" vytištěnou v Mnichově v roce 1661. Nejedná se o herbář či botanickou příručku, jak by se mohlo zdát z názvu, ale komplexně zpracovaného geografického průvodce, který je doplněn o několik mědirytových map a obrázků reálií míst spojených s křesťanstvím. Autorem podkladů pro ilustrace byl rovněž bratr Electus a zobrazil zde mimo jiné plán a vedutu soudobého Jeruzaléma, půdorysy chrámu Božího hrobu tamtéž nebo františkánského kláštera v Betlémě.\n\nPo nejméně třetím pobytu na Blízkém východě pobýval opět v českých zemích, přinejmenším v letech 1659–1662, kdy byl zvolen definitorem české františkánské provincie. V jiném tříletém období byl zase zvolen kustodem provincie. Za své zásluhy, těžko říci zda misijní nebo v Čechách, získal čestné řádové tituly „otec provincie“ a „generální kazatel“. Svatou zemi navštívil P. Zwinner údajně čtyřikrát , byl údajně rovněž kvardiánem, snad františkánského kláštera v Jeruzalémě.\n\nBěhem své poslední cesty do Svaté země Electus Zwinner zemřel 7. dubna 1668 v Betlémě.\n"}
{"id": "992469", "url": "https://cs.wikipedia.org/wiki?curid=992469", "title": "Městská památková zóna Frýdlant v Čechách", "text": "Městská památková zóna Frýdlant v Čechách\n\nMěstská památková zóna Frýdlant v Čechách v centru města Frýdlantu v Libereckém kraji na severu České republiky byla ustanovena vyhláškou Ministerstva kultury České republiky číslo 476/1992 Sb. ze dne 10. září 1992, podepsanou ministrem Jindřichem Kabátem. Toutéž vyhláškou byly zároveň vyhlášeny památkové zóny ještě v dalších 92 sídlech.\n\nNa území zóny se nachází mnoho objektů, které jsou navíc jednotlivě chráněny jako kulturní památky, viz Seznam kulturních památek ve Frýdlantu. \n\n\n"}
{"id": "992473", "url": "https://cs.wikipedia.org/wiki?curid=992473", "title": "Fernando Cáceres", "text": "Fernando Cáceres\n\nFernando Cáceres (* 7. února 1969, San Isidro) je bývalý argentinský fotbalový obránce a reprezentant, naposledy hrající za argentinský klub Argentinos Juniors. Zúčastnil se fotbalového MS 1994 v USA.\n\n"}
{"id": "992475", "url": "https://cs.wikipedia.org/wiki?curid=992475", "title": "Andrej Chudoba", "text": "Andrej Chudoba\n\nAndrej Chudoba, vlastním jménem Ondrej Hudoba (21. listopadu 1927, Malé Krškany – 21. ledna 2014, Pukanec) byl slovenský prozaik, básník a scenárista.\n\nNarodil se v rodině rolníka a vzdělání získával v Levicích, Krškanech, Bátovcích a nakonec opět v Levicích, kde studoval v letech 1945 až 1949 na učitelské akademii. V letech 1951 až 1952 pracoval jako učitel v Žemberovcích, v letech 1952 až 1954 jako dělník (rýsovač) v Tlmačích, v letech 1954 až 1955 jako pomocný účetní v Pukanci a v letech 1955 až 1959 jako dělník a plánovač v Hodruši-Hámre. Mezi lety 1959 až 1963 se věnoval pouze literární činnosti. V roce 1963 pracoval opět jako učitel, tentokrát v Pukanci, kde působil až do roku 1990, kdy odešel do důchodu, ale žil tam i nadále. Zemřel ve městě Pukanec 21. ledna 2014 ve věku šestaosmdesáti let.\n\nSvé první literární pokusy začal uveřejňovat již během učitelských studií v různých časopisech (\"Mladá tvorba\", \"Tvorba\" a jiných). Knižní debut mu vyšel v roce 1958 (sbírka básní), debutová próza mu knižně vyšla v roce 1962. V poezii se věnuje psaní silně citově zabarvené přírodní i milostné lyriky, která se nese ve smyslu všelásky. V próze se jeho tvorba zakládá na líčeni vztahů mezi mužem a ženou, na lásce jako citu i vášni, přičemž se nesnaží jít do lidské podstaty a hloubky, aby dospěl k dramatickým řešením, ale věnuje se vykreslování lidí i citů až do samých detailů. Jeho díla se odehrávají většinou ve válečném a poválečném období a jsou situovány do prostředí Levic a okolí, které dobře zná z vlastního života.\n\n"}
{"id": "992477", "url": "https://cs.wikipedia.org/wiki?curid=992477", "title": "Gizela Gáfriková", "text": "Gizela Gáfriková\n\nGizela Gáfriková (20. října 1945, Banská Bystrica – 6. března 2014) byla slovenská básnířka a literární historička. Jejím manželem byl literární historik Michal Gáfrik.\n\nStudovala na střední všeobecně škole v Banské Bystrici, kde roku 1964 maturovala. V letech 1964 až 1969 studovala historii a češtinu na Filozofické fakultě Univerzity Komenského v Bratislavě. Roku 1969 nastoupila jako interní aspirantka do Ústavu slovenské literatury Slovenské akademie věd v Bratislavě, kde řadu let pracovala jako vědecká pracovnice. Soustřeďovala se na výzkum literatury sedmnáctého a osmnáctého století, kterou sledovala v širším dobovém jazykovém a kulturně kontextu. Zvláštní pozornost věnovala tvorbě Hugolína Gavloviče, žánrovým otázkám barokní prózy, výzkumu textových pramenů duchovní písně a také edičně připravila komentovanou antologii české barokní poezie a výběr z Gavlovičova díla. Od středoškolských studií publikovala verše v \"Mladé tvorbě\", později i v \"Slovenských pohledech\". Roku 1974 vydala cenzurou okleštěnou básnickou sbírku \"Potichu\". Překládala z francouzštiny, latiny a polštiny.\n"}
{"id": "992479", "url": "https://cs.wikipedia.org/wiki?curid=992479", "title": "Doněcko-krivorožská sovětská republika", "text": "Doněcko-krivorožská sovětská republika\n\nDoněcko-krivorožská sovětská republika ( , ) byla krátce existujícím samozvaným státním útvarem, sovětskou republikou v rámci RSFSR na území některých regionů na dnešním jihovýchodě Ukrajiny (tehdy byly dosud některé regiony součástí Ruského impéria). Byla vyhlášena 12. února 1918 jako nezávislá na Ukrajinské lidové republice a podléhající RSFSR, ale mezinárodního uznání se jí získat nepodařilo a už 20. března byla na 2. všeukrajinském sjezdu sovětů začleněna do Ukrajinské sovětské republiky. Hlavním městem byl zpočátku Charkov, později, s ústupem rudých gard, Luhansk.\n\n"}
{"id": "992488", "url": "https://cs.wikipedia.org/wiki?curid=992488", "title": "Violon", "text": "Violon\n\nViolon (\"nebo také viola da gamba kontrabasová, viola da gamba subbasová, arciviola, violone, D-violone, große viola, contrabas de viola, atp.\") je historické označení pro kontrabas v době renesance, manýrismu, baroka a klasicismu. Ve staré hudbě zastupoval stejnou roli, jako dnešní kontrabas a hrál podstatnou úlohu v generálbasu. \n\nNázev violon také označuje menší, osmistopý nástroj též violové třídy, jenž je laděný v basové poloze in G. Bývá nazýván jako \"violon, malý violon, G violon, basová viola\" atp.\nViolon je smyčcový hudební nástroj z třídy viol. Jako viola da gamba se vyznačuje rysy specifickými pro nástroje violové rodiny, jakými je kromě konstrukce také ladění a pražce (střevové převazy). Pojem violon označuje ty smyčcové basové nástroje, než zastupují roli generálbasu. V historickém kontextu označovalo slovo violon dva hudební nástroje, oba z třídy viol. Prvním je tzv. velká basová viola, označujeme ji také jako osmistopý violon a druhým je tzv. kontrabasová viola, kterou označujeme jako šestnáctistopý violon. Rozdíl spočívá v tom, že velká basová gamba (osmistopá) je laděná v basové poloze, zatímco kontrabasová gamba (šestnáctistopá) je laděná v kontrabasové poloze, zastupuje tedy úlohu kontrabasu.\n\nViolon vznikal někdy v období začátku 16. století, kdy se tehdy nejrozšířenější nástrojová skupina viol dále vyvíjela a rozšiřovala o další hlasové zástupce. Tehdy byly známy violy diskantová, alt-tenorová a basová. Postupně však přibývali další hlasoví zástupci spolu s polyfonizací instrumentální hudby. Úlohou violonu byla především hra v tanečních kapelách nebo v polyfonní hudbě. Tehdy byly violony dlouhého štíhlého tvaru s ozvučnými otvory ve tvaru C, ovšem ve spodní části korpusu, nikoli uprostřed. V horní části byla umístěna rozeta.\n\nSvého vrcholu se dočkal violon v období manýrismu, v době Claudia Monteverdiho. Mezi významné hráče na violon patřil například slavný houslař Gasparo da Salo, který stál za vznikem moderních houslí. Claudio Monteverdi tehdy nazýval violon jako \"contrabas de viola\" – kontrabasová viola da gamba (tištěný originál opery L'Orfeo 1615). V té době už violon známe v podobě, jakou má přibližně nyní kontrabas.\n\nMezi významné příklady violonů z té doby lze uvést například pětistrunný violon s nejhlubší strunou C1, sedmistrunný violon významného bavorského loutnaře Caspara Tieffenbruckera (1514 - 1571) postavný roku 1564 v Lyonu s nejhlubší strunou A1 (A1-D-G-a-e-a-d1). Mezi další významné violony patří klasický šestistrunný violon od Gaspara da Sala v ladění (D1-G-C-E-A-d) nebo také šestistrunný violon od známého benátského houslaře Ventury de Francesca Linarola z roku 1585.\n\nV encyklopedii \"Prattica di musica\" z roku 1592 augustiánského mnicha Lodovica Zacconiho je uváděn také sedmistrunný violon v kvart-terc-kvintovém ladění (G1-C-F-A-d-g-d1).\n\nVýznamným exemplářem violonu v českých zemích je tzv. Rožmberská basa, pocházející z druhé poloviny 16. století. Avšak není zcela původní. Originálem je jen spodní deska, zbytek nástroje je postavený později a ona stará deska byla jen použita do zcela nového nástroje. V době manýrismu existoval i zvláštní smyčcový kontrabasový nástroj, zvaný \"accordo. \"Ten byl opatřen až 15. strunami, patřil do nástrojové skupiny lyr (lyra da braccio, lyra da gamba), avšak byl užíván jen k akordické hře, nikoli v běžné hudební praxi. \n\nOd 16. století, kdy se do hudby začaly naplno prodírat houslové nástroje (housle, viola a violoncello), začal violon podléhat změnám v ostrunění, ale především ve vzhledu, který se nyní více přibližoval houslovým nástrojům. Zanechal si však veškeré své základní violové znaky. S postupem času začalo ostrunění violonu řídnout – zjednodušovat se, avšak na úkor rozsahu. Občas se objevovaly výjimky, jakými byly čtyřstrunné nebo dokonce ve Španělsku užívané třístrunné violony. Na začátku 18. století už převládaly především pětistrunné a čtyřstrunné violony. V době klasicismu se na violonech užívalo tzv. vídeňského ladění, tedy kvart-terciového ladění (F1-A1-D-Fis-A), to však většinou jen v sólovém repertoáru. V praxi orchestrální hudby se užívlo většinou čtyřstrunných violonů v klasickém ladění. Existují však doklady užívání tzv. \"Vídeňského violonu\" ještě v první polovině 19. století, a to v orchestrální a symfoncké hudbě, kde tak vedle sebe stály nástoje \"staré\" a \"nové\" generace.\n\nV průběhu 18. století začaly z violonu mizet pražce a páté struny. Začínalo se také více často užívat názvu kontrabas. V 1. polovině 19. století se užívalo také třístrunných violonů/kontrabasů v ladění A-d-g. Avšak ty se po několika letech ukázaly jako nepoužitelné (především z důvodu rozsahu), a tak se opět přešlo zpět k čtyřstrunným, později dokonce pětistrunným kontrabasům s nejhlubší strunou buď C1 či D1. Mezi významné kontrabasisty tohoto období patří také Domenico Dragonetti, který hrál na třístrunný violon a byl jeho velkým zasáncem, a to z důvodu zvukových kvalit na úkor rozsahu. Jeho nástroje je vystaven v katedrále sv. Marka v Benátkách.\n\nV 21. století jsou používané čtyř a pětistrunné kontrabasy. \n\nV 16. století se užívalo malých i velkých violonů jak v kapelách hrajících slavnostní či taneční hudbu, tak instrumentálních tělesech hrající polyfonní hudbu. Z ikonografie se dozvídáme o podobě těchto těles, které často hrají i bez not. Na mnoha výjevech kapel můžeme také vidět violon osamocený, bez jiných basových nástrojů vyšších poloh. V době manýrismu pak už hraje violon roli jako základ tvořený basovou linkou. Tu obecně hrají nástroje basové polohy – smyčcové, či dechové jako jsou fagoty/dulciany a continuo – cembalo, cimbál, regál nebo varhanní pozitiv/varhany.\n\nViolony či kontrabasy se však svou stavbou měnily podle lokality a doby. Jedním z těchto typů jsou nástroje určené pro kostel. Stávaly většinou na kůrech, kde se používaly. Jednalo o kontrabasy veliké stavby, v 18. století také zvané \"kostelní basy\", které jsou přibližně o velikosti 5/4 kontrabasu. Naopak v různých zámeckých kapelách, kde bývalo zvykem hrát na různých místech, či dokonce cestovat, bývalo zvykem užívat drobnější violony. Tyto, byť se jednalo o nástroje kontrabasové, bývaly menší (přibližně 1/2 – 3/4 velikost), aby se daly snáze přenášet a byly kompaktnější. Mívaly také více strun, než kostelní basy, kde bývalo zvykem čtyřstrunné ostrunění. Tyto nástroje určené pro hudbu mimo chrám se navíc dělili i na velikosti. V jednom orchestru tak spolu hrály tři kontrabasy a každý byl zcela záměrně jiné velikosti - od drobnějšího po velký. To je příkladem, že i v době 17. a 18. století naši předci velice důkladně přistupovali k interpretaci hudby a k charakteru zvuku nástrojů. Sám Claudio Monteverdi doporučuje užívat v chrámové hudbě spíše violoncello, naopak ve světské hudbě gambu. Analogicky proto jsou kostelní violony/kontrabasy spíše větší a jednoduší stavby, kdežto nástroje mimo chrám nejsou tak velkých rozměrů a disponují často i pěti a více strunami.\n\nŠestnáctistopého violonu bylo užíváno především ve větších uskupení, v chrámové hudbě, v orchestru o větším počtu hráčů nebo jako jediný smyčcový basový nástroj v komorním uskupení, pokud jiný – basový nástroj ve vyšší poloze zastává part sólový. Malého violonu (v basové poloze) bylo užíváno vůbec nejčastěji, a to především v komorních uskupeních. Zastupoval spolu s např. cembalem úlohu generálbasu jako jediný basový smyčcový nástroj hrající basovou linku. Užívalo se ho prakticky ve většině instrumentálních produkcí – osmistopý violon byl jedním z vůbec nejfrekventovanějších a nejzákladnějších smyčcových nástrojů, které se v době baroka používaly (navzdory dnešní tzv. historicky poučené interpretaci). Pro jeho zvukové ideály tak zastával hlavní úlohu smyčcového continua. V této souvislosti je také potřeba dodat, že užití violoncella v orchestru, ač bylo běžné, neznamená, že violoncello mělo vrámci continua tuto přední úlohu, jelikož zvukové vlastnosti violoncella nedosahují potřebám zvuku, především ve velkých produkcích – operách, v recitativech atp. Osmistopý violon pro jeho plnost a kulatost zvuku a dobrou rezonanci tak byl nejdůležitějším smyčcovým nástrojem continua. \n\nV komplikovanějších dílech orchestrální či komorní hudby doby baroka patří například koncerty od A. Corelliho, či A. Vivaldiho (L'Estro Armonico), kde v některých hraje violoncello roli sólového nástroje (i když basový sólový part vychází z generálbasu). Pak roli continua může nást pouhý violon (kontrabasový). Toho je důkazem například také Bachův Braniborský koncert č. 3, kde hrají tři sólová violoncella a roli continua přebírá výhradně violon s cembalem.\n\nV hudební literatuře bývá časté označení \"violone\". K pochopení o jaký typ nástroje se jedná, je třeba znát dobře kontext nejen skladby jako takové, ale zvyků v dané oblasti (jak je uvedeno níže). Pro kontrabas bývá občas užito explicitnějšího výrazu: \"contrabasso\".\n\nV barokní hudbě není běžné rozdělovat basové party na více hlasů, natož rozdělovat basové nástroje do více sekcí. Jednou z anomálíí je part violonu v oratoriu I Penitenti al Sepolchro del Redentore od Jana Dismase Zelenky v Davidově árii, kdy jeden violon hraje arco v rámci continua a druhý violon spolu s violoncelly hrají jiný part pizzicato. Tuto převratnou novinku musel Zelenka vysvětlit dlouhou verbální poznámkou.\n\nDruhým příkladem je pak Telemannova Grillen Symphonie TWV 50:1 (Symphoni Il Grillo), psaná pro dva sólové violony, chalumeau, příčnou flétnu, pikolu a hoboj s doprovodem smyčců a continua. \nV době klasicismu se nejprve nic ohledně basové linky nelišilo, později se začaly rozdělovat violoncella a violony zvlášť (osmistopý violon upadl v zapomnění). Další důležitou skutečností je, že v době klasicismu začal být violon také sólovým nástrojem. Vzniklo mnoho dodnes velmi známých koncertů, jako jsou koncerty od A. Capuzziho, J. K. Vaňhala, K. Ditterse von Dittersdorfa, Hoffmeistra či D. Dragonettiho. Koncert pro violon od J. Haydna se bohužel ztratil, zachovaly se z něj pouze dva takty, ze kterých český kontrabasista a skladatel Miloslav Gajdoš dokomponoval celý koncert, ten se již ale nedá považovat za klasicistní dílo.\n\nZačátek 19. století je přelomový. Starší generace hráčů ještě počátkem 19. století užívala violon s pražci, mladší generace pak novější kontrabas bez pražců (ty se stávaly nepopulárními již dříve). Ve Vídni byly používány některými hráči stále \"vídeňské violony\". Slavný kontrabasita a skladatel Domenico Dragonetti byl propagátorem třístrunného kontrabasu. Obhajoval ho zvukovými kvalitami na úkor rozsahu. To se však stalo nešťastným, protože kontrabas přišel o svůj charakteristický rozsah. Samotný Giuseppe Verdi musel ve svých operách v kontrabasových partech psát poznámky pro kontrabasy, které části hrají jen čtyřstrunné nástroje, protože třístrunné neměly požadovaný rozsah do hloubky. Z těchto důvodů bylo posléze navráceno k čtyřstrunným nástrojům. V druhé polovině 19. století dochází dokonce k praxi, že ve velkých symfonických a operních orchestrech bývá alespoň jeden pětistrunný kontrabas - opět kvůli požadovanému rozsahu v některých pasážích. \n\nItálie je matkou houslařství i barokní hudby. Avšak právě zde dochází k přechodu k modernějším trendům daleko dříve, než jinde. Kontrabasové violony v Itálii již během 17. století přicházejí o šestou a posléze i pátou strunu. Ke konci 18. století se ustupuje od užití pražců. Osmistopé violony jsou uživány dokonce jen do první poloviny 17. století. Nadále jsou používány jen obměny violoncella. \n\nZajímavostí je absence šestnáctistopého i osmistopého violonu ve francouzské barokní hudbě. Ta užívala pouze basse de violon, což je francouzský název pro violoncello, které bylo větší než dnešní a bývalo laděné o sekundu níže (s nejvyšší strunou G). Tato violoncella však bývala používána po celé evropě jako základní typ generálbasového violoncella. Menší nástroje, které se užívají dnes, měla v baroku pouze koncertantní úlohu. \n\nKontrabas přinesl do Francie až Marin Marais v roce 1701, kdy býval užíván pouze v opeře, to jen ve velkých sborových pasážích. Francouzský kontrabas však fungoval na bázi basse de violon, avšak o oktávu níže. Měl tedy čtyři struny laděné v kvintách s nejvyšší trunou G. Ladění bylo převzato od basse de violonu (violoncella) proto, že na tento nástroj hráli violoncellisté.\n\nAnglie a Francie si bývaly vždy blízko, což platí i o hudbě. V Anglii bylo sice užíváno osmistopého violonu, avšak především v konsortech. Zde se užívalo pojmu velká \"basová viola/great bass viol\". Kontrabas však v Anglii stejně jako ve Francii znám nebyl. Dostal se sem až poté co, se objevil ve Francii, tedy po roce 1701. Stejně jako pro hudbu Lullyho ve Francii, tak i pro hudbu Purcella v Anglii platí, že byla bez šestnáctistopé polohy. \n\nV zaalpské oblasti bývala tradice violonů vůbec nejsilnější. Osmistopé violony byly užívány až do druhé poloviny 18. století. V té době už bývaly spíše v podobě tzv. kvintonu, který měl pět strun. Narazit můžeme na více druhů osmistopých violonů, jako jsou čtyřstrunné nástroje vypadající jako malé kontrabasy (Oldřich Eberle). J. Quantz dokonce hovoří o tzv. německém violonu (ve smyslu kontrabasu), který měl pět až šest strun, a kterého bylo v Německu užíváno až do 18. století. \n\nV této oblasti je také typické rozlišování mezi kontrabasem určeným pro kostel a pro světské prostředí (opera, zámecké kapely). Kostelní nástroje byly větší, masivnější, často jen čtyřstrunné. Naopak nástroje pro operu a šlehtické kapely nebývaly tak veliké a mívaly pět strun. \n\nTerminologie zde nejčastěji používá termín \"violone\" (především ve smyslu kontrabasu), a to až do období klasicismu. \n\nSpecifickou oblastí pro kontrabasy v zaalpské oblasti je videňský region. Zde se ujalo atypické ladění kontrabasu, jakožto pětistrunného s laděním (odspoda) F-A-D-Fis-a, které se užívalo již v 2. polovině 17. století. Právě toto ladění později umožnilo v centru Vídeňské školy vznik nejstarší kontrabasové sólové literatury. Díky pohodlným terciovým intervalům byo vhodné pro virtuózní sólové koncerty na tento nástroj. \n\nV druhé polovině 18. století se z tohoto ladění stává čistě sólové či koncertantní, a proto upozorňuje Leopold Mozart ve své Houslové škole, že pro orchestrální party má být užito klasického kvartového kontrabasu a pouze pro sólovou literaturu nebo koncertantní party má být užito kvart-terciového ladění.\n\nViolon nebo také viola da gamba kontrabasová je nejhlouběji laděný nástroj z třídy viol. Zachovává si tedy konstrukci jakou mají všechny nástroje violové třídy, tedy i nástroje da braccio.\n\nZákladními znaky violy da gamba (tedy i violonu) je plochá spodní deska, v horní části zkosená, dále nepřesahující kraje desek, tvar bez růžků a také typické zakončení lubů v horní části. U violonu se však neužívalo typických gambových ozvučných otvorů ve tvaru C (používaly se jen v raném období violonu), ale ozvučných otvorů ve tvaru f jako známe u houslových nástrojů, či tzv. plamenů (oblíbených v 18. století), tedy ozvučných otvorů ve tvaru plamínku, jakého se užívá také u violy d'amore. V 1. polovině 16. století byly také i violonu běžné oválné rozety.\n\nV celé historii violonu od počátku do dneška se však vyskytovaly výjimky. Tehdejší doba neměla jako ta naše přesná pravidla na rozměry a tvar. U violonů můžeme tedy vidět zcela běžně výjimky jakými jsou například klenuté spodní desky, přesahující okraje nebo tvar s růžky. Vždy si však violony, či dnes kontrabasy zachovávají dva typicky violové znaky, a to klasické zakončení lubů v horní části (do tvaru kapky) a zalomená zadní deska v horní části. U violonu se postupně přestalo užívat také klasického uchycení struníku za dřevěný pilíř jako u ostatních gamb a také odlišné konstrukce kobylky s nožičkami typickými pro violu da gamba. Dalším houslovým znakem na violonu/kontrabasu je šnekové zakončení hlavy krku. Všechny tyto změny podléhaly postupným začleňováním violonu do moderních nástrojových uskupení, která více ignorovala nástroje třídy viola da gamba. Violon byl tak jedinou skutečnou violou da gamba, která byla běžně užívána v orchestru vedle tzv. houslových nástrojů. Tím byl tvar violonu uzpůsobován tvaru a vzhledu houslí. Po vymření všech ostatních nástrojů třídy viol se tak violon stal snad už jen s violou d' amore (a violou di baritone, pro kterou psal i J. Haydn) jedinými zástupci starých viol užívanými dodnes.\nKromě zmíněných ladění violonu se používalo daleko více druhů ladění. Violony byly nejprve ostruněny šesti, či sedmi strunami, v 17. století nejčastěji šesti. V 18. století především pěti a čtyřmi strunami. Čtyřstrunné violony byly oblíbené především v Německu a v Čechách (violon Eberle Prag 1740, 1750 – čtyři struny). Vždy však záleželo na místních zvyklostech.\n\nJediným \"oficiálním\" laděním violonu je buď klasické ladění viol (o oktávu níže než basová viola da gamba), tedy (D1-G-C-E-A-d) nebo pozdější ladění, tzv. vídeňské (F1-A1-D-Fis-A). Další oficiální ladění je pak moderní ladění ((C/D)-E-A-D-G), potažmo jeho sólová varianta o tón výše, užívaná pro sólové skladby. Ostatní způsoby ladění jsou vlastně spíše náhodami, kdy si hudebníci ladili svůj nástroj podle toho, jak jim to vyhovovalo, či podle technických možností. Většina z mnoha dnes zaznamenaných ladění užívaných v historii není \"oficiálním laděním\". Tehdejší doba neměla pravidla na ladění nástrojů jako dnes, a tak se většinou jednalo o spontánní způsob ladění, závisející na individualitě hráče. Příkladem \"oficiálních\" ladění v historii jsou tak ladění |D1-G-C-E-A-d| v 16. a 17. století, dále |F1-A1-D-Fis-A| tzv. vídeňské ladění a naposledy ladění kvartové podle počtu strun |((C/D)-E)-A-D-G|.\n\nPražce, neboli střevové převazy byly běžné od renesance u nástrojů střídy viol. V raném období se používaly například i u violoncella. Violon, jakožto zástupce třídy viola da gamba, používal pražce také. Ještě v 50. letech 18. století píše flétnista Johann Joachim Quantz ve svém díle Pokus o návod jak hrát na příčnou flétnu, že kontrabas by měl disponovat pražci. Nejedná se zde o výhodu intonační, nýbrž o výhodu zvukovou. Kontakt struny s pražcem vytvoří daleko jasnější tón, než je tón vytvořený nepřesným stisknutím struny prstem v širším záběru kontaktu struny s hmatníkem, kde vzniká tón více nepřesný, což je u kontrabasového nástroje s hutným zvukem o to větší problém. V dnešní interpretační praxi \"historicky poučené interpretace\" i tak není pravidlem používat pražce, byť o tom hovoří dobové materiály. Většinou se jedná, podobně jako u jiných neautentických výstřelků dobové praxe, o pohodlnost hráčů, kteří se nechtějí \"přeučovat\" nebo praktikují hru jak na dobový, tak na moderní nástroj a nechtějí mít dva natolik rozdílné nástroje.\n\nNejstarším dochovaným nástrojem kontrabasového typu je tzv. Rožmberská basa. Jak však bylo výše psáno, z originálního nástroje je zachována pouze menšinová část. Nevíme kolik strun tento nástroj měl, jak vypadaly ozvučné otvory, jaké měl ladění atp. Většina dochovaných nástrojů v ČR jsou nástroje z církevního prostředí. Většinou tak mají velkou stavbu a čytři struny - a to jak u nástrojů 17., tak 18. století. Mezi dochovanými nástroji tuzemské výroby se však sporadicky nacházejí i nástroje pětistrunné, avšak ze 17. století a pravděpodobně nepocházejí z chrámového inventáře. Mezi významné stavitele kontrabasu v Praze v 18. století patří především Jan Oldřich Eberle, jenž postavil více nástrojů. Všechny jsou čtyřstrunné, předpokládá se však, že ve většině případů pocházely zakázky z církevního prostředí. \n\nMezi dochovanými osmistopými violony je například velmi vzácný nástroj z 16. století, který mohl pocházet např. z prostředí jako byla kapela na dvoře Rudolfa II. Tento šestistrunný violon zvláštního tvaru, klenutí i ozvučných otvorů však dokazuje užívání tohoto nástoje u nás od nejranějších dob. Nástroje z 18. století mají pozoruhodně jen pět strun a jsou často velmi netypické konstrukce - tvar připomíná mix gambového a houslového tvaru, krk silně zalomený dozadu, nástroj celkově připomíná spíše nástroj lidový. \n\n\n\n\nSmyčec violonu se drží stejným způsobem jako nyní (na rozdíl od smyčců držících se shora, které se v baroku držely blíže ke středu). Stejně jako ostatní smyčce i smyčec violonu byl lukovitý a v historii měnil svůj tvar. Jelikož se u violonu stojí, nemohl se smyčec držet zdola, jako u ostatních viol da gamba. Proto se musela zvýšit žabka a smyčec uchopovat z jejího hřbetu. Tyto smyčce se nazývají jako \"německé\" a smyčce, jejichž držení se převzalo od houslových nástrojů později se nazývají jako \"francouzské\". Právě německé držení smyčce se historickým způsobem odvolává na staré violy a je to jeho přímý pozůstatek.\nKontrabas v současnosti je velmi odlišný od ostatních smyčcových nástrojů. Je to tím, že historicky a vývojově nespadá pod houslovou rodinu. Na rozdíl od houslových nástrojů má totiž většinou tvar jako viola da gamba, laděný je v kvartách, užívá se i pěti, někdy i šestistrunných variant a mívá plochou spodní desku. Hraje se na něj odlišně se držícím smyčcem.\n\n\n"}
{"id": "992492", "url": "https://cs.wikipedia.org/wiki?curid=992492", "title": "Valerian Alexandrovič Zorin", "text": "Valerian Alexandrovič Zorin\n\nValerian Alexandrovič Zorin (: ; 14. ledna 1902 – 14. ledna 1986) byl sovětský diplomat, stálý zástupce Sovětského svazu při Organizaci spojených národů v letech 1952 až 1953 a znovu 1960 až 1962.\n\nPo vstupu do KSSS roku 1922 zastával vedoucí pozice v Moskevském městském výboru a Ústředním výboru Komsomolu, a to až do roku 1932. Roku 1935 absolvoval Vyšší komunistický institut vzdělávání. V letech 1935 až 1941 pracoval v různých stranických funkcích a také jako učitel. V roce 1941 nastoupil na Ministerstvo zahraničních věcí SSSR. V letech 1945 až 1947 působil jako sovětský velvyslanec v Československu. Poté zastával post náměstka ministra zahraničních věcí (1947 až 1955), přičemž v tomto období vykonával i jiné funkce; byl vedoucím Informačního výboru Ministerstva zahraničních věcí – sovětské vnější špionáže (1949 až 1952) a stálým zástupcem SSSR při OSN (1952 až 1953).\n\nRoku 1955 byl jmenován velvyslancem v Západním Německu, ale již následujícího roku se vrátil zpět na post náměstka Ministerstva zahraničních věcí, který zastával až do roku 1965. Spolu s tím byl v letech 1960 až 1962 opět stálým zástupcem SSSR při OSN. Poté až do roku 1971 působil jako velvyslanec ve Francii. V letech 1961 až 1971 byl členem Ústředního výboru KSSS. Za své diplomatické služby obdržel tři Řády Lenina.\n\nČeskou veřejností byl podezříván z účasti na smrti Jana Masaryka, ke které došlo 10. března 1948.\n\n"}
{"id": "992497", "url": "https://cs.wikipedia.org/wiki?curid=992497", "title": "Iva Mojžišová", "text": "Iva Mojžišová\n\nIva Mojžišová (4. duben 1939, Bratislava − 26. ledna 2014, tamtéž) byla slovenská teoretička a historička umění.\n\nBěhem šedesátých let se stala uznávanou interpretátorkou současné slovenské moderny i tvorby evropských a amerických umělců. Zkoumala historické avantgardy meziválečného období v malbě, sochařství a později také ve fotografii. Publikovala v \"Slovenských pohľadoch\", \"Revue svetovej literatúry\", revue \"Ars\" a ve \"Výtvarném životě\". V letech 1963 do 1997 pracovala v České akademii věd. V době normalizace se stáhla ke zpracovávání hesel do encyklopedických slovníků. Před smrtí stihla dokončit knihu \"Škola moderného videnia\".\n\nJejím prvním manželem byl výtvarný a filmový teoretik, historik a kritik Juraj Mojžiš, druhým architekt Ladislav Foltyn. Měla dva syny a dceru. Trpěla roztroušenou sklerózou.\n\n\n\n\n"}
{"id": "992499", "url": "https://cs.wikipedia.org/wiki?curid=992499", "title": "Proruské nepokoje na Ukrajině 2014", "text": "Proruské nepokoje na Ukrajině 2014\n\nProruské nepokoje na Ukrajině probíhají od začátku roku 2014 zejména v převážně rusky mluvících oblastech a městech na jihovýchodní Ukrajině jako pokračování celoukrajinské krize. Pod názvem Antimajdan probíhaly nejprve jako proruská a projanukovyčská reakce na proevropské a protijanukovyčské hnutí Euromajdan. Po sesazení Viktora Janukovyče z postu prezidenta Ukrajiny ale získaly tyto nepokoje na síle na Krymu, kde došlo k jeho anexi Ruskem. Odtržení Krymu následně posílilo separatistické tendence i v dalších regionech jihovýchodu Ukrajiny. Ruská menšina obviňuje vládu z upírání svých práv a požaduje jejich posílení, extrémnější část požaduje odtržení od Ukrajiny a začlenění do Ruska. Ukrajinská vláda z rozdmýchávání nepokojů viní Rusko a jeho agenty. Protesty během dubna vyústily ve vyhlášení lidových republik v Doněcku a později v Luhansku, na což ukrajinská armáda zareagovala vysláním armády. Tento zásah a odpor separatistů proti němu si vyžádaly oběti na lidských životech. Ze šarvátek na začátku dubna se situace pomalu během dubna a května zvrhla v občanskou válku, především v ruskojazyčných oblastech na východě země.\n\nKonflikt vznikl v neposlední řadě díky velké odlišnosti jihovýchodních regionů od zbytku Ukrajiny, a to po etnické, jazykové, ekonomické a politické stránce. Tyto rozdíly se projevovaly ve výsledcích předchozích celostátních voleb i v politickém dění země. V listopadu 2013 nečekaně odmítl Viktor Janukovyč podepsat připravenou asociační dohodu s EU, což vyvolalo vlnu protestů prozápadních obyvatel země. Jejich represe vedly ke svržení Viktora Janukovyče a jeho vlády, která měla největší podporu právě na jihovýchodě země. Z protestů vzešla nová, výrazně prozápadní vláda, které převážně rusky hovořící obyvatelé jihovýchodní Ukrajiny nedůvěřovali. V nové vládě zasedli menšinově také zástupci ukrajinské extrémně nacionalistické strany Svoboda. V návaznosti na informování ruských státních a částečně i nezávislých médií se někteří lidé cítili být ohroženi a novou ukrajinskou vládu označili za fašistickou. Vláda v Kyjevě však toto označení odmítá.\n\nNa jihovýchodě Ukrajiny žije početná ruská menšina, která představuje v některých regionech dokonce většinu obyvatel. Podle sčítání lidu v roce 2001 žije na Ukrajině celkem 17,3 % Rusů, většina z nich v regionech na východě a jihu. Například na Krymu žilo 58 % Rusů, v Doněcké oblasti 38,2 %, v Luhanské oblasti 39 %, v Charkovské oblasti 25,6 % a v Oděské oblasti 20,7 %. Podle téhož sčítání však považuje ruštinu za svůj mateřský jazyk ještě více obyvatel, a to 30 % na celé Ukrajině. V jihovýchodních oblastech je to někdy i výrazně více než se ukazuje podle národnostního složení, například na Krymu je to 77 % obyvatel, v Doněcké oblasti 74,9 %, v Luhanské oblasti 68,8 %, v Charkovské oblasti 44,3 % a v Oděské oblasti 41,9 %. Jiné průzkumy tvrdí, že ruština je ještě rozšířenější – například v roce 2004 podle \"Kyjevského mezinárodního institutu pro sociologii\" používalo ruštinu doma asi 43 – 46 % obyvatel a v regionech na východě to bylo kolem 80 % (na Krymu a v Doněcké oblasti dokonce více než 90 %). Podle výzkumů v roce 2012 považuje ukrajinštinu za svůj mateřský jazyk 55 % obyvatel Ukrajiny a ruštinu 40 %.\n\nDo Ruska směřuje 25 % ukrajinského exportu a naopak z něj přichází 32 % importu. Největší ekonomickou provázanost mají s Ruskem právě východní regiony, zatímco pro západ Ukrajiny jsou důležitějším obchodním partnerem země EU. Asociační dohoda s Evropskou unií by přinesla usnadnění obchodu se zeměmi EU, což by výrazně pomohlo západní Ukrajině, ale naopak obchod s Ruskem by se ztížil a východní oblasti by obchodovaly složitěji, protože by se musely přeorientovat na EU. Kromě toho je východ země podstatně bohatší než západní oblasti.\n\nZatímco západ Ukrajiny je spíše proevropský a spíše protiruský nebo neutrální, jihovýchod je naopak proruský a spíše protizápadní. Tento trend je vidět například při volbách. V prezidentských volbách v roce 2010 dostal Viktor Janukovyč v jihovýchodních oblastech jasnou podporu, téměř všude 60 % a více, zatímco na západě, obzvlášť v Lvovské oblasti, dostal kolem 10 %. Podobnou situaci lze pozorovat i při ostatních volbách. Na východě má největší podporu Strana regionů. Dalším rozdílem je třeba souhlas se zavedením ruštiny jako druhého oficiálního jazyka. Zatímco na západě se podpora pohybuje mezi 2 – 30% (ve Lvovské oblasti pouze 2%), tak na jihovýchodě se podpora většinou pohybuje mezi 60 – 90% (na Krymu 91%).\n\nUž od začátku Euromajdanu probíhaly protesty také na podporu vlády, nazývané Antimajdan, na které navázaly současné nepokoje. Poprvé se 10 000 příznivců shromáždilo už 25. listopadu 2013 v Kyjevě. Po dobu Euromajdanu protesty v různé míře pokračovaly, mezi nejvýznamnější patřily shromáždění v Charkově 30. listopadu 2013, kde se setkalo mezi 40 000 a 70 000 demonstranty, podporujících vládu a shromáždění v Kyjevě 13. – 15. prosince, kterého se zúčastnilo 200 000 – 60 000 lidí. Další menší protesty tehdy probíhaly po celé jihovýchodní Ukrajině, především na Krymu a v Doněcku. Po svržení Janukovyčovy vlády a ustanovení nové prozápadní, se na východě začalo znovu protestovat ve větší míře. Většině lidí na východě se nelíbilo, že v nové vládě zasedli zástupci extrémně nacionalistických stran Svoboda a Pravý blok, nová vláda byla líčena ruskými médii jako fašistická. Dalším problémem pro protestující bylo, že nová vláda přijala tzv. jazykový zákon, který neumožňoval mluvit na úřadech jinak, než ukrajinsky. Na Ukrajině přitom žije kolem 17% Rusů a 33% obyvatel Ukrajiny považuje ruštinu za svůj mateřský jazyk. Demonstranti požadovali federalizaci Ukrajiny nebo připojení východu Ukrajiny k Rusku. Protesty probíhaly v různé míře ve všech městech jihovýchodní Ukrajiny, ale většinou se na nich sešlo méně než 10 000 lidí. Pouze v Doněcku byly demonstrace silnější a také v Oděse podle ruské agentury Interfax protestovalo 5 až 20 tisíc lidí.. Po celý březen se demonstrace opakovaly a na východě docházelo k obsazování úřadů, ale policii se zatím dařilo udržovat pořádek a demonstranti úřady nikdy neudrželi dlouho. Podle ukrajinské vlády stojí za demonstracemi ruská vláda, která sem má posílat špiony, provokatéry a vojáky v neoznačených uniformách, kteří byli Ruskem použiti už při odtržení Krymu. Situaci také zhoršovala předchozí anexe Krymu a přítomnost silné ruské armády na hranicích s Ukrajinou, přičemž Putin má svolení parlamentu ji použít. Po celou tuto dobu byly protesty relativně poklidné a bez obětí, ale na začátku dubna se situace dál vyhrotila.\n\nV dubnu demonstrace zesílily a v některých městech především na východě, ale i jihu Ukrajiny se protestující zmocnili zbraní. Demonstrace začaly být častější a v některých městech docházelo k obsazování úřadů vzbouřenci. Byly vyhlášeny nezávislé republiky a došlo zde k ozbrojeným střetům mezi Ukrajinskou armádou a povstalci.\n\nPři demonstraci 7. dubna v Doněcku bylo dobyto sídlo oblastní správy a demonstranti si zvolili vlastní parlament, který vyhlásil nezávislou Doněckou lidovou republiku a okamžitě také požádal Rusko o pomoc. Podobné události se odehrály také v Charkově a Luhansku. Žádná z těchto republik nedostala podporu, v Charkově se dokonce podařilo demonstranty zneškodnit, ale 12. dubna začala nová vlna protestů a navíc se v oblasti začaly objevovat neznámí ozbrojenci hlásící se k „Doněcké milici“ a začali přepadat radnice a policejní stanice v Doněcké oblasti. Ukrajinská vláda považuje tyto separatisty za teroristy podporované či přímo importované Ruskem, snaží se s nimi vyjednávat a nabídla například amnestii výměnou za opuštění obsazených objektů a odevzdání zbraní, což nemělo účinek. Po dvou dnech, 14. dubna, zahájila ukrajinská armáda protiútok. Po vyjednávání v Ženevě mezi Ukrajinou, Ruskem, USA a EU se nakonec i Rusko rozhodlo podpořit odzbrojení separatistů a navrácení budov úřadům.\n\nPři demonstraci 6. dubna 2014, na které se sešlo na 2000 lidí, kteří požadovali referendum o připojení k Rusku, bylo davem obsazeno sídlo gubernátora Doněcké oblasti. Na demonstranty byly nasazeny vodní děla a došlo k mnoha střetům a zraněním. V noci na 7. dubna byla obsazena budova tajné služby a byl ustanoven nový parlament, který vyhlásil nezávislou Doněckou lidovou republiku, oznámil, že do 11. května vyhlásí referendum o připojení k Rusku a požádal ruského prezidenta o vojenskou pomoc. 8. dubna 2014 zahájily ukrajinské bezpečnostní složky protiútok. Podle slov starosty Doněcku složili vzbouřenci část zbraní a opustili budovu tajné služby. Toho samého dne Výbor vlasteneckých sil Donbassu vyhlášení nezávislosti stáhl. Dle ukrajinských novin Vesti.ua však tato organizace nemá nic společného s Doněckou lidovou radou, která republiku vyhlásila, ale naopak se jedná o proukrajinskou organizaci, usilující o jednotu Ukrajiny. Vyhlášení nezávislosti je tak stále v platnosti. Doněcká republika zůstala bez podpory izolována pouze v obsazeném sídle gubernátora až do 12. dubna.\n\nRáno 12. dubna zaútočilo 6 ozbrojenců na sklad zbraní ve městě Slavjansk, který obsadili a zbraně rozdali proruským demonstrantům. Později zde dav obsadil také radnici a policejní stanici. Ozbrojence podpořila také starostka města a prohlásila, že se ve městě bude konat referendum o připojení k Rusku. Ten samý den byly obsazené policejní stanice také v Kramatorsku, Družkivce, Krasném Lymanu a na mnoha dalších místech došlo ke střetům a neúspěšným napadením policejních stanic. Následujícího dne byly obsazeny policejní stanice také ve městech Mariupol a Jenakijeve a zároveň zahájila ukrajinská armáda protiútok ve Slavjansku, podle různých zdrojů jsou zde až 3 mrtví a mnoho raněných, ale centrum města se vzbouřencům podařilo udržet. Čtrnáctého byla potom obsazena policejní stanice v Horlivce, po té co se místní policie přidala na stranu vzbouřenců, a také byla obsazena radnice v obci Ždanivka. Protiútok armády začal 15. dubna v Kramatorsku, kde povstalci pod tlakem opustili policejní stanici, ale později téhož dne napadli místní letiště, které se armádě podařilo uhájit. Povstalci i nadále drží ve městě radnici a jiné administrativní budovy. Boje v Kramatorsku pokračovaly i příští den a vzbouřencům se podařilo ukořistit 6 obrněných vozidel ukrajinské armády. Několik vojáků odmítlo zasahovat a podle agentury Reuters jich několik dezertovalo na stranu vzbouřenců. Toho samého dne byla napadena ukrajinská posádka u přístavního města Mariupolu, ovládaného povstalci. Střetnutí si podle ukrajinské vlády vyžádalo 3 mrtvé na straně povstalců a také nejméně 13 zraněných. \n\nVe Slavjansku se 17. dubna povedlo povstalcům obsadit televizní stanici a obnovili vysílání ruských stanic, ale Ukrajincům se je povedlo během dne vytlačit. Později ale povstalci obsadili druhou televizní stanici, která je ve městě. Toho samého dne prozatímní ukrajinský prezident Turčynov nařídil rozpuštění 25. výsadkové brigády, která obléhala město Slavjansk. Důvodem byla ztráta či předání ozbrojených vozů povstalcům, neochota útočit na povstalce a časté dezerce. Během 18. dubna přijeli zástupci Doněcké lidové republiky do města Siversk a podařilo se jim podle ruské agentury ITAR-TASS bez boje vyjednat přidání města k republice. Místní policie se prý k vzbouřencům také přidala.\n\nBoje u Slavjansku a Kramatorsku byly po dobu velikonočních svátků zastaveny v důsledku toho, že ukrajinská vláda přerušila protiteroristickou operaci. Kromě incidentu, kdy 20. dubna zaútočili neznámí ozbrojenci na kontrolní stanoviště separatistů u Slavjansku, byla situace o velikonocích relativně klidná. 22. dubna byla u Slavjansku objevena dvě těla se známkami brutálního mučení. Jednou z obětí byl Volodymyr Rybak, člen strany Vlast a zastupitel Horlivky, kterého nedávno před tím unesli proruští ozbrojenci. Proto i pro údajné zásadní nedodržování dohod z Ženevy separatisty obnovil úřadující prezident Turčynov 23. dubna protiteroristické akce, které byly po dobu Velikonoc přerušeny. Téhož dne byl zadržen proruskými separatisty také Simon Ostrovsky, reportér amerického webu Vice News, což oznámil Vjačeslav Ponomarjov, samozvaný „lidový starosta“ Slavjansku. V Kramatorsku byl separatisty také zajat velitel městské policie Vitalij Kolupaj a za jeho výměnu byl požadován volný přístup k policejním zbrojním skladům. Ve Slavjansku byl 21. dubna vyhlášen zákaz nočního vycházení. Hned 23. dubna ohlásila ukrajinská armáda první úspěch, když obsadila klášter v Svjatohirsku, který prý drželi separatisté, což až do toho dne nebylo známo. Den nato zformoval Pravý sektor dobrovolnický oddíl, což bylo další jasné porušení dohody z Ženevy. Ten samý den se opět rozhořely ostré boje napříč celou oblastí, hned ráno byla přepadena ukrajinská základna v Artemivsku, později došlo k potyčkám v Mariupoli a během dne opět začal útok na Slavjansk, při kterém se armádě povedlo zneškodnit tři vzbouřenecká stanoviště.\n\n25. dubna byl u Kramatorsku sestřelen vrtulník ukrajinské armády a ukrajinská armáda ohlásila začátek druhé fáze protiteroristické operace, při které mělo být obklíčeno město Slavjansk, ale zároveň prohlásil náčelník protiteroristického centra tajné služby SBU Vasyl Krutov, že na město se nebude útočit. Během následujících dní Ukrajina stahovala do oblasti stále více jednotek. Podle ruské agentury RIA Novosti bylo 27. dubna v oblasti až 15 000 mužů, 230 bojových vozidel a 150 minometů a raketových systémů Grad a Smeršč. V Doněcku byl separatisty 27. dubna obsazen televizní vysílač, který byl hned v noci na 28. dubna opuštěn po domluvě s místní vysílací správou. 28. dubna pokračovaly střety u Kramatorsku, při nichž povstalci ostřelovali místní letiště Ukrajinská armáda vyhlásila 30. dubna stav plné bojové pohotovosti. Ten samý den byly obsazeny daňový a celní úřady v Doněcku, ale ještě téhož dne byly opuštěny. Příští den vzbouřenci v Doněcku obsadili sídlo místní prokuratury.\n\nI přes předchozí vyjádření, že na Slavjansk se nebude útočit, 2. května ukrajinská armáda zahájila rozsáhlou ofenzivu s použitím pozemních jednotek, bojových vozů a vrtulníků a podle neověřených zpráv i letectva, jejímž cílem bylo zřejmě obsazení Slavjansku. Ukrajinská vláda vyzvala civilisty, aby zůstali doma. Zprvu se armádě dařilo a do konce dne obsadila téměř všechna kontrolní stanoviště vzbouřenců na cestách do města. Podle některých představitelů ukrajinské vlády dokonce všechna kontrolní stanoviště a prý až polovinu města, ale vzbouřencům se povedlo sestřelit dva vrtulníky a armádě způsobovat ztráty. Ve vesnici Andrijivka byla ukrajinská armáda zastavena místními, kteří ji nepustili dál. Boje se protáhly a 3. května povstalci sestřelili další vrtulník, ale Ukrajincům se údajně povedlo obsadit nedaleký Kramatorsk a bojovalo se také u vesnice Kosťantynovky. Podle ruských médií začala 4. května protiofenziva povstalců, při které se jim povedlo znovu obsadit celý Slavjansk a Kramatorsk. Přestože tyto zprávy Ukrajina nepotvrdila, tak později téhož dne vydala prohlášení, že Slavjansk je úplně obklíčen, ale obě města jsou pod kontrolou povstalců. Na pozadí událostí ve Slavjansku se povstalcům podařilo 2. května bez boje obsadit město Stachanov a v Doněcku byly obsazovány další správní budovy. Armáda obnovila ofenzívu na Slavjansk hned 5. května a intenzivní boje pokračovaly i 6. a 7. května. Povstalcům se povedlo sestřelit další vrtulník, avšak 6. a 7. května se neúspěšně pokusili o průlom. Ukrajinská vláda odhadovala počet obránců města na 800 a prý na jejich straně bojují i občané Ruska a Čečenci. V bojích do této doby přišlo o život podle odhadů více než 30 lidí.\n\n6. května začaly boje také v Mariupolu, kde útočníci, ruskými médii označení jako příslušníci Pravého sektoru, napadli stanoviště vybudovaná vzbouřenci. Později se boje dostaly i do města a ukrajinským silám se podařilo převzít od povstalců místní radnici, ale později téhož dne ji vzbouřenci obsadili nazpátek. V celé oblasti se 7. května situace poněkud uklidnila, ale boje se znovu rozhořely 9. května, přesně na ruský Den vítězství. Nejsilnější střety se odehrály v Mariupolu, kde se bojovalo o budovy vnitra a policie. Při bojích padlo kolem 20 až 40 lidí a obě strany se obvinily ze zahájení bojů, ukrajinská armáda přitom nasadila obrněné vozy. V Doněcku byly 9. května povstalci úspěšně přepadeny další objekty a menší potyčky se odehrály i u Slavjansku. K dalšímu vyostření situace došlo 11. května, což byl den, na který bylo naplánované referendum o nezávislosti. Ráno začaly ostré střety u Slavjansku a také u přilehlé vesnice Andrijivka, která prý byla přepadena příslušníky Pravého sektoru.\n\nArmáda se snažila referendum zastavit i na ostatních místech. V Krasnoarmijsku bylo referendum ukončeno střelbou do davu. Podle výsledků zveřejněných povstalci hlasovalo pro vytvoření nezávislého státu 89,07 % lidí při volební účasti 74,87 %. Toto referendum nebylo uznáno žádným státem světového společenství. Po referendu oznámila právě vyhlášená Doněcká lidová republika, že vybuduje vlastní armádu. Její zástupci vyhlásili protiteroristickou operaci s cílem vyhnat ukrajinskou armádu z oblasti. Po referendu vypukl v celé oblasti ještě větší chaos a zřejmě došlo mezi rebely k určitému rozkolu, neboť podle nejasných zpráv převzal moc ve Slavjansku Igor Strelkov, který zastával myšlenku nezávislé republiky, zatímco vůdce v Doněcku Denis Pušilin požádal Rusko o připojení Doněcké republiky k Ruské federaci.\n\nHned 12. května po vyhlášení protiteroristické operace povstalci zesílil tlak na ukrajinské jednotky u Slavjansku, kde povstalci použili i minomety. Podle odhadů bylo tehdy ve Slavjansku 1500 povstalců, což je mnohem více než původně odhadovaných 800. Den nato se povstalcům povedlo úspěšně přepadnout armádní kolonu u Kramatorska, kde při boji zemřelo až osm lidí, z nichž prý jen jeden na straně povstalců. Tato přepadová skupina byla zničena 15. května speciální jednotkou ukrajinské armády. Ve Slavjansku probíhaly tvrdé boje o televizní vysílač a 15. května se ukrajinské armádě podařilo definitivně dostat vysílač pod kontrolu. Tou dobou se také začínaly objevovat zprávy o kozácích operujících v oblasti. V Mariupolu došlo 16. května k dalším střetům i přes to, že se do řešení situace zapojil donbaský velkopodnikatel (oligarcha) Rinat Achmetov. Ten samý den vyšla zpráva OSN, podle které si válka na východní Ukrajině doposud vyžádala 250 obětí na životech. Samozvaný starosta Slavjansku Vjačeslav Ponomarjov ten den ale prohlásil, že se povstalcům povedlo zabít, zranit či zajmout již 650 ukrajinských bojovníků, přičemž započítal i ztráty Pravého sektoru a údajných zahraničních žoldáků. Boje pokračovaly v Kramatorsku, kde povstalci 17. května opět napadli místní letiště a také ve Slavjansku, kde byly ukrajinskou armádou nasazeny poprvé houfnice a minomety, kromě toho i letectvo. Boje byly nadále situovány mimo město a na jeho okrajích. Podle vyjádření slavjanského starosty se 18. května obráncům podařilo zabít sedm útočníků a sami prý nikoho neztratili. 19. května byl z minometů ostřelován televizní vysílač ve Slavjansku. Oligarcha Achmetov se 20. dubna rozhodl podpořit jednotu Ukrajiny několika propagačními akcemi s různými výsledky a povstalci se tedy rozhodli, že mu za to a za neplacení daní Doněcké lidové republice zabaví majetek. Tvrdé boje pokračovaly 21. května ve Slavjansku, kde armáda ostřelovala celé město i obytné čtvrti dělostřelectvem. Pokračoval také rozkol mezi povstalci, kdy starosta Slavjansku vyhrožoval, že pošle do Doněcka armádu. Podle ukrajinských zdrojů si povstalci od Slavjansku začali připravovat únikovou cestu do Ruska. Starosta Slavjansku také vyzval k evakuaci dětí z města. Ten samý den vyhlásil prozatímní prezident Ukrajiny Turčynov finální útok na separatisty. Ostřelování a boje o Slavjansk pokračovaly i další dny a 23. května vyzvali povstalci civilní obyvatele, aby raději opustili město. Během 22. května došlo k přepadení ukrajinských vojáků u města Volnovacha, při kterém padlo 13 až 18 ukrajinských vojáků, separatisté obvinili z tohoto útoku Pravý sektor a tvrdili, že zabití vojáci odmítali zasahovat proti povstalcům. Také uvedli, že příslušníci Pravého sektoru měli při zásahu podle svědků podporu ukrajinských vrtulníků. U vsi Karlivka došlo 23. května ke střetu mezi příslušníky Pravého sektoru a povstalci, později byli povstalci obviněni ze zabití šesti zajatců z tohoto střetu. Také situace v Mariupoli se zhoršila a 24. května byl ve městě vydán zákaz nočního vycházení.\n\nS přípravami na ukrajinské prezidentské volby, které se měly uskutečnit 25. května a které povstalci odmítali, se množily útoky na volební místnosti. Podle odhadů 24. května fungovalo v Doněcké oblasti 13 z 22 volebních okrsků, ale 25. května bylo v Luhanské a Doněcké oblasti možné hlasovat jen na 735 místech z celkového počtu 3900. V Doněcku se 25. května konala demonstrace proti volbám, která vyústila v napadení sídla oligarchy Achmetova. 26. května byla přepadena letiště v Doněcku a poblíž Slavjansku. Zatímco u Slavjansku byli útočníci rychle odraženi, o Doněcké letiště se strhly první z dlouhodobých bojů. Ukrajinská armáda nasadila letectvo a 27. května se jí podařilo letiště znovu obsadit. Podle různých zpráv tam utrpěli povstalci těžké ztráty mezi 35-50 mrtvými, což bylo podle nich následkem toho, že Ukrajinci zasáhli vůz převážející zraněné. V Doněcku byl 27. května vyhlášen zákaz nočního vycházení a 28. května se boje přesunuly do centra Doněcku. Podle Ukrajinců byli mezi mrtvými na letišti i lidé z Čečenska, Ingušska, Dagestánu a Abcházie. Na Slavjansk a Kramatorsk 29. května opět tvrdě zaútočila armáda s použitím dělostřelectva i letectva. Bojovalo se ve městě i v obytných čtvrtích. Při bojích se povstalcům povedlo sestřelit vrtulník, ve kterém letělo 14 vojáků, mezi nimi jeden generál ukrajinské armády. Pád přežil jen jeden voják. Bojovalo se také o přilehlé obce Andrijivka a Červonyj Moločar, kde se prý povstalcům povedlo sestřelit další vrtulník. Z Doněcku bylo hlášeno rabování, místní situace připomínala anarchii. Ze Slavjansku přicházely zprávy o stále větších civilních obětech, město bylo intenzívně ostřelováno z minometů, děl a vrtulníků. Podle Ukrajinců se povstalci snažili z města uniknout, ale pokusy o průlom 29. května a 2. června byly údajně zastaveny. 2. června opět začaly boje o kramatorské letiště a také na předměstích Kramatorsku.\n\nArmáda zahájila 3. června novou, v pořadí již čtvrtou ofenzivu na Slavjansk a přilehlá města, poprvé zde byly údajně nasazeny tanky, armáda útočila také na povstalce u Doněcka. Ještě téhož dne ukrajinská armáda hlásila obrovské úspěchy, kdy se prý povedlo zlomit odpor v Krasném Lymanu a ve vesnici Semenivka a také se prý povedlo zabít 500 povstalců a 1500 jich zranit (nutno podotknout, že Ukrajinci odhadovali počet povstalců ve Slavjansku pouze na 1500), ale tyto informace nebyly nikým potvrzeny a jiné zdroje mluví o 10 mrtvých a 12 zraněných. Sama armáda hlásila pouze 3 mrtvé a 50 zraněných na své straně. Příští den pokračovaly boje o Slavjansk, kromě toho, přestože bylo den předtím oznámeno dobytí těchto měst, tak 4. června byly hlášeny nálety na Semenivku a prezident Ukrajiny informoval o pokračujících bojích v Krasném Lymanu. 5. června napadli povstalci hraniční přechod Marynivka, ale po přivolání posil se je 6. června podařilo odrazit. Ukrajina zareagovala uzavřením všech hraničních přechodů s Ruskem. Během pokračujících bojů ve Slavjansku bylo 6. června sestřeleno letadlo ukrajinské armády. Povstalci toho dne ovládli město Torez a ohlásili, že na straně ukrajinské armády bojují žoldáci z cizích zemí, především občané Polska a Česka.\n\nPři své inauguraci 8. června prohlásil nový prezident Ukrajiny Petro Porošenko, že v nadcházejícím týdnu (9.–15. 6.) zastaví boje na východě Ukrajiny. I přes tato prohlášení ostřelování Slavjansku pokračovalo, boje se vrátily i do Mariupolu a opět se bojovalo i o kramatorské letiště. Lidé hromadně utíkali ze Slavjansku, který byl z velké části zničen; v přilehlé vesnici Semenivce prý 9. června už nestál jediný dům. Podle zpráv 11. června opustila Slavjansk už třetina jeho obyvatel a další utíkali, ale ukrajinská armáda pouštěla jenom ženy a děti. Podle ukrajinských zdrojů 12. června přijely z Ruska 3 tanky T-72 a s nimi i kolona dalších vozidel, která byla částečně zničena. Rusko se ohradilo s tím, že tanky nejsou z Ruska, ale že je povstalci ukořistili od Ukrajinců. Tanky byly nasazeny u Horlivky a armáda prý dva z nich během 13. června zničila. 13. června zahájila armáda operaci v Mariupolu a město bylo po bojích obklíčeno a později téhož dne i dobyto. U Horlivky byl 14. června sestřelen armádní bombardér. Su-24 Povstalcům se 16. června povedlo obsadit centrální banku v Doněcku.\n\nV neděli 6. dubna 2014 se v Charkově konala demonstrace, která požadovala federalizaci Ukrajiny a referendum o připojení k Rusku. Demonstrantům se postavili příslušníci proukrajinského Pravého bloku a došlo k střetům. I přes to se policii podařilo situaci vcelku zvládnout. Během noci z 6. na 7. dubna se demonstrantům povedlo obsadit sídlo oblastní správy a vyhlásili nezávislou Charkovskou lidovou republiku. Okamžitě požádali Viktora Janukovyče, aby nově vzniklou republiku legitimizoval. Ukrajinské bezpečnostní složky hned téhož dne zasáhly a podařilo se jim povstalce izolovat v budově, kde se údajně opevnili. Osmého dubna v 6.25 začaly ukrajinské jednotky protiteroristickou akci, během které se bez jediné oběti podařilo povstalce zajmout, celkem 64 osob. Den nato se sešla skupina asi 100 demonstrantů před místním soudem, kde měli být souzeni lidé, kteří obsadili sídlo oblastní správy a požadovala jejich propuštění.Desátého dubna zakázal místní soud dočasně veřejné demonstrace a srocování, ale i přes to už 12. dubna vyšli do ulic odpůrci i příznivci federalizace Ukrajiny. Následujícího dne se situace vyhrotila a 1000 proruských demonstrantů se opět povedlo obsadit budovu místní správy. Ve městě pak došlo k násilnostem mezi odpůrci a přívrženci federalizace, byla zaznamenána i střelba. Policii se nepodařilo přívržence a odpůrce oddělit a to mělo za následek několik zraněných. Demonstranti byli během dne opět vyhnáni z budovy místní samosprávy. Další střety propukly až 18. dubna, kdy se protestující opakovaně pokoušeli obsadit televizní věž.\n\nDne 16. dubna 2014 byla separatisty v Oděse vyhlášena Oděská lidová republika ( ). Vyhlášení nezávislosti na Ukrajině v územním rozsahu Oděské oblasti bylo uskutečněno na internetu, nejprve se objevila informace, že aktivisty ze skupiny Antimajdan. Ta to ale následně popřela s tím, že neví, kdo republiku vyhlásil, a nehodlá se toho účastnit. Aktivisté požadovali vyhlášení blokády města a povstání obyvatelstva proti kyjevské vládě.\n\n2. května 2014 došlo ve městě k tragédii, jež si vyžádala smrt 46 lidí. V průběhu protestního pochodu proukrajinských aktivistů vedených fotbalovými fanoušky dvou ukrajinských klubů, došlo k napadení proukrajinských aktivistů těmi proruskými, čímž došlo k eskalaci konfliktu. Potyčky za použití tyčí, kamení i střelných zbraní vedly ke smrti čtyř lidí (server idnes.cz napsal tři dny po tragédii, že tito mrtví byli z řad proukrajinských demonstrantů, což se ale nikde později ve zpravodajství znovu neobjevilo). Proruští aktivisté byli zahnáni na ústup k Domu odborů na náměstí, kde měli dlouhodobě protestní tábor. Poté se stáhli do vnitřku budovy a promajdanští demonstranti zapálili opuštěný stanový tábor před budovou. Při následujících nepokojích byl zapálen Dům odborů, jehož požár si vyžádal nejméně 38 obětí, většina mrtvých měla na oblečení stuhu Svatého Jiří, používanou proruskými aktivisty. Podle ruské agentury ITAR-TASS byli pachateli útoku bojůvky radikálních nacionalistů z organizace Pravý sektor. Nicméně dle zpráv z místa požáru byly Molotovovy koktejly házeny i ze střechy budovy, kde se nacházeli proruští aktivisté. Ukrajinské anglickojazyčné noviny \"Kyiv Post\" napsaly, že vchod budovy, stejně jako místnosti ve 2. a 4. poschodí, byly zapáleny lahvemi vhozenými aktivisty zvnějšku.\n\nV Luhansku se 6. dubna konala několika tisícová demonstrace, požadující propuštění předáka proruské organizace a dalších demonstrantů. Protestující obsadili sídlo tajné služby a zmocnili se zbraní. I přes zásah policie, který za sebou zanechal 9 zraněných se protestujícím podařilo sídlo udržet a 8. dubna vyhlásili luhanskou parlamentní republiku. Podle policie se demonstranti v budově zaminovali a drží na 60 rukojmích, což oni odmítají, údajní rukojmí odešli z budovy 9. dubna. Toho samého dne byly do Luhansku poslány obrněné transportéry. Povstalci požadovali amnestii, referendum o federalizaci a nezávislé vyšetření střelby na kyjevském náměstí. Na náměstí se shromáždilo asi 1000 lidí, kteří je podporovali. Policii se podařilo budovu dostat pod kontrolu 12. dubna. 14. dubna napadli demonstranti policejní stanici v Luhansku. Na rozdíl od Doněcké oblasti byla v Luhanské oblasti po celý duben situace relativně klidná. 16. dubna byli zajati 2 ukrajinští vojáci, ale jinak zde nedošlo k žádným střetům. Luhanské úřady tlačily na Kyjev, aby dovolil uspořádat referenda o statusu oblasti, s požadavkem se na parlament obrátily 18. dubna a poté výhružněji 27. dubna. V noci 27. dubna byla vyhlášena Luhanská lidová republika, v Luhansku se okamžitě podařilo obsadit několik správních budov. O dva dny později 29. dubna se povstalcům povedlo obsadit sídlo místní správy a kompletně převzali kontrolu nad Luhanskem, kromě toho se jim podařilo obsadit také město Pervomajsk. Den nato ovládli i města Alčevsk a Krasnyj Luč, 1. května pak Stachanov, 5. května Roveňky a Slovjanoserbsk, 7. května Sjeverodoneck a 8. května Starobilsk. Dne 3. května 2014 vyhlásil místní vůdce proruských aktivistů titulující se jako „lidový gubernátor“ Valerij Bolotov, v souvislosti s ukrajinskou „protiteroristickou“ operací v Doněcké oblasti, všeobecnou mobilizaci Luhanské oblasti, zákaz nočního vycházení a postavení ukrajinské strany Pravý sektor a spolků fotbalových fanoušků mimo zákon. Za svůj první cíl prohlásil Kyjev. Policie 6. května oznámila, že nemá situaci v oblasti pod kontrolou. První ozbrojený střet se odehrál 8. května, když povstalci napadli jeden z hraničních přejezdů a během dne byli odraženi. Situace se podobně jako v Doněcké oblasti vyostřila během referenda 11. května. Podle povstalců na mnohých místech ukrajinská armáda zastrašovala voliče a v Novoajdaru prý došlo i k ozbrojeným střetům mezi armádou a povstalci. Podle výsledků zveřejněných povstalci hlasovalo 96 % pro vytvoření samostatného státu při volební účasti kolem 80 %. Toto referendum neuznal žádný stát mezinárodního společenství.\n\nU Luhansku byl 13. června sestřelen letoun Iljušin Il-76 s vojáky a výzbrojí na palubě. Přitom zahynulo 40 parašutistů a 9 členů posádky.\n\nDne 12. června 2014 se povstalci ve městě Lysyčansk vzbouřili proti vládě LLR a vyhlásili svůj vlastní stát tzv. „Lysyčanskou lidovou republiku“. Lysyčansk se nachází 90 km severozápadně od Luhansku a tvoří dvojměstí s městem Severodoněck. Tito povstalci byli poraženi během ofenzívy ukrajinských vojsk.\n\nDne 24. května podepsali zástupci Luhanské lidové republiky a Doněcké lidové republiky dohodu o spojení a vytvoření státního útvaru „Nové Rusko“.\n\nBěloruský prezident Alexandr Lukašenko po celou dobu ukrajinské krize volal po politickém řešení při zachování celistvosti Ukrajiny, stavěl se však spíše na stranu Ruska. 22. dubna v poselství parlamentu ale překvapivě uvedl, že přesto, že se to nebude Moskvě líbit, Bělorusko chce, aby byla Ukrajina jednotná a celistvá a že nepodporuje její federalizaci. Nepřímo uvedl, že důvodem je, že Rusko potom může vznést nároky na východní části federalizované země. Ukrajina podle něj nemůže s Ruskem a Běloruskem nespolupracovat a touha po spolupráci je tu aktuálně patrná. Úřadujícího prezidenta Turčynova považuje za „spořádaného, čestného a věřícího člověka vyvolávajícího vždy pozitivní emoce,“ na tom, že je ukrajinský nacionalista, nespatřuje absolutně nic špatného.\n"}
{"id": "992501", "url": "https://cs.wikipedia.org/wiki?curid=992501", "title": "Cyril Zálešák", "text": "Cyril Zálešák\n\nCyril Zálešák (4. února 1920 Kuželov − 16. dubna 2013 Bratislava) byl slovenský choreograf, hudebník a folklorista. Zkoumal slovenské lidové tance a vydal několik metodických příruček a sborníků. V díle \"Opisovanie ľudových tancov\" vytvořil systém názvosloví pro popis tanců.\n\nJako choreograf a vedoucí působil 25 let ve folklorním souboru Technik. Režíroval několik scénických programů na folklorních festivalech.\n\n"}
{"id": "992503", "url": "https://cs.wikipedia.org/wiki?curid=992503", "title": "Daniele Ranzoni", "text": "Daniele Ranzoni\n\nDaniele Ranzoni (3. prosince 1843, Intra, část obce Verbania – 20. října 1889, Intra) byl italský malíř, známý svými portréty, člen milánského uměleckého hnutí Scapigliatura.\n\nNarodil se v dělnické rodině. Studoval nejdříve v Turíně u Antonia Fontanesiho a pak u Giuseppa Bertiniho v Miláně. Byl členem milánského uměleckého hnutí Scapigliatura a jeho styl byl později ovlivněn divizionismem. Roku 1877 odešel na dva roky do Anglie, ale nedosáhl tam finančního úspěchu. Po návratu do Itálie začal projevovat příznaky duševní nemoci a v roce 1887 byl hospitalizován v ústavu.\n"}
{"id": "992504", "url": "https://cs.wikipedia.org/wiki?curid=992504", "title": "Jeff Pollack", "text": "Jeff Pollack\n\nJeff Pollack, vlastním jménem Jeffrey Ian Pollack (15. listopadu 1959 Los Angeles − 23. prosince 2013 Hermosa Beach) byl americký filmový režisér, scenárista, televizní producent a spisovatel.\n\nPollack byl známý jako spolutvůrce, scenárista a producent sitcomu z devadesátých let \"The Fresh Prince of Bel Air\". Jako filmový režisér natočil filmy \"Nad košem\" (1994), \"Láska na černo\" (1997) a \"Ztracený a nalezený\" (1999).\n\nPollack byl výkonným konzultantem pořadu \"The Tyra Banks Show\". Byl častým spolupracovníkem Bennyho Mediny. Vystudoval Univerzitu Jižní Kalifornie.\n\n"}
{"id": "992505", "url": "https://cs.wikipedia.org/wiki?curid=992505", "title": "Pavel Petrovič Trubeckoj", "text": "Pavel Petrovič Trubeckoj\n\nKníže Pavel Petrovič Trubeckoj (rusky \"Павел Петрович Трубецкой\", 15. února 1866, Intra, část obce Verbania, Itálie – 12. února 1938, Pallanza) byl ruský sochař a aristokrat, člen knížecího rodu Trubeckých.\nPavel Trubeckoj byl synem ruského diplomata knížete Pjotra Trubeckého. Jeho učitelem sochařství byl Giuseppe Grandi. Pro svou schopnost zachytit prchavý pohyb portrétovaných osob se řadí k impresionistům. Jeho největším a nejznámějším dílem je monumentální jezdecká socha cara Alexandra III. v Petrohradě.\n"}
{"id": "992510", "url": "https://cs.wikipedia.org/wiki?curid=992510", "title": "Naim Süleymanoğlu", "text": "Naim Süleymanoğlu\n\nNaim Süleymanoğlu (23. ledna 1967, Ptičar, Bulharsko − 18. listopadu 2017, ) byl turecký vzpěrač. Byl trojnásobným olympijským vítězem, sedminásobným mistrem světa a šestačtyřicetkrát zlepšil světový rekord. \n\nMěřil 147 cm a vážil okolo 60 kg, měl přezdívku \"Kapesní Herkules\". Byl nejlepším vzpěračem všech dob podle Sinclairova koeficientu: jako jediný na světě vzepřel v trhu dvaapůlnásobek svojí váhy a je jedním ze sedmi lidí, kteří v nadhozu vzepřeli trojnásobek svojí váhy.\n\nByl turecké národnosti. Za Bulharsko vyhrál mistrovství světa v letech 1983 a 1985, na OH 1984 kvůli bulharskému bojkotu nestartoval. Když zahájil Todor Živkov program pobulharšťování turecké menšiny, musel přijmout nové jméno Naum Šalamanov. V prosinci 1986 na závodech v Austrálii emigroval a požádal o turecké občanství. Turci zaplatili Bulharům jeden a čtvrt milionu dolarů, aby mohl Süleymanoğlu reprezentovat svoji novou vlast už na olympiádě v Soulu. Vyhrál v osobním rekordu v dvojboji 342,5 kg a olympijské prvenství dvakrát zopakoval. Za své výkony obdržel Olympijský řád.\n\nByl příznivcem Nacionálně činné strany, za kterou neúspěšně kandidoval na starostu istanbulské čtvrti Büyükçekmece.\n\nDne 18. listopadu 2017 zemřel kvůli selhání jater, která mu byla transplantována 6. října téhož roku.\n"}
{"id": "992513", "url": "https://cs.wikipedia.org/wiki?curid=992513", "title": "Valentin Alexandrovič Serov", "text": "Valentin Alexandrovič Serov\n\nValentin Alexandrovič Serov (rusky \"Валенти́н Алекса́ндрович Серо́в\", 19. ledna 1865, Petrohrad – 5. prosince 1911, Moskva) byl ruský malíř a grafik, známý především jako portrétista. Do Ruska uvedl vlivy impresionismu (\"Dívka s broskvemi\", 1887 a \"Dívka pokrytá sluncem\", 1888).\nByl synem hudebních skladatelů Alexandra Serova a Valentiny Serovové. Malbu studoval u Ilji Repina a Pavla Čistjakova. Soustředil se především na portrétní tvorbu a vytvořil řadu podobizen svých známých současníků, i když se v poslední dekádě 19. století věnoval i krajinomalbě a v závěru života také historickým a mytologickým tématům. Roku 1894 se připojil k malířskému hnutí peredvižniků. V letech 1897 až 1909 byl profesorem malby v Moskvě.\n\nV češtině:\n"}
{"id": "992515", "url": "https://cs.wikipedia.org/wiki?curid=992515", "title": "Michele Rapisardi", "text": "Michele Rapisardi\n\nMichele Rapisardi (27. prosince 1822, Catania – 19. prosince 1886, Florencie) byl italský romantický malíř.\n\nPrvní vzdělání získal u svého otce, malíře Giuseppa Rapisardiho. V mládí podnikl řadu studijních cest. Tvořil historické a náboženské malby jakož i akty.\n"}
{"id": "992516", "url": "https://cs.wikipedia.org/wiki?curid=992516", "title": "Milan Tvrdík", "text": "Milan Tvrdík\n\nMilan Tvrdík (* 1953) je český germanista a překladatel, vyučující na FF UK a PedF UK.\n\nMilan Tvrdík pracoval jako odborný a vědecký aspirant v germanistickém oddělení Ústavu pro českou a světovou literaturu ČSAV, zároveň v letech 1983–1986 vyučoval na DAMU. Od roku 1992 působil jako odborný asistent na tehdejší Katedře germanistiky, nederlandistiky a nordistiky FF UK. V letech 2000–2012 zastával post ředitele Ústavu germánských studií FF UK, kde působí dodnes. Profesorem germánských literatur byl jmenován v roce 2013.\n\nOd roku 1999 je předsedou Goethovy společnosti v ČR.\n\nVěnuje se nejen německé, ale i rakouské a švýcarské literatuře 19. a 20. století. Zabývá se především německy píšícími autory českých zemí. Přeložil mj. díla H. G. Adlera, Klause Merze, Josefa Winklera či Roberta Menasseho. Jako editor se podílel na vydání sborníků \"Goethe dnes = Goethe heute\" (2008) nebo \"Germanistik in den böhmischen Ländern im Kontext der europäischen Wissenschaftsgeschichte\" (1800-1945) (2006), spolupracoval na přípravě \"Slovníku německých spisovatelů\" (2007).\n\nMilan Tvrdík je nositelem Záslužného kříže Rakouské republiky o vědu a umění.\n\n\n\n"}
{"id": "992517", "url": "https://cs.wikipedia.org/wiki?curid=992517", "title": "Marijin dvor", "text": "Marijin dvor\n\nMarijin dvor (německy Marienhof) je název budovy v Sarajevu, na západním konci ulice Maršála Tita. Její jméno dalo název celé okolní čtvrti. Architektem budovy byl Karel Pařík.\n\nObjekt se nachází v bloku mezi ulicemi \"Maršala Tita\", \"Kralja Tvrtka\", \"Augusta Brauna\" a \"Doline\". Fasáda budovy odkazuje na novorenesanční a klasicistickou architekturu. Svůj název má podle ženy původního vlastníka objektu Augusta Brauna, Marie Braun. Ten řídil stavitelskou firmu v Sarajevu a byl majitelem velké cihelny. Část paláce má dvě patra a část tři. Horní část objektu sloužila jako byty. Celkem se zde v různých dispozicích nachází 78.\n\nJedná se o jeden z objektů, který vznikl v metropoli Bosny a Hercegoviny během období rozvoje pod nadvládou Rakousko-Uherska. Její stavba začala v roce 1885 (první část), pokračovala o deset let později, a zakončena byla roku 1899. V době svého dokončení se jednalo o největší budovu co do podlahové plochy na území Sarajeva. Až do druhé světové války měla smíšené využití; nacházely se zde dvě školy a policejní stanice. Po skončení konfliktu byla budova znárodněna, ale její využití zůstalo stále stejné. V následujících dekádách byly do objektu uskutečněny neodborné zásahy, které probíhaly v rozporu s historickou hodnotou objektu. Rekonstrukce fasády paláce byla uskutečněna v roce 1986. Během obléhání města v 90. letech a válce byl objekt poškozen pouze mírně. \n"}
{"id": "992519", "url": "https://cs.wikipedia.org/wiki?curid=992519", "title": "Josef Vojvodík", "text": "Josef Vojvodík\n\nJosef Vojvodík (* 8. listopadu 1964 Bruntál), je český teoretik a historik umění, editor a překladatel. Zabývá se českou a světovou literaturou zejména 20. století, uměním baroka i vztahem mezi literaturou, výtvarným uměním a filozofií. Ve svých textech kombinuje znalosti z oblasti teorie a dějin umění, filozofie, mytologie, psychologie i klinické psychiatrie.\n\nPo emigraci v roce 1984 absolvoval Josef Vojvodík Studienkolleg při Johannes Gutenberg Universität v Mohuči (1985-1986) a poté v letech 1987-1989 studoval v Saarbrückenu a v Mnichově. Doktorát získal na Filozofické fakultě Ludwig-Maximilian Universität (1997) a do roku 2001 tam působil na Institutu slavistiky. Od roku 2002 je spojen především s Ústavem české literatury a komparatistiky FF UK v Praze, kde se roku 2005 habilitoval a v roce 2009 zde byl jmenován profesorem.\n\nBěhem pobytu v Německu spolupracoval s rozhlasovou stanicí Svobodná Evropa (1988-1993) a s kulturní redakcí Deutschlandfunk/Deutsche Welle (1990-1999).\n\nSvou první českou monografii věnoval postavě básníka Otokara Březiny (\"Od estetismu k eschatonu\", 2004). V textu \"Imagines corporis\" (2006) studoval zobrazování těla v české moderně a avantgardě. Za knihu \"Povrch, skrytost, ambivalence\" (2008) o manýrismu, baroku a avantgardě obdržel cenu Magnesia Litera. Jako editor se podílel na vydání \"Hesláře české avantgardy\" (2011) nebo sborníku \"Osoba a existence\" (2009).\n\nZabývá se českým surrealismem, zejména dílem Toyen a Jindřicha Štyrského a uměním z přelomu 19. a 20. století.\n\n\n"}
{"id": "992520", "url": "https://cs.wikipedia.org/wiki?curid=992520", "title": "Jan Kolařík (podnikatel)", "text": "Jan Kolařík (podnikatel)\n\nJan Kolařík (* 1989) je český podnikatel, programátor a aktivista v oblasti veřejné dopravy.\n\nKolařík vystudoval Gymnázium Uherské Hradiště a získal titul bakaláře na ČVUT v Praze. Ve studiu na ČVUT dále pokračuje, v roce 2013 studoval na University of Wisconsin–Madison.\n\nOd roku 2001 publikoval Kolařík software, výraznou publicitu mu ovšem přineslo až vydání programu InstantStorm, který napsal společně se spolužákem Ondřejem Vaverkou. InstantStorm umožnil freeware konverzi flashových animací na spořiče obrazovky a po celém světě si jej stáhlo více než 5 milionů uživatelů. S projektem InstantStorm Kolařík také uspěl v soutěži eClub ČVUT, kde se v roce 2011 umístil na druhém místě.\n\nV roce 2013 založil Kolařík spolu s dalšími společníky službu Mixturam – Vitamíny na míru, první svého druhu na evropském kontinentě. Mixturam přinesl zákazníkům možnost „umíchat“ si vlastní doplněk stravy. S tímto projektem se Kolařík umístil na 3. místě v soutěži eClub ČVUT a na 4. místě soutěže Vodafone Nápad roku. V téže soutěži zvítězil projekt Mixturam v soutěži hlasování veřejnosti. Na podzim 2013 spustil Kolařík anglickou mutaci služby Mixturam.\n\nKolařík se angažuje v otázkách veřejné dopravy, především městské hromadné dopravy. Založil a je předsedou občanského sdružení \"Za lepší MHD v Uherském Hradišti, Starém Městě a Kunovicích\". Cílem tohoto sdružení je upozorňovat na problémy MHD v tomto souměstí a nabízet jejich konstruktivní řešení. Zároveň je autorem otevřeného dopisu směřovaného vedení města Mariánské Lázně, ve kterém kritizuje plánované zrušení trolejbusového provozu ve městě.\n\n"}
{"id": "992523", "url": "https://cs.wikipedia.org/wiki?curid=992523", "title": "Podnebí Irska", "text": "Podnebí Irska\n\nIrsko má velmi silně oceánské podnebí. Teploty jsou zde celoročně stálé a teplotních výkyvů je málo. Největší vliv na podnebí má Golfský proud, který způsobuje, že je zde tepleji než jinde ve stejných zeměpisných šířkách. Celoročně je počasí v celém Irsku velmi proměnlivé a tak pokud je jasno, tak se může za hodinu přihnat přeháňka, ale obvykle jsou Irské deště krátkodobé, nepříliš silné ale zato jsou častější. Bouřky jsou vzácné a nevyskytují se moc ani v létě, kdy jsou nejpravděpodobnější. Průměrné měsíční teploty se pohybují přibližně od 5 °C v zimě až po 15 °C v létě. Srážky jsou celoročně rovnoměrně rozložené.\n\nRoční amplituda teploty je obvykle okolo 25 stupňů. Nejčastější jsou mrazy v Irském vnitrozemí, méně časté jsou u pobřeží a nejméně mrazů má jihozápadní pobřeží. Zimní mrazy jsou slabé a dosahují v nejchladnějších dnech okolo -5 °C, na jihozápadním pobřeží ještě méně (-1 °C až -3 °C ). Mrazy se vyskytují obvykle za jasných zimních nocí (na jihozápadě to platí tuplem). Rozdíly mezi nejnižší a nejvyšší denní teplotou jsou také malé a největší amplituda denní teploty je 10-14. Léta nejsou moc horká a nejvyšší letní teploty na většině území jen lehce přesahují 20. Je běžné, že v létě se vyskytuje několik dní, kdy teplota nepřekročí ani 15 °C a v zimě se mohou také vyskytovat takto teplotně stejné dny.\n\nNejvyšší teplota 33,3 °C byla naměřena v Kilkenny Castle 26. Června 1887 a nejnižší teplota byla -19,9 °C Glasnevin 12. Ledna 1882.\n\nSrážky jsou celoročně rovnoměrné a bouřky jsou vzácné. Na západě Irska je více srážek než na východě a směrem na východ srážek ubývá. Nejdeštivější jsou vrcholky hor, kde může spadnout až 3000 mm ročně. Zatímco východní polovina země má 750 až 1000 mm srážek, tak západní území mají nejčastěji mezi 1000 až 1250 mm srážek ročně. Většina srážek spadne při krátkodobých obdenních přeháňkách. Sněžení je vzácné, hlavně protože při deštivých dnech většinou nebývá teplota v blízkosti bodu mrazu. Výskyt sněhu je mezi pobřežím a vnitrozemím velmi rozdílný a zatímco na Valentia observatory leží sníh v 9:00 místního času v průměru jen jednou za 2 roky, tak v Clones (jedno z nejvíce sněžných míst) leží v tuto dobu 6 – 7 dní v roce, na většině území Irska průměrně 3 dny v roce. Vzhledem k tomu, že jsou dny se sněhem na zemi zaznamenávány ve zdrojích jen pokud je sníh zaznamenán v 9:00 a sníh může často napadat i v jinou denní dobu a za pár hodin roztát, tak počet dnů kdy alespoň trochu nasněží může být klidně i dvojnásobný až čtyřnásobný. Výška sněhové pokrývky nebývá vysoká, 2 až 5 cm sněhu nasněží v průměru jen každý druhý rok a 5 –10 cm nasněží jednou za 4 roky, sněhová pokrývka vysoká 10 cm nebo víc se objevuje průměrně jen jednou zhruba za 10 let. Minimálně sněhový poprašek do 2 cm se objevuje obvykle každý rok, ale stává se, že během některých zim se sníh neobjeví vůbec. Jinovatka v Irsku kvůli vysoké vlhkosti vzduchu může být tak výrazná, že se dá zaměnit se sněhovým popraškem. V západopobřežních oblastech je v chladných dnech často sněžení nahrazeno kroupami a sníh je tak vzácný, že se nemusí objevit každou zimu. Dnů s výraznějším pršením (nad 1 mm) je v průměru 150 v roce.\n\nPobřežní oblasti jsou větrnější a to především na západě. Směrem do vnitrozemí se rychlost větrů snižuje.\n\nMlha se vyskytuje nejčastěji ve vnitrozemí a ve vysokých nadmořských výškách, naopak na pobřeží je méně častá. Nejčastější jsou mlhy v zimě a v dopoledních hodinách v dobách, kdy je vysoký atmosférický tlak. Nejvíce dní s mlhou má Cork → 100 dní v roce a naopak nejméně Valentia → 9 v roce.\n\nIrsko je oficiálně v časovém pásmu GMT, což je oproti českému času o hodinu méně. Přesný časový posun od nultého poledníku je však od 25 minut na východě až po 40 minut na západě. Na jižním pobřeží po celý rok slunce zapadá a vychází o 1 hodinu a 25 minut až po 1 hodinu a 40 minut pozdějc než v česku (na 15 stupni v. d. a 50 s.š.) a rozdíly v různých ročních obdobích dané zemepisnou šířkou jsou nepatrné. Jinak je tomu ale v nejsevernějších částech Irska (sever county Donegal), kde se do toho cpe i rozdílná zeměpisná šířka a tak je rozdíl mezi časem východu a západu slunce rozdílný i v různých ročních obdobích. Například Malin Head má přesný časový posun, daný zeměpisnou délkou 1 hodinu a 30 minut oproti 15 stupni v.d. a 50 stupni s.š., ale o letním slunovratu tam slunce vychází jen o 58 minut pozdějc, ale zapadá o 2 hodiny a 4 minuty pozdějc. O zimním slunovratu je to naopak a v tom samém místě slunce vychází pozdějc o 2 hodiny a 4 minuty a zapadá o 58 minut dříve.\n\nO zimním slunovratu trvá den na Malin Head (nejsevernější místo v Irsku) 7 hodin a 5 minut a na nejjižnějším místě (Sherkin Island) je to 7 hodin a 50 minut. Nejdelší den v roce (o letním slunovratu) trvá na Malin Head 17 hodin a 25 minut a na Sherkin Island 16 hodin a 38 minut.\n\n\n\nSeverní Irsko má oproti zbytku Irska o trochu chladnější klima. Jinak podnebí je velmi podobné jako ve zbytku Irska.\n\n"}
{"id": "992524", "url": "https://cs.wikipedia.org/wiki?curid=992524", "title": "Zoran Ferić", "text": "Zoran Ferić\n\nZoran Ferić (* 2. dubna 1961, Záhřeb, SFRJ) je současný chorvatský spisovatel.\n\nNarodil se 2. dubna 1961 v Záhřebu, kde i vyrůstal. Rovněž zde navštěvoval i základní osmiletou školu a později i gymnázium. Během studijních let nebyl zrovna vynikající student, známkám nepřikládal velkou důležitost. Vystudoval jugoslavistiku na Filozofické fakultě v Záhřebu.\n\nJeho matka zemřela krátce před nástupem do osmé třídy. Má manželku Andreu. V současnosti pracuje ve škole, přednáší chorvatský jazyk a světovou a chorvatskou literaturu na gymnáziu v Záhřebu. Vlastní tvůrčí dílny na zdokonalování psacích schopností.\n\nZoran Ferić je známý i díky svému humoru.\n\nV českém překladu vyšly Ferićovy povídky \"Smutná pohádka o Claře Schumannové a bratrech Grimmových\" (\"Tužna bajka o Clari Schumann i braći Grimm\") ve sborníku \"V objetí řeky\" (2002) a \"Čelisti\" (\"Ralje\") ve sborníku \"Odkud vítr vane\" (2016).\n"}
{"id": "992527", "url": "https://cs.wikipedia.org/wiki?curid=992527", "title": "Princezna a písař", "text": "Princezna a písař\n\nPrincezna a písař je český televizní pohádkový film režiséra Karla Janáka. Scénář napsal Rudolf Merkner. Premiérově byl vysílán 24. prosince 2014 na stanici ČT1 jako štědrovečerní pohádka České televize, průměrná sledovanost činila 2,046 milionu diváků, což představuje podíl 51 %. Stala se tak nejsledovanějším pořadem vysílaným v tento den na českých televizních stanicích.\n\nFilm byl natáčen na začátku roku 2014 na hradech Marksburg a Velhartice, v Martinickém paláci na Hradčanech v Praze, v Průrvě Ploučnice, na řekách Litavce a Svitávce.\n\nHlavními hrdiny jsou princezna Amálka a Janek, který se má stát písařem. Oba se zapletou do tajemných událostí ohledně ztracené truhly s pokladem a na jejich cestě je čeká láska, ale i dávná křivda.\n\n"}
{"id": "992529", "url": "https://cs.wikipedia.org/wiki?curid=992529", "title": "Seznam kulturních památek v Lysovicích", "text": "Seznam kulturních památek v Lysovicích\n\n"}
{"id": "992530", "url": "https://cs.wikipedia.org/wiki?curid=992530", "title": "Seznam kulturních památek v Rostěnicích-Zvonovicích", "text": "Seznam kulturních památek v Rostěnicích-Zvonovicích\n\n"}
{"id": "992533", "url": "https://cs.wikipedia.org/wiki?curid=992533", "title": "Jess Franco", "text": "Jess Franco\n\nJess Franco, vlastním jménem Jesús Franco Manera (12. května 1930, Madrid, Španělsko − 2. dubna 2013, Málaga, Španělsko) byl španělský filmový režisér, scenárista, herec a skladatel. Během své kariéry natočil více než 180 filmů s velmi různorodou kvalitou − od vysoce ceněných surrealisticko−expresionistických hororů až po pornografické videofilmy − díky čemuž se stal kultovní osobností evropské trash cinema.\n\nJess Franco se začal věnovat hudbě v šesti letech. Po španělské občanské válce vystudoval na madridské konzervatoři. Po studiu působil jako jazzový hudebník, později skladatel jazzové hudby, operet a soundtracků k více než dvaceti filmům. Byl také hercem a později režisérem v madridském divadle. Později studoval režijní techniku na universitě v Sorbonně v Paříži.\n\nByl ženatý s herečkou Linou Romay, která od roku 1972 vystupovala ve většině jeho filmů. V devadesátých letech si udělal několikaletou přestávku a k filmování se vrátil až jako 75letý.\n\nVe filmu začínal jako autor, později jako pomocný režisér. Svůj režijní debut \"Tenemos 18 anos\" natočil v roce 1959. V roce 1962 natočil svůj pravděpodobně nejlépe přijatý film, gotický horor \"Gritos en la noche\", známý zejména pod distribučním názvem \"The Awful dr. Orloff\". Film má prvky německých expresionistických hororů z dvacátých let. Hlavní roli ztvárnil Howard Vernon. Franco se k hlavnímu tématu filmu, jakož i k hlavním postavám, vracel pravidelně během celé své kariéry, ve formě pokračování a remaků.\n\nV roce 1966 spolupracoval s Orsonem Wellesem na jeho filmové adaptaci Shakespearových děl o Falstaffovi − \"Chimes at Midnight\". Film byl nominován na cenu British Film Award. Mezinárodní pozornosti se Francovi dostalo v roce 1967 na Berlínském filmovém festivalu, kde byl uveden jeho film \"Necronomicon - Geträumte Sünden\".\n\nFranco vždy točil filmy s nízkým rozpočtem. Sám ve svých filmech často zastává více funkcí − autor scénáře, režisér, kameraman, skladatel a herec. Jelikož běžně točil více filmů najednou se stejnými herci, herci často ztráceli přehled, který film právě točí. Jeho filmařský styl se vyznačuje častým používáním kamerových zoomů, rozostřeným obrazem a snímáním ruční kamerou. Samotný Franco otevřeně pohrdá svými vlastními filmy a prohlašuje, že si nemyslí, že by někdy natočil dobrý film.\n\nNa začátku sedmdesátých let byl považován za velmi perspektivního filmaře − spolupracoval s Orsonem Wellesem, jeho dílo vyzdvihoval klasik filmového expresionismu Fritz Lang a katolická církev ho v sedmdesátých letech spolu s Luisem Buñuelem označila za „nejnebezpečnějšího filmaře“. V jeho filmech se objevovaly hvězdy jako Christopher Lee, Klaus Kinski, Herbert Lom, Mark Hamill, Horst Tappert nebo Telly Savalas. Franco jako režisér je známý tím, že točil i několik filmů najednou se stejnými herci a neopakoval záběry. Díky tématům, kterým se ve svých filmech věnuje, nízkým rozpočtem a často špatným výkonem herců ve svých filmech, ale i díky svému přístupu a entuziasmu si Franco u americké kritiky vysloužil přezdívku „Ed Wood evropské kinematografie“. Na rozdíl od Wooda, který je označován za nejhoršího režiséra všech dob, však Franco ve svých raných filmech prokázal talent, technickou zručnost a estetické cítění. I do nízkorozpočtových „béčkových“ filmů se mu podařilo vtisknout svébytný autorský rukopis. Franco režíroval více než 180 filmů, do české a slovenské distribuce se jich však dostalo jen pár.\n\n"}
{"id": "992536", "url": "https://cs.wikipedia.org/wiki?curid=992536", "title": "Dingo Fence", "text": "Dingo Fence\n\nDingo Fence (\"Plot proti dingům\") je nejdelší drátěný plot na světě. Je dlouhý 5 614 kilometrů a vede napříč Austrálií od pobřeží Velkého australského zálivu po Velký bariérový útes.\n\nPlot je vysoký 180 cm, dalších 30 cm pokračuje pod zemí, po obou stranách je pětimetrový pás vyčištěné půdy. Nejexponovanější úseky jsou osazeny zářivkami. V místech, kde plot křižuje hlavní silnice, se nacházejí speciální rošty (\"cattle grids\").\n\nStavba Dingo Fence začala i skončila v 80. letech 19. století. Vše probíhalo za finanční podpory vlády. Původně byl plot dlouhý 8 614 km, v 80. letech 20. století byl ale zkrácen na současnou délku. Původním účelem stavby byla ochrana úrodné části Austrálie před expanzí zavlečených králíků, avšak plot svůj účel nesplnil a začal chátrat. Začátkem 20. století ale započala oprava plotu a jeho novým účelem byla ochrana před útoky dingů na dobytek a lidi.\n\nSamotný plot ale před dingy chrání pouze částečně, již v roce 1990 byly nalezeny různé otvory, kterými se drobní dingové mohli protahovat. Nicméně, větší skupiny dingů již několik desítek let na jihovýchodní části Austrálie nežijí, což dokazuje, že plot svoji funkci plní.\n\n"}
{"id": "992539", "url": "https://cs.wikipedia.org/wiki?curid=992539", "title": "Giovanni Segantini", "text": "Giovanni Segantini\n\nGiovanni Segantini, narozený Giovanni Battista Emanuele Maria Segatini (15. ledna 1858, Arco – 28. září 1899, Schafberg u Pontresiny) byl rakousko-italsko-švýcarský malíř, blízký symbolismu, známý pro své alpské krajiny.\n\nSegantini se na rodil v Tyrolsku na území tehdejšího Rakouska, dnes v Itálii, ve velmi chudé rodině. Po smrti matky zůstal v péči své nevlastní sestry Irene. Sourozenci se přestěhovali do Itálie, kde ztratili rakouské občanství, ale nezískali italské. Segantini (který do svého rodného příjmení Segatini později vložil písmeno „n“) tak po zbytek života zůstal bez občanství a až posmrtně byl jmenován občanem Švýcarska, kde dlouho působil. V sedmi letech se stal bezdomovcem v Miláně, byl odeslán do útulku, nechodil do školy a číst a psát se naučil až v dospělosti.\nRoku 1873 si Segantiniho vyžádal do péče nevlastní bratr Napoleon, povoláním fotograf, od něhož se Giovanni Segantini naučil základy jeho řemesla. O rok později se Segantini vrátil do Milána, kde navštěvoval hodiny na výtvarné akademii Brera a sblížil se s členy uměleckého hnutí Scapigliatura. Členové tohoto hnutí Carlo Bugatti a Emilio Longoni výrazně ovlivnili jeho další tvorbu. Bugattiho sestra Luigia Pierina zvaná Bice se navíc stala Segantiniho celoživotní partnerkou (nebyli schopni uzavřít sňatek, protože Segantini neměl občanství žádného státu) a porodila mu čtyři děti.\n\nV roce 1880 se Segantini a Luigia Bugattiová přestěhovali do Pusiana, kde umělec začal tvořit horské scenérie, a našel tak své životní téma. Postupně se stával známým, ale stále měl nedostatek peněz. Proto se roku 1886 přesunuli do švýcarského Savogninu, kde byly navíc i nádherné pohledy na Alpy, a o několik let později do Engadinu. Stal se malířem evropského významu, ale protože neměl pas, nemohl navštěvovat výstavy, kde visely jeho obrazy. Namáhavá práce ve vysoké nadmořské výšce při dokončování jeho nejznámějšího díla, triptychu \"Život\", \"Příroda\" a \"Smrt\", podlomily jeho zdraví, takže Segantini zemřel na zánět pobřišnice. V Miláně a Vídni mu po smrti uspořádali retrospektivní výstavy a roku 1908 bylo ve Svatém Mořici otevřeno Segantiniho muzeum.\n"}
{"id": "992540", "url": "https://cs.wikipedia.org/wiki?curid=992540", "title": "Július Kubík", "text": "Július Kubík\n\nJúlius Kubík (3. května 1940, Svit − 6. května 2013, Poprad) byl slovenský novinář, politik a neúspěšný kandidát na prezidenta Slovenské republiky v roce 2004.\n\nV roce 1968 emigroval do Švýcarska, kde začínal jako řadový dělník, postupně pracoval jako letecký mechanik a později se stal expertem na videotechniku a elektrotechniku. Měl slovenské i švýcarské občanství. Byl členem SLS.\n\nZemřel v roce 2013 ve věku třiasedmdesáti let.\n"}
{"id": "992543", "url": "https://cs.wikipedia.org/wiki?curid=992543", "title": "Société anonyme des ateliers d’aviation Louis Breguet", "text": "Société anonyme des ateliers d’aviation Louis Breguet\n\nBreguet (celým názvem Société anonyme des ateliers d’aviation Louis Breguet) byl francouzský letecký výrobce založený v roce 1911 leteckým průkopníkem Louisem Charlesem Breguetem (1880-1955). Hlavní závod byl ve Villacoublay blízko Paříže.\n\nRoku 1966 vznikla joint venture mezi Breguetem a britskou British Aircraft Corporation pod názvem SEPECAT (\"Société Européenne de Production de l'Avion d'École de Combat et d'Appui Tactique\" - česky Evropská společnost pro výrobu letounu pro školní účely a taktickou bitevní podporu), jejímž účelem byl vývoj letounu SEPECAT Jaguar.\n\nV roce 1969 došlo k fúzi s Avions Marcel Dassault do celku Avions Marcel Dassault - Breguet Aviation (jiné zdroje uvádí rok 1970). V roce 1990 byla společnost přejmenována na Dassault Aviation.\n\n\n\nV roce 1907 ve firmě vzniklo ve firmě také několik automobilů. Šlo o dva modely se šestiválcovými motory, volitelně s výkonem 30 nebo 50 koní. Během druhé světové války byly kvůli celkovému nedostatku benzínu vyráběny elektromobily. K pohonu soužil motor firmy Paris-Rhône umístěný vzadu. Rozvor byl 198 cm, uváděná maximální rychlost 48 km/h a dojezd na jedno nabití 104 kilometrů. Elektromobil Breguet z roku 1942 je vystaven v Louwman Collection v Haagu.\n\n"}
{"id": "992547", "url": "https://cs.wikipedia.org/wiki?curid=992547", "title": "Yle TV1", "text": "Yle TV1\n\nYle TV1 je finský veřejnoprávní televizní kanál, se kterým operuje společnost Yleisradio.\n\nJedná se o první, a také o nejstarší televizní kanál ve Finsku.\n\nVíce než 70% vysílaným pořadů jsou dokumentární filmy, zprávy a naučné programy.\n\nJméno obyčejně odkazovalo na \"Ykkonen\" nebo na \"Ylen Ykkonen\". Název je odvozen od skutečnosti, že YLE vlastní kanál umístění v 1 a 2 výchozím nastavení ve Finsku.\n\nVysílání započalo 1. ledna 1958, pod názvem \"Suomen Televisio\".\n\nKdyž v roce 1964 Yleisradio převzala televizi \"Tamvisio\", se sídlem v Tampere, \"Suomen Televisio\" byla přejmenována na \"TV-ohjelma 1\" a televize Tamvisio se stala \"TV-ohjelma 2\" a když začali v 70. letech vysílat barevně, byly opět přejmenovaly, na \"TV1\" a \"TV2\".\n\nV roce 2012 bylo vydáno prohlášení, že YLE začne vysílat zprávy v ruštině na kanále YLE TV1. Správní rada veřejnoprávní televize YLE na svém zasedání ve středu schválila plán činností pro 2013–2015.\n\nYLE začne v roce 2013 vysílat zprávy v ruštině na kanále YLE TV1. Yuleysradio chce zlepšit služby pro ruské publikum. V současné době připravuje YLE zprávy pro rozhlas a internet.\n\nOd 2. prosince 2013, každé poledne kanál Yle TV1 vydává zprávy Sámštině (Yle Ođđasat). Vysílání provádí nové televizní studio v Inari.\n"}
{"id": "992552", "url": "https://cs.wikipedia.org/wiki?curid=992552", "title": "Telemaco Signorini", "text": "Telemaco Signorini\n\nTelemaco Signorini (18. srpna 1835, Florencie – 10. února 1901, Florencie) byl italský realistický malíř, člen hnutí Macchiaioli. \n\nNarodil se v rodině malíře. Od roku 1852 občas chodil do florentské akademie, ale již roku 1854 se začal věnovat malbě v plenéru. Roku 1855 v kavárně Café Michelangelo potkal podobně smýšlející malíře (mj. Giovanni Fattori a Silvestro Lega), s nimiž vytvořil hnutí Macchiaioli. Bojoval pod Garibaldim a namaloval přitom několik bitevních scén, jež vzbudily pozornost.\n\nNěkolikrát navštívil Paříž, kde poznal práci tamních vůdčích výtvarníků (Corota, Courbeta či Degase, s nímž se spřátelil). Maloval také v Británii a Švýcarsku. Od roku 1892 učil na Instituto Superiore di Belle Arti ve Florencii.\n"}
{"id": "992553", "url": "https://cs.wikipedia.org/wiki?curid=992553", "title": "Latvijas Televīzija", "text": "Latvijas Televīzija\n\nLatvijas Televīzija (česky \"Lotyšská televize\"), zkráceně LTV, je veřejnoprávní televizní společnost v Lotyšsku. Asi 60 % rozpočtu tvoří státní finance, zbývající prostředky získává ze sponzorských balíčků a vysíláním reklam. Před rokem 1991 se vysílalo v lotyštině i ruštině, poté už jen lotyšsky.\n\nLotyšská televize začala vysílat 6. listopadu 1954. V roce 1974 začalo barevné vysílání. Od roku 1986 vysílá LTV ze studií na ostrově Zaķusala v Rize. Dne 1. ledna 1993 se společnost LTV stala členem Evropské vysílací unie.\n\nLTV1 — Národní kanál vysílá v lotyšském jazyce.\n\nLTV7 — Veřejný kanál, 25 % obsahu se vysílá v ruštině.\n"}
{"id": "992554", "url": "https://cs.wikipedia.org/wiki?curid=992554", "title": "Plány válčících států", "text": "Plány válčících států\n\nPlány válčících států či Intriky válčících států () je čínská historická kniha obsahující příběhy, řeči, promluvy a dialogy panovníků a úředníků čínských států týkající se událostí 5. – 3. století př. n. l.\n\nKniha je sbírkou výkladů a dialogů panovníků a jejich rádců, obsahuje též několik příběhů. Sestavil ji z povícera textů chanské císařské knihovny knihovník Liou Siang (asi 77 – 6 př. n. l.). Časem se polovina sbírky ztratila, opětně ji zrekonstruoval Ceng Kung (1019–1083).\n\nJe podobná \"Promluvám ze států\", stejně jako ona je uspořádána podle států. Jejím ideologickým základem není konfucianismus, ale spíše pragmatismus, nebyla proto pojata do konfuciánského kánonu.\n"}
{"id": "992555", "url": "https://cs.wikipedia.org/wiki?curid=992555", "title": "Silnice II/239", "text": "Silnice II/239\n\nSilnice II/239 začíná v obci Černčice u Loun na Václavském náměstí výjezdem ze silnice II/246 a končí v obci Černuc napojením na silnici II/240. Na trase se kříží se silnicemi II/237 v Peruci, II/118 ve Šlapanicích a také se dvěma železničními tratěmi. I když je silnice poměrně krátká, je dosti členitá. Nachází se na ní celkem 12 obcí. Na trase je jediná čerpací stanice v Peruci. Její celková délka je zhruba 29 km. \n"}
{"id": "992556", "url": "https://cs.wikipedia.org/wiki?curid=992556", "title": "Service Switching Point", "text": "Service Switching Point\n\nService Switching Point (SSP) je v telekomunikacích název používaný pro telefonní ústředny podporující služby inteligentní sítě. Pokud telefonní účastník zavolá na číslo, které vede k aktivaci služeb inteligentní sítě, je SSP ta telefonní ústředna, která zjistí, že je potřeba si vyžádat službu inteligentní sítě, a zašle požadavek na nějaký Service Control Point (SCP). K poslání požadavku použije protokol Signalizačního systému č. 7 (SS7). SCP zajistí poskytnutí služby.\n\nSe zaváděním architektury inteligentních sítí je veškerá dodatečná funkcionalita (například překlad bezplatných čísel na geografická telefonní čísla) odstraněna z telefonních ústředen a přenesena na jiné počítačové uzly. V této nové architektuře se telefonní ústředny označují jako SSP, zatímco uzly, které vyřizují služby (a tedy \"řídí\" průběh volání), se nazývají Service Control Point (SCP).\n\nBezplatné linky nebo linky se speciálními tarify nejsou geografická čísla – to znamená, že z čísla nelze odvodit oblast, ve které se nachází účastnická linka poskytující danou službu. Pro směrování volání na tato čísla je nutné číslo přeložit na geografické číslo (například tvaru 5XX XXX XXX).\n\nTelefonní ústředna SSP přijme volání na barevnou linku (v ČR číslo začínající 800, 810, 840 apod.). To vyvolá trigger uvnitř SSP, který způsobí zaslání dotazu na SCP (Service Control Point) pomocí SS7 protokolu (INAP nebo CAP přenášené TCAP). SCP vrátí geografické číslo, například 5XX XXX XXX, a volání je směrováno na správnou linku. \n\nS využitím této architektury:\n\n\n"}
{"id": "992558", "url": "https://cs.wikipedia.org/wiki?curid=992558", "title": "Weserflug We 271", "text": "Weserflug We 271\n\nWeserflug We 271 byl německý obojživelný létající člun vyvinutý firmou Weser Flugzeugbau (zkráceně Weserflug). Šlo o celokovový čtyřmístný hornoplošník se zatahovacím trojkolovým podvozkem záďového typu, mohl tedy přistávat na vodě i na souši. Technické údaje o tomto typu se rozcházejí.\n\nKonstrukční tým Adolfa Rohrbacha navrhl tento letoun se dvěma pístovými motory Argus As 10 o výkonu 270 koní každý (údaje se liší - jiný zdroj uvádí dva motory Hirth HM 508 s výkonem 280 koní, další zase motory Hirth HM 500 s výkonem 105 koní).\nPrvní start letounu We 271 V1 s imatrikulací D-ORBE provedl ze země pilot Gerhard Hubrich 26. června 1939. Vzlet z vodní hladiny následoval o dva dny později (jiný zdroj - luftarchiv.de uvádí první letecké testy v roce 1938). Stroj měl zaútočit na rekordy, což nebylo kvůli probíhající druhé světové válce možné. V květnu 1942 byl letoun převeden na vojenskou testovací základnu Erprobungsstelle See v Travemünde v severním Německu. Ještě před koncem války byl pravděpodobně vyřazen.\n\n\n\n"}
{"id": "992562", "url": "https://cs.wikipedia.org/wiki?curid=992562", "title": "Historie Amway", "text": "Historie Amway\n\nPřímý prodej patří k nejstarším obchodním metodám. V 19. století tímto způsobem obchodovaly firmy, které formou podomního prodeje nabízely nejrůznější výrobky, od encyklopedií přes nářadí a domácí potřeby až po parfémy. V rámci kategorie přímého prodeje se ve 40. letech minulého století objevil nový pojem, který do tohoto odvětví vnesla společnost Nutrilite. Jednalo se o tzv. multilevel marketing (MLM), který na rozdíl od do té doby využívaného single level marketingu (SLM) představoval doslova revoluci v tomto oboru. Jak SLM, tak MLM představují odměňovací systémy v rámci široké kategorie přímého prodeje. Zatímco v případě SLM je distributor odměňován pouze za to, co osobně prodá, v MLM je odměňován i za zboží, které prodají lidé, které pro tuto činnost získá. Podle průzkumu americké Asociace osobního prodeje z roku 2011 využívalo odměňovací systém na bázi MLM 95,7 % firem působících v tomto oboru a tyto firmy reprezentovaly 95,4 % celkových prodejů a 98,7 % distributorů (firmy využívající SLM tvořily ve sledovaném období 4,3 % celkového počtu a jejich podíl na celkovém obratu přímého prodeje činil 4,6 % a pracovalo pro ně 1,3 % celkového počtu distributorů).\n\nHistorie společnosti Amway je historií přátelství dvou lidí – Riche DeVose (1926–2018) a Jaye Van Andela (1924–2004). Jejich přátelství začalo tím, že Jay dostal od otce auto a Rich mu nabídl, že pokud ho bude vozit do školy, bude mu platit část peněz za benzín.\n\nRich DeVos i Jay Van Andel byli vždy svými rodiči vedeni k tomu, aby si založili vlastní podnik a pracovali sami pro sebe. To byla jedna z hlavních příčin, proč se již v mládí společně pustili do několika vlastních projektů. Po skončení druhé světové války začali provozovat restauraci a založili si vlastní leteckou školu Wolverine Air Service. Paradoxní bylo, že ani jeden z nich neuměl létat. Přesto, nebo spíše právě proto, se stali největší leteckou společností v oblasti, protože zatímco majitelé ostatních leteckých škol trávili čas létáním a hledáním klientů, Rich a Jay se mohli soustředit pouze na to druhé, zatímco na létání zaměstnávali piloty. V roce 1949 Neal Maaskant, vzdálený příbuzný Jaye Van Andela, nabídl Richovi a Jayovi možnost podnikat s firmou Nutrilite. Firma Nutrilite, do roku 1939 známá jako California Vitamins, působila tehdy na trhu již 15 let a jako historicky první použila pro prodej svých produktů víceúrovňový marketing.\n\nExkluzivním distributorem produktů firmy Nutrilite byla tehdy společnost Mytinger & Casselberry založená Lee Mytingerem a Dr. Williamem Casselberrym. Ti „oprášili“ a pozměnili odměňovací systém užívaný obchodními řetězci Sears a J. C. Penney, které odměňovaly obchodní manažery za otevření nových poboček. Vznikl tak první, tehdy ještě velmi primitivní, systém odměňování, při kterém distributoři získávají provizi nejen za své prodeje, ale i za prodeje distributorů, které pro tuto činnost získají. Dnes je tento systém nazývaný multi-level marketing (MLM) či síťový marketing používán k distribuci produktů mnoha firmami.\n\nRich DeVos a Jay Van Andel zahájili svou spolupráci s Nutrilite 29.8.1949 pod názvem Ja-Ri a během následujících let vybudovali jednu z největších organizací čítající několik tisíc distributorů. Vzrůstající napětí mezi distributorskou organizací a vedením firmy Nutrilite ohledně dalšího směřování vývoje společnosti vyústilo v roce 1959 v rozhodnutí Riche DeVose a Jaye Van Andela založit vlastní společnost a zachránit tak distributorskou organizaci, kterou vybudovali. Pro prodej zvolili ekologický univerzální čisticí prostředek založený na derivátu kokosového oleje, který pod názvem Frisk vyráběla a prodávala malá detroitská firma Eckle. Rich DeVos a Jay Van Andel tuto společnost později koupili, přestěhovali ji do města Ada v Michiganu a název Frisk změnili na L.O.C. (Liquid Organic Cleaner).\n\nAby předešli problémům, které zažili u firmy Nutrilite, byla v dubnu 1959 založena asociace distributorů, která měla spolurozhodovací pravomoce – American Way Association (AWA) – později Amway Distributors Association (ADA), dnes Independent Business Owners Association International (IBOAI). Mezi zakládajícími distributory byli Rich DeVos, Jay Van Andel, kteří se starali o výrobu a o dodávky zboží, a skupina nejúspěšnějších distributorů z jejich organizace mezi něž patřili Jere Dutt, Fred Hansen, Eleanor Teitsma, James Koster, Dale Crosby a Walter Bass. Byla ustanovena první Board of Directors, jejímiž členy byli: Jere Dutt, Joe Victor, Fred Hansen, Eleanor Teitsma, James Koster, Dale Crosby, Walter Bass, Jay Van Andel a Rich DeVos.\n\nV září 1959 začaly distributorům poskytovat servis Amway Sales Corporation a Amway Services Corporation. Jay Van Andel a Rich DeVos začali za pomoci svých manželek a s hrstkou zaměstnanců řídit svou firmu ze svých domovů. Jay Van Andel vytvářel prodejní literaturu a dohlížel na vývoj nových výrobků, Rich DeVos motivoval a trénoval distributory.\n\nNově založená společnost začala rychle růst. V roce 1960 (první celý rok činnosti) dosáhla obratu 500 000 USD. O tři roky později, v roce 1963, již činily prodeje 21 milionů USD. V roce 1966 vzrostl obrat na 38 milionů USD a rok nato na 50 milionů USD. V roce 1969 dosáhla firma Amway odhadovaného maloobchodního obratu 85 milionů USD. Každý měsíc podepisovaly smlouvu tisíce nových distributorů. V roce 1969 dosáhl počet zaregistrovaných lidí 100 000. Expanze byla tak rychlá, že jakmile se společnost přestěhovala do nových prostor, už v nich opět nebylo místo. V roce 1963 začal ve Spojených státech jezdit „Showcase Bus“ – autobus, který s nákladem výrobků a literatury pomáhal distributorům představovat lidem po celé zemi rozrůstající se portfolio výrobků a podnikatelskou příležitost Amway.\n\nV roce 1964 podstoupila firma restrukturalizaci. Tři divize – prodej, služby a výroba – byly sloučeny a byla vytvořena Amway Corporation s Jayem Van Andelem jako předsedou a Richem DeVosem jako presidentem. Hlavní obchodní rozhodnutí byla vždy dělána společně oběma zakladateli.\n\nSpolečnost od samého počátku kladla velký důraz na odměňování svých distributorů. Počátkem 60. let byl zaveden statut Přímého distributora (\"Direct Distributor\"). Přímý distributor v té době mohl komunikovat přímo se společností Amway, ostatní distributoři nakupovali výrobky prostřednictvím svých Přímých distributorů, kteří jim také vypočítávali a vypláceli bonusy. První seminář se konal v Grand Rapids v roce 1961 a navštívilo ho 200 Přímých distributorů. Rok nato, v roce 1962 se na tento seminář kvalifikovalo 750 Přímých distributorů a byl udělen první rubínový odznak. Následovaly první smaragdové (Silver Emerald a Gold Emerald) a také první diamantový odznak. V roce 1966 se odměňovací systém skládal z úrovní Silver Direct, Gold Direct, Silver Ruby, Gold Ruby, Silver Emerald, Gold Emerald, Diamond, Double Diamond a Triple Diamond a Crown. Ve spolupráci s Asociací distributorů Amway byl tento původní prodejní a marketingový plán upravován a je tomu tak v podstatě dodnes. Některé z odznaků byly koncem 60. let přejmenovány – např. Silver Ruby odpovídal dnešnímu Perlovému odznaku s tím rozdílem, že na Perlový odznak je potřeba být kvalifikovaný Platinový vlastník podnikání Amway (dále jen VPA), zatímco Rubínový odznak a Rubínová odměna, tak, jak je známe dnes, byly dodány do marketingového plánu později.\n\nHistoricky prvním kvalifikovaným Diamantem se v roce 1964 stal Jere Dutt. Na první Diamantový klub, který se konal v témže roce na Bahamách, se kvalifikovalo již 13 distributorů. V roce 1966 se Jere Dutt kvalifikoval jako první Dvojitý diamant a během následujících dvou let se na tuto úroveň kvalifikovala další čtyři distributorství – Sterling a Evangeline Krause & Roger a Ruth Krause, Charlie & Elsie Marsh, Gordon & Edie Ross a Frank a Rita Delisle.\n\nJen několik měsíců po uvedení prvního výrobku L.O.C. na trh, byl představen prací prášek SA8 a v roce 1964 koncentrovaný prostředek na mytí nádobí Dish Drops. Oba tyto výrobky, stejně jako první výrobek L.O.C., obsahovaly pouze biologicky rozložitelné povrchově aktivní látky. V dalších letech následovaly výrobky Shoe Spray, nádobí, přípravky z řady péče o vlasy a kosmetika. V roce 1968 vznikl katalog \"Personal Shoppers\", který umožnil distributorům prodávat i výrobky jiných firem.\n\nV roce 1972 Amway odkoupila 51% podíl ve firmě Nutrilite, ve společnosti, jež uvedla Van Andela a DeVose do světa multilevel marketingu. Při připojování distributorské sítě firmy Nutrilite k distributorské síti Amway projevili Rich DeVos a Jay Van Andel vděk svému bývalému sponzorovi způsobem, kterým demonstrovali, jak si cení toho, že je k tomuto podnikání přivedl – umístili jej ve sponzorské linii nad sebe. Tímto gestem oba zakladatelé, zároveň demonstrovali svůj respekt k integritě sponzorské linie.\n\nAby odměnila a motivovala své distributory, zakoupila společnost jachtu Enterprise II a flotilu letadlel, která sloužila k přepravě Dvojitých diamantových přímých distributorů do Ady v Michiganu. V roce 1978 byl zakoupen luxusní resort Peter Island v britských Panenských ostrovech a stal se dalším motivačním nástrojem, který firma dodnes používá pro své úspěšné distributory. Firma v roce 1978 rovněž zakoupila Pantlind Hotel v Grand Rapids. Hotel, který byl zrenovován a přejmenován na Amway Grand Plaza Hotel. Strmá křivka růstu obratů pokračovala i v sedmdesátých letech – v roce 1971 dosáhla firma prodejů ve výši 165 milionů USD, což proti roku 1970 představovalo nárůst o 40 %. Ve fiskálním roce 1975 překročil odhadovaný maloobchodní obrat hranici 250 milionů USD. Ve stejném roce se kvalifikovalo přes 1600 nových Přímých distributorů a výše. V roce 1976 byla překonána hranice 300 milionů USD a o rok později stoupl obrat o dalších 75 milionů USD (což představovalo skok o více, než kolik činil součet obratů za prvních 5 let činnosti). V roce 1978 činil odhadovaný maloobchodní obrat 500 milionů USD a v roce 1979 dokonce 800 milionů USD. Z nejúspěšnějších Diamantových přímých distributorů byla v roce 1976 ustanovena Amway Executive Diamond Council.\n\nKdyž byla v roce 1964 představena nejvyšší možná kvalifikace – odznak Korunního přímého distributora (\"Crown Direct Distributor\") – mnoho lidí včetně zakladatelů tehdy pochybovalo, že je možné této úrovně dosáhnout. Kvalifikace v té době vyžadovala 20 větví, které se v jednom měsíci všechny kvalifikovaly na maximální výkonnostní úroveň, přičemž kvalifikující se distributor musel být zároveň kvalifikovaný Diamant (6 kvalifikovaných větví / 6 měsíců). Po šesti letech, v roce 1970 Charlie a Elsie Marsh dosáhli jako první na světě úrovně Crown Direct Distributor. V roce 1977 bylo již na tuto úroveň kvalifikováno 10 distributorů a o rok později se tento počet zvedl o dalších sedm na celkový počet 17. V reakci na rostoucí počet Korunních přímých distributorů zavedla firma Amway v roce 1977 další vyšší úroveň – \"Crown Ambassador\", která se na dalších 20 let stala nejvyšším možným oficiálním oceněním. Prvními, kdo se v roce 1977 na úroveň Crown Ambassador kvalifikovali, byli Dick a Bunny Marks. Do května 1979 se kvalifikovalo 20 distributorství na úroveň Crown Direct Distributor a vyšší, z toho tři se kvalifikovala na úroveň Crown Ambassador.\n\nV roce 1975 přišla Amway s inovací, která byla s nadšením schválena radou distributorů ADA. Návrh se týkal zabezpečení a ochrany příjmu distributorů před inflací a jeho podstatou bylo rozdělení tabulky odměn, která do té doby byla tvořená obratem v dolarech a procenty, na tzv. Bodovou hodnotu (\"Point Value\", PV) a Obchodní objem (\"Business Volume\", BV). Tento jednoduchý, avšak velmi účinný krok zajistil, že úroveň na tabulce odměn byla od té doby určena objemem nákupů (bodovou hodnotou), který odpovídal počtu prodaných výrobků, avšak odměny se počítaly z dosaženého obratu (obchodního objemu).\n\nRychlý růst společnosti Amway v šedesátých a sedmdesátých letech v souvislosti se špatnými zkušenostmi s pyramidovými hrami – podvodnými systémy, které zneužily principu MLM – způsobil, že se o její činnost začal zajímat úřad Federal Trade Commission. V roce 1975 byla firma Amway obžalována z provozování pyramidové hry. Tento soudní spor se táhl čtyři roky, během nichž museli zástupci společnosti Amway dokázat, že jejich firma funguje jako jakýkoli normální obchod. V roce 1979 byl vydán rozsudek, ze kterého jasně vyplynulo, že podnikání firmy Amway je legální obchod a nejedná se o pyramidovou hru. Tento rozsudek je dodnes používán jako precedens a etalon pro odlišení legálního MLM od nelegálních pyramidových her.\n\nDo ledna 1980 se na celém světě kvalifikovalo 8 Crown Ambassadorů a v lednu 1983 bylo na této úrovni už celkem 13 distributorů. V roce 1984, když firma slavila 25. výročí svého založení, bylo celkem kvalifikováno 24 Korunních přímých distributorů (Crown) a 15 Korunních velvyslaneckých přímých distributorů (Crown Ambassador). Většina z těchto 39 distributorství byly páry, 28 z nich bylo ze Spojených států. V roce 1983 firma Amway rovněž začlenila do prodejního a marketingového plánu odměnu nazvanou Executive Diamond Bonus (dnes odměna Diamond Plus Bonus).\n\nWilliam W. Nicholson, bývalý tajemník prezidenta Geralda R. Forda a jeden z nejvýznamnějších pracovníků v ústředí firmy Amway do roku 1984 uvádí, že zlom přišel, když se firma MCI rozhodla prodávat své služby dálkových hovorů přes Amway. Za necelé první dva roky spolupráce získali distributoři Amway pro MCI více než milion nových klientů. Nabídka slev na nová auta byla další inovace, se kterou firma Amway přišla; v roce 1988 už tato služba konkurovala dalším pěti službám včetně American Automobile Association. Dalšími položkami, které firma Amway uvedla, byly kreditní karty Visa, předplacené služby, reality a počítače.\n\nSatelitní vysílací systém (Mutual Broadcasting System – MBS) se stovkami rozhlasových stanic, který byl zakoupen v roce 1977 nesplnil očekávání a to vedlo v roce 1985 k prodeji MBS. Firma si podržela pouze jednu satelitní divizi a po nějaký čas ještě vyráběla a prodávala satelitní paraboly. Nakonec v roce 1989 byla i tato divize prodána.\n\nPočátkem roku 1983 se Amway stala předmětem reportáže Mika Wallace v 60 Minutes. Mike Wallace byl v té době jedním z nejobávanějších investigativních žurnalistů a slova „Mike Wallace je tady“ patřila v Americe v té době k těm nejobávanějším. Rich DeVos líčí pozadí natáčení pořadu takto: „\"Snažili jsme se dát to pryč, řekli jsme jim, že si nemyslíme, že bychom byli dobré téma pro jejich pořad, ale oni řekli, že ten pořad natočí, s námi nebo bez nás. A nakonec jsme si řekli, že pokud se to stejně chystají udělat, pak my se tomu nebudeme vyhýbat – i kdyby to pro nás mělo znamenat katastrofu, alespoň se postavíme za to, čemu věříme, a v případě, že našim myšlenkám nedají v reportáži prostor, dobrá, je to na nich. Ale my nebudeme utíkat.\"“ Když byla reportáž 9. ledna 1983 odvysílána, jednalo se v porovnání s jinými reportážemi pořadu 60 Minutes o vcelku vyvážený a mírný pohled na Amway. Sám Mike Wallace později přiznal, že na začátku měl o Amway „několik předpojatých mylných představ, o nichž později zjistil, že se nezakládají na pravdě“. V rozhovoru s Larry Kingem byl Wallace na toto téma znovu dotázán a vtipkoval, že jeho postoj ke společnosti Amway je tak kladný, že to vyzní jako reklama pro Amway. Natáčení pořadu komentoval slovy: „\"Domnívali jsme se, že se budeme muset obejít bez spolupráce, ale ti lidé mají úroveň. Byli vůči nám otevření... jsou prostě prvotřídní.\"“ Na podzim roku 1983 přijal Mike Wallace pozvání, aby se jako host účastnil diamantového zasedání rady řídících pracovníků Amway v Grand Rapids, kde řídil diskuzi s předními distributory a nechal se fotografovat a rozdával autogramy.\n\nKonec 80. let byl pak poznamenán hlavně soubojem dvou gigantů přímého prodeje. V roce 1989 se Amway pokusila o převzetí kontroly nad společností Avon Products, Inc., když nejprve společně s Irwinem L. Jacobsem v roce 1989 získala 5,5 milionu akcií, což představovalo 10,3 %. O týden později, již bez účasti Jacobse, Amway nabídla, že odkoupí Avon za 2,1 miliardy USD v hotovosti. Zadlužený Avon tuto nabídku odmítl. V květnu 1989 Amway svou nabídku stáhla. Ačkoli pokus o převzetí společnosti Avon byl nakonec neúspěšný, bylo to poprvé, kdy Amway jasně a veřejně demonstrovala svou finanční sílu.\n\nJiž od svého založení firma Amway kladla velký důraz na ekologickou zodpovědnost. Již její první produkty L.O.C., SA8 a Dish Drops byly biologicky odbouratelné a její prací prášek SA8 byl k dostání v bezfosfátové verzi, aby se omezilo znečištění vodních toků řasami a sinicemi, které využívají fosfáty jako svůj zdroj obživy. Výrobky byly již od začátku koncentrované, čímž se podařilo snížit jednak množství energie potřebné na dopravu a jednak množství obalů, které končily na skládkách. Vysoká koncentrace výrobků byla ale výhodná i pro samotné distributory, kterým koncentrace usnadňovala obchodování – zákazníkovi místo několika balení výrobku měsíčně stačilo prodat jedno. Když se v 70. letech potvrdilo podezření vědců, že freony poškozují ozonovou vrstvu, Amway přestala již v roce 1978, tedy předtím, než to bylo vyžadováno legislativou, tyto látky ve svých aerosolových přípravcích používat jako hnací plyn. V roce 1989 sponzorovala Amway dvouměsíční expedici na Severní pól s názvem Icewalk, která se konala za účelem zvýšení zájmu o životní prostředí. V dubnu 1989 darovala Amway a její distributoři výrobky na umytí zvířat zasažených ropnou havárií tankeru Exxon Valdez u Aljašky. Dne 5. června 1989 Amway obdržela cenu Organizace spojených národů v rámci programu UNEP a stala se tak jednou ze dvou společností, které tuto cenu do té doby dostaly.\n\nV ten samý den firma oznámila, že ukončí veškeré testy na zvířatech v rámci svých výzkumných programů a že nepodpoří kampaň organizovanou asociací Cosmetics, Toiletry and Fragrance Association, stavějící se proti zákazu testů na zvířatech. V roce 1989 se Amway stala jednou z prvních firem, které se připojily k programu Global ReLeaf organizovanému American Forestry Association, v rámci něhož bylo do roku 1992 vysazeno 100 miliónů stromů.\n\nBěhem 80. let pokračovala expanze firmy Amway v Evropě – v roce 1980 byly založeny pobočky ve Švýcarsku a v Belgii a v roce 1986 další dvě ve Španělsku a Itálii. V roce 1985 se Panama stala prvním latinsko-americkým trhem Amway a v roce 1986 ji následovala Guatemala.\n\nDevadesátá léta zůstanou ve znamení „druhé generace“ a mezinárodní expanze. V prosinci 1992 předal Rich DeVos svému synovi Dicku DeVosovi svou funkci prezidenta společnosti. O necelé tři roky později Jay Van Andel předal svému synovi Stevu Van Andelovi svůj post předsedy.\n\nBěhem 90. let bylo celkem otevřeno 32 poboček v nejrůznějších částech světa – Mexiko (červen 1990), Korea (květen 1991), Maďarsko (červen 1991), Brazílie a Macao (listopad 1991), Portugalsko (duben 1992), Indonésie (červenec 1992), Polsko (listopad 1992), Argentina (březen 1993), Brunej (květen 1993), Česká republika (březen 1994), Turecko (červenec 1994), Slovensko (listopad 1994), El Salvador a Honduras (leden 1995), Chile (únor 1995), Čína (duben 1995), Slovinsko a Uruguay (listopad 1995), Kostarika (únor 1996), Řecko (březen 1996), Kolumbie (srpen 1996), Filipíny (duben 1997), Jižní Afrika (srpen 1997), Rumunsko (listopad 1997), Dominikánská republika (leden 1998), Indie (květen 1998), Venezuela (červen 1998), a Dánsko, Finsko, Norsko a Švédsko (červenec 1999).\n\nNejúspěšnějším trhem Amway v 90. letech se stalo Japonsko. Způsob obchodování, který firma Amway používá, jí totiž umožnil obchodovat bez jakýchkoli výdajů na mediální reklamu. V roce 1989 se Amway Japan podle Nomura Research Institute stala s obratem přes 500 milionů USD, což v té době čítalo asi třetinu celosvětového obratu firmy, a ziskem před zdaněním 164 milionů USD, Amway nejrychleji rostoucí zahraniční firmou v Japonsku. V roce 1990 bylo u Amway Japan Limited zaregistrováno přes 500 000 lidí. V roce 1992 se Amway stala třetí nejziskovější zahraniční firmou v Japonsku a v roce 1993 obsadila druhé místo. V polovině 90. let se obraty více než zdvojnásobily a distributorská základna se zvýšila na 816 000 lidí. Majetek Riche DeVose a Jaye Van Andela se během roku 1994 taktéž více než zdvojnásobil a koncem roku 1994 se oba, každý s majetkem přibližně 4,5 miliardy USD, dostali podle časopisu Forbes mezi první desítku nejbohatších lidí ve Spojených státech.\n\nPopularita Amway v Japonsku vyvrcholila v roce 1998, kdy se Amway Japan Limited stala zlatým sponzorem zimních Olympijských her v Naganu. Podle jednoho zdroje Amway Japan Ltd. na tyto hry přispěla částkou 4 miliardy jenů.\n\nSpolečnost dosáhla výrazných úspěchů nejen v Asii, ale i v jiných zemích po celém světě. V letech 1990–1996 bylo otevřeno 20 nových poboček, čímž se zvýšil počet zemí a teritorií ve kterých Amway operovala, na 75. Společně s expanzí na mezinárodní trhy rosty i prodeje: v roce 1990 činil obrat 2,2 miliardy USD a o rok později to byly 3 miliardy USD. V roce 1992 dosáhla Amway obratu 3,9 miliardy USD a počet distributorů stoupl na 2 miliony. V roce 1996 vzrostl obrat na 6,8 miliardy USD a o rok později na 7 miliard USD.\n\nÚroveň Crown Ambassador, jež do té doby byla nejvyšší možnou dosažitelnou kvalifikací, byla s velkou rezervou překonána hned několika distributory. Z toho důvodu firma zavedla další vyšší úrovně – \"Ultimate Crown Ambassador\" (25 větví, z nichž každá se kvalifikuje na 21 % po všech 12 měsíců) a v roce 1996 se kvalifikoval historicky první Double Crown Ambassador – distributor, který osobně sponzoruje minimálně 40 větví, z nichž každá dosáhne 21 % po 6 měsíců v hospodářském roce. Když firma v roce 1999 slavila 40. výročí od svého založení, bylo v té době kvalifikováno 41 Korunních velvyslaneckých přímých distributorů.\n\nAby motivovala své nejúspěšnější distributory, zavedla firma Amway v roce 1994 další tabulku odměn – \"Founders Achievement Award\" – známou pod zkratkou FAA. V době prvního vyhlášení byla nejvyšší dosažitelná hranice 40 FAA bodů a odměna za její první dosažení – tzv. \"Founders Distinguished Service Award\" (FDSA) – činila rovný 1 000 000 USD. Tato výzva nezůstala dlouho bez odpovědi. V roce 1996 byla tato odměna poprvé vyplacena čtyřem distributorům – v USA se jejími prvními příjemci stali Dexter & Birdie Yagerovi, v Německu Peter & Eva Müller-Meerkatz a Max & Marianne Schwarz a v Japonsku Kaoru Nakajima. Avšak již v roce 1997 dosáhli Dexter & Birdie Yagerovi úrovně 45 FAA, na což firma Amway odpověděla zavedením dalších dvou úrovní na tabulce FAA odměn – 45 FAA a 50 FAA, ale ani úroveň 50 FAA nestačila – již během roku 1998 byla tato hranice pokořena a odměna za její dosažení, která činila 2 000 000 USD, byla vyplacena japonskému Double Crown Ambassadorovi Kaoru Nakajimovi a o několik měsíců později v lednu 1999 i Dexterovi & Birdie Yagerovým.\n\nOdměny se však nesoustředily pouze na nejvyšší odznaky. Poprvé byl představen odznak Safírového přímého distributora a pro úspěšné Přímé distributory a vyšší firma zavedla nová ocenění v podobě nových odznaků řady „Founders“, které oceňovaly stabilitu podnikání.\n\nRozmach počítačové techniky přinesl další možnosti. Ve Spojených státech byl 1. září 1999 spuštěn nový internetový obchod Quixtar, který kromě zboží značky Amway nabídl i tisíce dalších výrobků dodávaných tzv. partnerskými obchody.\n\nSe vstupem do 21. století podstoupila firma restrukturalizaci. Po roce fungování Quixtaru začalo být jasné, že nemá smysl vést na americkém trhu odděleně sítě Amway a Quixtar. Zbylí distributoři spadající pod severoamerickou pobočku Amway byli převedeni pod Quixtar a Amway North America byla zrušena. V roce 2001 byla rodinami DeVosových a Van Adelových založena nová (taktéž soukromá) společnost s názvem Alticor. Tato firma původně sdružovala společnosti Amway, Quixtar a Access Business Group, která převzala výrobu produktů.\n\nÚspěch Quixtaru na internetu s sebou přinesl různé varianty webových obchodů. Např. pro západní Evropu to bylo www.amivo.com, pro Jižní Koreu www.abnkorea.co.kr, pro Austrálii www.a2k.com.au, pro Japonsko www.amwaylive.com a pro Malajsii www.amway2u.com.\n\nPřes úspěch, který Quixtar zaznamenal, bylo učiněno rozhodnutí, že z důvodu sjednocení názvů v rámci tak globálního podnikání, jakým Amway/Quixtar je, je vhodné zvolit a propagovat pouze jednu značku. Byly provedeny průzkumy a bylo zjištěno, že značka Amway, která byla vždy symbolem pro americkou cestu k úspěchu, je stále zakořeněná v myslích lidí ve Spojených státech. Proto bylo rozhodnuto, že Quixtar North America bude postupně přejmenován na Quixtar North America/Amway Global, následně na Amway Global/Quixtar a nakonec na Amway Global. Tato změna byla dokončena v květnu 2009 u příležitosti oslav 50. výročí založení firmy. Od této chvíle je tedy obchodní příležitost po celém světě nabízena opět pod jednotným názvem – Amway.\n\nV rámci globalizace podnikání Amway došlo i k zásadním změnám, které znamenaly pro distributory výrazné usnadnění při budování mezinárodního obchodu. Původně oddělené trhy – Česká republika, Chorvatsko, Maďarsko, Polsko, Rumunsko, Slovensko, Slovinsko, Turecko a Ukrajina – byly v září 2004 sloučeny do jednoho regionu (CLOS – Consolidated Line of Sponsorship), takže VPA, kteří žijí v tomto regionu, mohou dnes sponzorovat další VPA v jakékoli zemi, která je součástí CLOS, bez jakýchkoli potíží. Stejná změna proběhla v září 2007 i v Latinské Americe, kde byly do jednotné sponzorské linie sloučeny Panama, Mexiko, Brazílie, Argentina, Honduras, El Salvador, Chile, Uruguay, Kostarika, Kolumbie, Guatemala a Venezuela.\n\nDne 4. prosince 2004 ve svých 80 letech zemřel jeden ze zakladatelů firmy Amway, Jay Van Andel.\n\nPo asijské finanční krizi, která přišla koncem 90. let a která se (převážně kvůli oslabení asijských měn vůči dolaru) projevila poklesem obratu v dolarech, došlo v letech 1999–2000 ke stabilizaci a následující léta pak byla ve znamení růstu. K tomuto růstu přispěl také fakt, že vedení společnosti se razantně postavilo proti distributorům, kteří poškozovali jméno společnosti a těmto „černým ovcím“ ukončilo licence. Toto rozhodnutí se nakonec ukázalo jako správné – obrat společnosti Alticor vzrostl ze 4,1 miliardy USD v roce 2001 na 8,2 miliardy USD v roce 2009. Tyto obraty ale již představují skutečné prodeje distributorům, na rozdíl od odhadovaného maloobchodního obratu (tzv. \"estimated retail sales\"), který byl uváděn do roku 1999. Odhadovaný maloobchodní obrat (který firma od roku 2000 již nereportuje) by tak v roce 2010 činil již více než 12 miliard USD.\n\nSpolečnost Alticor také skoupila několik dalších firem, které byly spolu s Pyxis Innovations, Inc. a Amway Hotel Corporation sloučeny do Alticor Corporate Enterprises. Těmito společnostmi jsou Gurwich Products, Metagenics, Kindex Therapeutics, Interleukin Genetics.\n\nV letech 2000–2009 dostali distributoři možnost rozšířit svá podnikání i na několik nových trhů, které se během tohoto desetiletí otevřely: Singapur (2002), Ukrajina (2003), Rusko (2005) a Vietnam (2008).\n\nJedním z největších trhů se po roce 2000 stala překvapivě Jižní Korea. Během několika málo let se na tomto relativně malém trhu (Jižní Korea má asi 45 milionů obyvatel) kvalifikovalo několik set Diamantových VPA, mezi nimiž byli i dva Founders Crown Ambassadors se 40 FAA, tři Founders Crown Ambassadors a tři Crown Ambassadors. Obrat Amway Korea v letech 2001–2002 překonal obrat korejských poboček Walmart a Coca-Cola a Korea se stala druhým největším trhem Amway. V té době byl korejský trh „starý“ jen 10 let. Na základě úspěchů dosažených distributorským párem Leonardem a Esther Kimovými byla opět modifikována úroveň Crown Ambassador a v roce 2001 byl vytvořen odznak Crown Ambassador 100Plus udělovaný distributorům, kteří v jednom fiskálním roce vytvoří ve své organizaci více než 100 Diamantů. Leonard a Esther jich v roce 2001 vytvořili přesně 119. Rok nato se už Leonard a Esther kvalifikovali s dalšími 240 novými Diamanty na úroveň 40 FAA Founders Crown Ambassador 200Plus.\n\nZajímavé nárůsty zažily i další asijské trhy. Na Tchaj-wanu se v roce 2003 kvalifikovali historicky druzí Double Crown Ambassadors – Holly Chen & Barry Chi. V Malajsii, která má 23 milionů lidí, se do roku 2003 kvalifikovalo celkem šest distributorů na úroveň Crown Ambassador.\n\nNa nejstarším trhu Amway, ve Spojených státech, mezitím musely být zavedeny další úrovně na tabulce FAA odměn – v roce 2000 byla Dexterovi & Birdie poprvé vyplacena odměna za dosažení 55 FAA – 2 800 000 USD a v roce 2006 již tento pár získal 3 360 000 USD za dosažení 60 FAA. V roce 2011 dosáhli Dexter & Birdie 65 FAA a obdrželi další odměnu ve výši 3 920 000 USD. FAA odměny představují jednu z ročních odměn a nejsou v nich tedy započítány měsíční ani další roční odměny.\n\nJen o jeden rok později se na příčku 60 FAA kvalifikovala další dvě distributorství – tchajwanští Double Crown Ambassadors Holly Chen & Barry Chi a němečtí Founders Crown Ambassadors Max Schwarz & Mona May a v roce 2009 byla poprvé v historii dosažena úroveň 70 FAA (Holly Chen & Barry Chi). V roce 2014 byli Holly Chen & Barry Chi oceněni za dosaženou úroveň 80 FAA bodů.\n\nNejvětším trhem Amway se stala Čína. I přes restrikční opatření, která na odvětví přímého prodeje uvalila čínská vláda v roce 1996 kvůli obavám ze šíření nelegálních pyramidových her, dosáhla čínská pobočka Amway v roce 2005 obratu 2 miliardy USD, v roce 2009 to již byly 3 miliardy USD a v roce 2012 činil obrat 4,34 miliardy USD (27,1 miliardy CNY).\n\nVelkoobchodní obrat společnosti Alticor dosáhl v roce 2005 hodnoty 6,4 miliardy USD, o rok později 7,1 miliardy USD a v roce 2008 dokonce 8,2 miliardy USD. Tato čísla, na rozdíl od hodnot publikovaných do roku 2000, reprezentují skutečné prodeje distributorům.\n\nV několika posledních letech zaznamenávají stále významnější nárůsty trhy, na kterých Amway působí i několik desítek let. Celkové prodeje v roce 2010 překročily 9,2 miliardy USD a v roce 2011 poprvé překročily s velkou rezervou hranici 10 miliard USD (obrat v roce 2011 činil 10,9 miliardy USD). Jen o rok později se potom firma Amway stala světovou jedničkou v oblasti celého přímého prodeje, když s velkoobchodním obratem 11,3 miliardy USD překonala svého dlouholetého rivala – společnost Avon. Podle časopisu Forbes se Amway stala ve stejném roce 28. největší soukromou společností v USA. V roce 2013 firma Amway potvrdila svou vedoucí pozici v oboru přímého prodeje, když obrat mateřské společnosti Alticor vzrostl na 11,8 miliardy USD (okolo 95 % tohoto obratu je tvořeno divizí přímého prodeje – Amway; zbylých 5 % tvoří další společností sdružené pod společností Alticor).\n\nDnes, s více než 50 lety zkušeností v oboru MLM, představuje Amway a její prodejní a marketingový plán možnost, jak si doslova kdokoli může bez vysokých nákladů založit vlastní podnik. To platí dnes, stejně jako v roce 1959, kdy pánové Rich DeVos a Jay Van Andel položili základy společnosti Amway.\n\n"}
{"id": "992566", "url": "https://cs.wikipedia.org/wiki?curid=992566", "title": "Vidu Gunaratna", "text": "Vidu Gunaratna\n\nVidu Gunaratna (* 24. února 1980, Colombo, Srí Lanka) je český kameraman. Narodil se v Colombu na Sri Lance, vystudoval obor kamera na FAMU a v roce 2013 absolvoval filmem Jakuba Šmída Neplavci.\n\nVidu Gunaratna se narodil 24. února 1980 v Colombu na Srí Lance. V roce 1989 za dramatických okolností emigroval s rodinou do Německa. V létě 1990, po Sametové revoluci, se s rodinou přestěhoval do Československa.\n\nAbsolvoval katedru kamery FAMU. Byl oceněn děkanem za vynikající studijní výsledky a pečlivost při zpracování uměleckých projektů. Koncem roku 2010 se stal členem Asociace Českých kameramanů (AČK).\n\nBěhem studia nasnímal první český studentský film ve formátu DC4K – Neplavci (režie Jakub Šmíd). V anketě Hospodářských novin Talent roku 2012 byl označen jeho profesorem a kameramanem Jaromírem Šofrem za jednoho z nejtalentovanějších mladých českých kameramanů. Ve stejném roce získali Neplavci Českého lva – Cenu Magnesia za nejlepší studentský film. V roce 2012 začal pedagogicky působit na FAMU při výuce a supervizi natáčení zahraničních studentů.\n\nHovoří plynně česky, anglicky, německy a domluví se sinhálsky. Je vegetarián a vášnivý fanoušek rockové skupiny SCORPIONS. Žije v Praze.\n\n"}
{"id": "992567", "url": "https://cs.wikipedia.org/wiki?curid=992567", "title": "Spem in alium", "text": "Spem in alium\n\nSpem in alium (česky „Naděje v jiného“, angl. \"Hope in any other\") je 40hlasé renesanční moteto, zkomponované v roce 1570 anglickým skladatelem Thomasem Tallisem. Jedná se o největší dílo z tzv. \"Early music of the British Isles\" (Raná hudba z Britských ostrovů).\n\n"}
{"id": "992568", "url": "https://cs.wikipedia.org/wiki?curid=992568", "title": "Copa Colsanitas 2014", "text": "Copa Colsanitas 2014\n\nCopa Colsanitas 2014 byl tenisový turnaj pořádaný jako součást ženského okruhu WTA Tour, který se hrál v Clubu Campestre El Rancho na otevřených antukových dvorcích. Konal se mezi 7. až 13. dubnem 2014 v kolumbijském hlavním městě Bogotá jako 22. ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře byla opět srbská světová osmička Jelena Jankovićová, která jako obhájkyně titulu ve finále podlehla francouzské tenistce Caroline Garciaové.\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující páry nastoupily do čtyřhry z pozice náhradníků:\n\n\n\n"}
{"id": "992569", "url": "https://cs.wikipedia.org/wiki?curid=992569", "title": "U.S. Men's Clay Court Championships 2014", "text": "U.S. Men's Clay Court Championships 2014\n\nU.S. Men's Clay Court Championships 2014, oficiálním názvem se jménem sponzora Fayez Sarofim & Co. U.S. Men's Clay Court Championships, byl tenisový turnaj pořádaný jako součást mužského okruhu ATP World Tour, který se hrál v areálu River Oaks Country Club na otevřených antukových dvorcích. Konal se mezi 7. až 13. dubnem 2014 v texaském Houstonu jako 46. ročník turnaje.\n\nTurnaj s rozpočtem 539 730 dolarů patřil do kategorie ATP World Tour 250. Nejvýše nasazeným hráčem ve dvouhře se stal devátý hráč světa a obhájce titulu John Isner ze Spojených států, který po volném losu podlehl ve druhém kole Němci Dustinu Brownovi.\n\n\nNásledující hráči obdrželi divokou kartu do hlavní soutěže:\nNásledující hráči postoupili z kvalifikace:\n\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do čtyřhry z pozice náhradníka:\n\n\n\n"}
{"id": "992570", "url": "https://cs.wikipedia.org/wiki?curid=992570", "title": "Grand Prix Hassan II 2014", "text": "Grand Prix Hassan II 2014\n\nGrand Prix Hassan II 2014 byl tenisový turnaj pořádaný jako součást mužského okruhu ATP World Tour, který se hrál v areálu Complexe Al Amal na otevřených antukových dvorcích. Konal se mezi 7. až 13. dubnem 2014 v marocké Casablance jako 28. ročník turnaje.\n\nTurnaj s rozpočtem 485 760 eur patřil do kategorie ATP World Tour 250. Nejvýše nasazeným hráčem ve dvouhře se stal devatenáctý tenista světa Kevin Anderson z Jihoafrické republiky, který po volném losu podlehl ve druhém kole Rumunu Hanescovi.\n\n\nNásledující hráči obdrželi divokou kartu do hlavní soutěže:\n\n\n\n\nNásledující páry obdržely divokou kartu do hlavní soutěže:\n\nNásledující páry nastoupily do čtyřhry z pozice náhradníka:\n\n\n\n"}
{"id": "992576", "url": "https://cs.wikipedia.org/wiki?curid=992576", "title": "Copa Colsanitas 2014 – ženská dvouhra", "text": "Copa Colsanitas 2014 – ženská dvouhra\n\nDo soutěže ženské dvouhry na tenisovém turnaji Copa Colsanitas 2014 nastoupilo třicet dva hráček. Obhájkyní titulu byla opět nejvýše nasazená Jelena Jankovićová ze Srbska, která odešla jako poražená finalistka.\n\nSoutěž dvouhry vyhrála pátá nasazená Francouzka Caroline Garciaová, když ve finále zdolala Jelenu Jankovićovou po dvousetovém průběhu 6–3 a 6–4.\n\nPro Garciaovou finálový duel znamenal premiérovou účast v přímém boji o titul na okruhu WTA Tour. Získala tak debutový titul v kariéře. Druhý pak přidala ze soutěže čtyřhry.\n\n\n"}
{"id": "992577", "url": "https://cs.wikipedia.org/wiki?curid=992577", "title": "Podací právo", "text": "Podací právo\n\nPodací nebo také prezentační právo (latinsky \"ius praesentandi\") je oprávnění navrhnout konkrétní osobu ke jmenování do určitého církevního úřadu, respektive k obsazení uvolněného obročí. Bylo jednou ze složek patronátního práva.\n\n"}
{"id": "992580", "url": "https://cs.wikipedia.org/wiki?curid=992580", "title": "BNP Paribas Katowice Open 2014 – ženská dvouhra", "text": "BNP Paribas Katowice Open 2014 – ženská dvouhra\n\nDo soutěže ženské dvouhry na tenisovém turnaji BNP Paribas Katowice Open 2014 nastoupilo třicet dva hráček. Obhájkyní titulu byla druhá nasazená hráčka Roberta Vinciová z Itálie, která ve druhém kole nestačila na krajanku Camilu Giorgiovou.\n\nSoutěž dvouhry vyhrála francouzská turnajová čtyřka Alizé Cornetová, startující na divokou kartu, když ve finále zdolala Italku Camilu Giorgiovou po rovnocenném rozdělení první dvou sad 7–6 a 5–7, až v rozhodujícím dějství 7–5.\n\nPro Cornetovou finálový duel znamenal čtvrtý singlový titul na okruhu WTA Tour a druhou finálovou účast v probíhající sezóně, když na dubajském turnaji nestačila na Venus Williamsovou. Turnajové vítězství si tak připsala po jedenácti měsících od trofeje na Internationaux de Strasbourg 2013.\n\n\n"}
{"id": "992581", "url": "https://cs.wikipedia.org/wiki?curid=992581", "title": "BNP Paribas Katowice Open 2014 – ženská čtyřhra", "text": "BNP Paribas Katowice Open 2014 – ženská čtyřhra\n\nDo soutěže ženské čtyřhry na tenisovém turnaji BNP Paribas Katowice Open 2014 nastoupilo šestnáct dvojic. Obhájcem titulu byl španělský pár Lara Arruabarrenová a Lourdes Domínguezová Linová, jehož členky do soutěže nezasáhly.\n\nDeblový titul získala ukrajinská nenasazená dvojice Julia Bejgelzimerová a Olga Savčuková, když ve finále zdolala česko-rumunské turnajové jedničky Kláru Koukalovou a Monicu Niculescuovou. Po rovnocenném rozdělení prvních dvou sad 6–4 a 5–7, rozhodl o vítězkách až supertiebreak poměrem míčů [10–7].\n\nObě získaly na okruhu WTA Tour první společný titul. Bejgelzimerová si připsala třetí turnajový triumf ze čtyřhry a první od vítězství v červenci 2005 na modenské antuce. Pro Savčukovou to byl druhý deblový vavřín v kariéře a první od roku 2008, kdy vyhrála Taškent Open.\n\n"}
{"id": "992582", "url": "https://cs.wikipedia.org/wiki?curid=992582", "title": "Copa Colsanitas 2014 – ženská čtyřhra", "text": "Copa Colsanitas 2014 – ženská čtyřhra\n\nDo soutěže ženské čtyřhry na tenisovém turnaji Copa Colsanitas 2014 nastoupilo šestnáct dvojic. Obhájcem titulu byl maďarsko-lucemburský pár Tímea Babosová a Mandy Minellaová, jehož členky do soutěže nezasáhly.\n\nDeblový titul získala nenasazená španělsko-francouzská dvojice Lara Arruabarrenová a Caroline Garciaová, když ve finále zdolala americko-jihoafrické turnajové jedničky Vaniu Kingovou a Chanelle Scheepersovou po dvousetovém průběhu 7–6 a 6–4.\n\nGarciaová si na okruhu WTA připsala premiérový turnajový triumf ze čtyřhry a na kolumbijském turnaji vyhrála také soutěž dvouhry. Pro Arruabarrenovou to byl druhý deblový vavřín v kariéře, když první vyhrála na únorovém BNP Paribas Katowice Open 2013.\n\n"}
{"id": "992584", "url": "https://cs.wikipedia.org/wiki?curid=992584", "title": "Rudolf Maria Habsbursko-Lotrinský", "text": "Rudolf Maria Habsbursko-Lotrinský\n\nArcivévoda Rudolf Maria Rakouský \"celým jménem\" Rudolf Maria Karel Evžen Anna Antonín Marcus d' Aviano (* 17. listopadu 1950, Beloeil, Belgie) je první dítě a nejstarší syn arcivévody Karla Ludvíka Rakouského a princezny Yolandy z Ligne, vnuk posledního rakouského císaře Karla I. Dne 29. května 1978 byl spolu se svými dětmi a potomky po mužské linii královským patentem zahrnut mezi belgickou šlechtu s oslovením \"Jasnost\" (něm. \"Durchlaucht\") a dědičným titulem \"kníže habsbursko-lotrinský\".\n\nVystudoval historii na Katolické univerzitě v Lovani a v roce 1977 získal titul M.B.A. na Evropském institutu pro správu a obchod (INSEAD) ve Francii. Pracuje v bankovnictví a finančnictví, založil a řídí společnost AAA Gestion ve švýcarském Villars-sur-Glâne a je předsedou nadace evropského institutu antropologických studií Philanthropos a členem rady platformy Zermatt Summit.\n\nJakožto vnuk císaře Karla I. a jeho manželky Zity je v roli zástupce rodiny členem výboru \"Sdružení pro blahořečení a svatořečení Zity, císařovny a královny, manželky a matky (1892–1989)\". V rámci jeho činnosti přednášel o životě své babičky Zity též 15. dubna 2014 v kostele sv. Janů v Brně.\n\nRudolf Maria se 3. července 1976 v Bruselu oženil s baronkou Marií Hélène de Villenfagne de Vogelsanck a usadili se v Belgii. Z tohoto manželství se narodilo 8 dětí.\n\n"}
{"id": "992588", "url": "https://cs.wikipedia.org/wiki?curid=992588", "title": "Sergius (papež)", "text": "Sergius (papež)\n\nJméno Sergius nosili čtyři papežové římskokatolické církve.\n\n\n"}
{"id": "992589", "url": "https://cs.wikipedia.org/wiki?curid=992589", "title": "Mikuláš Kasarda", "text": "Mikuláš Kasarda\n\nMikuláš Kasarda (26. července 1925 Sačurov − 19. července 2013 Trebišov) byl slovenský básník, rozhlasový redaktor a pedagog. Byl strýcem rozhlasového dramatika a spisovatele Štefana Kasardy.\n\nVzdělání získával v Michalovcích, v letech 1946 až 1950 v Bratislavě, kde studoval na filosofické fakultě Slovenské univerzity obor slovenština a filosofie a v Prešově, kde v letech 1960 až 1964 studoval na filozofické fakultě Univerzity Pavla Jozefa Šafárika němčinu. V letech 1946 až 1947 pracoval jako učitel v Trebišově, v letech 1950 až 1952 si odsloužil základní vojenskou službu v Plzni, v letech 1952 až 1954 pracoval jako redaktor v Československém rozhlase v Košicích, v letech 1954 až 1969 byl profesorem na gymnáziu v Sečovcích, v letech 1969 až 1988 na gymnáziu v Michalovcích a od roku 1988 byl v důchodu a žil v Sečovcích. Zemřel v červenci 2013 v Trebišově ve věku osmaosmdesáti let.\n\nVe svých dílech se často vracel k rodnému zemplínského kraji, práci rolníků, ke své pedagogické praxi, ale také se věnoval společenským problémům. Kromě tvorby pro dospělé se věnoval i psaní poezie pro děti, v níž se věnoval školnímu životu dětí. Kromě vlastní tvorby také překládal z německé literatury (Johann Wolfgang von Goethe, Friedrich Schiller), maďarské (Endre Ady) a české poezie (Jan Neruda).\n\n\n"}
{"id": "992593", "url": "https://cs.wikipedia.org/wiki?curid=992593", "title": "Drátěné dopravní pásy", "text": "Drátěné dopravní pásy\n\nDrátěné dopravní pásy slouží pro plynulý přesun různých materiálů a výrobků. Drátěné dopravní pásy nacházejí své uplatnění téměř ve všech odvětvích průmyslu jako prostředky pro urychlení dopravy a manipulace s výrobky a celkové zefektivnění výroby. Často jsou tyto pásy jednou z klíčových součástí výrobních zařízení a technologických celků.\n\nDrátěné dopravní pásy se užívají se všude tam, kde klasické dopravní pásy přestávají plnit funkci. Předměty, které jsou dopravovany po drátěných dopravních pásech mohou být rozličné svojí hmotností a velikostí. Pásy jsou využívány při teplotách −50 °C až +1 100 °C, a to jak na linkách s přísnými hygienickými požadavky, tak i v opačném extrému v těžkých a teplých provozech. Splnění takových požadavků zajistí vhodně zvolený typ pásu spolu s jakostí použitého materiálu.\n\nDrátěné dopravní pásy jsou vyráběny z drátů kruhového průřezu v jakosti, která nejlépe odpovídá účelu použití a provozním podmínkám.\n"}
{"id": "992594", "url": "https://cs.wikipedia.org/wiki?curid=992594", "title": "Ray Dolby", "text": "Ray Dolby\n\nRay Dolby, rodným jménem Ray Milton Dolby (18. ledna 1933 − 12. září 2013) byl americký vědec, technik a vynálezce. Jeho práce se primárně orientovala na analýzu a zpracování zvuku a znamenala výrazný kvalitativní posun v oblasti hudebního a filmového průmyslu.\n\nRay Milton Dolby se narodil v Portlandu, ale vyrůstal v San Francisku. Jeho otec Earl Milton Dolby byl také vynálezce.\n\nUž jako student pracoval v roce 1949 na vedlejší úvazek ve společnosti Ampex v Redwood City, kde pracoval s jejich prvním magnetofonem a pomáhal při vývoji záznamu videa na pásku. Byl studentem a bez titulu, jeho funkce byla jen „poradce“, ale Dolby sehrál klíčovou roli v úsilí, které dovedlo Ampex k prototypu kvadruplexného videorekordéru v dubnu 1956 a jeho výrobě.\n\nV roce 1957 Dolby získal titul bakaláře z elektrotechniky na universitě ve Stanfordu. Zároveň vyhrál Marshallův školní pohár a titul Ph.D. (Doktor fyziky) získal v roce 1961 na universitě v Cambridge.\n\nAž do roku 1965, kdy se vrátil zpět do Anglie, působil jako technický poradce v Organizaci spojených národů v Indii.\n\nV Londýně v roce 1967 založil spolu se svým bratrem Dalem společnost Dolby Laboratories, ve které původně pracovali pouze čtyři zaměstnanci. Ve stejném roce oficiálně vyvinul Dolby Sound System a elektronický filtr, ačkoli jeho první americký patent byl zapsán až o čtyři roky později.\n\nPozději, v roce 1976, se přestěhoval i s firmou zpět do Spojených států (do Kalifornie). Prvním produktem Dolby Labs bylo zařízení \"Dolby 301\" s redukcí šumu typu A. Následoval typ B a celou řadu dalších technologií, které nesly společné označení Dolby.\n\nDolby působil i jako prezident Společnosti zvukového inženýrství (AES).\n\nNa sklonku svého života trpěl Alzheimerovou chorobou, ale zemřel na leukémii, 12. září 2013 ve svém domě v San Francisku ve věku osmdesáti let.\n\nBěhem svého života se profesionálně věnoval prakticky jediné oblasti − zpracování zvuku. Získal desítky patentů a výsledky jeho práce natrvalo změnily způsob, jakým se v současné době poslouchá hudba, jak zní zvuk ve filmech a elektronických zařízeních, přenášejících a reprodukují zvuk. Dolbyho technologie se staly neodmyslitelnou součástí kreativního procesu pro nahrávání zvuku nebo obrazově zvukového záznamu umělci, hudebníky, filmaři a vědci.\n\nPrakticky každé kino je vybaveno zařízením s licencí Dolby Sound System, stejně i televizní nebo nahrávací studia se bez technologií společnosti Dolby Labs dnes neobejdou.\n\nRay Dolby s manželkou Dagmar byli aktivní i ve filantropii a podporovali celou řadu organizací a případů. S jejich podporou byly otevřeny zařízení jako Budova regenerační medicíny Raye a Dagmar Dolbyových na universitě v Kalifornii, centrum kmenových buněk v San Francisku či výzkumné centrum mozkového zdraví v Pacifickém zdravotním centru v Kalifornii.\n"}
{"id": "992595", "url": "https://cs.wikipedia.org/wiki?curid=992595", "title": "Andrej Begala", "text": "Andrej Begala\n\nAndrej Begala (2. února 1921 Ihľany-Slotince - 5. června 1992 Kežmarok) byl důstojník, protifašistický bojovník, účastník SNP.\nV letech 1936-1940 studoval na učitelském ústavu v Prešově, poté na poddůstojnické škole ve Spišské Nové Vsi, 1941-1943 na Vojenské akademii v Bratislavě. Od 1943 důstojník slovenské armády, od 1945 důstojník čs. armády, 1949 byl z armády propuštěn, později pracoval v úřednickém povolání. Účastník druhého čs. odboje, v květnu 1944 odeslán na východní Slovensko, kde navázal spojení s partyzány, kterým dodával zbraně. \n\nPo vypuknutí SNP v nepřítomnosti velitele praporu převzal velení a odvedl ho k partyzánům, od 28. 8. 1944 příslušník 1. čs. armády na Slovensku, po příjezdu do Banské Bystrice přidělen k armádnímu telegrafickému praporu, od 15. 10. 1944 příslušník 1. taktické skupiny (Kriváň), po potlačení povstání pokračoval v boji s touto partyzánskou skupinou. Po 1948 z politických důvodů propuštěn z armády, 1991 rahabilitovaný v hodnosti podplukovníka.\n"}
{"id": "992596", "url": "https://cs.wikipedia.org/wiki?curid=992596", "title": "Paolo Soleri", "text": "Paolo Soleri\n\nPaolo Soleri (21. června 1919, Turín − 9. dubna 2013, Paradise Valley, Arizona) byl italský architekt, jeden z nejznámějších utopistických plánovačů dvacátého století. Jeho propracované sociologické filosofie, kontroverzní megaplány návrhů měst a experimentální společenské soběstačné komunity jsou poetickým manifestem druhém světa, který je možný, pokud se člověk rozhodne žít v harmonii s přírodou.\n\nPaolo Soleri se narodil 21. června 1919 v italském Turíně. Po ukončení studia s nejvyššími vyznamenáními na Polytechnické univerzitě v Turíně se přestěhoval do Spojených států amerických, kde působil v letech 1947 až 1949 jako učeň Franka Lloyda Wrighta v Taliesin West (Arizona) a následně i v Taliesin East ve Wisconsinu. Wrightova filosofie, zejména teorie plasticity a kontinuity, měla velký dopad na Soleriho další tvorbu.\n\nJedním z jeho prvních významných oceněných projektů (koncem čtyřicátých let) byl návrh na trubkový most. Navzdory skutečnosti, že návrh nikdy nebyl zrealizován, je to pravděpodobně první inovativní koncept designu mostů od dob Roberta Maillarta − důmyslná železobetonová konstrukce se rozvíjí v místech, kde je konstrukční napětí malé, pak se zpět uzavírá do válcovitých tvarů uprostřed rozponu. Návrh byl vystavován v Muzeu moderního umění a publikovaný v časopise \"The Architecture of Bridges\" od Elizabeth Mock. \n\nV roce 1950 se Soleri vrátil zpět do Itálie, aby tam navrhl a postavil sochařsky jedinečně ztvárněnou továrna na keramiku Ceramica Artisitca Solimene jižně od Neapole. Přestože je továrna na Vietri sul Mare výrazně ovlivněna Gaudiího Sagradou Famíliou, zachovává si rukopis svého tvůrce.\n\nV roce 1955 se Soleri se svou ženou Colly a jejich dvěma dcerami přestěhoval do Paradise Valley ve Scottsdale, malé pouště při městě Phoenix v Arizoně, kde si postavil svůj vlastní \"earth house\" (\"dům země\"; 1955–1958), jen pár kilometrů od Taliesin West. Zemní dům je tvořen dvěma vzájemně propojenými strukturami, na kterých Soleri začal zkoušet různé přírodní formy a techniky stavění. I zde jsou patrné stopy Gaudího práce. Objekty se z jedné strany dotýkají povrchu pouště, z opačné se otevírají do vyhloubeného patia; navrženy spolu se souborem jam a šachet na zachycení dešťové vody, která slouží jako podpora k zavlažovacímu systému vegetace rostoucí na vrchní střeše. Tento systém byl průkopnický. Soleri dal nejdříve postavit obrovské formy z tvrzeného pouštního písku, do kterých byl pak rozprášen beton. Po úplném ztvrdnutí skořápky byly pískové formy odstraněny buldozerem.\n\nSpolu se svou ženou založili v roce 1956 neziskovou nadaci \"Cosanti Foundation\", kterou zavázali svůj život věnovat výzkumu a experimentování v urbanismu. Prvním projektem nadace bylo Cosanti, částečně podzemní komplex, fungující na podobném systému učňovské školy, jako byla ta Wrightova. Sestává z rezidence, ateliéru na keramiku a učňovských bloků. Je založena na principech pasivní solární architektury, konstrukce jsou v horkých letních dnech chladné a naopak, v studených nocích sálají teplo. Cosanti má rozměry cca osm krát dvanáct metrů, pod úrovní povrchu pouště a je zastřešen 8 cm hrubou zakřivenou žebrovou skořápkou.\n\nAby Soleri unikl živelně se rozrůstajících předměstských částí Phoenixu, přestěhoval se v roce 1970 asi 110 km severně od Cosanti, kde založil hlavní projekt své nadace, urban laboratoř − Arcosanti. Arcosanti je malé město schopné podpory 5000 obyvatel žijících na ploše 10 akrů, obklopené zeleným ochranným vegetačním pásem. Prototyp města zahrnuje studijní centrum pro experimentální workshopy a performing arts. Jako stavitelé na tomto komplexu pracují většinou studenti, smluvně zavázáni vzdát se odměny ve prospěch privilegia být členem komunity Paola Soleriho. Učňovské části jsou tvořeny 4 m vysokými kubickými objemy s kruhovými okny. Arcosanti se stal prototypem „arkologie“ − ideje vyvinuté Paolem Solerem v šedesátých letech − architektura spojena s ekologií. Byla formulována Solerem jako nezbytný životní proces, stejně jako koncový produkt. Poskytuje alternativy k horizontálnímu růstu, který je charakteristický pro většinu amerických měst a z toho pramenících rozsáhlých předměstí − soběstačné, vertikální vrstvené megaobjekty, které kombinují bydlení, práci a přírodní prostředí do zahuštěných superorganizmů; megaměsta spojuje do absolutního procesu s evolucí. Soleri vyvíjí vědeckou analogii mezi kompaktností existující v přírodě a koncentrací populace, čímž se dostává ke hmotě esenciální pro městskou společnost. Protože stupeň živé atmosféry energie a účinnosti je přímo úměrný hustotě, město predikuje na základě ucelenosti a hustotě: nedostatek hustoty je synonymem neefektivnosti. Arkologie − města navržena na maximalizaci interakce a přístupnosti; minimalizaci používání energií, surových materiálů a půdy; omezení odpadu a ekologického znečištění a poskytnutí vzájemného vztahu s okolním přirozeným prostředím.\n"}
{"id": "992600", "url": "https://cs.wikipedia.org/wiki?curid=992600", "title": "Federico Zandomeneghi", "text": "Federico Zandomeneghi\n\nFederico Zandomeneghi (2. června 1841, Benátky – 31. prosince 1917, Paříž) byl italský malíř působící v Paříži, patřící k okruhu impresionismu a italského uměleckého hnutí Macchiaioli.\nZandomeneghi pocházel z umělecké rodiny, jeho otec i děd byli sochaři. Studoval malířství v Benátkách a Miláně. V bojích o italskou nezávislost podporoval Garibaldiho, takže se musel z politických důvodů vystěhovat z Benátek. Usadil se ve Florencii, kde potkal umělce z hnutí Macchiaioli. Pod jejich vlivem začal více malovat v plenéru.\n\nRoku 1874 natrvalo odešel do Paříže, kde se připojil k tamním impresionistům, s nimiž i vystavoval. Blízce se přátelil s Degasem. Věnoval se hlavně figurální malbě, počínaje devadesátými léty maloval mnoho pastelů a tvořil také ilustrace pro módní časopisy.\n"}
{"id": "992601", "url": "https://cs.wikipedia.org/wiki?curid=992601", "title": "Silver Rails", "text": "Silver Rails\n\nSilver Rails je sólové studiové album skotského baskytaristy Jacka Bruce, vydané v březnu 2014 u vydavatelství Esoteric Recordings. Nahrávání alba probíhalo v londýnském studiu Abbey Road Studios a o produkci se staral Rob Cass. Na albu se podílela řada hostů, jako jsou například Phil Manzanera, Robin Trower, Uli Jon Roth nebo John Medeski. Autorem obalu alba je Sacha Jafri. Autorem hudby ke všem skladbám je sám Bruce, autory textů jsou pak v různých případech Margrit Seyffer, Kip Hanrahan a Bruceův dlouholetý spolupracovník Pete Brown.\n\n"}
{"id": "992602", "url": "https://cs.wikipedia.org/wiki?curid=992602", "title": "Jaroslav Kopejtko", "text": "Jaroslav Kopejtko\n\nJaroslav Kopejtko (1892–1953) byl český fotbalista, útočník. Vítěz Poháru dobročinnosti v letech 1913, 1914 a 1916.\n\nVe čtrnácti letech spoluzakládal Sportovní kroužek Viktoria Letná. Dále působil v SK Bubeneč a SK Letná, později odešel do tehdy známého klubu SK Olympia Praha VII, kde hráli zde například Pilát a Fivébr. V roce 1911, ve věku 19 let přišel na Letnou do Sparty, kde potvrdil své střelecké kvality. Následně se na rok vrátil do Olympie Praha VII, v roce 1912 ho přivedl předseda Rudolf Henčl do SK Viktorie Žižkov.\n\nDo Viktorky Žižkov přišel v době, kdy se klub dotáhnul na Spartu a Slavii. V Pohár dobročinnosti v roce 1912 Viktorka prohrála se Slavií 3:4, o rok později získala cennou trofej po finálovém vítězství nad Slavií 2:O. Vítězství se podařilo Viktorce obhájit v roce 1914 (ve finále nad Slavií 1:0) a v roce 1916 (finále se Spartou 3:0). Tím získala pohár jako trojnásobný vítěz do trvalého vlastnictví.\n\nV té době již zuřila 1. světová válka a Jaroslav Kopejtko odchází na vojnu, i tam hrál fotbal a střílel góly. Nejprve v Szegedu, později ve Vídni za místní Slovan. Hrál ale bez souhlasu Českého svazu i Viktorky Žižkov a byl za to doživotně diskvalifikován. Za Slovan Vídeň nastoupil v 57 utkáních, ve kterých vstřelil 113 gólů. Po válce je na radu bývalého spoluhráče z SK Bubeneč Karla Koželuha angažován do Teplitzer FK, který působil v rámci německého fotbalového svazu. Po dvou letech zařídila Viktorka jeho amnestii a vrátil se na Žižkov. V roce 1921 vstřelil ve 44 zápasech 72 gólů.\n\nBěhem roku 1921 působil i v týmu Old boys Viktorky Žižkov a připravoval se na konec sportovní kariéry. Když v roce 1921 odjížděla Sparta na španělské turné, kde se měla střetnout s FC Barcelona o evropský primát, vzpomněli si na něj funkcionáři. Sparta v Barceloně před 65 tisíci diváky vyhrála 3:2 a dva góly Sparty vstřelil právě Jaroslav Kopejtko-Prokop. V brance Barcelony stál tehdejší nejslavnější brankář světa Ricardo Zamora, velký konkurent i přítel Františka Pláničky.\n\nZ Viktorky odešel do Malostranského SK a následně do AFK Union Žižkov, kde vykonával funkci trenéra. Za Viktorii Žižkov sehrál 232 zápasů za první mužstvo a nastřílel 380 gólů.\n\n\n"}
{"id": "992604", "url": "https://cs.wikipedia.org/wiki?curid=992604", "title": "Seznam medailistů na mistrovství světa ve vzpírání mužů – super těžká váha", "text": "Seznam medailistů na mistrovství světa ve vzpírání mužů – super těžká váha\n"}
{"id": "992606", "url": "https://cs.wikipedia.org/wiki?curid=992606", "title": "Seznam medailistů na mistrovství světa ve vzpírání mužů – těžká váha", "text": "Seznam medailistů na mistrovství světa ve vzpírání mužů – těžká váha\n"}
{"id": "992607", "url": "https://cs.wikipedia.org/wiki?curid=992607", "title": "Fritz von Uhde", "text": "Fritz von Uhde\n\nFritz von Uhde, narozený Friedrich Hermann Carl Uhde (22. května 1848, Wolkenburg, dnes část města Limbach-Oberfrohna – 25. února 1911, Mnichov) byl německý malíř, určitý čas působící i jako důstojník jezdectva. Maloval žánrové a náboženské obrazy, stylově se pohyboval mezi realismem a impresionismem.\n\nZačal studovat malbu v Drážďanech, ale tamní ovzduší ho odpuzovalo, proto studium opustil a vstoupil do armády, kde se stal instruktorem jízdy na koni. Roku 1877 se odstěhoval do Mnichova, kde pokračoval ve studiu umění. Podnikl také studijní cesty do Paříže a do Nizozemí. Zpočátku musel zápasit o uznání, protože jeho práce se tehdejšímu publiku zdály příliš realistické a ošklivé. Postupně se však prosadil a od 90. let vyučoval malbu na mnichovské Akademii.\n"}
{"id": "992608", "url": "https://cs.wikipedia.org/wiki?curid=992608", "title": "Hans von Marées", "text": "Hans von Marées\n\nHans von Marées, narozený Johann Reinhard von Marées (24. prosince 1837, Elberfeld, dnes část města Wuppertal – 5. června 1887, Řím) byl německý malíř a grafik.\nNarodil se v rodině bankéře, malbu studoval v Berlíně. Po vojenské službě v letech 1855–57 se odstěhoval do Mnichova, kde se seznámil s okruhem kolem Franze von Lenbacha; s Lenbachem roku 1864 odjel do Itálie kopírovat tamní staré mistry. Během prusko-francouzská války sloužil v armádě, poté žil nějaký čas v Berlíně a Drážďanech. Roku 1873 odejel natrvalo do Itálie, kde poznal „německé Římany“ Anselma Feuerbacha a Arnolda Böcklina, kteří ovlivnili jeho styl.\n"}
{"id": "992610", "url": "https://cs.wikipedia.org/wiki?curid=992610", "title": "Společenská úsluha", "text": "Společenská úsluha\n\nSpolečenská úsluha není právním jednáním, nezakládá žádný právní vztah. Je to běžná sousedská či přátelská výpomoc. Vzhledem k tomu, že vůle obou stran nesměřuje ke vzniku smlouvy, neexistují mezi nimi žádná vzájemná práva nebo povinnosti, jejichž porušení by právo sankcionovalo. Např. z pozvání na večeři samozřejmě nevzniká nejen žalovatelný nárok, ale ani naturální obligace, protože v obou těchto případech by šlo o závazkový vztah, kdežto společenská úsluha naproti tomu není právně relevantní. Je to mimoprávní vztah, založený na zvycích a konvencích, vynutitelný jen v oblasti morálky. Někdy může jít o hraniční případy mezi právem a morálkou, posouzení tak závisí na konkrétních okolnostech daného případu.\n\nV českém právu šlo původně jen o pojem právní teorie, společenské úsluhy ale začal ve své judikatuře uznávat i Ústavní soud (pozvání na kulturní akci, konzumace nápojů, jednorázové poskytnutí přístřeší, odnos nákupu denní potřeby fyzicky nemohoucí osobě, sousedem provedená zahradnická úprava ovocného stromu, výměna píchlé pneumatiky za rezervní atp.) a výslovně se objevila v ustanovení § 2055 občanského zákoníku, podle kterého plnění z pouhé společenské úsluhy není darováním, je-li z chování stran zřejmé, že se nechtějí smluvně vázat.\n"}
{"id": "992611", "url": "https://cs.wikipedia.org/wiki?curid=992611", "title": "Zetor 35", "text": "Zetor 35\n\nZetor 35 (zkrácený název Z-35) byl traktor výkonnějšího a těžšího typu vyráběný společností Zetor, určený pro těžké zemědělské práce. Byl schopen zacházet s těžším nářadím. Typ Z-35 vycházel z prototypu Z-30, který se sériové výroby nedočkal. Tyto typy měly čtyřstupňovou převodovku s dvoustupňovou redukcí − měly dvě zpětné rychlosti. Traktor Z-35 měl také výkonnější hydraulické zařízení. Traktor Z-35 měl převodovou skříň postavenou podle modelu Zetor 15 a poloosy podle Z-25K. Do roku 1960 bylo vyprodukováno přibližně 21 000 kusů. V roce 1958 se začal vyrábět i typ Z-35 Super.\n"}
{"id": "992613", "url": "https://cs.wikipedia.org/wiki?curid=992613", "title": "Leo Zobel", "text": "Leo Zobel\n\nLeo Zobel (28. ledna 1895, Nitra − 25. dubna 1962, tamtéž) byl slovenský šachista.\n\nNa prvních mistrovstvích slovenské župy ÚJČŠ v Trenčianských Teplicích v roce 1924 se dělil o 5. a 6. místo (vyhrál Max Walter).\n\nNa mistrovství ČSR v Brně 1929 se dělil o 9. a 10. místo (vyhrál Karel Opočenský), ale následující mistrovství republiky v Praze 1931 při neúčasti československé špičky, která se zúčastnila šachové olympiády, vyhrál před dalšími slovenskými šachisty Desiderem Mayem a Maxem Walterem.\n\nZúčastnil se mezinárodních turnajů: \n\nPo druhé světové válce hrál na mistrovství Slovenska ve Starém Smokovci 1955 a v polofinále mistrovství ČSR v Bratislavě 1956, ale bez větších úspěchů. \n"}
{"id": "992614", "url": "https://cs.wikipedia.org/wiki?curid=992614", "title": "Mylana", "text": "Mylana\n\nMylana (v ukrajinském originále , též zmiňováno jako \"Milana\") je opera o čtyřech dějstvích ukrajinského skladatele Heorhije Majborody. Libreto napsala ukrajinská spisovatelka a básnířka Agata Fedorivna Turčynska (1903–1972) podle vlastní stejnojmenné dramatické básně.\n\nDěj opery se odehrává na Zakarpatské Ukrajině v době maďarského záboru v letech 1939–1945; ukazuje komunisty vedený odboj zakarpatských Ukrajinců, ve středu děje je partyzánka Mylana. Východiskem je tedy opera hrdinsko-historického stylu charakteristická pro sovětskou tvorbu 30.–50. let 20. století, skladatel však zdůrazňuje individuální rysy a osudy postav, a tím \"Mylanu\" posouvá k typu opery lyricko-psychologické. Hudební styl opery se pohybuje v mezích socialistického realismu. Majboroda zde vychází ze stylu tzv. písňové opery stalinské doby, kladoucí důraz na srozumitelné melodie, zpěvní složka v opeře jasně dominuje a je to právě melodické bohatství „jiskřivé vokální partie“, které opeře zajistily popularitu. Jádrem většiny scén jsou sólové pěvecké výstupy, rámované početnými ansámbly a sbory. Orchestr však začíná mít větší úlohu a v některých případech se stává nositelem hlavní hudební myšlenky. Hudba opery je provázána a psychologie postav prohloubena využitím systému příznačných motivů.\n\nMajboroda v \"Mylaně\" cituje některé autentické lidové písně, především však folklór soustavně zapojuje v áriích, ansámblech, a zejména v početných sborech. Využívá přitom intonace podkarpatské lidové hudby i lidové hudby širšího okruhu: kolomyjky a písně haličské, východoukrajinské a uherské.\n\nCelkovému účinku opery vadí značné nedostatky libreta: dramaturgie je ukvapená a povrchní a řada akcí hrdinů je slabě motivována. Některé nedostatky lze však zčásti přičíst i skladateli, zejména značnou fragmentárnost díla. V kontrastu s psychologickým vystižením ostatních postav trpí právě postava titulní hrdinky Mylany tím, že její rysy nejsou ani v textu, ani v hudbě dostatečně rozvinuty, a hlavní milostný pár Mylany a Vasyla je celkově hudebně upozaděn oproti vedlejším hrdinům Jolan a Martynovi. Přesto ji ukrajinská hudební věda označuje za „jednu z nejkrásnějších oper“ 40.–50. let 20. století.\n\nOpera \"Mylana\" měla premiéru 1. listopadu 1957 v kyjevském operním divadle a ještě v témže roce byla představena v Moskvě na „dekádě ukrajinského umění“. Titulní úlohu zpívala L. Lobaneva, Vasyla V. Kozerackyj, vynikli však především představitelé Martyna Dmytro Hnatjuk, Jolan Jevhenija Mirošnyčenko a Ruščaka Borys Hmyrja, starého Hucula Kozoluha zpíval P. Bilynnyk a starostu Šybaka M. Hryško. Dirigoval Veniamin Tolba, režii měl Volodymyr Skljarenko a scénu vytvořil Fedir Nirod. Kritika (spisovatel Maksym Rylskyj v recenzi v Pravdě z 2. prosince 1957) ji označila za „vážný krok v rozvoji ukrajinského a celého sovětského umění“.\n\nV roce 1967 skladatel operu přepracoval pro účely obnovené kyjevské inscenace. Roku 1970 ji kyjevské divadlo prezentovalo v Bulharsku a hrálo až do 80. let 20. století. Roku 1972 byla pořízena rozhlasová nahrávka opery, kterou roku 2005 vydalo na CD nakladatelství Vektor-Vega.\n\nNámětově se opera \"Mylana\" řadí mezi díla oslavující západní expanzi Ukrajinské sovětské socialistické republiky v letech 1944–1945: kritika (Maksym Rylskyj) na ní z ideologického hlediska oceňovala, že jejími hrdiny jsou „mužní bojovníci za štěstí pracujícího lidu, za sjednocení Zakarpatské se Sovětskou Ukrajinou“. Ještě v roce 1957 byla vedle kyjevské \"Mylany\" týkající se území získaného od Československa (respektive Maďarska) uvedeny ve Lvově opera \"Úsvit\" Anatolije Kosa-Anatolského o východní Haliči získané od Polska a v Charkově opera \"Bukovinci\" Marka Karminského o severní Bukovině získané od Rumunska.\n\nZakarpatská Ukrajina. Jarní večer roku 1939. Mylana vyhlíží svého milého, partyzána Vasyla. Chlapci si dělají legraci z vesnického starosty Šybaka, spolupracujícího s fašisty, který pro to, aby se zalíbil okupantům, přijal i maďarské jméno Símperly. Největším Šybakovým zastáncem a pochlebníkem je místní boháč Klympuš. Notář Flejs kárá Šybaka za špatný výkon úřadu a za nedostatečné potírání komunistů. Dává Šybakovi lstivou úlohu: nechat do sebe zamilovat některou z místních děvčat a skrze ni vyzvědět záměry komunistů.\nObjevuje se komunistický odbojář Ruščak, převlečený za starce. Vesničané se mu svěřují s těžkými obavami o svůj život. Vasyl radostně vypráví o bratrských stycích s Kyjevem a Lvovem. Stará Hafa a Mylana zvou všechny do chalupy na pohoštění. Ruščak, Mylana, její přítelkyně Jolan, Jolanin milý, chasník Martyn, a Vasyl se zdrží, i když ostatní odejdou. Jolan rozdává svým soudruhům letáky. Ruščak dává členům odboje bojové úkoly. – Suroví četníci zatýkají několik vesničanů, mezi nimi Vasyla, Martyna a Mylanu. Když to vidí Šybak, veřejně četníkům přikazuje, aby Mylanu propustili – není prý „jejich“, ale „naše“. Tím vzbudí u vesničanů vůči Mylaně nedůvěru.\nMylana se schovává v horské kolibě; od starostova vyjádření jí někteří odbojáři nevěří. Jolan jí vypráví, že se Vasyl zachránil a nyní se nachází v Sovětském svazu. Přichází Ruščak a dává Mylaně bojový úkol: má přejít frontu a ukázat vojskům Rudé armády, jak bez velkých ztrát obejít Arpádovu linii. Mylana je nadšena: věří jí, nepovažují ji za zrádkyni.\n\nRok 1944. Horthyovské oddíly utíkají před postupujícími sovětskými vojsky a nabízejí Šybakovi, aby uprchl s nimi. Mylaně hrozí smrtelně nebezpečí, ale ona zůstává pevná; předstupuje před Šybaka ne jako poražená, ale jako vítězící. Šybak ji zastřelí ranou do spánku. – Objevují se sovětští vojáci vedení Vasylem. Vojáci opatrně odnášejí smrtelně raněnou Mylanu.\n\nRozhlasová nahrávka opery z roku 1972, dostupná na stránkách Ukrajinského rozhlasu. Zpívají (Mylana) Ljudmyla Kravčenko, (Ruščak) Heorhij Krasula, (Jolan) Bela Rudenko, (Vasyľ) Jaroslav Holovčuk, (Martyn) Dmytro Hnatjuk, dále Ja. Holovčuk, S. Kozak, V. Terechov, V. Skubak, Y. Kljakun, E. Ozymkovskaja, V. Myrkotan, V. Herasymčyk, L. Semenenko. Sbor a orchestr Státního akademického divadla opery a baletu USSR T. H. Ševčenka řídí Stepan Turčak.\n"}
{"id": "992617", "url": "https://cs.wikipedia.org/wiki?curid=992617", "title": "Andrés Sorel", "text": "Andrés Sorel\n\nAndrés Sorel (1937, Segovia, Španělsko – 7. ledna 2019, Madrid) byl španělský spisovatel.\n\nNarodil se v Segovii během občanské války, otci z Kastilie a matce z Andalusie. Jeho bratr Antonio Martínez Menchén působí také jako spisovatel.\n\nStudoval učitelství a filosofii a během diktatury vstoupil do Komunistické strany Španělska. Mezi lety 1962 a 1971 pracoval jako korespondent Radio España Independiente a v Paříži vedl časopis \"Información Española\", který byl určen pro španělské emigranty. Příjmení Sorel převzal od postavy Juliena Sorela, představitele Stendhalova románu \"Červený a černý\". V roce 1963 pro ideologické a politické neshody opustil Komunistickou stranu.\n\nBěhem Kubánské revoluce několikrát cestoval na ostrov, kde uskutečnil rozhovor s Fidelem Castrem a Che Guevarou. Jeho podpora kubánské vládě trvala i po jeho odchodu z Komunistické strany.\n\nPo smrti Francisca Franca se vrátil do Španělska, kde spolupracoval s různým levicovými periodiky, mezi kterými lze vyzvednout založení deníku \"Liberación\" v roce 1984, prezentovaného jako první radikální levicový deník v zemi.\n\nByl je generálním sekretářem Asociación Colegio de Escritores de España a ředitelem časopisu \"República de las Letras\".\n\nPublikoval více než 50 knih a zúčastnil se více než 1 000 konferencí v různých městech světa. Jeho díla byly přeloženy a publikovány v USA, na Kubě, v Portugalsku, Rumunsku, Spojeném království a na Slovensku.\n\n"}
{"id": "992618", "url": "https://cs.wikipedia.org/wiki?curid=992618", "title": "U.S. Men's Clay Court Championships 2014 – mužská dvouhra", "text": "U.S. Men's Clay Court Championships 2014 – mužská dvouhra\n\nDo soutěže mužské dvouhry na tenisovém turnaji U.S. Men's Clay Court Championships 2014 nastoupilo dvacet osm hráčů. Obhájcem titulu byl nejvýše nasazený Američan John Isner, který ve druhém kole podlehl německému tenistovi Dustinu Brownovi.\n\nTurnaj vyhrál čtvrtý nenasazený Španěl Fernando Verdasco, když ve finále porazil krajana a turnajovou trojku Nicoláse Almagra ve dvou setech 6–3 a 7–6. Na okruhu ATP si tak připsal šestý singlový titul kariéry, když předchozích šest finále v řadě prohrál. Navázal tak na triumf dosažený na barcelonské antuce v dubnu 2010.\n\nTaké na druhém turnaji hraném v daném týdnu kalendáře ATP Tour – Grand Prix Hassan II, se do finále dvouhry probojovali pouze zástupci španělského tenisu.\n\nČtyři nejvýše nasazení hráči měli volný los do druhého kola.\n\n"}
{"id": "992619", "url": "https://cs.wikipedia.org/wiki?curid=992619", "title": "Gustav Adámek", "text": "Gustav Adámek\n\nGustav Adámek (23. října 1848 Ledeč nad Sázavou – 21. září 1905 Praha) byl rakouský a český podnikatel a politik české národnosti, na konci 19. století poslanec Říšské rady.\n\nProfesí byl velkoobchodníkem, publicistou a politikem. Publikoval práce v oboru financí a politiky. Působil jako ředitel Městské spořitelny v Praze. V jejím ředitelství zasedal v letech 1887–1898, přičemž v období let 1894–1898 zastával funkci ředitele. Zastával rovněž funkci předsedy České zajišťovací banky a nového obchodního grémia. Patřil mu velkostatek Čelina u Dobříše.\n\nByl aktivní v politickém životě. Zasedal v sboru obecních starších města Prahy. Byl poslancem Českého zemského sněmu. Byl sem zvolen v prosinci 1897 v doplňovacích volbách v městské kurii, obvod Slaný, Louny, Rakovník, Velvary. Volba byla potvrzena a poslanecký slib vykonán v lednu 1898. Rezignoval roku 1899. Zdůvodnil to jinými povinnostmi, které mu neumožňují účastnit se všech schůzí sněmu. Ve veřejném dopise voličům zároveň odmítl jako nespravedlivé tiskové zprávy, které jeho ojedinělé absence označovaly za \"trestuhodnou nedbalost\".\n\nNa konci 19. století se zapojil i do celostátní politiky. Ve volbách do Říšské rady roku 1897 získal mandát v Říšské radě (celostátní zákonodárný sbor) za kurii městskou, obvod Slaný, Louny, Kladno, Nové Strašecí atd. Rezignaci na mandát oznámil na schůzi 4. prosince 1899. Do parlamentu pak místo něj nastoupil Jaromír Čelakovský. Důvody k rezignaci a její načasování byly stejné jako v případě složení mandátu na zemském sněmu. K roku 1897 se profesně uvádí jako obchodník a statkář.\n\nJeho manželka, rozená Frommová, byla pěvkyní Národního divadla v Praze. Zesnul v září 1905, když byl při podvečerní procházce v Královské oboře \"raněn mrtvicí\" a po krátké chvíli zemřel. Pohřeb se konal od kostela svatého Jindřicha v Praze.\n\nJeho bratrem byl advokát a politik Karel Adámek (1843–1914).\n"}
{"id": "992621", "url": "https://cs.wikipedia.org/wiki?curid=992621", "title": "Jozef Májovský", "text": "Jozef Májovský\n\nJozef Májovský (10. června 1920, Prešov − 16. dubna 2012, Bratislava) byl slovenský botanik a vysokoškolský pedagog.\n\nV roce 1939 začal studovat na Filozofické fakultě Univerzity Komenského v Bratislavě, na nově zřízené Přírodovědecké fakultě absolvoval pedagogickou kombinaci přírodopis a zeměpisu.\n\nV roce 1950 ho František Nábělek pozval do Botanického ústavu Přírodovědecké fakulty. V roce 1956 se po smrti Jana Martina Novackého stal vedoucím Katedry botaniky a ředitelem bratislavské Botanické zahrady, v této funkci působil do roku 1961. Později byl jmenován prorektorem Univerzity Komenského pro výstavbu, na Přírodovědecké fakultě se stal studijním proděkanem.\n\nSpolupracoval při zakládání Biologického pracoviště Univerzity Komenského v Turčianské Štiavničce, reorganizoval botanické zahrady na vědecko-výzkumné pracoviště, podílel se na založení cytotaxonomického laboratoře.\n\n"}
{"id": "992625", "url": "https://cs.wikipedia.org/wiki?curid=992625", "title": "Anselm Feuerbach", "text": "Anselm Feuerbach\n\nAnselm Feuerbach (12. září 1829, Špýr – 4. ledna 1880, Benátky) byl německý malíř, vůdčí postava německého neoklasicismu.\n\nPocházel z intelektuální rodiny, jeho otec byl archeolog Joseph Anselm Feuerbach a děd právník Paul Johann Anselm von Feuerbach. Malířství studoval v Düsseldorfu, Mnichově, Antverpách a Paříži. Dlouho pobýval v Itálii. V letech 1873 až 1877 byl profesorem ve Vídni, pak odešel do Benátek, kde zemřel.\n"}
{"id": "992626", "url": "https://cs.wikipedia.org/wiki?curid=992626", "title": "Oslabení koruny v roce 2013", "text": "Oslabení koruny v roce 2013\n\nV listopadu 2013 provedla ČNB oslabení koruny, aby udržela kurz 27 Kč za euro. Cílem ČNB je udržet tento kurz alespoň rok a půl. Důvodem k tomuto kroku mělo být podpoření domácí spotřeby díky zdražení zboží z dovozu a předejití deflaci. Podle bývalého viceguvernéra ČNB Luďka Niedermayera ČNB sázela na to, že kvůli vyšším cenám budou lidé více utrácet a méně spořit. Analytici ale varovali, že místo povzbuzení utrácení oslabení koruny přinese utlumení poptávky. Protože ceny v lednu meziročně vzrostly jenom o 0,2 %, mohla být česká ekonomika podle Michala Kozuba bez zásahu ČNB opravdu v deflaci. Za celý rok 2013 se vývozní ceny zvýšily o 1,2 % a dovozní se snížily o 0,2 %. Ke 3. únoru 2014 stálo stažení kurzu koruny už 7,5 miliardy eur.\n\nV dubnu roku 2014 se růst cen způsobený oslabením koruny neprojevil, meziměsíčně stouply ceny těstovin, masa, vajec a mléka, naopak poklesly ceny másla, ovoce a zeleniny, takže situace vypadá, že oslabení koruny nebylo dostatečné.\n\nKvůli snížení ceny koruny byla na členy bankovní rady podáno trestní oznámení pro podezření ze spáchání trestného činu zneužití pravomoci úřední osoby podle ustanovení § 329 odst. 1 písm. a/, odst. 3 písm. a/, b/, trestního zákoníku. Trestní oznámení bylo dne 21. března 2014 odloženo, protože nebylo zjištěno odůvodněné podezření či informace nasvědčující tomu, že byl spáchán trestný čin.\n\n"}
{"id": "992627", "url": "https://cs.wikipedia.org/wiki?curid=992627", "title": "Grand Prix Hassan II 2014 – mužská dvouhra", "text": "Grand Prix Hassan II 2014 – mužská dvouhra\n\nDo soutěže mužské dvouhry na tenisovém turnaji Grand Prix Hassan II 2014 nastoupilo dvacet osm hráčů. Obhájcem titulu byl španělský tenista Tommy Robredo, který zvolil účast na parlalelně probíhajícím antukovém Mistrovství Spojených států v Houstonu. Na obou turnajích hraných v daném týdnu kalendáře ATP Tour se do finále dvouhry probojovali pouze zástupci španělského tenisu.\n\nTurnaj vyhrál osmý nasazený Španěl Guillermo García-López, když ve finále porazil krajana a turnajovou čtyřku Marcela Granollerse ve třech setech 5–7, 6–4 a 6–3. Na okruhu ATP Tour si tak připsal třetí singlový titul kariéry a první od říjnového PTT Thailand Open 2010.\n\nČtyři nejvýše nasazení hráči měli volný los do druhého kola.\n\n"}
{"id": "992631", "url": "https://cs.wikipedia.org/wiki?curid=992631", "title": "Franz von Lenbach", "text": "Franz von Lenbach\n\nFranz von Lenbach, narozen jako Franz Seraph Lenbach (13. prosince 1836, Schrobenhausen – 6. května 1904, Mnichov), byl německý malíř, známý především jako portrétista.\n\nVe své době patřil k nejslavnějším středoevropským umělcům a pro svou vysokou společenskou prestiž a životní styl byl nazýván „knížetem malířů“. Zanechal po sobě portréty prominentů, jako byli oba němečtí císaři Vilém I. a Vilém II., rakouský František Josef I., papež Lev XIII. a především kancléř Otto von Bismarck, s nímž se přátelil a jehož portrétoval mnohokrát. Do rytířského stavu byl povýšen v roce 1882.\n"}
{"id": "992632", "url": "https://cs.wikipedia.org/wiki?curid=992632", "title": "2. slovenská národní fotbalová liga 1982/83", "text": "2. slovenská národní fotbalová liga 1982/83\n\nV soubojích 2. ročníku 2. slovenské národní fotbalové ligy 1982/83 se utkalo 16 týmů po dvou skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\n"}
{"id": "992633", "url": "https://cs.wikipedia.org/wiki?curid=992633", "title": "Filip Bečvář", "text": "Filip Bečvář\n\nFilip Bečvář (16. dubna 1846 Humpolec – 29. září 1908 Praha) byl rakouský a český politik české národnosti, na přelomu 19. a 20. století poslanec Říšské rady; starosta Humpolce.\n\nVystudoval reálnou školu a pak převzal rodinnou hostinskou a mydlářskou živnost. Sám se dále vzdělávál. Byl aktivní ve veřejném a politickém životě. V roce 1868 založil v Humpolci sokolskou organizaci. Byl jejím prvním náčelníkem a starostou. Od roku 1886 zastával funkci starosty sokolské župy Havlíčkovy. Založil ve městě též ochotnický divadelní spolek. Od roku 1883 zasedal v obecním zastupitelstvu.\n\nPůsobil jako starosta Humpolce. Funkci zastával v letech 1901–1908. Během svého působení v městské samosprávě se zasadil o rozvoj školství (zřízení tkalcovské, rolnicko-lnářské a reálné školy). Prosadil výstavbu lokální železniční trati z Humpolce do Německého Brodu.\n\nNa konci 19. století se zapojil i do celostátní politiky. Ve volbách do Říšské rady roku 1897 získal mandát v Říšské radě (celostátní zákonodárný sbor) za všeobecnou kurii, 13. volební obvod: Čáslav, Chotěboř atd. Mandát obhájil ve volbách do Říšské rady roku 1901. K roku 1897 se profesně uvádí jako hostinský a majitel domu. Zastupoval mladočeskou stranu.\n\nZemřel v roce 1908 na léčení v Praze.\n"}
{"id": "992634", "url": "https://cs.wikipedia.org/wiki?curid=992634", "title": "Alain Nef", "text": "Alain Nef\n\nAlain Nef (* 6. února 1982) je švýcarský fotbalový obránce a bývalý reprezentant, momentálně hrající za švýcarský klub FC Zürich. Zúčastnil se juniorské fotbalového Mistrovství Evropy 2004.\n\n"}
{"id": "992636", "url": "https://cs.wikipedia.org/wiki?curid=992636", "title": "Bečvář", "text": "Bečvář\n\nPříjmení Bečvář (Bečvářová), v původním významu příslušník řemesla bečvářství (výroba beček, sudů a kádí), nosí tyto osobnosti:\n\n\n\ndalší významy\n"}
{"id": "992637", "url": "https://cs.wikipedia.org/wiki?curid=992637", "title": "Grand Prix Hassan II 2014 – mužská čtyřhra", "text": "Grand Prix Hassan II 2014 – mužská čtyřhra\n\nDo soutěže mužské čtyřhry na tenisovém turnaji Grand Prix Hassan II 2014 nastoupilo šestnáct dvojic. Obhájcem titulu byl nejvýše nasazený bahamsko-slovenský pár Julian Knowle a Filip Polášek, jehož členové nestartovali společně. Polášek se rozhodl turnaje nezúčastnit. Knowleho spoluhráčem se stal německý hráč Christopher Kas, s nímž odešel poražen v úvodním kole od páru Bednarek a Dlouhý.\n\nRoli favoritů potvrdila nejvýše nasazená nizozemsko-rumunská dvojice Jean-Julien Rojer a Horia Tecău, když ve finále přehrála polsko-český pár Tomasz Bednarek a Lukáš Dlouhý po dvousetovém průběhu 6–2 a 6–2.\n\nRojer s Tecăuem získali na okruhu ATP Tour druhý společný titul i druhý v probíhající sezóně. Pro Nizozemce to byla celkově jedenáctá kariérní trofej, zatímco rumunský tenista si na okruhu připsal osmnáctý turnajový vavřín.\n\n"}
{"id": "992638", "url": "https://cs.wikipedia.org/wiki?curid=992638", "title": "Pityuské ostrovy", "text": "Pityuské ostrovy\n\nIslas Pitiusas nebo Pityuzy je souostroví Baleárských ostrovů, které se skládá z ostrovů Ibiza a Formentera a přilehlých menších ostrůvků v Středozemním moři.\n\nNacházejí se přibližně 100 kilometrů jihozápadně od ostrova Mallorca a kolem 80 kilometrů východně od Španělska (Cabo de la Nao, Alicante, Valencie).\n"}
{"id": "992639", "url": "https://cs.wikipedia.org/wiki?curid=992639", "title": "U.S. Men's Clay Court Championships 2014 – mužská čtyřhra", "text": "U.S. Men's Clay Court Championships 2014 – mužská čtyřhra\n\nDo soutěže mužské čtyřhry na tenisovém turnaji U.S. Men's Clay Court Championships 2014 nastoupilo šestnáct dvojic. Obhájcem titulu byl britský pár Jamie Murray a John Peers, který se turnaje nezúčastnil.\n\nRoli nejlepšího světového páru potvrdila americká bratrská dvojice bratrů Boba a Mika Bryanových, když ve finále přehrála španělské turnajové dvojky Davida Marrera s Fernandem Verdascem. Po rovnocenném rozdělení prvních dvou sad 4–6 a 6–4, rozhodl o vítězích až dlouhý supertiebreak nejtěsnějším poměrem dvou míčů [11–9].\n\nBratři Bryanovi navýšili historický rekord v počtu deblových titulů, když společně získali devadesátý sedmý. Bob Bryan získal devadesátou sedmou kariérní trofej, zatímco Mike Bryan si připsal devadesátý devátý turnajový vavřín.\n\n"}
{"id": "992641", "url": "https://cs.wikipedia.org/wiki?curid=992641", "title": "Štefan Králik", "text": "Štefan Králik\n\nŠtefan Králik (8. dubna 1909, Závodie − 30. ledna 1983, Bratislava) byl slovenský dramatik.\n\nNarodil se v rodině železničního úředníka. Vzdělání získal v Žilině, Nitře (kam se přestěhovali) a lékařskou fakultu navštěvoval v Bratislavě. Nejprve absolvoval povinnou praxi v Bratislavě, později působil jako lékař ve Važci, Kojetíně, Detvě a Zvolenu. Po návratu do Bratislavy působil jako lékař Sociální pojišťovny, později Československé plavby dunajské. Pro zhoršené zdraví odešel předčasně do důchodu.\nDebutoval v roce 1942. Jeho tvorba se úzce váže na jeho lékařskou praxi, protože v ní využívá vlastní zážitky z lékařského působení. Kromě tohoto tématu se v jeho dílech objevují i obrázky z vesnického života, historické náměty, ale také osobní a společenské problémy. Spolupracoval s ochotníky, na jevišti SND se jeho díla začala uvádět až po osvobození.\n\n\n"}
{"id": "992643", "url": "https://cs.wikipedia.org/wiki?curid=992643", "title": "William Robertson Smith", "text": "William Robertson Smith\n\nWilliam Robertson Smith (8. listopadu 1846 − 31. března 1894) byl skotský orientalista a evolucionista.\n\nByl přispěvatelem a editorem encyklopedií Encyclopædia Britannica a Encyclopedia Biblica. Věnoval se výzkumu archaických semitských náboženství. Vyslovil mínění, že Starý zákon je souborem mytologických a historických textů odlišného věku. Za vyslovení tohoto názoru byl obviněn z hereze představiteli Free Church of Scotland a byl vyloučen z církve. Vycházel z názoru, že náboženství, jelikož se podávalo z otce na syna v rámci určité skupiny, vyskytovalo se výhradně v určité skupině v rámci jedné rasy (např. judaismus). Jako první použil komparativně-evolucionistický přístup ke studiu starého zákona. Smith nechápal archaické náboženství jako projev selhání intelektuálního výkladu světa, ale zdůrazňoval jeho sociální funkce a viděl v něm důležitý zdroj pro udržení sociální soudržnosti.\n\n"}
{"id": "992645", "url": "https://cs.wikipedia.org/wiki?curid=992645", "title": "Peter Guthrie Tait", "text": "Peter Guthrie Tait\n\nPeter Guthrie Tait (28. dubna 1831, Dalkeith, Skotsko − 4. července 1901, Edinburgh, Skotsko) byl skotský matematik a fyzik. Společně s Williamem Thomsonem je autorem vlivné učebnice fyziky \"Treatise on Natural Philosophy\". Thomsonova hypotéza, že atomy jsou uzly v éteru dovedla Taita k ranému studiu matematické teorie uzlů, která výrazně přispěla k rozvoji topologie jako matematické disciplíny. Je také autorem několika vlivných prací v termodynamice, jakož i děl o kvaternionů.\n"}
{"id": "992646", "url": "https://cs.wikipedia.org/wiki?curid=992646", "title": "William Gemmell Cochran", "text": "William Gemmell Cochran\n\nWilliam Gemmell Cochran (15. července 1909, Rutherglen, Skotsko − 29. března 1980, Orleans, Massachusetts) byl skotský matematik, který většinu života působil ve Spojených státech amerických. Zabýval se především statistikou.\n\nCochran studoval na Glasgowské univerzitě a později na Cambridgeské univerzitě. Později působil především ve Spojených státech, pracoval například na Princetonské univerzitě a Harvardově univerzitě.\n"}
{"id": "992654", "url": "https://cs.wikipedia.org/wiki?curid=992654", "title": "Awen", "text": "Awen\n\nAwen (velšsky, kornicky a bretonsky „inspirace“, míněno básnická) je moderní druidský symbol, který reprezentuje tři světy. Znak božství nazývaný Awen znamená pravdu, znalosti a spravedlnost. Mezi tím málem čísel, které druidi používali, tři byly vždy častěji značeny než ostatní, protože Keltové měli sklon organizovat svět do trojic.\n"}
{"id": "992656", "url": "https://cs.wikipedia.org/wiki?curid=992656", "title": "Peredur ap Gwynedd", "text": "Peredur ap Gwynedd\n\nPeredur ap Gwynedd (* 31. prosince 1969, Pontypool, Wales) je velšský kytarista. Narodil se a vyrůstal v Jižním Walesu a v současnosti žije v Londýně. Jeho bratr Rheinallt ap Gwynedd byl baskytaristou ve skupině Apollo 440 a jeho sestra Llinor ap Gwynedd je herečka.\n\nPeredur byl porotcem velšské talentové show Waw Ffactor a byl kytaristou pro hudebníky jako Natalie Imbruglia, Norman Cook, Sophie Ellis-Bextor a Mylène Farmer. V roce 2006 se stal členem australské drum and bassové skupiny Pendulum, s níž dříve pracoval na jejich skladbě „Girl in the Fire“. Se skupinou Pendulum se podílel na albech \"In Silico\" a \"Immersion\".\n"}
{"id": "992657", "url": "https://cs.wikipedia.org/wiki?curid=992657", "title": "John Wishart", "text": "John Wishart\n\nJméno a příjmení John Wishart nosí více různých osob:\n\n"}
{"id": "992658", "url": "https://cs.wikipedia.org/wiki?curid=992658", "title": "John Wishart (statistik)", "text": "John Wishart (statistik)\n\nJohn Wishart (28. listopadu 1898, Perth, Skotsko − 14. července 1956, Acapulco, Mexiko) byl skotský matematik a zemědělský statistik. Je po něm pojmenováno rozdělení ve statistice. \n\nNa University College London spolupracoval s matematikem Karlem Pearsonem, později pracoval spolu s Ronaldem Fisherem v zemědělském výzkumném institutu Rothamsted Research. Později pracoval jako docent statistiky na Cambridgeské univerzitě, kde se v roce 1953 stal prvním ředitelem statistické laboratoře.\n\nV roce 1931 se stal členem Královské společnosti v Edinburgu. Od roku 1937 přispíval i do vědeckého časopisu \"Biometrika\". \n\nJohn Wishart zemřel 14. července 1956 ve věku 57 let v Mexiku.\n"}
{"id": "992659", "url": "https://cs.wikipedia.org/wiki?curid=992659", "title": "Lentikulární kniha", "text": "Lentikulární kniha\n\nLentikulární kniha je vytvářena za pomoci technologie lentikulárního tisku. Tento speciální druh tisku umožňuje vznik knihy, jejíž text je doprovázen obrázky s 3D grafikou. Obrázky lentikulární knížky vzbuzují iluzi hloubky nebo se proměňují v závislosti na úhlu pohledu. Lentikulární kniha je proto označována také jako stereoskopie nebo 3D knížka. První celosvětově tištěnou 3D lentikulární knihou s příběhem je Lentibook Pirate Girl.\n\nTechnologie lentikulárního tisku a stereoskopie je složitá metoda výroby obrazového materiálu, který umožňuje prostorový zrakový vjem. Existují různé druhy lentikulárního tisku, přičemž technologie se postupně vyvíjela od jednodušších metod ke složitějším. Prvotně šlo o kombinaci dvou střídajících se fotografií. S touto základní aplikací lentikulárního tisku se můžeme setkat například u dětských pravítek s proměnlivými obrázky v závislosti na sklonu pravítka a úhlu pohledu. Postupně se technologie zdokonalovala a umožnila vytváření obrázků s 3D stereoskopickými efekty, které jsou využívány například na plakátech, poutačích nebo pohlednicích. Tento rozvinutý technologický postup 3D stereoskopických efektů je využíván při výrobě lentikulární knížky.\n\nV současné době se lentikulární knížka vyvíjí jako moderní verze klasických dětských knížek, která nabízí pestrý, zábavný a inspirující obrazový materiál, který rozvíjí dětskou fantazii. S rozvíjející se technologií se vyvíjí i kvalita obrázků v lentikulární knížce, které jsou stále dokonalejší a variabilnější. Díky tomu je možné 3D knížku využít k zabavení dítěte, ale také jako didaktickou pomůcku, která přivádí a motivuje ke čtení a soustředění.\n\nVýroba obrázků s 3D efektem je velice náročná co do složitosti technologických postupů, tak z hlediska časového a finančního. Tisk obrázku o velikosti 6×9 cm zabere cca tři a půl minuty a cena se pohybuje zhruba mezi 119 a 298 Kč za jeden snímek této velikosti. Celý proces výroby obnáší složitou přípravu podkladů, kdy dochází k animaci obrázků ve speciálních 3D programech, náročnou přípravu pro tisk a použití výkonné a drahé tiskárny. Lentikulární technologie má značnou výrobní tradici právě v České republice. Českým výrobkem je také výše zmíněná lentikulární kniha \"Lentibook Pirate Girl\" neboli \"Pirátka Kačenka\".\n"}
{"id": "992668", "url": "https://cs.wikipedia.org/wiki?curid=992668", "title": "Eesti Rahvusringhääling", "text": "Eesti Rahvusringhääling\n\nEesti Rahvusringhääling, zkráceně ERR je estonská veřejnoprávní rozhlasová a televizní společnost založená ke dni 1. června 2007, kdy převzala funkci dříve samostatného rozhlasu \"Eesti Raadio\", zkráceně \"ER\" a televize \"Eesti Televisioon\", zkráceně \"ETV\", v souladu s podmínkami v zákoně o Estonském veřejnoprávním vysílání. Prvním předsedou ERR byl Margus Allikmaa, který byl také bývalým předsedou \"Eesti Raadio\".\n\nZákon, který byl schválen Estonským parlamentem dne 18. ledna 2007, také stanovil \"Eesti Ringhäälingunõukogu\", zkráceně \"RHN\" (Rada estonského vysílání), aby sloužil jako regulační orgán pro pět národních rozhlasových stanic a jedné televizní stanice ERR.\n\nPravidelné rozhlasové vysílání v Estonsku započalo dne 18. prosince 1926. První televizní vysílání v Estonsku se uskutečnilo dne 19. července 1955. ERR obdrželo státní dotaci na financování provozu svých pěti národních rozhlasových stanic a dvou televizních kanálů. ERR se podílí na řadě projektů v rámci Evropská vysílací unie, z níž je řádným členem, a to zejména na Eurovision Song Contest a koncertní akcích. Kromě toho si získala mezinárodní uznání na akcích pořádaných Evropskou vysílací unií.\n\nERR je malitelem 3 veřejnoprávních televizním kanálů, kterými jsou:\nERR je majitelem pěti veřejnoprávních rozhlasových kanálů, kterými jsou\n\n\n\n\n\n\n"}
{"id": "992669", "url": "https://cs.wikipedia.org/wiki?curid=992669", "title": "Archie Cochrane", "text": "Archie Cochrane\n\nArchie Cochrane, rodným jménem Archibald Leman Cochrane (12. ledna 1909, Galashiels, Skotsko − 18. června 1988, Dorset) byl skotský lékař (epidemiolog) a průkopník medicíny založené na důkazech.\n\nV letech 1932 až 1935 se léčil u psychoanalytika Theodora Reika (Berlín, Vídeň a Den Haag). Medicínu začal studovat v roce 1934 na University College Hospital v Londýně. Studium přerušil v letech 1936 a 1937 kdy bojoval jako člen Interbrigády ve Španělské občanské válce. Studium ukončil 14. března 1938. Během druhé světové války sloužil od roku 1939 v Royal Army Medical Corps. V roce 1941 padl na Krétě do německého zajetí a byl internován v Řecku a později v Německu.\n\nPo skončení války udělal studii o pneumokonióze na velšských hornících a v letech 1947 až 1948 ve Spojených státech amerických o epidemiologii tuberkulózy.\n\nOd zveřejnění své netradiční knihy \"Effectiveness and Efficiency - Random Reflections on Health Services\" v roce 1972 je považován za otce medicíny založené na důkazech.\n"}
{"id": "992673", "url": "https://cs.wikipedia.org/wiki?curid=992673", "title": "Wimbledon 1879 – mužská dvouhra", "text": "Wimbledon 1879 – mužská dvouhra\n\nJohn Hartley porazil kontumačně ve vyzývacím finále obhájce titulu Angličana Franka Hadowa.\n"}
{"id": "992674", "url": "https://cs.wikipedia.org/wiki?curid=992674", "title": "Patrick Nasmyth", "text": "Patrick Nasmyth\n\nPatrick Nasmyth (7. ledna 1787, Edinburgh − 17. srpna 1831, Londýn) byl skotský malíř. Byl nejstarším synem umělce Alexandra Nasmytha. Jeho mladší bratr James byl inženýr, který získal slávu jako vynálezce bucharu.\n\nNasmyth se narodil v Edinburghu a byl pojmenován po patronu jeho otce, Patrickovi Millerovi. Blízký vztah k umění si vyvinul již v raném věku a jeho otec měl velký zájem na rozvoji talentu svého syna. Jako teenager Nasmyth po úrazu ztratil možnost použití pravé ruky a to ho nutilo naučit se malovat levou rukou. Větší část ze svého života byl těžce nemocný.\n\nVelká část Nasmythovo práce, která není přesně datována, se týká jeho rodného Skotska. V malování pokračoval i po přestěhování do Londýna v roce 1810. Stejně jako otce i jeho ovlivnily práce holandských mistrů ze sedmnáctého století, zejména Meindert Hobbema a Jacob van Ruysdael (velké množství děl obou mistrů bylo vystaveno v galeriích v Londýně během celého Nasmythova života). Nasmyth zemřel na nemoc, která měla symptomy jako zápal plic.\n"}
{"id": "992675", "url": "https://cs.wikipedia.org/wiki?curid=992675", "title": "VTJ Racek Pardubice", "text": "VTJ Racek Pardubice\n\nVTJ Racek Pardubice (celým názvem: Vojenská tělovýchovná jednota Racek Pardubice) byl československý vojenský klub ledního hokeje, který sídlil v Pardubicích ve Východočeském kraji. V sezóně 1990/91 hrál klub druhou nejvyšší soutěž v zemi, ale v tabulce skončil na sestupovém 14. místě. Zanikl v roce 1991 po fúzi s Transportou Chrudim.\n\n\nZdroj: \n\n\n\nZdroj: \n"}
{"id": "992679", "url": "https://cs.wikipedia.org/wiki?curid=992679", "title": "Robert Adam", "text": "Robert Adam\n\nRobert Adam (3. července 1728, Kirkcaldy − 3. března 1792, Londýn) byl skotský architekt. Jeho otec byl stavitel William Adam. Vytvořil tzv. Adamův sloh, inspirovaný antickou a italskou renesanční architekturou a spojen s klasicismem. Spolu se svým bratrem Jamesem je považován za předchůdce slohu Ludvíka XVI.\n\nStudoval v Edinburghu a po období, kdy pracoval s otcem, zamířil do Říma a později do Londýna.\n"}
{"id": "992680", "url": "https://cs.wikipedia.org/wiki?curid=992680", "title": "William Quiller Orchardson", "text": "William Quiller Orchardson\n\nWilliam Quiller Orchardson (27. března 1832, Edinburgh − 13. dubna 1910, Londýn) byl skotský malíř. Příjmení \"Orchardson\" je odvozeno od \"Urquhartson\", což bylo jméno klanu, žijícího u jezera Loch Ness. Ve věku patnácti let byl zapsán do Trustees 'Academy. V roce 1907 byl povýšen do rytířského stavu.\n"}
{"id": "992684", "url": "https://cs.wikipedia.org/wiki?curid=992684", "title": "VTJ Příbram", "text": "VTJ Příbram\n\nVTJ Příbram (celým názvem: Vojenská tělovýchovná jednota Příbram) byl československý vojenský klub ledního hokeje, který sídlil ve městě Příbram ve Středočeském kraji. Založen byl v roce 1962 pod názvem VTJ Dukla Příbram. Zanikl v roce 1991 po fúzi s civilním týmem Baníku Příbram. Největším úspěchem klubu byla celkem tříletá účast ve druhé nejvyšší soutěži (sezóny 1970/71–1971/72 a 1980/81).\n\nSvé domácí zápasy odehrával na zimním stadionu Příbram s kapacitou 5 700 diváků.\n\n\nZdroj: \n\n\n\nZdroj: \n\n"}
{"id": "992704", "url": "https://cs.wikipedia.org/wiki?curid=992704", "title": "Seznam medailistů na mistrovství světa ve vzpírání mužů – polotěžká váha", "text": "Seznam medailistů na mistrovství světa ve vzpírání mužů – polotěžká váha\n"}
{"id": "992717", "url": "https://cs.wikipedia.org/wiki?curid=992717", "title": "VTJ Hodonín", "text": "VTJ Hodonín\n\nVTJ Hodonín (celým názvem: Vojenská tělovýchovná jednota Hodonín) byl československý vojenský klub ledního hokeje, který sídlil ve městě Hodonín v Jihomoravském kraji. Klub byl založen v roce 1958 převelením armádní Dukly z Prešova. Hodonínská Dukla zanikla v roce 1980 převelením do Tábora.\n\nSvé domácí zápasy odehrával na zimním stadionu TEZA Hodonín s kapacitou 3 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "992722", "url": "https://cs.wikipedia.org/wiki?curid=992722", "title": "TJ Sigma MŽ Olomouc", "text": "TJ Sigma MŽ Olomouc\n\nTJ Sigma MŽ Olomouc je historický název těchto klubů:\n"}
{"id": "992726", "url": "https://cs.wikipedia.org/wiki?curid=992726", "title": "Všivák", "text": "Všivák\n\nVšivák (\"Haematomyzus\") je rod parazitického hmyzu v řádu Phthiraptera.\n\nÚstní ústrojí Rhynchophthirina je tvořeno drobnými kusadly umístěnými na konci protaženého rostra. Přestože jsou tedy všechny druhy Rhynchophthirina hematofágní stejně jako vši, morfologií ústního ústrojí se podobají spíše všenkám (podřádům Ischnocera a Amblycera), k nimž byli dříve některými autory přiřazováni.\n\n\nJako první popsal všiváka sloního Piaget v roce 1869. Našel jej na slonu africkém v zoologické zahradě v Rotterdamu a na základě podobnosti zahrnul čeleď Haematomyzidae mezi vši (Anoplura). Někteří autoři později přisuzovali všivákům jiné taxonomické postavení, například je zařazovali do blízkého příbuzenstva štěnic jako čeleď v rámci řádu Hemiptera. Status podřádu Rhynchophthirina přisoudil G. F. Ferris v roce 1930. Přesto byli Rhynchophthirina ještě donedávna mnohými autory považováni za součást parafyletického podřádu všenky.\n\n"}
{"id": "992730", "url": "https://cs.wikipedia.org/wiki?curid=992730", "title": "Eesti Televisioon", "text": "Eesti Televisioon\n\nEesti Televisioon (česky \"Estonská televize\"), zkráceně ETV je veřejnoprávní televizní stanice, se kterou operuje a kterou obsluhuje společnost Eesti Rahvusringhääling. První vysílání se uskutečnilo dne 19. července 1955.\n\nPřevážná část finančních prostředků ETV pochází z pomocného vládního grantu, kolem 15% je financováno z poplatků hrazených estonskými komerčními vysílately, kterým na oplátku dává exkluzivní právo na reklamy v televizní obrazovce ETV. ETV přestala vysílat reklamy v letech 1998-1999 a opět vysílala od roku 2002, protože ceny reklam byli velmi nízké.\n\nDne 1. ledna 1993 byla přijala jako plnoprávný aktivní člen Evropské vysílací unie v roce 2002 hostila Eurovision Song Contest. Dne 9. ledna 2006 zahájila vysílání zpráv pomocí internetové služby \"ETV24\". Vysílá zprávy na internetu, teletextě, a v noci na ETV.\n\nDne 1. června 2007 se ETV spojila s ER a vytvořila společnost Eesti Rahvusringhääling, zkráceně ERR. Je zahnuta v zákoně o Estonském veřejnoprávním vysílání, který prošel estonským parlamentem dne 18. ledna 2007. ETV24 byla nahrazena ERR Uudised (Zprávy ERR), nicméně ETV stálé pokračuje ve vysílání pod původním názvem.\n\nDne 1. července 2010 Estonsko dokončila přechod na digitální pozemní televizní vysílání, ukončením všech analogových služeb. Informační zpráva na obrazovce naznačovalo přechod na staré ETV frekvenci do 5. července 2010.\n\nZákon o Estonském veřejnoprávním vysílání reguluje činnosti ERR, a to prostřednictvím Rady estonského vysílání nebo \"Ringhäälingunõukogu\", zkráceně EHR. Rada vysílání je nejvyšším řídícím orgánem ERR. Prvním předsedou ERR byl Margus Allikmaa.\n\nMezi nejznámější novináře ETV patří Maire Aunaste, Anu Välba, Katrin Viirpalu, Reet Linna, Monika Tamla, Kadri Hinrikus, Astrid Kannel, Margus Saar, Aarne Rannamäe, Meelis Kompus, Peeter Kaldre, Mati Talvik, Marko Reikop, Urmas Vaino a další.\n"}
{"id": "992731", "url": "https://cs.wikipedia.org/wiki?curid=992731", "title": "TJ Sigma MŽ Olomouc (lední hokej)", "text": "TJ Sigma MŽ Olomouc (lední hokej)\n\nTJ Sigma MŽ Olomouc (celým názvem: Tělovýchovná jednota Sigma Moravské železárny Olomouc) byl československý klub ledního hokeje, který sídlil v Olomouci v Severomoravském kraji. V sezóně 1970/71 klub vyhrál v Divizi skupinu F a mohl postoupit do ČNHL, ale to ovšem odmítl. Po sezóně 1971/72 Sigma z hokejové Divize odstoupila.\n\n\nZdroj: \n\n\n\nZdroj: \n\n"}
{"id": "992735", "url": "https://cs.wikipedia.org/wiki?curid=992735", "title": "Josh Gad", "text": "Josh Gad\n\nJoshua Gad (* 23. února 1981) je americký filmový, televizní, divadelní a dabingový herec. Narodil se na Floridě ve městě Hollywood. Je židovského původu. V roce 1999 dostudoval univerzitu v USA na Floridě. Od roku 2002 pracuje jako filmový a televizní herec. V roce 2009 hrál v seriálu \"The Daily Show\". V roce 2013 daboval postavu sněhuláka Olafa v animovaném filmu \"Ledové království.\" Roku 2017 si zahrál ve filmu Kráska a zvíře Gastonova přítele Le Fou.\n\n"}
{"id": "992737", "url": "https://cs.wikipedia.org/wiki?curid=992737", "title": "Tim Duncan", "text": "Tim Duncan\n\nTimothy Theodore „Tim“ Duncan, známý jako The Big Fundamental (25. dubna 1976, Christiansted, Americké Panenské ostrovy) je bývalý americký profesionální basketbalista. Po 19 sezón (1997–2016) hrál v NBA za tým San Antonio Spurs. Hrál na pozici 4 nebo 5 a je považován za jedno z nejlepších vysokých křídel v historii basketbalu. V NBA drží několik rekordů. Je vysoký 211 cm a váží 124 kg. Vlastní americké občanství.\n\nTim se od mládí věnoval dvěma sportům: plavání (stejně jako jeho sestra, bronzová z LOH v Soulu 1988) a basketbalu. Když ale v jeho 17 letech zničil plavecký areál hurikán, začal se Tim věnovat basketbalu. Matce poté slíbil, že z něj bude profesionální hráč. Když mu bylo 20 let, nastoupil stipendijní studium na univerzitě Wake Forest, kde vyrostl ve velkého hráče. V draftu roku 1997 si ho vybrali zástupci texaského San Antonia jako první volbu. Svou nováčkovskou sezonu odehrál ve velkém stylu a na jejím konci získal NBA Rookie of the year Award, tedy cenu pro nejlepšího nováčka ligy. Následující sezonu zkrácenou výlukou slavil první titul v kariéře po vítězství 4-1 nad New York Knicks. Navíc získal svou první cenu MVP play-off.\n\nV týmu San Antonio Spurs se Duncan seznámil s hvězdným pivotem Davidem Robinsonem. Společně vytvořili dominantní podkošovou dvojici známou jako \"dvě věže\". Společně v roce 2003 ovládli play-off NBA a získali druhý prsten pro šampiona. Duncan navíc podruhé získal cenu pro MVP Finálové série. V této i předchozí sezoně (2002, 2003) navíc získal i nejprestižnější cenu ze všech, trofej pro nejužitečnějšího hráče celé soutěže. Byl na vrcholu sil a v podkošovém prostoru byl prakticky nezastavitelný. V dalších lichém ročníku, tedy 2005, se Spurs dostali opět do finále proti obhájci titulu Detroit Pistons. Duncanovy souboje s Rasheedem Wallacem a jeho jmenovcem Benem Wallacem se staly ozdobou finálové série, ve které v sedmi zápasech slavilo San Antonio svůj třetí titul a Duncan osobně už třetí trofej pro MVP Finálové série. To už bez Davida Robinsona, který po titulu v roce 2003 ukončil kariéru.\n\nV roce 2007, tedy opět v lichý letopočet, hráli Spurs další finále NBA, tentokráte proti týmu Clevelandu Cavaliers, který vedla mladá hvězda LeBron James. Spurs přejeli Cavs v tzv. sweepu (4-0) na zápasy a získali čtvrtý titul. Tim sice tentokrát nezískal cenu MVP Finále, kterou po právu dostal Francouz Tony Parker, ale získal už 4. prsten šampiona slavné ligy.\n\nV roce 2013 (shodou okolností opět lichém) se Spurs probojovali do finále NBA proti obhájci trofeje - Miami Heat. Celek postavený okolo tria hvězd LeBrona Jamese, Dwyana Wadea a Chrise Boshe svedl se Spurs napínavou bitvu na 7 zápasů, ve které nakonec Duncanovo mužstvo udolal a titul obhájil. Tim se tak pátého prstenu nedočkal. Co se nepovedlo tehdy, povedlo se o rok později v ročníku 2013/2014, kdy Spurs nejprve vyhráli Prezidentovu trofej pro vítěze základní části NBA, když vytvořili rekord 18 zápasů bez porážky v řadě. Následně pak v play-off vyřadili v 1. kole 4-3 na zápasy rivala z Dallasu, ve 2. kole vyhráli nad Portland Trail Blazers 4-1 a ve finále konference ukončili sezonu Oklahomě v poměru 4-2. Ve finále stejně jako před rokem vyzvali šampiony z Miami. Klíčovým momentem finále se stalo zranění superhvězdy LeBrona Jamese v 1. zápase. San Antonio využilo Jamesovy indispozice, ačkoli on sám nastoupil do všech zápasů finále. Během základní části si Duncan udržoval solidní čísla: 15,1 bodu, 9,7 doskoku, 3 asistence a 1,9 bloku na utkání. V play-off pak tradičně jeho výkonnost gradovala. V průměru dosahoval 16,3 bodu na zápas, a výrazně tak přispěl k zisku pátého titulu pro klub i sebe samotného. S pěti prsteny se vyrovnal Kobemu Bryantovi.\n\nV srpnu 2014 oznámil pokračování kariéry a podepsal se San Antoniem smlouvu na 2 roky. Během své kariéry hrál 14krát prestižní Utkání hvězd, z toho 11krát v základní sestavě volené diváky po celém světě. Osmkrát byl v první pětce NBA, pětkrát ve druhé a dvakrát ve třetí. V obranném týmu NBA se objevil 10krát v prvním a 3krát ve druhém. Má 4 tituly v NBA, 3krát vyhrál MVP Finálové série a 2krát MVP celé ligy. V NBA proslavil číslo 21, které nosil po celou kariéru. Její ukončení oznámil v červenci 2016.\n\nV roce 2000 kvůli zranění Achillovy šlachy přišel o hry v Sydney. V roce 2003 hrál na kontinentálním šampionátu a pomohl reprezentaci USA ke zlatu. Rok nato pak v řeckých Aténách hrál za slavný \"Dream Team\". Američanům se ale turnaj hrubě nepovedl a po porážkách od Portorika, Litvy a Argentiny v semifinále získali \"pouze\" bronzové medaile. Po hrách uzavřel svou mezinárodní kariéru.\n\nDuncan byl všeobecně považován za jednoho z nejlepších hráčů na pozici 4 (v USA označované jako power forward) v historii basketbalu. Byl přirovnáván k legendárnímu Juliovi \"Dr.J\" Ervingovi. Jeho herní styl byl specifický, unikátní. Měl stabilitu a vynikající pohyby ve vymezeném území (tzv. post moves) v historii NBA. Velmi rád využíval při střelbě desku (glass). Jeho bank shot (střela o desku) se stala symbolem jeho hry. Kromě toho byl skvělým blokařem i obráncem. Jeho inteligence a schopnost zapojit se do kolektivní hry (velmi dobře také přihrával) z něj činila komplexního hráče a vynahrazovala nižší atletičnost a výskok, jakkoli mu smeče (dunky) nedělaly potíže. Zcela jistě se zařadil mezi legendy NBA. Je nejlepším střelcem historie Spurs a v play-off drží rekord pro nejvyšší počet bloků a tzv. double-double (dvojciferné číslo ve dvou sledovaných statistikách).\n\nTim založil vlastní nadaci s názvem \"Tim Duncan Foundation\", která pomáhá dětem bez domova a lidem, které zasáhly přírodní pohromy. Pravidelně navštěvuje charitativní akce a přispívá na charitu.\n\nV roce 2001 se oženil s manželkou Amy, s níž má 3 děti. Pár se však již rozvedl. Má dvě sestry - Triciu a Cheryl. Doma má velkou sbírku nožů včetně dvoumetrového samurajského meče dovezeného z Japonska.\n"}
{"id": "992748", "url": "https://cs.wikipedia.org/wiki?curid=992748", "title": "Malachias Siebenhaar", "text": "Malachias Siebenhaar\n\nMalachias Siebenhaar (6. března 1616, Chřibská, Habsburská monarchie – 6. ledna 1685, Magdeburg, Braniborsko-Prusko) byl německý skladatel církevní hudby českého původu.\n\nMalachias Siebenhaar se narodil 6. března 1616 v severočeské Chřibské jako syn evangelického faráře. Vzhledem k válečným událostem však se svou rodinou musel emigrovat do Budyšína. Gymnázium absolvoval v Zerbstu. Pak odešel do střediska luteránství, na univerzitu ve Wittenbergu, kde v letech 1637–1641 vystudoval evangelickou teologii. Během studií se spřátelil s německým básníkem a spisovatelem Philippem von Zesen, s nímž později rozvinul mnohostrannou spolupráci. Po ukončení svého studia působil krátce jako kantor v hanzovním městě Tangermünde.\n\nV letech 1644 až 1651 byl pověřen vedením městské a chrámové hudby na městské škole v Magdeburgu. Po té se na vlastní žádost ujal fary v saské obci Nischwitz (Thallwitz). V roce 1656 byl dosazen na post druhého kazatele v kostele sv. Oldřicha a Levina v Magdeburgu, kde mohl plně rozvinout svůj talent autora příležitostných, světských a církevních skladeb.\n\nSiebenhaar zkomponoval mnohá moteta a hodně jeho kompozic včlenil Zesen do svých sbírek písní. Během spolupráce s Philippem von Zesen se Siebenhaar seznámil s řadou spisovatelů a umělců a byl rovněž členem jím založeného jazykového spolku Deutschgesinnte Genossenschaft.\n\n\n"}
{"id": "992750", "url": "https://cs.wikipedia.org/wiki?curid=992750", "title": "Nenad Dedić", "text": "Nenad Dedić\n\nNenad Dedić (* 2. února 1990) je chorvatský fotbalový obránce, momentálně hrající za německý klub SV Ebnat.\n\n"}
{"id": "992751", "url": "https://cs.wikipedia.org/wiki?curid=992751", "title": "Daniel Estrada Agirrezabalaga", "text": "Daniel Estrada Agirrezabalaga\n\nDaniel Estrada Agirrezabalaga (* 3. ledna 1987, Zarautz, Španělsko) je španělský fotbalový obránce baskického původu, momentálně hraje v klubu Real Sociedad. Hraje na postu pravého beka.\n\nOdchovanec baskického klubu Real Sociedad, kde mimo mládežnických týmů hrál i za rezervu. V A-týmu debutoval v sezoně 2006/07 La Ligy ve svých 19 letech. Šlo o utkání 10. února 2007 proti Realu Madrid, kde nastoupil na závěrečných 5 minut (porážka 1:2).\n\n"}
{"id": "992752", "url": "https://cs.wikipedia.org/wiki?curid=992752", "title": "Sufjan Stevens", "text": "Sufjan Stevens\n\nSufjan Stevens (* 1. července 1975, Detroit, Michigan) je americký zpěvák a multiinstrumentalista. Do širšího povědomí vstoupil poprvé s albem \"A Sun Came\" (2000). To vydalo vydavatelství Asthmatic Kitty, jež Stevens založil spolu se svým nevlastním otcem. Pravděpodobně nejvíc se proslavil albem \"Illinois\" (2005), které se dostalo na první místo v hitparádě časopisu \"Billboard\", a singlem „Chicago“ z tohoto alba. Za svou píseň „Mystery of Love“ z filmu \"Dej mi své jméno\" byl nominován na Oscara v kategorii nejlepší původní píseň a na cenu Grammy v kategorii nejlepší píseň napsaná pro vizuální média.\n\nStevens vydal různorodá alba, od elektronického \"Enjoy Your Rabbit\" a lo-fi folkového \"Seven Swans\" až k symfonickému \"Illinois\" anebo \"Songs for Christmas\" s vánoční tematikou. Uplatňuje rozmanitou škálu hudebních nástrojů, přičemž často si mnohé z nich sám nahrává, a v hudbě mnohdy střídá různé hudební takty. I když jeho písně opakovaně obsahují křesťanská témata, Stevens vícekrát vyjádřil záměr oddělit svou víru od tvorby.\n\nSufjan Stevens se narodil v Detroitu v Michiganu, kde žil do svých devíti let, kdy se s rodinou přestěhoval do města Petoskey v severní části státu. Byl vychován otcem Rasjidem a nevlastní matkou, jeho matka Carrie jej navštěvovala jen výjimečně, spolu s jejím druhým manželem Lowellem Bramsem. (Brams se později stal vedoucím Stevensova vydavatelství Asthmatic Kitty.) Navštěvoval postupně Střední školu v Petoskey, prestižní Interlochen Arts Academy a nakonec absolvoval Harbor Light Christian School. Následně započal studia na Hope College v Hollandu v Michiganu a na The New School v New Yorku získal titul master of fine arts.\n\n„Sufjan“, jméno arabského a perského původu, znamená „ten, kdo přichází s mečem“. Toto jméno bylo dáno Stevensovi náboženským hnutím Subud, k němuž Stevensovi rodiče patřili.\n\nCoby multiinstrumentalista je Stevens znám především jako hráč na banjo, ovládá ale i klavír, bubnové nástroje, xylofon a několik dalších nástrojů, které zpravidla zapojuje na svých albech prostřednictvím vícestopého nahrávacího procesu. Během studií se zabýval hrou na hoboj a anglický roh. Na kytaru se Stevens naučil hrát teprve na vysoké škole.\n\nHudební kariéru odstartoval během studií ve folkrockové skupině Marzuki, ta byla pojmenovaná podle jeho bratra, známého maratónského běžce. Hrál (a nadále příležitostně hraje) také na několik nástrojů v rodinné skupině Danielson. Během posledního semestru na Hope College napsal a nahrál své debutové sólové album \"A Sun Came\", jež vzápětí vydal na Asthmatic Kitty. Poté, co se přestěhoval do New Yorku, kde se účastnil tvůrčího psaní na The New School, nabyl dojmu, že se bude věnovat psaní, přestože se nakonec obrátil k tvorbě hudby.\n\nV současnosti žije v Brooklynu v New Yorku, kde se stará o tamní pobočku vydavatelství Asthmatic Kitty.\n\nV roce 2007 vydavatelství Asthmatic Kitty ohlásilo podzimní premiéru \"The\" \"BQE\". Projekt popisovaný jako „symfonický a filmový průzkum nechvalně proslulé dálnice mezi Brooklynem a Queensem“ byl zprostředkován koncertním vystoupením. Premiéra \"The BQE\" představila původní Stevensův film (natočený na standardní a Super8 film), který byl doprovozen živým, čistě instrumentálním podkresem Stevense se symfonickým orchestrem. Vystoupení představilo 36 vystupujících, mezi něž se počítala malá rocková kapela, dechový, žesťový a houslový soubor a skupina tanečníků s obručemi. Jako fyzický nosič bylo \"The BQE\" vydáno roku 2009. Multimediální balíček obsahoval DVD s původním filmem (nikoliv záznam samotného vystoupení), CD se záznamem vystoupení, 40 stránkovou knížku s poznámkami a fotkami a 3D kaleidoskop.\n\nBěhem turné k \"Illinois\" (2005) ve Stevensově kapele vystupovala také tehdy ještě neznámá Annie Clarková, ta posléze začala vystupovat sólově pod pseudonymem St. Vincent.\n\nRoku 2012 Stevens oznámil plán vydat EP ve spolupráci s producentem Sonem Luxem a rapperem Serengetim pod jménem S / S / S. Album pojmenované \"Beak & Claw\" vyšlo ještě téhož roku. V roce 2014 Stevens s touto dvojicí vydal pod novým jménem \"Sisyphus\" stejnojmenné studiové album.\n\nKu příležitosti Record Store Day roku 2012 vydal sedmipalcový vinyl se zpěvačkou Rosie Thomasovou pojmenovaný \"Hit & Run Vol. 1\".\n\nBěhem jara až léta roku 2012 se Stevensem vystupoval Nico Muhly a Bryce Dessner v rámci projektu \"Planetarium\". Cyklus klasických skladeb inspirovaných planetami sluneční soustavy představili v Anglii, Nizozemsku, Austrálii a Francii.\n\n\n"}
{"id": "992753", "url": "https://cs.wikipedia.org/wiki?curid=992753", "title": "ETV2", "text": "ETV2\n\nETV2 je estonská veřejnoprávní televizní stanice, která vysílá v digitálním formátu. Vlastníkem kanálu je společnost Eesti Rahvusringhääling (ERR), která s kanálem operuje.\n\nETV2 započala vysíní dne 8. srpna 2008, ve stejnou dobu kdy byli zahájeny Letní olympijské hry 2008 v Pekingu.\n\nOd 25. srpna 2008 kanál vysílá pořady pro děti. Od 2. ledna 2009 kanál vysílá večerní zpravodajství „horké komory“ (19:30 – 20:00) a publicistiku pro rusky mluvící publikum.\n\n"}
{"id": "992759", "url": "https://cs.wikipedia.org/wiki?curid=992759", "title": "Robert Adams", "text": "Robert Adams\n\nRobert Adams (5. října 1917, Far Cotton, Northamptonshire − 5. dubna 1984, Great Maplestead) byl anglický sochař. \n\nV letech 1933 až 1944 studoval na Northampton School of Art. Během druhé světové války pracoval jako inženýr, po ní až do roku 1960 učil na Central School of Arts and Crafts v Londýně. Byl konstruktivistou, jehož díla jsou charakteristické velkými rozměry a geometrickými tvary. Věnoval se i malbě, která měla podobný styl. Pracoval zpočátku se dřevem, později i s kamenem a kovem.\n"}
{"id": "992760", "url": "https://cs.wikipedia.org/wiki?curid=992760", "title": "Josu Urrutia", "text": "Josu Urrutia\n\nJosu Urrutia Tellería (* 10. dubna 1968, Bilbao, Španělsko) je bývalý španělský fotbalový záložník baskického původu. Celou svou kariéru strávil v baskickém klubu Athletic Bilbao, kde v současnosti působí jako prezident (kontrakt do června 2015).\n\nV A-týmu Bilbaa debutoval v sezoně 1987/88 La Ligy ve svých 19 letech. Šlo o utkání 20. března 1988 proti Sportingu Gijón, kde odehrál kompletní počet minut (remíza 1:1).\n\n"}
{"id": "992764", "url": "https://cs.wikipedia.org/wiki?curid=992764", "title": "Mary Kingsley", "text": "Mary Kingsley\n\nMary Kingsley, celým jménem Mary Henrietta Kingsley (13. října 1862, Islington, Londýn − 3. června 1900, Simon's Town, Jihoafrická republika) byla anglická spisovatelka a badatelka, která významně ovlivnila evropské představy o Africe a Afričanech.\n\nMary Kingsley vyrůstala v Londýně. Přečetla množství cestopisů z otcovy knihovny a velmi zatoužila cestovat. Mnoho let svůj sen nemohla uskutečnit, protože oba její rodiče byli ve stáří invalidy a ona musela zůstat doma a starat se o ně. Když zemřeli, neztrácela čas a naplánovala si první cestu po západní Africe. V letech 1893 až 1894 strávila pět měsíců cestováním po řece Kongo a studovala africké zvyky. Její druhá cesta, která začala v prosinci 1894, byla ještě dobrodružnější. Přistála na gabonském pobřeží a cestovala na kanoi nahoru proudem po řece Ogooué.\n\nVolně se pohybovala mezi příslušníky kanibalského kmene Fang a obchodovala s nimi výměnným způsobem. Své přesvědčení, že Evropané se nemusí obávat Afričanů, pokud se k nim chovají laskavě, potvrdila vlastními zkušenostmi. V říjnu 1895 se vrátila zpět do Londýna.\n\nPlány Mary Kingsley na třetí západoafrickou výpravu znemožnilo vypuknutí búrské války v Jihoafrické republice. Přesto tam odcestovala, aby ošetřovala burské zajatce, ale onemocněla horečkou a 3. června 1900 zemřela.\n\nMary Kingsley byla jako objevitelka výjimečná, jednak proto, že byla žena, ale i proto, že prokazovala laskavost a pochopení lidem, které na cestách setkávala.\n"}
{"id": "992765", "url": "https://cs.wikipedia.org/wiki?curid=992765", "title": "Dechová harmonie", "text": "Dechová harmonie\n\nDechová harmonie je označení pro soubor dechových nástrojů, který vzniká jednak jako sekce v orchestru jednak jako samostatné těleso v období klasicismu. Nejčastěji byla obsazována příčnou flétnou, dvojicí hobojů, klarinetů, fagotů a lesních rohů.\n"}
{"id": "992766", "url": "https://cs.wikipedia.org/wiki?curid=992766", "title": "Masové sledování", "text": "Masové sledování\n\nMasové sledování (též masový dohled) je všudypřítomný dohled nad celou nebo podstatnou částí obyvatelstva. Dohled obvykle provádí vlády, často tajně, ale může být také prováděn také soukromou společností na příkaz vlády nebo z vlastního podnětu. Tato praxe může nebo nemusí být legální a může nebo nemusí vyžadovat svolení soudu nebo jiného nezávislého orgánu.\n\nZastánci masového sledování ho považují za nezbytné v boji proti terorismu, k předcházení sociálním nepokojů, ochraně národní bezpečnosti, v boji proti dětské pornografii a k ochraně dětí.\n\nMasové sledovaní je široce kritizováno jako porušení práva na soukromí, omezení občanských a politických práv a svobod, a za jeho nezákonnost v některých právních a ústavních systémech. Existuje také obava, že rostoucí masový dohled povede k totalitnímu státu, kde je politický disent oslaben programy jako COINTELPRO.\n\nLegitimita sledování ze strany světových vlád byla v roce 2013 zpochybněna Edwardem Snowdenem, který zveřejnil rozsah monitorování internetu americkou NSA. Jeho odhalení vyvolalo debatu o občanských svobodách a právu na soukromí v digitálním věku.\n\n\n"}
{"id": "992768", "url": "https://cs.wikipedia.org/wiki?curid=992768", "title": "Leslie Poles Hartley", "text": "Leslie Poles Hartley\n\nLeslie Poles Hartley (30. prosince 1895 − 13. prosince 1972) byl anglický spisovatel, který se proslavil svými romány a povídkami. Mezi nejznámější z jeho děl patří román \"The Go-Between\" (1953, česky vyšlo v roce 1997 v překladu Stanislavy Pošustové jako \"Poslíček\"), který v roce 1970 zfilmoval podle scénáře Harolda Pintera režisér Joseph Losey (v české distribuci pod názvem \"Posel\").\n\nHartley se narodil ve městě Whittlesey (oblast Cambridgeshire). Studoval v Cliftonville (Thanet), pak krátce na Clifton College, kde se poprvé setkal s Cliffordem Kitchinem, později na Harrow School.\n\nV roce 1915 pokračoval na Balliol College v Oxfordu, kde studoval moderní historii. Zde se seznámil s Aldousem Huxleyem. V roce 1916 se připojil k britské armádě, kde byl později povýšen na důstojníka, avšak kvůli zdravotním problémům nikdy neopustil zemi. Proto se v roce 1919 vrátil do Oxfordu, kde se seznámil s mnoha dalšími spisovateli, včetně Lorda Davida Cecila.\n\nV letech 1920 a 1922 byla jeho práce publikována v \"Oxford Poetry\". V tomto období byl redaktorem \"Oxford Outlook\" a Huxley ho představil Lady Ottoline Morrell. Kitchin, který byl také v Oxfordu, ho seznámil Cynthií Asquith, která se stala jeho dlouholetou přítelkyní.\n\nPo získání oxfordského titulu se dostavily první úspěchy, kdy bylo publikováno jeho první dílo a stal se kritikem. Přesto byl jeho život velmi namáhavý a v roce 1922 se nervově zhroutil. Krátce poté trávil většinu času v Benátkách a pokračoval v tom i v následujících letech.\n\nAž pokud neuspělo jeho dílo \"The Go-Between\", nebyl velmi známým. Ale i přesto byl v roce 1947 oceněn cenou James Tait Black Memorial Prize za trilogii \"Eustace and Hilda\" a v roce 1956 získal Řád britského impéria.\n\n"}
{"id": "992770", "url": "https://cs.wikipedia.org/wiki?curid=992770", "title": "Lietuvos nacionalinis radijas ir televizija", "text": "Lietuvos nacionalinis radijas ir televizija\n\nLietuvos nacionalinis radijas ir televizija (zkráceně LRT) je litevská veřejnoprávní vysílací společnost. Společnost byla založena v červnu 1957 pod jménem Výbor pro rozhlasové a televizní vysílání (Radijo ir televizijos komitetas). Od sovětské navlády uvolnila v době vyhlášení nezávislosti republiky dne 11. března 1990.\n\nDne 1. ledna 1993 se stala aktivním členem Evropské vysílací unie.\n\nSpolečnost disponuje čtyřmi televizními kanály (\"LRT Televizija\" a \"LRT Kultūra\", satelitním kanálem \"LRT Lituanica\" a HD kanálem \"LRT HD\") a 3 rozhlasovými stanicemi (\"LRT Radijas\", \"LRT Klasika\" a \"LRT Opus\" vysílající elektronickou hudbu). \"LRT Radijas\" je nejpopulárnější rozhlasovou stanicí v Litvě, poslouchá jej 1 ze 4 Litevců.\n\nPravidelné rozhlasové vysílání zajišťuje od roku 1926 a televizní vysílání od roku 1957. V současné době zaměstnává asi 650 lidí. Od 1. ledna 1993 je vysílatel plnoprávným členem Evropské vysílací unie.\n\nLitevská rozhlasová a televizní vysílací rada dohlíží na činnosti LRT, podle Zákona o poskytování informací veřejnosti a Zákona o litevských a rozhlasových televizních právech. LRT je financován ze státního rozpočtu (o 75%) a televizních reklam. Licenční poplatek nebo daň z televize, kterou každý televizní divák musí zaplatit, je projednávána od roku 1996 jako budoucí zdroj příjmů pro LRT.\n\nV květnu 2007 zahájila projekt digitalizace všech svých filmů, včetně pěti tisíc filmových hodin a 30 000 hodin na videokazetách. Nejstarší záznam se datuje k roku 1895. Dne 23. prosince 2013 Seimas zakázalo od roku 2015 vysílání reklam na televizních kanálech a rozhlasových stanicích LRT.\n\n\n"}
{"id": "992772", "url": "https://cs.wikipedia.org/wiki?curid=992772", "title": "Otto Černín", "text": "Otto Černín\n\nOtto Rudolf hrabě Černín (německy Otto Graf Czernin, 27. srpna 1875 v Dymokurách – 14. června 1962 v Salcburku, narozen jako \"Otto Rudolf Teobald Otakar Maria hrabě Černín z Chudenic\") byl rakousko-uherský diplomat před a během první světové války.\nČernín se narodil do české šlechtické rodiny Černínů z Chudenic jako mladší bratr Otakara Černína, pozdějšího c. a k. rakousko-uherského ministra zahraničních věcí. Poté, co dkončil studia Diplomatické akademie na Terezianu, vstoupil do zahraničních služeb Rakouska-Uherska. Byl vyslán jako tajemník velvyslanců v Londýně a roku 1904 do Říma. Jeho učitelem byl pozdější ministr zahraničních věcí Alois Lexa von Ährenthal, jehož \"aktivistická\" expanzivní politiku, jako při bosenské anekční krizi, podporoval.\n\nV roce 1903 se Černín v Londýně oženil s \"Lucy Katherine Beckettovou\", dcerou \"Ernesta Williama Becketta, 2. barona de Grimthorpe\". Z manželství se narodili tři synové. Krátce po vypuknutí války v roce 1914 byl svazek rozveden. Roku 1939 se Prešpurku oženil podruhé s \"Marií Lisou Pfeifferovou\".\n\nPřed začátkem války byl legačním radou a zmocněncem (velvyslancem) ministra vnitra na velvyslanectví v ruském Petrohradu a jako přímý jednací partner ruského ministra zahraničních věcí Sazonova se bezprostředně podílel na červencovém ultimátu a tím i na vypuknutí první světové války.\n\nPo návratu do Vídně byl Černín ve zpravodajském oddělení c.k. armády a během četných návštěv na frontě se informoval o skutečném stavu, přičemž se podle svých možností podílel také na samotných bojích.\n\nJako vyslanec monarchie v Sofii od ledna 1917 do 4. listopadu 1918 měl Černín zásadní vliv na bulharskou politiku v rámci dohody centrálních mocností. „Krásný hrabě (schöne Graf)“ byl podle mínění mnohých lepším diplomatem, než jeho charismatický, avšak roztržitý bratr Otakar.\n\nPo válce roku 1919 Otto Černín odešel ze státních služeb a zastupoval zájmy německojazyčných vlastníků pozemků v Československu. On a další aristokraté se bez větších výsledků snažili bránit vyvlastnění ze strany ČSR a získat angloamerický kapitál.\n\nVe 30. letech 20. století sympatizoval s politikou NSDAP, když v prosinci 1933 zveřejnil jako \"vyslanec v době klidu\" příspěvek ve štvavém časopise \"Der Stürmer\" pod „agresivním titulkem“ \"Pan-Juda im Kleide Pan-Europas\" (Panjudaismus v rouše panevropském). Po druhé světové válce se Otto Černín při mnoha setkáních v Bavorsku znovu sblížil s Otou Habsbursko-Lotrinským, Panevropským hnutím a Habsburky.\n\nJeho syn Manfred (* 1913) po rozvodu rodičů odešel se svou matkou do Itálie a vzdělání získal ve Spojeném království. Manfred byl pilot RAF a od roku 1943 člen britské tajné služby Special Operations Executive (SOE) a důstojník odpovědný za nasazení britských vojáků v Rakousku.\n\n"}
{"id": "992778", "url": "https://cs.wikipedia.org/wiki?curid=992778", "title": "BNT 2", "text": "BNT 2\n\nBNT 2 (bulharsky \"БНТ 2\") je bulhasrká veřejnoprávní televizní stanice, kterou obsluhuje Bulharská národní televize.\n\nJedná se o nástupce zaniklého Druhého programu v veřejnoprávní televize Efir 2.\n\nVysílání na kanále bylo zahájeno 16. října 2011, kdy nahradil čtyři regionální televizní stanice BNT - \"BNT Pirin\", \"BNT More\", \"BNT Sever\" a \"BNT Plovdiv\" a \"BNT Sofia\" tím, že kombinoval jejich programy do jeden.\n\nNový kanál vysílá původní programy, zpravodajství a sportovních akce.\n\nProgram zahrnuje \"regionální blok\" z místních vysílání bývalých regionálních televizních stanic.\n\nBNT 2 vysílá sportovní události, kterými jsou Formule 1, bulharská Národní liga volejbalu, bulharská Národní basketbalová liga, Mistrovství Evropy ve fotbale 2012, Letní olympijské hry 2012 a Zimní olympijské hry 2014.\n\nDruhý program bulharské národní televize byl založen v roce 1974 a přerušen 31. května 2000.\n\nNásledující den nahrazen soukromým vysílatelem bTV.\n\nNejpopulárnějším pořadem stanice Efir 2 byl jeho týdeník \"Vsjaka Nedelja\" (Každá neděle) a vysílání italské serié fotbalu.\n\nVe skutečnosti byla italská serié fotbalu součástí pořadu Vsjaka Nedelja.\n\nVe 21:10, 31. května 2000 \"řekl\" Efir 2 divákům nasledanou bulharským filmem, který produkovala Jekaterina Genova.\n\nFilm se nazvaná \"Efir 2 - fotografie pro paměť\" bulharsky \"Ефир 2 - снимка за спомен\". Po tomto filmu, Efir 2 odvysílal poslední zprávy a sportovní reportáž, film a píseň Rickyho Martina \"\"One Night Only\"\", 40 minut po půlnoci byl signál stanice Efir 2 vypnut.\n"}
{"id": "992779", "url": "https://cs.wikipedia.org/wiki?curid=992779", "title": "Seznam medailistů na mistrovství světa ve vzpírání mužů – lehkotěžká váha", "text": "Seznam medailistů na mistrovství světa ve vzpírání mužů – lehkotěžká váha\n"}
{"id": "992780", "url": "https://cs.wikipedia.org/wiki?curid=992780", "title": "Mníšecký tunel", "text": "Mníšecký tunel\n\nMníšecký tunel (někdy též Hemrišský tunel) je 529 metrů dlouhý železniční tunel pod Oldřichovským sedlem na železniční trati číslo 037, která spojuje Liberec s polským Zawidówem. Stavba se nachází v traťových kilometrech 175,412 až 175,941, v úseku mezi zastávkou Oldřichov v Hájích a stanicí Raspenava. Projektanti tunel sice dimenzovali pro dvoukolejnou trať, avšak realizován byl pouze jednokolejně.\n\nNa liberecké straně je čelní zeď a krajní pás tunelu obložen kamenným kvádrovým zdivem. Nad masivním portálovým věncem se nachází letopočet 1949 odkazující na rok přestavby tohoto portálu. Vlevo od portálu je do skály vsazena malá tabulka připomínající dělníka Pietra Pojera, jenž v prosinci roku 1873 tragicky zahynul při ražbě tunelu.\nPortál na opačné straně tunelu je včetně věnce a rovnoběžných křídel vybetonován. Nad čelní zdí se nachází datace 1988, kdy došlo k rekonstrukci tohoto raspenavského portálu.\n\nVlastní tunelová trouba je po celé své délce pokryta stříkaným betonem. Uvnitř tunelu se objevují potíže s podzemní vodou.\n\n"}
{"id": "992783", "url": "https://cs.wikipedia.org/wiki?curid=992783", "title": "BNT 3", "text": "BNT 3\n\nBNT HD bulharsky \"БНТ HD\" je bulharská veřejnoprávní televizní stanice, kterou obsluhuje Bulharská národní televize (BNT).\n\nVysílá výhradně v HD kvalitě.\nVysíláno bylo zahájeno 6. února 2014, přenosem zahajovacího ceremoniálu Zimních olympijských her 2014 v Soči.\n\nPředtím byl kanál využíván pro přenos sportovních akcí (Mistrovství světa ve fotbale 2010 a Letní olympijské hry 2012) na dočasných HD kanálech.\n\nV roce 2014 se Bulharská národní televize rozhodla zahájit vysílání BNT HD jako samostatného kanálu.\n\nBNT HD vysílá bezplatně na bulharské platformě DVB-T.\n"}
{"id": "992785", "url": "https://cs.wikipedia.org/wiki?curid=992785", "title": "Salon", "text": "Salon\n\nSalon či salón (oba způsoby psaní jsou přípustné), z francouzského \"salon\" [salɔ̃] podle italského \"salone\", „velký sál“), může být:\n\nJiné výstavy, soutěže a podniky:\n\nUmělecké skupiny:\n\nMísta (ne nutně provázaná s významem „reprezentační místnost“):\n"}
{"id": "992787", "url": "https://cs.wikipedia.org/wiki?curid=992787", "title": "Jozef Turanec", "text": "Jozef Turanec\n\nJozef Turanec (7. března 1892 Sučany – 9. března 1957 věznice Leopoldov) byl generál slovenské armády během druhé světové války.\n\nNavštěvoval gymnázium v Ružomberku, absolvoval osm semestrů na Právnické fakultě v Bratislavě. V roce 1919 vstoupil do Československé armády a následující rok skončil vojenskou vysokou školu. Účastník 1. svět. války. Od 1920 důstojník z povolání na více místech Slovenska, 1928 zpravodajský důstojník 10. pěší divize v Banské Bystrici. Po vzniku Slovenského státu prorežimně orientovaný příslušník slovenské armády, vystupoval proti SNP. Velel nejprve divizi v Ružomberku, Bratislavě a Trenčíně. Později nastoupil do funkce vojenského poradce branné výchovy Hlavního vojenského velitelství.\n\nOd 1. srpna do 27. listopadu 1941 velel Rychlé divizi nasazené v SSSR. Díky úspěchům na frontě a svým vojenským kvalitám byl vyznamenán a povýšen na generála. V předvečer vypuknutí povstání na Slovensku byl jako oddaný přívrženec Tisovy vlády a nacistického Německa pověřen velením slovenské armádě a protipartyzánské činnosti. 29. srpna 1944 přiletěl na letiště Tri Duby (dnes letiště Sliač), kde byl na Golianův rozkaz zatčen a předán partyzánům. Ti jej spolu s Ferdinandem Čatlošem letecky transportovali do SSSR. Roku 1947 byl vrácen do Československa a Národním soudem odsouzen k trestu smrti. Výrok soudu však byl zanedlouho pozměněn na 30 let vězení. Jozef Turanec zemřel ve věznici Leopoldov ve výkonu trestu 9. března 1957.\n"}
{"id": "992792", "url": "https://cs.wikipedia.org/wiki?curid=992792", "title": "Pařížský salon", "text": "Pařížský salon\n\nPařížský salon (\"Salon de Paris\"), obvykle jen Salon, v době království oficiálně nazývaný Salon Královské akademie výtvarných umění (\"Salon de l'Académie royale des beaux-arts\"), později Salon malby a sochařství (\"Salon de peinture et de sculpture\") byla umělecká výstava v Paříži, poprvé pořádaná roku 1667 na podnět Ludvíka XIV. Zprvu se uskutečňovala dosti nepravidelně, později obvykle jednou za rok nebo za dva roky. Na Salon byli v 19. století umělci vybíráni podle velmi konvenčních kritérií, a proto od poloviny tohoto století vznikla řada konkurenčních akcí, například Salon nezávislých, které měly umožnit prezentaci a prodej obrazů a soch i avantgardnějším výtvarníkům. Roku 1881 byl Pařížský salon nahrazen Salónem francouzských umělců, který se pořádá dodnes.\n\n\n"}
{"id": "992799", "url": "https://cs.wikipedia.org/wiki?curid=992799", "title": "BNT 4", "text": "BNT 4\n\nBNT Svjat (bulharsky \"БНТ Свят\", také \"BNT World\") je bulharská veřejnoprávní televizní stanice, který vlastní a obsluhuje Bulharská národní televize.\n\nPrvní vysílání programu se uskutečnilo dne 2. května 1999, pod tehdejším názvem \"TV Bulgaria\" bulharsky \"ТВ България\".\n\nPrvní programovým ředitelem byla Agnesa Vasileva.\n\nNa začátku program spustil opakováním toho nejlepšího z archivu BNT, bulharské hrané filmy a hudební pořady.\n\nStanice má za sebou velmi úspěšné vlastní produkce jakými jsou \"Velvyslanci z Bulharska\" či \"Přelet nad celou noc.\"\n\nDne 14. září 2008 byl kanál přejmenován a název byl změněn na \"BNT Sat\".\n\nDne 20. prosince 2010 byl kanál opět přejmenován na \"BNT Svjat\" bulharsky \"БНТ Свят\".\n\nBNT Svjat vysílá zdarma přes satelit. Online stream je k nalezení na oficiální stránce BNT zde.\n\nV červnu 2013 se nekódovaná stanice BNT World objevila na stejném kmitočtu, které pro šíření některých programů využívá ve své nabídce i česko-slovenská satelitní služba Skylink. Transpondér číslo 226 (kmitočet 12207/V) našemu operátorovi poskytuje například programy MTV Live HD, iConcerts HD, Viasat History HD/Viasat Nature HD, případně National Geographic Channel HD. Nepočítáme-li promo kanál Satellite BG a stanici Planeta HD, BNT World je jedinou televizí, která je šířena v nabídce bulharského operátora bez kódování.\n"}
{"id": "992800", "url": "https://cs.wikipedia.org/wiki?curid=992800", "title": "Mládežnická hokejová liga", "text": "Mládežnická hokejová liga\n\nMládežnická hokejová liga (MHL) ( Молодежная хоккейная лига (МХЛ)) je kontinentální juniorská hokejová liga, kde hrají týmy z šesti evropských zemí, ale převážně z Ruska. Byla založena v roce 2009. Vítěz play-off získává Charlamovův pohár.\n\nLiga je rozdělena na dvě konference. V Západní konferenci hraje v sezoně 2014/15 dvacet týmů, ve Východní konferenci o jeden tým méně.Do play-off postupuje osm týmů z každé divize, play-off se hraje na tři vítězné zápasy.\n\nPrvním a dosud jediným zástupcem českého hokeje je od roku 2012 juniorský tým HC Energie Karlovy Vary. Z českých reprezentantů má zkušenosti z MHL Jiří Sekáč, který za Tatranské Vlky odehrál šest zápasů v sezoně 2011/12, kdy jinak působil v týmu KHL Lev Poprad.\n\nV listopadu 2014 se stala automobilka Datsun oficiálním partnerem soutěže pro sezóny 2014/15 a 2015/16.\n\n"}
{"id": "992802", "url": "https://cs.wikipedia.org/wiki?curid=992802", "title": "BNT +", "text": "BNT +\n\nBNT + (bulharsky \"БНТ +\") je plánovaný bulharský televizní kanál určený pro děti, jehož vlastníkem je Bulharská národní televize.\n\nVysílání má být zaměřeno na dětské a dospívající filmy, televizní seriály a zábavné pořady. Vysílání mělo být zahájeno na podzim 2013 v digitálním formátě., avšak dosud se žádný televizní přenos na tomto kanále neuskutečnil.\n"}
{"id": "992805", "url": "https://cs.wikipedia.org/wiki?curid=992805", "title": "Nedo Nadi", "text": "Nedo Nadi\n\nNedo Nadi (9. července 1894, Livorno – 29. ledna, 1940, Řím) byl italský šermíř.\n\nVychovával ho otec Beppe Nadi, který byl učitelem šermu, úspěšným šermířem se stal také jeho mladší bratr Aldo Nadi. Na olympiádě 1912 získal zlatou medaili jako osmnáctiletý a stal se tak nejmladším olympijským vítězem v šermu. Na hrách v Antverpách byl vlajkonošem italské výpravy. Jako jediný šermíř v historii vyhrál všechny tři zbraně (kord, fleret a šavle), k vítězstvím v soutěžích družstev přidal také dva individuální tituly (celková bilance byla 22 vítězství a dvě porážky). Získal tak na jediných hrách pět zlatých, což byl rekord, který překonal až po více než padesáti letech Mark Spitz. Individuální soutěže v kordu se nezúčastnil na naléhání otce, který považoval kord za zákeřnou zbraň, protože se v něm započítávají zásahy do kterékoli části těla.\n\nPo antverpské olympiádě pracoval jako učitel šermu, v roce 1930 se stal profesionálním mistrem světa. Od roku 1935 do své smrti byl předsedou Italské šermířské asociace.\n\n"}
{"id": "992806", "url": "https://cs.wikipedia.org/wiki?curid=992806", "title": "ADV Ocean Shield", "text": "ADV Ocean Shield\n\nADV Ocean Shield je oceánské podpůrné plavidlo Australského královského námořnictva. Hlavním úkolem plavidla je nasazení při humanitárních misích a živelních pohromách, což je role, kterou plavidlo bude plnit až do zařazení nových vrtulníkových výsadkových lodí třídy \"Canberra\". Po zařazení plavidel třídy \"Canberra\" bude \"Ocean Shield\" převedena k celní a pohraniční stráži, kde již slouží její sesterská loď ACV Ocean \"Protector\".\n\n\"Ocean Shield\" operuje s civilní posádkou, a proto nese označení ADV (Australian Defence Vessel) a nikoliv HMAS, které je obvyklé pro australské válečné lodě s vojenskou posádkou.\n\nPlavidlo postavila loděnice STX OSV na objednávku organizace DOF Subsea. V té době loď nesla jméno MSV \"Skandi Bergen\". V březnu 2012 plavidlo zakoupilo australské námořnictvo, které tak chtělo zmírnit problémy s nedostatkem moderních výsadkových lodí. Dne 28. června 2012 loď připlula na australskou námořní základnu HMAS Stirling.\n\nPlavidlo je vybaveno dálkově ovládanou ponorkou Bluefin-21. Na přídi, nad můstkem, se nachází přistávací plocha pro vrtulník.\n\nV březnu 2014 se \"Ocean Shield\" zapojil do pátrání po zmizelém letadle Malaysia Airlines 370.\n"}
{"id": "992808", "url": "https://cs.wikipedia.org/wiki?curid=992808", "title": "Východokamčatský hřbet", "text": "Východokamčatský hřbet\n\nVýchodokamčatský hřbet ( \"Восточный хребет\") je horské pásmo na poloostrově Kamčatka. Táhne se podél jeho východního pobřeží v severojižním směru. Dosahuje výšky 2 376 m.\n\nPohoří se táhne v délce 600 km a je široké zhruba 120 km. Je složeno především z vulkanicko-svorových vrstev a výlevných hornin, zejména tufů. Pohoří se dělí na několik částí — na severu Kumroč ( \"Кумроч\"), ve středu Valaginský hřbet ( \"Валагинский хребет\") a na jihu Ganalskije Vostrjaki ( \"Ганальские Востряки\").\n\nÚbočí jsou pokryta březovými lesy a křovinami tvořenými zakrslými borovicemi a rododendrony.\n\nV pohoří leží vrcholy:\n\"Údaje o zařazení vrcholů do pohoří se liší. Někdy lze nalézt údaje, že součástí pohoří jsou i jiné vrcholy, např. i nejvyšší hora Kamčatky Ključevskaja, ale toto zkreslení nejspíš vyplývá ze záměny Východního vulkanického pásma za Východkamčatský hřbet.\"\n\n\n"}
{"id": "992811", "url": "https://cs.wikipedia.org/wiki?curid=992811", "title": "Salon (místnost)", "text": "Salon (místnost)\n\nSalon či salón (z franzcouzského \"salon\" [salɔ̃], podle italského \"salone\", velký sál) označuje společenskou místnost, reprezentativní přijímací místnost či sál v soukromém domě, popřípadě intimnější, klidnější prostor hotelu (také zvaný salonek). Ve francouzštině je výskyt slova znám z roku 1664 a označovalo velký, bohatě zdobený sloupový sál, často na výšku dvou podlaží. Od poloviny 18. století se tak označovaly i menší, intimnější reprezentační prostory. V 19. století se tímto slovem začaly označovat i společnosti, jež se v salonech scházely, a toto označení se začalo používat i pro jejich předchůdkyně z 18. století.\n"}
{"id": "992813", "url": "https://cs.wikipedia.org/wiki?curid=992813", "title": "PhoneGap", "text": "PhoneGap\n\nPhoneGap je moderní framework pro mobilní aplikace. Je založen na HTML5, CSS3 a JavaScriptu. Aplikace napsané ve frameworku jsou zobrazeny na mobilním zařízení jako WebView s plnou velikostí displeje. Zároveň lze využívat prvky operačního systému a hardware. Propojování funguje na bázi pluginů, které jsou již napsané v nativním kódu. Momentálně podporuje většinu mobilních platforem na trhu. Framework je distribuován pod licencí Apache a aktivní komunita zajišťuje jeho vývoj.\n"}
{"id": "992815", "url": "https://cs.wikipedia.org/wiki?curid=992815", "title": "Chyňava (Hosín)", "text": "Chyňava (Hosín)\n\nChyňava je hospodářský dvůr u Hosína při silnici II/603, zv. stará pražská silnice. Ve středověku v jeho místech stávala stejnojmenná osada o osmi usedlostech. Velikostně tak mohla konkurovat nedalekým Lhoticím a Kolnýmu. V průběhu 15. století – za husitských válek nebo během následujících nepokojů – došlo k jejímu postupnému vylidnění. V roce 1490 je zde zmiňováno pět pustých usedlostí (Bartošovská, Jankovská, Petrova, Vajsovská a Závišovská) a tři obydlené. Louky v lokalitě pak vrchnost pronajímala. V pozdější době došlo sice ke znovuobnovení některých gruntů, ale osada se nikterak nerozšiřovala. V roce 1562 zřídili Ungnadové na místě osady dvůr, který tvořil nedílnou součást vrchnostenského hospodářství hlubockého panství. V rámci pozemkové reformy došlo k v roce 1922 k rozparcelování dvora a zbytkový statek zakoupil Jan Cvach. Na východ od dvora nad údolí Kyselé vody stávala pohodnice.\n\nAreál se nachází asi 4 km východně od Hluboké nad Vltavou.\n"}
{"id": "992816", "url": "https://cs.wikipedia.org/wiki?curid=992816", "title": "Société Boisavia", "text": "Société Boisavia\n\nSociété Boisavia byl francouzský letecký výrobce založený v roce 1946 Lucienem Tielesem. Zaměřoval se na výrobu civilních letadel, prvním vyrobeným typem byl letoun Boisavia B.50 Muscadet vyvinutý v několika verzích.\n\n\n"}
{"id": "992826", "url": "https://cs.wikipedia.org/wiki?curid=992826", "title": "Na Klaudě", "text": "Na Klaudě\n\nNa Klaudě je samota, která se nachází na severovýchod od Jivna v okrese České Budějovice, nedaleko silnice I/34 a její odbočky, silnice II/634.\n\nNa místě samoty v minulosti stávala ves Lhotka, poprvé zmiňovaná v roce 1378. K jejímu zániku došlo patrně za husitských válek a později zde byl vystavěn manský dvůr, jehož majitel měl vojenskou povinnost na hradě Hluboká. V roce 1472 jej od Jana ze Lhotky odkoupil budějovický měšťan Ondřej Kocencogle. V letech 1479–1501 byl v držení Jana Svojšeho z Brloha, v letech 1501–1519 Jindřicha Drochovce z Pláně a poté do roku 1554 Ojířů z Protivce, od nichž jej zakoupilo město České Budějovice. K roku 1585 se poprvé objevuje název lesa Sviní louka, který později přešel i na dvůr, který tedy následně nesl název Lhotka na Sviní louce. Město provedlo úpravu bývalého statku na hostinec a zřídilo zde také hájovnu, poprvé zmiňovanou roku 1615. Na konci 18. století pak došlo blíže k Lišovu k výstavbě nové zájezdní hospody. Jejím hostinským byl od roku 1785 jistý Matěj Klauda z Velechvína, jehož jméno přešlo na hostinec, který býval před druhou světovou válkou oblíbeným výletním místem.\n"}
{"id": "992828", "url": "https://cs.wikipedia.org/wiki?curid=992828", "title": "Salon (společnost)", "text": "Salon (společnost)\n\nSalon, přeneseně z označení reprezentační místnosti, je debatní, intelektuální nebo umělecká (literární, hudební či výtvarná) společnost, která se pravidelně schází v určitém domě. \n\nPojem se objevil v 19. století a dnes se používá zejména pro evropské společnosti od 16. do raného 20. století, které na rozdíl od bratrstev či spolků neměly pevnou organizaci ani periodicitu, jejich termíny konání, místo, obsazení a program určoval hostitel či hostitelka. T.G.Masaryk definoval salon jako určitou formu sociability, shromáždění několika diskutujících osob v určitém bytě a v určitý čas. Diskuse podle něj může přerůst v polemiku, ale důležitým atributem jsou slušnost a vtip \n\nNejvětšímu rozkvětu se salony těšily ve Francii 17. a 18. století, kdy byly centrem osvícenského myšlení, politiky a společenského života. Jejich zázemí poskytovali aristokraté na svých zámcích a v palácech. Hostitelkami salonů byly často vysoce postavené dámy, \"„salonnières“\", například Madame de Rambouillet a Mademoiselle de Scudéry v 17. století, Louise d'Épinay a Claudine Guérin de Tencin v 18. století či Juliette Récamierová ve století 19. Charakteristiku francouzských salónů podal např. Honoré de Balzac, typologii salonů vypracovali bratři Goncourtové. Salóny v českých zemích vznikaly od konce 18. století především v Praze (Šternberkové, Clam-Gallasové, Nosticové) a v 19. století v měšťanských kruzích (Frič, Palacký, Staněk).\n\nTématické zaměření salónů mohlo být velmi specifické, například výhradně politické, zábavní, profesní nebo naopak upadalo do pouhé konvence přijímání hostů s a pohoštěním (kávová společnost, hostina). K oblíbeným salónním hostům patřily extravagantní osoby.\n\n"}
{"id": "992829", "url": "https://cs.wikipedia.org/wiki?curid=992829", "title": "Yle TV2", "text": "Yle TV2\n\nYle TV2 je finský veřejnoprávní televizní kanál, který obsluhuje a vlastní společnost Yle. Vysílání zahájilo v roce 1965. Vysílá pořady pro děti, mládež, sportovní akce a hudební pořady.\n\n\n"}
{"id": "992830", "url": "https://cs.wikipedia.org/wiki?curid=992830", "title": "Glycerius", "text": "Glycerius\n\nGlycerius byl západořímský císař od března 473 do června 474. Původně sloužil jako velitel císařské gardy. Nedlouho po smrti císaře Olybria ho \"magister militum\" Gundobad pozvedl na trůn. Jeho autorita se omezovala pouze na Itálii a některé oblasti na jihovýchodě Galie.\n\nBěhem svého krátkého panování dosáhl dílčích úspěchů v boji s Vizigóty. V Konstantinopoli odmítli uznat legitimitu jeho vlády a vyslali proti němu dalmatského generála Julia Nepota, který ho rok po získání moci sesadil. Glycerius poté působil jako biskup ve městě Salona v Dalmácii (dnešní Solin), kde se měl o několik let později podílet na Nepotově vraždě.\n\nPrameny obsahují kusé a neúplné zprávy o Glyceriově životě. Ví se o něm jenom to, že v období bezprostředně před nástupem na trůn zastával hodnost velitele císařské tělesné stráže (\"comes domesticorum\") na dvoře v Ravenně.\n\nV roce 472 vypukla v Itálii občanská válka mezi západořímským císařem Anthemiem a jeho barbarským generálem (\"magister militum\") Ricimerem. V dubnu tohoto roku Ricimer učinil císařem senátora Olybria, načež byl Anthemius v červenci zavražděn. Již v dalším měsíci však Ricimer zemřel a nejpozději na počátku listopadu 472 skonal i Olybrius. Následovalo několikaměsíční \"interregnum\", jež ukončil burgundský patricij a \"magister militum\" Gundobad, Ricimerův synovec, když 3. nebo 5. března 473 prohlásil v Ravenně Glyceria za císaře. Jeho doména zahrnovala vedle samotné Itálie pouze malé území v jihovýchodní Galii.\n\nO Glyceriově panování toho není mnoho známo. Předpokládá se, že císař se zdržoval po většinu doby v severní Itálii, neboť drtivá většina mincí vyražených jeho jménem pochází z mincoven v Mediolanu (dnešní Milán) a Ravenně. Prameny ho popisují poněkud rozporuplně. Jordanes o něm v 6. století napsal, že si uzurpoval moc tyranským způsobem. Byzantský historik Theophanes ho naproti tomu zmiňuje jako nikoli zavrženíhodného jedince. Galorománský autor Ennodius dokonce Glyceria vychvaluje za jeho četná prospěšná opatření. Jmenuje ale pouze jediný příklad, týkající se žádosti biskupa Pavie Epifania. Císař vyhověl biskupově přímluvě a odmítl potrestat urážky, jež musela strpět jeho matka. Vedle toho se dochoval Glyceriův právní předpis z března 473, namířený proti svatokupectví.\n\nGlycerius dosáhl jistých diplomatických a vojenských úspěchů nad barbary. Ambiciózní vizigótský král Eurich, ovládající značnou část Galie a Hispánie, se v roce 473 pokusil vpadnout na Apeninský poloostrov. Glyceriovi komité (\"comites\") Alla a Sindila nicméně porazili a zabili římského vojevůdce Vincentia, vyslaného Eurichem do Itálie. Vizigóti přesto obsadili zbývající římské území v Galii, včetně měst Arelate (Arles) a Massilia (Marseille).\n\nGlycerius se musel vypořádat rovněž se skupinou Ostrogótů, vedených Vidimerem, jehož stejnojmenný otec přišel o život zřejmě v průběhu konfliktu mezi Ricimerem a Anthemiem. Kombinací diplomacie a úplatku císař přesvědčil ostrogótského vůdce, aby opustil Itálii a vydal se se svými lidmi do Galie. Podle Jordanova líčení se tam tato část Ostrogótů posléze spojila v jeden celek se svými vizigótskými příbuznými.\n\nVýchodořímský císař Leon I. odmítl uznat legitimitu Olybria a stejný postoj zaujal i vůči Glyceriovi. Místo něho vybral na trůn Západu vlastního kandidáta, jímž byl \"magister militum\" \"Dalmatiae\" Julius Nepos, synovec vojevůdce Marcellina, spřízněný s Leonovou manželkou Verinou. Východní císař ho pověřil vedením výpravy proti Glyceriovi, ovšem dříve, než mohl Nepos cokoli podniknout, Leon v lednu 474 zemřel. Jeho faktickým nástupcem se stal jeho zeť Zenon, vládnoucí společně se svým nezletilým synem a Leonovým vnukem Leonem II. Glycerius se snažil předejít hrozícímu střetu a diplomatickou cestou neúspěšně usiloval o usmíření s Východem. V souladu s tím západní dvůr nenominoval vlastního uchazeče o konzulát pro rok 474 a akceptoval Leona II. jako jediného konzula v daném roce.\n\nNa jaře 474 Julius Nepos překročil Jaderské moře a se svými silami přistál v Portu, při ústí Tibery. Glycerius pravděpodobně předtím opustil Ravennu a vydal se do Říma, aby čelil svému protivníkovi. Tomu nasvědčuje nález Glyceriovy stříbrné mince vyražené v Římě. Jakmile se však Nepos v červnu 474 vylodil, Glycerius se mu bez boje vzdal. Julius Nepos se poté prohlásil za císaře a Glyceria poslal do Dalmácie, kde byl vysvěcen na biskupa Salony (Solin). Glyceriovo sesazení se obešlo bez jakéhokoli střetnutí, protože Gundobad ani italské vojsko nezasáhli na jeho podporu. Gundobad se již dříve odebral z Itálie do Galie. Někteří novodobí historikové spekulují, že tak učinil, aby tam pro Glyceria shromáždil dodatečné vojenské síly. Jiní se naopak domnívají, že po smrti svého otce, burgundského krále Gondioka, ztratil zájem o dění v Itálii a dal přednost získání vlády nad Burgundy.\n\nPo svém svržení se Glycerius zdržoval v Saloně, kam se v roce 475 uchýlil také Julius Nepos, vypuzený z Itálie sotva rok po nástupu na trůn. Byzantský dějepisec Malchos uvádí, že Glycerius inicioval spiknutí, které vyústilo v Nepotovo zavraždění v roce 480. Tehdejší italský vládce Odoaker ho měl následně ustavit biskupem Mediolana. To ale nelze spolehlivě prokázat, přičemž převládá názor, že Glycerius strávil zbytek života v Saloně.\n\n\n"}
{"id": "992831", "url": "https://cs.wikipedia.org/wiki?curid=992831", "title": "Édouard Chavannes", "text": "Édouard Chavannes\n\nÉdouard Chavannes (5. října 1865 Lyon – 29. ledna 1918 Paříž) byl francouzský sinolog a překladatel z čínštiny.\n\nV letech 1889–1893 pobýval v Pekingu jako diplomat francouzského vyslanectví. Zde začal, ve spolupráci s čínskými učenci, překládat \"Zápisky historika\". Po návratu do Francie se stal profesorem čínské literatury na Collège de France. mezi jeho žáky patřili i Paul Pelliot, Marcel Granet a Vasilij Michajlovič Alexejev.\n\nJe znám především překladem části \"Zápisků historika\", který vydal v pěti svazcích v letech 1895–1905. Překlad zahrnuje prvních 47 kapitol z celkových 130. V letech 1967–1969 byl publikován znovu, přičemž byl doplněn šestým svazkem s 48. – 52. kapitolou.\n\nVěnoval se studiím vztahů Číny s jejími západními a severními sousedy, přeložil části \"Chou chan-šu\" týkající se vztahů se „západními oblastmi“, publikoval studii tchangských textů o Turcích, zabýval se čínským náboženstvím, zejména buddhismem, přičemž v letech 1906–1908 zorganizoval archeologickou expedici do Číny. Jeho poslední práce, o hoře Tchaj, byla kvůli kombinaci textové analýzy a práce v terénu pro moderní sinologii přelomová.\n\n\n"}
{"id": "992832", "url": "https://cs.wikipedia.org/wiki?curid=992832", "title": "Dmitrij Lichačov", "text": "Dmitrij Lichačov\n\nDmitrij Sergejevič Lichačov (rusky \"Дмитрий Сергеевич Лихачёв\"; 28. listopadu 1906 — 30. září 1999) byl ruský literární vědec. Zabýval se převážně středověkou ruskou literaturou, analyzoval Slovo o pluku Igorově.\n\nV roce 1928 dokončil leningradskou univerzitu, téhož roku byl odsouzen za kritiku pravopisné reformy a do roku 1932 vězněn v Soloveckém táboře zvláštního určení. V roce 1938 se stal zaměstnancem Puškinova domu při akademii věd. V roce 1952 obdržel Stalinovu cenu za účast na kolektivní práci \"История культуры Древней Руси\". V roce 1956 byl přijat do Svazu spisovatelů SSSR, v roce 1970 se stal členem Akademie věd SSSR. V roce 1986 získal titul Hrdina socialistické práce.\n\nV roce 1989 byl zvolen delegátem Sjezdu lidových poslanců. Byl přívržencem reforem, v roce 1993 podepsal Dopis čtyřiceti dvou, který požadoval zákaz komunistické strany.\n\n\n\n\n"}
{"id": "992833", "url": "https://cs.wikipedia.org/wiki?curid=992833", "title": "Yle Fem", "text": "Yle Fem\n\nYLE Fem (česky \"YLE pět\") je finsko-švédský veřejnoprávní televizní kanál, který vlastní a obsluhuje společnost Yleisradio, poskytující televizní pořady ve švédském jazyce. Jedná se o kanál určený především pro finské, švédsky mluvící, menšiny. Jedním z cílů kanálu je vytváření povědomí o jazykových hranicích a boření hranic kulturních. YLE Fem byl dříve znám jako \"YLE FST5\", ale jméno bylo později změněno na YLE Fem.\n\n"}
{"id": "992834", "url": "https://cs.wikipedia.org/wiki?curid=992834", "title": "HC Energie Karlovy Vary (junioři)", "text": "HC Energie Karlovy Vary (junioři)\n\nHC Energie Karlovy Vary – junioři (celým názvem: Hockey Club Energie Karlovy Vary – junioři) je juniorský hokejový tým HC Energie Karlovy Vary. Je vítězem Extraligy juniorů v sezoně 2007/08. Od roku 2012 do ledna 2015 hrál MHL, což je juniorská soutěž Kontinentální hokejové ligy.\n\nTým užívá přezdívku \"Vlčí smečka\", své domácí zápasy hraje v KV Areně.\n\nKarlovarský hokejový oddíl vznikl při fotbalovém SK Slavia Karlovy Vary v roce 1932. Později byly založeny i mládežnické výběry. Na začátku 90. let 20. století byla mládež dokonce jedinou prioritou klubového vedení, místo kterého ale nastoupili noví lidé. Výsledkem byl vzestup týmu jak mezi dospělými, tak pro juniory.\n\nV sezoně 2007/08 zvítězily Karlovy Vary poprvé v Extralize juniorů, ve finále pod vedením trenéra Mikuláše Antoníka porazily Zlín. Oporami týmu byli v té době Pavel Kuběna, Slovák Rastislav Dej, Vít Budínský, Tomáš Schmidt, Martin Rohan, Jan Tomeček, Tomáš Mistoler či Jakub Mareček.\n\nO dva roky se dostal do juniorky Martin Frk a stal se jednou z jejích největších opor, když v sezoně 2009/10 zaznamenal 27 gólů a 28 přihrávek v 39 utkáních základní části juniorské extraligy. Jeho odchod do zámoří bez souhlasu klubu v létě 2010 způsobil velkou roztržku. Nakonec za něj klub získal po zásahu IIHF alespoň finanční kompenzaci.\n\nV sezoně 2010/11 postoupily Karlovy Vary až do finále Extraligy juniorů a v něm prohrály 1:2 na zápasy se Znojmem po výsledcích 7:3, 0:8 a 2:7.\n\nV začátku roku 2012 na základě dohody s Českým svazem ledního hokeje přihlásila Energie své juniory do MHL. Dohoda zaručila i to, že Energie zůstala v systému svazových akademií. Bylo to poprvé, kdy český hokejový juniorský klub začal hrát dlouhodobou mezinárodní soutěž. Odchovance doplnili zhruba z jedné třetiny posily z jiných klubů, dva hráči v kádru pocházeli ze Slovenska.\n\nEnergie se zapojila do západní konference soutěže, kde ale hrála také s Chabarovskem, vzdáleným téměř 8000 km. Svůj první zápas v MHL sehrály Karlovy Vary pod vedením trenéra Karla Mlejnka 2. září 2012 a porazily v něm Patriot Budapešť 4:1. Ze sedmého místa po základní části postoupily do play off, kde vypadly 2:3 na zápasy s týmem Spartaku Moskva, v jehož řadách nastoupilo osm hráčů se zkušenostmi z KHL. Vojtěch Tomeček v základní části zaznamenal 62 bodů za 28 gólů a 34 asistencí v 60 zápasech, Vladislav Habal byl s průměrem 2,12 branky na zápas pátým nejlepším gólmanem základní části.\n\nVýsledky překonaly původní cíle Karlových Varů, jedna z opor týmu Marek Švec soutěž ohodnotil jako mnohem kvalitnější než extraligu juniorů, a to jak fyzicky, tak po individuální technické stránce.\n\nPo dobrých zkušenostech z prvního vystoupení zůstala Energie v MHL i v další sezoně 2013/14. Trenér Karel Mlejnek na začátku roku přešel k týmu dospělých a družstvo převzal Solidními výkony, zejména vítěznou sérií v prosinci, si Vlčí smečka opět zajistila účast v play off. V něm se v prvním kole utkala s týmem Junosť Minsk. Běloruský soupeř vedl 2:0 na zápasy, ale Energii se podařilo sérii otočit a postoupit do druhého kola, tedy znovu jako loni mezi nejlepších šestnáct týmů. Tam narazila opět na celek Spartaku, s kterým vypadla 1:3 na zápasy. Trenér Spartaku Oleg Brataš nicméně označil Energii za \"„opravdu silné mužstvo“\".\n\nVe třetí sezóně 2014/15 patřila Vlčí smečka k nejlepším týmům MHL, vyhrávala většinu zápasů v lize a jenom ve dvou případech se stalo že Vlčí smečka prohrála o víc jak dva góly v kanadském bodování kralovali hráči Matěj Zadražil a Tomáš Harkabus v těsném závěsu byla i slovenská hvězda Dávid Gríger v obraně zase zářil Denis Šimek. I přesto že po reprezentační přestávce, na začátku ledna, byla energie na první místě tak do play-off nepostoupila, kvůli ukončení působení klubu v MHL. Klub hráčům na rychlo musel shánět nové angažmá, kluby z první ligy a slovenské extraligy Dukla Jihlava, SK Kadaň nebo i HK Poprad si služby hráčů Energie chválili Dávid Gríger se dokonce dostal až do reprezentačního týmu. Od sezóny 2015/16 budou hrát junioři HC Energie Karlovy Vary opět Extraliga juniorů.\n\n17. a 18. ledna 2015 neodehrála Vlčí smečka dvojzápasu v Minsku. Mužstvo v té době bylo druhé v Západní konferenci MHL. Obě utkání s Juností Minsk byla kontumována ve prospěch domácích, stejně jako následující zápas s dalším běloruským týmem z Babrujsku. Vedení klubu označilo za viníka neplnění dohod ze strany ruských partnerů, kteří se podíleli na financování účasti mužstva v MHL. Za svůj mládežnický tým se postavili i fanoušci při utkání extraligy dospělých proti Olomouci 18. ledna. O den později při vzájemném jednání obě strany – klub i vedení soutěže – naznačily své návrhy řešení a rozhodly, že konečné datum pro určení dalšího osudu Karlových Varů v MHL je pátek 23. ledna.\n\n23. ledna pak klub definitivně ukončil účast svých juniorů v MHL. Klub ve svém prohlášení uvedl, že důvodem byly nesplněné finanční garance z ruské strany, zatímco dohody ze strany klubu i Českého svazu ledního hokeje byly splněny zcela. MHL potvrdila, že žádosti o odhlášení Energie ze soutěže vyhověla.\n\nSvůj nesouhlas s odstoupením Karlových Varů z MHL vyjádřili fanoušci 18. ledna při zápase s Olomoucí. V hledišti roztáhli transparent s nápisem „Nenechte padnout Vlčí smečku“.\nJeště viditelnější reakce následovala 5. února 2015, kdy při mezistátním utkání EHT Česko − Rusko v karlovarské KV Aréně vyvěsili fanoušci transparent s nápisem „Zabili jste vlčí smečku“ s ruským překladem. Zápas byl přenášen přímým televizním přenosem České televize i do Ruska.\n\n5.9 2015 se juniorský tým HC Energie Karlovy Vary vrátil do tuzemské juniorské soutěže, hlavními tahouni týmu se stali hráči se zkušenostmi z MHL, Jakub Frček, Patrik Michálek, Martin Weinhold a Ondřej Beránek.\n\nVojtěch Tomeček, Jaromír Kverka, Jakub Flek, Vladislav Habal, Tomáš Dvořák, Sebastian Gorčík, Tomáš Kvapil, Michal Vacovec, Petr Koblasa Dávid Gríger, Matěj Zadražil a Tomáš Harkabus.\n\n"}
{"id": "992835", "url": "https://cs.wikipedia.org/wiki?curid=992835", "title": "Monte-Carlo Rolex Masters 2014", "text": "Monte-Carlo Rolex Masters 2014\n\nMonte-Carlo Rolex Masters 2014 byl profesionální tenisový turnaj mužů, hraný jako součást okruhu ATP World Tour, v areálu Monte Carlo Country Clubu na otevřených antukových dvorcích. Konal se mezi 12. až 20. dubnem 2014 ve francouzském příhraničním městě Roquebrune-Cap-Martin u Monte Carla jako 108. ročník turnaje.\n\nTurnaj se po grandslamu řadil do druhé nejvyšší kategorie okruhu ATP World Tour Masters 1000 a jeho dotace činila 3 452 415 eur. Pošesté byla oficiálním generálním sponzorem švýcarská hodinářská společnost Rolex, jejíž název obsahoval pojmenování události.\n\nV rámci kategorie Masters 1000 se nejednalo o událost s povinným startem hráčů. Zvláštní pravidla tak upravovaly přidělování bodů a počet hráčů. Z hlediska startujících do soutěže dvouhry a čtyřhry nastoupil počet tenistů obvyklý pro nižší kategorii ATP World Tour 500, zatímco body byly přidělovány podle rozpisu kategorie Masters 1000.\n\nObhájcem singlového titulu byl druhý hráč světa Novak Djoković ze Srbska, který ve finále předešlého ročníku ukončil rekordní zápis Rafaela Nadala do statistik otevřené éry tenisu. Srb přerušil Španělovu sérii osmi po sobě jdoucích titulů, což na jediném turnaji nikdo z mužů od roku 1968 nedokázal. Nadalova šňůra 46 výher na montecarloské antuce trvala mezi lety 2005–2013.\n\nSoutěž dvouhry vyhrál Stanislas Wawrinka po finálovém vítězství nad krajanem Rogerem Federerem. Připsal si tak premiérový turnajový vavřín ze série ATP World Tour Masters 1000. Deblovou soutěž opanovala bratrská dvojice Boba a Mika Bryanových, čímž se Mike Bryan stal prvním tenistou historie, který dosáhl na 100 titulů ve čtyřhře.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\nNásledující pár nastoupl do čtyřhry z pozice náhradníka:\n\n\n"}
{"id": "992842", "url": "https://cs.wikipedia.org/wiki?curid=992842", "title": "Hlavohruď", "text": "Hlavohruď\n\nHlavohruď (cefalothorax, z řeckého \"κεφαλή\" kephalé - hlava a \"θώραξ\" thórax - hruď) je součást těla (tagma) některých členovců, vzniklá spojením hlavy a hrudi, viditelně odlišná od zadečku (u některých skupin se lze setkat i s označením \"prosoma\" pro hlavohruď a \"opisthosoma\" pro zadeček). Hlavohruď se vyskytuje zejména u klepítkatců a korýšů, u ostatních skupin, jako např. šestinohých (včetně hmyzu), zůstává hlava viditelně oddělena od hrudi. . U ostrorepů a mnoha korýšů kryje hlavohruď tvrdý krunýř zvaný karapax.\n"}
{"id": "992848", "url": "https://cs.wikipedia.org/wiki?curid=992848", "title": "Monte-Carlo Rolex Masters 2014 – mužská dvouhra", "text": "Monte-Carlo Rolex Masters 2014 – mužská dvouhra\n\nDo soutěže mužské dvouhry na tenisovém turnaji Monte-Carlo Rolex Masters 2014 nastoupilo padesát šest hráčů. Z kvalifikace postoupilo devět tenistů, z toho sedm po výhrách ve dvou kvalifikačních kolech a dva jako šťastní poražení poté, co z turnaje odstoupili řádně přihlášení tenisté. Obhájcem titulu byl druhý hráč světa Novak Djoković ze Srbska, který podlehl v semifinále s velkým rivalem na okruhu Federerem.\n\nPrvní hráč světa Rafael Nadal vypadl ve čtvrtfinále s krajanem Davidem Ferrerem , který tak zaznamenal teprve druhou výhru z posledních dvanácti vzájemných střetnutí. Celková bilance duelů po odehraném zápase vyznívala ve prospěch Nadala v poměru 21:6.\n\nPo čtrnácti letech se do finále okruhu ATP Tour probojovali pouze švýcarští tenisté. Vítězem se stal třetí nasazený Stanislas Wawrinka, který porazil turnajovou čtyřku Rogera Federera po třísetovém průběhu 4–6, 7–6 a 6–2. Připsal si tak třetí titul v probíhající sezóně a sedmý kariérní. Současně vyhrál první turnajový vavřín ze série ATP World Tour Masters 1000. Naopak Federer v roce 2014 prohrál třetí ze čtyř finále a opět mu unikl monacký titul, když v letech 2006–2008 odešel vždy jako poražený finalista. Wawrinka zdolal Federera teprve podruhé z patnácti vzájemných utkání. Poprvé se tak stalo na Monte Carlo Masters 2009, kde jako třináctý nasazený vyřadil turnajovou dvojku bez ztráty sady. Federer po prohře uvedl: „\"Prožil jsem zde skvělý týden. Gratuluju Stanovi, doufám, že budeš takhle pokračovat i další roky\",“ a Wawrinka dodal: „\"V lednu jsem vyhrál první grandslam, teď poprvé Masters. To potěší, nádhera. Ale Rogere, ty jsi nejlepší ze všech, je to pro mě pokaždé výjimečné hrát proti tobě\".“\n\nOsm nejvýše nasazených mělo volný los do druhého kola.\n\n\n\n\n"}
{"id": "992849", "url": "https://cs.wikipedia.org/wiki?curid=992849", "title": "Monte-Carlo Rolex Masters 2014 – mužská čtyřhra", "text": "Monte-Carlo Rolex Masters 2014 – mužská čtyřhra\n\nDo soutěže mužské čtyřhry na tenisovém turnaji Monte-Carlo Rolex Masters 2014 nastoupilo dvacet čtyři dvojic. Obhájcem titulu byla francouzsko-srbská dvojice Julien Benneteau a Nenad Zimonjić, jejíž členové nestartují společně. Benneteau vytvořil osmý nasazený pár s krajanem Édouardem Rogerem-Vasselinem, s nímž vypadl ve čtvrtfinále po porážce od bratrů Branových. Spoluhráčem Zimonjiće se stal naturalizovaný Kanaďan Daniel Nestor. Dvojice hrála z pozice turnajových pětek, ale v semifinále ji zastavil také pár dvojčat Bryanových.\n\nDeblový titul získala první dvojice světa Bob a Mike Bryanovi, kteří ve finále přehráli chorvatsko-brazilské turnajové trojky Ivana Dodiga s Marcelem Melem. Po rovnocenném zisku prvních dvou setů 6–3 a 3–6, rozhodl až supertiebreak nejtěsnějším dvoubodovým rozdílem [10–8].\n\nBratři Bryanovi tak vyhráli pátý turnaj za sebou. Mike Bryan se stal prvním tenistou historie, který dosáhl na 100 titulů ve čtyřhře. Po dovršení této hranice uvedl: „\"Je úžasné dosáhnout trojciferného čísla. Je to velký milník říct, že už máte stovku\".“ Jeho bratr zaostával o dva triumfy za ním.\n\nVšechny nasazené páry měly volný los do druhého kola.\n"}
{"id": "992857", "url": "https://cs.wikipedia.org/wiki?curid=992857", "title": "Agentura pro sociální začleňování", "text": "Agentura pro sociální začleňování\n\nAgentura pro sociální začleňování je jedním z odborů Sekce pro lidská práva při Úřadu vlády České republiky. Je nástrojem vlády České republiky k zajištění podpory obcím v procesu sociální integrace. Zajišťuje meziresortní koordinaci a spolupracuje se subjekty na místní úrovni při začleňování obyvatel sociálně vyloučených lokalit, tzn. soustřeďuje se zejména na romské lokality.\n\nAgentura byla založena \"de iure\" usnesením vlády ze dne 23. ledna 2008 č. 85. Šlo tehdy o vládu Mirka Topolánka, která se k vytvoření agentury zavázala ve svém programovém prohlášení. Ministryní pro lidská práva v této vládě byla Džamila Stehlíková, která v úvodu zajišťovala vznik agentury jako odboru na úřadu vlády. Původně nesla název Agentura pro sociální začleňování v romských lokalitách.\n\nOd roku 2011 měla vzniknout agentura jako samostatná instituce s právní subjektivitou, k čemuž však nedošlo. Přípravou návrhu legislativní úpravy byla pověřena ministryně Stehlíková, po níž tento úkol převzal její nástupce Michael Kocáb. Ten v dubnu 2010, již z pozice zmocněnce vlády pro lidská práva, stáhl z projednávání Legislativní rady vlády předložený věcný záměr zákona. Úkol byl odložen do funkčního období následující vlády a místo toho bylo usnesením vlády ze dne 10. května 2010 č. 341 prodlouženo působení agentury jako odboru při úřadu vlády do konce roku 2012.\n\nÚkol přípravy legislativního zajištění agentury se objevil i v programovém prohlášení Fischerovy úřednické vlády. Také následující vláda Petra Nečase ve svém programovém prohlášení počítala s využitím činnosti agentury, její vznik jako samostatného subjektu však premiér nepodpořil. Rozhodnutím vlády č. 570 ze dne 25. července 2012 tak byla činnost agentury znovu prodloužena ve stávající formě, a to až do 31. prosince 2015. Současně byl zkrácen její název: Agentura pro sociální začleňování.\n\nMinistryně Džamila Stehlíková také ustavila poradní orgán, který měl zajišťovat zpětnou vazbu nad působením agentury. Rozhodnutím ministra Michaela Kocába pak byl navržen jako výbor Rady vlády ČR pro záležitosti romské menšiny, což rada schválila dne 23. listopadu 2010. Téhož dne také zvolila předsedkyní výboru Jiřinu Bradovou, která v jeho čele zůstala až do své rezignace dne 30. září 2013.\n\nMonitorovací výbor pro činnost agentury je složen ze zástupců státní správy a samosprávy, odborníků a zástupců nestátních neziskových organizací. Mimo jiné schvaluje výběr lokalit či projektů financovaných z dotačních programů agentury.\n\nV pilotní fázi do 31. prosince 2009 agentura působila ve 12 vybraných lokalitách: Brno, Přerov, Břeclav, Holešov, Slezská Ostrava, Ústí nad Labem, Most, Cheb, Roudnice nad Labem, Broumov a mikroregiony Jesenicko a Šluknovsko. Výběr lokalit probíhal od srpna 2007 na základě dotazníkového šetření. Dne 12. ledna 2009 byly rozšířeny o třináctou lokalitu, město Litvínov.\n\nOd roku 2010 měla agentura vstoupit do plošné fáze svého působení a být k dispozici i dalším obcím. Na začátku března přibylo dalších 10 měst a obcí vybraných monitorovacím výborem na základě výběrového řízení vyhlášeného na konci roku 2009: Havířov, Kutná Hora, Jirkov, Chomutov, Obrnice, Bruntál, Toužim, Trmice, Jáchymov a Bílina. Zároveň byla ukončena spolupráce s Holešovem. Ostatní pilotní lokality pracovaly s agenturou až do řádného termínu uzavření tříletého programu, 30. června 2011. S šesti z nich byla spolupráce ještě dále prodloužena do konce roku 2012. Od července 2011 nahradily pilotní lokality nově vybrané: Děčín, Duchcov, Hodonín, Kadaň, Kolín, Krupka, Mělník, Sokolov, Vejprty a Větřní. Monitorovací výbor však 30. ledna 2012 rozhodl o vyloučení Duchcova a Chomutova ze spolupráce.\n\nV prosinci 2012 výbor vybral k tříleté spolupráci dalších 17 lokalit. S osmi z nich byla spolupráce navázána od ledna 2013: Nové Sedlo, Odry, Osoblaha, Ralsko, Rumburk/Staré Křečany, Šternberk, Velké Hamry, Žlutice. Zbylých devět přišlo na řadu od července téhož roku: Dubí, Frýdek-Místek, Jaroměř, Kraslice, Krnov, Mikulovice, Moravský Beroun, Poběžovice a Štětí.\n\n"}
{"id": "992861", "url": "https://cs.wikipedia.org/wiki?curid=992861", "title": "Rybí polévka", "text": "Rybí polévka\n\nRybí polévka je polévka obvykle vařená z ryb, z jejich částí nebo případně i z darů moře, ze zeleniny, koření a vody nebo vývaru. Recepty se v různých kuchyních leckdy i značně odlišují.\n\nV různých kuchyních existují například tyto rybí polévky:\n\n\na mnoho dalších.\n\n"}
{"id": "992862", "url": "https://cs.wikipedia.org/wiki?curid=992862", "title": "Rybí polévka (Česko)", "text": "Rybí polévka (Česko)\n\nRybí polévka je tradiční rybí polévka české národní kuchyně podávaná také tradičně při štědrovečerní večeři. Připravuje se z hlav a kostí kapra (vánočního), z kořenové zeleniny, vody a z koření, podle chuti lze také použít jikry a mlíčí, kapří maso, smetanu nebo bílé víno.\n\n"}
{"id": "992884", "url": "https://cs.wikipedia.org/wiki?curid=992884", "title": "Blohm &amp; Voss BV 155", "text": "Blohm &amp; Voss BV 155\n\nBlohm & Voss BV 155 byl německý výškový přepadový stíhací letoun, který měl sloužit k útokům na spojenecké bombardovací svazy v průběhu druhé světové války. Charakteristikou tohoto letadla byla abnormálně dlouhá křídla (rozpětí 20,5 m). Původně jej vyvíjela firma Messerschmitt, měl tudíž zpočátku označení Me 155.\n\nProjekt započala firma Messerschmitt AG v Augsburgu, vycházel konstrukčně z typu Messerschmitt Bf 109. Výsledkem měl být letoun operující z paluby budované letadlové lodi Graf Zeppelin (tato však nebyla nikdy dokončena). Vzhledem k prodlevám ve stavbě lodi si Luftwaffe zažádala o změnu na rychlý bombardér vyzbrojený jednou tisícikilogramovou bombou (verze Me 155A). Při sílících spojeneckých náletech byl v roce 1943 projekt opět změněn, tentokrát na výškový přepadový stíhací letoun schopný útoku na bombardovací svazy (verze Me 155B).\n\nV srpnu 1943 se vývoje ujala firma Blohm und Voss (Messerschmitt byl dost vytížen). Obě firmy však měly rozdílný názor na další vývoj. Ten nakonec pokračoval pod novým označením BV 155. \n\nPrvní BV 155 V1 vzlétl 1. září 1944. Letoun byl vybaven přetlakovou kabinou a kamerou Rb 50/30 umístěnou za pilotní sedačkou. \n\nDalší přepracovaný prototyp BV 155 V2 byl zalétán 15. února 1945. Druhý prototyp měl větší chladiče umístěné pod křídly, zvětšeny byly také vodorovné ocasní plochy. V2 dostal také nový kapkovitý kryt kabiny. Stroj měl výbornou aerodynamiku a kvalitní motor Daimler-Benz DB 603 A s turbokompresorem TKL 15 a čtyřlistou dřevěnou vrtulí, což z něj ve výškách nad 12 000 metrů činilo potenciálně silného protivníka pro spojenecké stíhací letouny. Plánovaná výzbroj sestávala z 15mm, 20mm nebo 30mm kanónů. \n\nV době pádu Německa byl ve Finkenwerderu rozpracován další prototyp V3 s pohonnou jednotkou DB 603 U a chladiči v trupu. Rozpracovaný exemplář byl převezen do Velké Británie na letiště Farnborough a následně do USA. \n\nZdroj:\n\n\n\n\n\n"}
{"id": "992893", "url": "https://cs.wikipedia.org/wiki?curid=992893", "title": "Giandomenico Tiepolo", "text": "Giandomenico Tiepolo\n\nGiandomenico Tiepolo či Giovanni Domenico Tiepolo (30. srpna 1727, Zianigo, dnes součást města Mirano – 3. března 1804, Benátky) byl italský rokokový malíř a grafik.\n\nPocházel z malířské rodiny, jeho otec byl slavný Giovanni Battista Tiepolo, mladší bratr Lorenzo Tiepolo se stal rovněž grafikem. Učil se u svého otce a pomáhal mu, jeho prvním zcela samostatným dílem je \"Křížová cesta\", 14 drobných pláten z roku 1747 pro oratorium v San Polo. Svůj styl a své vlastní téma nalezl v líčení scén z každodenního života, maloval rovněž hodně náboženských obrazů. Po smrti svého otce v Madridu se koncem roku 1770 vrátil do Benátek, kde zůstal až do konce života.\n"}
{"id": "992906", "url": "https://cs.wikipedia.org/wiki?curid=992906", "title": "Zéta (réva)", "text": "Zéta (réva)\n\nZéta je moštová odrůda révy vinné (\"Vitis vinifera\") určená k výrobě bílých vín. Vznikla křížením odrůd Furmint a Bouvierův hrozen. \n\nV roce 1951 byla pod jménem Oremus zavedena v maďarské části tokajské vinařské oblasti a roku 1990 byla zapsána do maďarské odrůdové knihy. Používala se jako jedna z odrůd pro výrobu tokajských vín.\n\nV roce 1999 byla odrůda Oremus přejmenována na Zéta.\n\nHlavními klady této odrůdy jsou schopnost vytvářet v bobulích vysoké koncentrace cukru, rané dozrávání hroznů a náchylnost k napadání plísní šedou (\"Botrytis cinerea\").\n"}
{"id": "992913", "url": "https://cs.wikipedia.org/wiki?curid=992913", "title": "Business Centrum Kerametal", "text": "Business Centrum Kerametal\n\nBusiness centrum Kerametal je budova – business centrum v Bratislavě na Jašíkově ulici 2 – 6, v městské části Ružinov. Sídlí zde například bratislavská Regionální komora SOPK, TÜV SÜD Slovakia či Kerametal.\n\nProjekt „provozní budovy Chemapolu“ vznikl v roce 1968, architektem byl Ing. arch. Ľudovít Jendreják, realizace probíhala v letech 1972 a 1973.\n\n"}
{"id": "992920", "url": "https://cs.wikipedia.org/wiki?curid=992920", "title": "Lorenzo Bartolini", "text": "Lorenzo Bartolini\n\nLorenzo Bartolini (7. ledna 1777, Vaiano, část Savignano – 20. ledna 1850, Florencie) byl italský neoklasicistní sochař.\nStudoval ve Florencii, roku 1797 odešel do Paříže, kde jeho učitelem byl François-Frédéric Lemot. Jeho slávu založil basreliéf \"Cleobis a Biton\", který získal druhou cenu Akademie roku 1803. K jeho patronům patřil i Napoleon, jemuž vytvořil velkou bustu a jenž ho roku 1807 ustanovil profesorem sochařství v Bergamu. Později se Bartolini usadil ve Florencii.\n"}
{"id": "992925", "url": "https://cs.wikipedia.org/wiki?curid=992925", "title": "Massimo d'Azeglio", "text": "Massimo d'Azeglio\n\nMassimo d'Azeglio či Massimo Taparelli, markýz d'Azeglio ([ˈmassimo tapaˈrɛlli dadˈdzɛʎʎo], 24. října 1798, Turín – 15. ledna 1866, Turín) byl italský spisovatel, liberální politik a malíř. Král Viktor Emanuel II. ho jmenoval v roce 1849 premiérem Sardinského království, na této pozici d'Azeglio zůstal do roku 1852. Prosazoval sjednocení Itálie a liberální reformy.\nVe svých historických prózách byl následníkem Alessandra Manzoniho, jehož dceru si vzal za manželku. Jako malíř byl ovlivněn romantismem, maloval historické a žánrové scény i krajiny. \n"}
{"id": "992927", "url": "https://cs.wikipedia.org/wiki?curid=992927", "title": "Seznam medailistů na mistrovství světa ve vzpírání mužů – pérová váha", "text": "Seznam medailistů na mistrovství světa ve vzpírání mužů – pérová váha\n"}
{"id": "992929", "url": "https://cs.wikipedia.org/wiki?curid=992929", "title": "Francesco Paolo Michetti", "text": "Francesco Paolo Michetti\n\nFrancesco Paolo Michetti (4. srpna 1851, Tocco da Casauria – 5. března 1929, Francavilla al Mare) byl italský malíř a fotograf.\n\nByl sirotek a v dětství musel pracovat. Získal stipendium, jež mu umožnilo studovat v Neapoli u Domenica Morelliho. Roku 1878 se usadil v obci Francavilla al Mare, která zůstala jeho trvalým bydlištěm. Cestoval i do Paříže, kde vystavoval v několika Salonech. Ve vyšším věku získal řadu ocenění, roku 1909 byl jmenován senátorem. Jeho synem byl Giorgio Michetti, stíhací eso v první světové válce.\n"}
{"id": "992930", "url": "https://cs.wikipedia.org/wiki?curid=992930", "title": "Lystrosaurus", "text": "Lystrosaurus\n\nLystrosaurus byl rodem therapsida z podřádu Dicynodontia, jenž se vyskytoval v období pozdního Permu až raného Triasu. Jednalo se asi o 90 centimetrů až 2,5 metru dlouhého therapsida, který vážil maximálně 90 kilogramů. Od roku 1859 bylo formálně popsáno 23 druhů tohoto rodu. Byl to býložravec.\n\n\"Lystrosaurus \"je jeden z mála rodů, které přežily hromadné vymírání na konci permu, přičemž v triasu patřil mezi nejúspěšnější živočišné rody. Jedna teorie to vysvětluje tím, že žil v norách, jiná, že měl dokonalé plíce, ale existují i další teorie.\n\nFosilní ostatky \"Lystrosaura\" byly objeveny na Antarktidě, v Jižní Africe a Indii. Spolu s několika dalšími rody vyhynulých zvířat tak posloužil jako důkaz Wegenerovy teorie kontinentálního driftu.\n\n\"Lystrosaurus\" se objevuje v několika filmech nebo televizních pořadech. Byl vyobrazen v segmentu animovaného filmu \"Fantasia\" z roku 1940, dokumentech BBC \"Den, kdy Země málem zanikla\", \"Putování s pravěkými monstry - život před dinosaury\" a v jedné epizodě dokumentárního cyklu stanice Animal Planet \"Armagedon zvířecí říše\".\n\n"}
{"id": "992933", "url": "https://cs.wikipedia.org/wiki?curid=992933", "title": "Peter Steele", "text": "Peter Steele\n\nPeter Steele, rodným jménem Petrus Thomas Ratajczyk (4. ledna 1962 − 14. dubna 2010) byl americký zpěvák, baskytarista a skladatel. Působil v gotické metalové skupině Type O Negative. Před Type O Negative založil ještě metalovou skupinu Fallout a posléze thrash/crossover metalové trio Carnivore.\n\nMezi poznávací znaky Petra Steela patřil jeho hluboký hlas, nepřehlédnutelná dvoumetrová postava a osobitý smysl pro humor. V roce 1995 pózoval pro dámský magazín \"Playgirl\" a dostal se na jeho titulní stranu. „Jeho texty byly často velice osobní, vyrovnávaly se s láskou, ztrátou a závislostí.“ Peter Steele opakovaně uváděl Black Sabbath a The Beatles jako své klíčové hudební vzory. Zemřel 14. dubna 2010 na sepsi v důsledku protržení a krvácení tlustého střeva ve věku osmačtyřiceti let.\n\nPeter Steele se narodil v Red Hook (část Brooklynu) do římskokatolické rodiny a chodil na střední školu Edward R. Murrow High School ležící v brooklynském sousedství Midwood. Jeho otec byl rusko-polského původu, jeho matka skotsko-irského, norského a islandského původu. Vyrůstal v brooklynských sousedstvích Bensonhurst a Brighton Beach, na což později často odkazoval ve svých písních. Narodil se jako nejmladší z šesti dětí, měl pět mladších sester. Jeho otec bojoval ve 2. světové válce a později pracoval v lodním doku. Peter Steele začal brát hodiny kytary ve 12 letech, po půl roce se přeorientoval na baskytaru.\n\nNějakou dobu pracoval pro New York City Department of Parks and Recreations do doby, než v létě roku 1994 začal s Type O Negative jezdit na turné. Po dobu tohoto zaměstnání sídlil v Brooklyn Heights Promenade, kde pracoval jako údržbář parku, řídil popelářská auta či parní válce; nakonec byl povýšen na správce Central Parku. Peter Steele považoval tento úsek svého života, tj. práci pro oddělení parků, za jeden ze svých nejšťastnějších; prakticky od založení Type O Negative až do konce svého života zmiňoval, že by byl býval udělal lépe, kdyby v zaměstnání zůstal.\n\nV roce 1979 Peter Steele založil metalovou skupinu Fallout. Ve skupině mimo jiné působil také Josh Silver, pozdější klávesista Type O Negative. Skladby Fallout těžily především z Peterovy nebývale edukované slovní zásoby a neotřelých nápadů. Vydali však všeho všudy pouze jedno EP (Batteries Not Included). V roce 1982 se Fallout rozpadl, načež vznikla thrash metalová skupina Carnivore. Texty, které Peter psal pro Carnivore, byly většinou hrubé, vztahující se k náboženství, válce, rasové nesnášenlivost a misogynii. V roce 1985 vydali své debutové eponymní album. V roce 1986 Peter napsal slova k několika písničkám k albu Cause for Alarm hardcore-punkové kapely Agnostic Front. V roce 1987 Carnivore vydali druhé album Retaliation, avšak o rok později se rozpadli - jedním z důvodů byla Peterova neochota vzdát se stabilní práce a plně se živit hudbou.\n\nKapela Type O Negative vznikla v roce 1989 zejména na popud jejího prvního bubeníka Sala Abruscata, který Petera přemluvil, aby upustil od svého záměru stát se newyorským policistou. Spolu s Joshem Silverem (klávesy), Kennym Hickeym (kytara) a Salem Abruscato tak Peter vytvořil Type O Negative. Kapela se měla původně jmenovat „Repulsion“, ale musela se přejmenovat v roce 1990 kvůli tomu, že se už tak jmenovala jiná grindcorová kapela. Kapela pak použila jméno „Subzero“. Peter už měl v té době vymyšlené tetování s mínusem uprostřed nuly, které chtěl původně prezentovat kapele jako logo Subzero. Opět se však ukázalo, že kapela s názvem Subzero už existuje, a tak vznikl název „Type O Negative,“ když Peter slyšel v rádiu poptávku po dárcích krve 0 negativní. Když Type O Negative podepisovali smlouvu s Roadrunner Records, Peter měl údajně podepsat svoji část smlouvy směsí své krve a svého spermatu; tento mýtus v nedávném rozhovoru vyvrátil Kenny Hickey, který uvedl, že Peter ve skutečnosti smíchal barvivo a tělové mléko.\n\nDebutové album kapely s názvem Slow, Deep and Hard bylo vydáno v roce 1991. Ve skutečnosti se jednalo o pouhé demo nahrávky, které kapela nahrála ještě pod starým názvem Repulsion. Na tomto albu jsou ještě patrné pozůstatky Peterovy éry s Carnivore, i když už kombinované s prvky doom metalu. Hudbu prý Peter napsal během jedné noci po rozchodu s přítelkyní, texty jsou proto protkané tématy zlomeného srdce, touhy po pomstě a sebevražedných sklonů. Podle svých slov se měl Peter sám skutečně pokusit o sebevraždu: „15. října 1989 jsem si podřezal žíly. Můžu říct jen to, že jsem se zamiloval do špatné osoby.“ Na přebalu alba je přiblížený a rozostřený detail průniku penisu do vaginy. \n\nBěhem evropského turné na podporu tohoto alba se Peter Steele kvůli svým sociálním a politickým názorům stal předmětem značné kontroverze – některými lidmi byl dokonce označen za nacistu, a to i přes skutečnost, že klávesista skupiny Josh Silver je židovského původu. \n\nV roce 1992 Type O Negative vydali své druhé album The Origin of the Feces (slovní hříčka na Darwinovu teorii O původu druhů), které bylo pojaté jako živý záznam z koncertu. Ve skutečnosti se však jednalo o publikum složené z přátel členů kapely, které bylo dodatečně nahráno a přidáno k nahrávkám. Přebal alba původně tvořila detailní fotografie Peterova řitního otvoru, která byla z komerčních důvodů nahrazena dřevorytinou Michaela Wolgemuta Tanec smrti z roku 1493.\n"}
{"id": "992937", "url": "https://cs.wikipedia.org/wiki?curid=992937", "title": "Shane West", "text": "Shane West\n\nShane West, vlastním jménem Shannon Bruce Snaith, (* 10. června 1978 Baton Rouge, Louisiana, USA) je americký herec a hudebník.\n\nNarodil se v Baton Rouge v Louisianě Donu Snaithovi (majiteli drogerie, který se narodil na Jamajce) a Catherine, která pracovala jako právnička. Oba jeho rodiče byli hudebníci. Má mladší sestru Simone a mnohem mladší nevlastní sestru Marli Ann. Rodiče se rozvedli, a když mu bylo deset let, přestěhoval se s matkou do Kalifornie. Zde zdokonaloval svůj zájem o herectví po nuceném převzetí dramatického kroužku na střední škole, kam chodil, aby získal potřebný kredit k absolvování. \n\nJeho první větší role přišla v roce 1999 v televizním seriálu \"Druhá šance\", kde hrál Eliho Sammlera. Jeho filmovým debutem pak byla vedlejší role ve filmu režiséra Barryho Lewise \"Nespoutaná volnost\" o židovské rodině žijící v Baltimore. Účinkoval také v jedné z hlavních rolí teenagerské komedie \"Ať to stojí, co to stojí\" v roce 2000 a o rok později v komedii \"Skousni to!\" (2001).\n\nShane West hrál i se zpěvačkou a herečkou Mandy Mooreovou ve filmu \"Dlouhá cesta\" (2002), který byl velmi úspěšný, celkově vydělal jen v USA 41 milionů dolarů. V roce 2004 se připojil k nemocniční televizní sérii společnosti NBC \"Pohotovost\". Později účinkoval v nezávislém hudebním dramatu \"What We Do Is Secret\" (2007), kde hrál Darbyho Crashe, člena punkové skupiny sedmdesátých let nazvané The Germs. Členy skupiny zaujal jeho pěvecký výkon a obnovili skupinu s Westem, který zaujal místo zesnulého Darbyho Crashe. Během let 2010 až 2013 hrál roli Michaela Bishopa v seriálu \"Nikita\". V roce 2014 získal roli Johna Aldena v seriálu \"Salem\". V roce 2018 bylo oznámeno, že si zahraje vedlejší roli v páté řadě seriálu \"Gotham\".\n\nOd začátku roku 2018 chodí s jihoafrickou modelkou Jessicou Lee Buchanan.\n\n"}
{"id": "992942", "url": "https://cs.wikipedia.org/wiki?curid=992942", "title": "Arkadij Alexandrovič Sobolev", "text": "Arkadij Alexandrovič Sobolev\n\nArkadij Alexandrovič Sobolev (: ; 1903 – 1964) byl sovětský diplomat, stálý zástupce Sovětského svazu při Organizaci spojených národů v letech 1955 až 1960.\n\nOd roku 1939 působil jako generální tajemník Lidového komisariátu zahraničních věcí SSSR. V letech 1942 až 1945 byl poradcem sovětského velvyslanectví ve Velké Británii, poté do roku 1946 vedoucím politického oddělení sovětské vojenské správy v Německu. V letech 1946 až 1949 zastával post zástupce generálního tajemníka OSN a vedoucího oddělení pro záležitosti Rady bezpečnosti OSN. Do roku 1950 vedl odbor pro záležitosti OSN Ministerstva zahraničních věcí SSSR a následně do roku 1951 odbor pro USA tamtéž.\n\nOd 2. března 1951 do 21. června 1953 zastával funkci velvyslance v Polsku, poté se vrátil na post vedoucího odboru pro USA na Ministerstvu zahraničních věcí SSSR. V letech 1954 až 1955 byl náměstkem stálého zástupce SSSR při OSN Andreje Januarjeviče Vyšinského a v letech 1955 až 1960 po něm tuto funkci přejal. Od roku 1960 až do své smrti byl náměstkem ministra zahraničních věcí SSSR s hodností mimořádného zplnomocněného velvyslance. Zemřel v prosinci 1964 v Moskvě.\n"}
{"id": "992944", "url": "https://cs.wikipedia.org/wiki?curid=992944", "title": "Adam Dutkiewicz", "text": "Adam Dutkiewicz\n\nAdam Dutkiewicz (* 4. dubna 1977) je americký multiinstrumentalista, hudební producent, hlavní kytarista a zpěvák v metalcoreových skupinách Killswitch Engage a Aftershock. \n\nVystudoval hru na baskytaru, hudební inženýrství a produkci na prestižní univerzitě Berklee College of Music v Bostonu v Massachusetts. Hraje na basovou kytaru, elektrickou kytaru, bicí a klávesy. Je inženýrem hudby v nahrávacím studiu Zing Studios, kde pracuje s mnoha skupinami. Na začátku kariéry ve skupině Killswitch Engage hrál na bicí; později (na druhém) albu přešel ke kytaře a zpěvu.\n"}
{"id": "992945", "url": "https://cs.wikipedia.org/wiki?curid=992945", "title": "Patrick Brontë", "text": "Patrick Brontë\n\nPatrick Brontë (17. března 1777, Drumballyroney, Irsko − 7. června 1861, Haworth, Anglie) byl metodistický kněz, kaplan a básník, manžel Marie Brontëové a otec spisovatelek Charlotty, Emily Jane a Anne Brontëových a básníka a malíře Patricka Branwella Bronte.\n\nNarodil se jako první z deseti dětí Hugha Ó Proinntigha a Eleanor McCroryovej. Učil se na několika místech (na kováře, obchodníka s plátnem, tkalce), než se v roce 1798 stal učitelem a v roce 1802 se přestěhoval do Cambridge, kde studoval teologii na St. John's College, kde bylo jeho původní jméno Ó Proinntigha zapsáno jako Brontë. V roce 1806 získal titul bakaláře a byl jmenován kaplanem ve Wethersfield v Essexu, kde byl vysvěcen na jáhna a v roce 1809 i za kněze. V roce 1809 se stal asistentem kaplana ve Wellingtonu v Shropshire a v roce 1810 publikoval svou první báseň \"Winter Evening Thoughts\" v místních novinách, po níž následovala v roce 1811 sbírka moralistních básní \"Cottage Poems\". V následujícím roce byl jmenován zkoušejícím na Wesleyanské akademii ve Woodhouse Grove, nedaleko Guiseley, kde se setkal s Marií Branwellovou, s níž se 29. prosince 1812 oženil. Jejich první dcera Maria se narodila v roce 1814 po přestěhování do Hartsheadu v Yorkshire; jejich druhá dcera Elizabeth se narodila v roce 1815 po přestěhování rodiny do Thorntonu. \n\nZde se narodily i ostatní děti: v roce 1816 Charlotte, v roce 1817 jediný syn Patrick Branwell, v roce 1818 dcera Emily Jane a v roce 1820 poslední dítě, dcera Anne. Patrick byl v červnu 1819 jmenován doživotním kaplanem v Haworthu a v dubnu 1820 se přestěhoval s rodinou na zdejší faru. Jeho švagrová Elizabeth Branwellová, která žila s rodinou v Thorntonu v roce 1815, přišla do jeho domácnosti v roce 1821, aby se starala o děti a opatrovala vážně nemocnou Mariu, která byla v posledním stádiu rakoviny. Rozhodla se přestěhovat k rodině natrvalo, aby vykonávala práci hospodyně. Patrick byl zodpovědný za budovu nedělní školy v Haworthu, která byla otevřena v roce 1832. Po smrti posledního jeho dcery Charlotte, která zemřela devět měsíců po své svatbě, spolupracoval s Elizabeth Gaskellovou na jejím životopise a byl zodpovědný za posmrtné vydání Charlottina prvního románu \"The Professor\" v roce 1857. Její manžel Arthur Bel Nicholls, který byl Patrickovým kaplanem, zůstal v jeho domácnosti až do Patrickovo smrti v roce 1861, kdy se vrátil do Irska. \n"}
{"id": "992947", "url": "https://cs.wikipedia.org/wiki?curid=992947", "title": "Andrej Očenáš", "text": "Andrej Očenáš\n\nAndrej Očenáš (8. ledna 1911, Selce − 8. dubna 1995, Bratislava) byl slovenský hudební skladatel a pedagog.\n\nAbsolvoval studium na učitelském ústavu v Banské Bystrici (1930), kompozici a dirigování na Hudební a dramatické akademii v Bratislavě (1937), kompozici na mistrovské škole konzervatoře v Praze (1938), 1978 prof. V roce 1930-1939 učitel v Medzibrodu a v Ivanke pri Dunaji, 1939−1950 referent hudebního vysílání Československého rozhlasu, 1950−1954 ředitel konzervatoře, 1955−1957 tajemník Svazu Slovenských skladatelů, 1957−1962 šéfredaktor hudebního vysílání Čs. rozhlasu, 1963−1969 první tajemník Svazu Slovenská skladatelů, 1978−1982 předseda Svazu čs. skladatelů, současně 1942−1972 pedagog na konzervatoři, 1972−1983 na Vysoké škole múzických umění v Bratislavě, 1975−1979 děkan její hudební fakulty.\n\nVe vlastní tvorbě se orientoval na symfonickou, vokálně-symfonickou a komorní hudbu inspirovanou zejména folklorními tradicemi rodného kraje. Autor orchestrálních-symfonických skladeb, komorních děl a sborových skladeb. Vytvořil scénickou hudbu k literárním dílům J. Bottu (\"Smrt Jánošíkova\", 1948), A. Sládkoviče (\"Marína\", 1948) a Hviezdoslava (\"Herodes a Herodias\", 1955), zhudebnil i verše J. Krále, Roku Fabryho, J. Kostry a M. Lajčiaka. Napsal původní balet \"Vrchařskou píseň\" (1964) a jevištní symfonii \"Román o růži\" (1969−1970). Pozoruhodné jsou jeho orchestrální suity \"Pověsti o rodném kraji\" (1943) a \"Rural slovaca\" (1957). Věnoval se i upravování a montážím lidových písní. Jeho pozůstalost je uložena v literárních a hudebním muzeu v Banské Bystrici.\n\n\n"}
{"id": "992950", "url": "https://cs.wikipedia.org/wiki?curid=992950", "title": "Juraj Tvrdý", "text": "Juraj Tvrdý\n\nJuraj Tvrdý (1780 Žilina − 1865 Nitra) byl slovenský kanovník, duchovní, národní buditel, podporovatel slovenské literatury a dobrodinec svého národa.\n\nPůsobil jako duchovní v obcích Eger, Nitra, Drietoma, Visolaje a v Púchov. Byl spoluzakladatelem Matice slovenské.\n\nNa budově Katolického domu na Hurbanovo ulici v Žilině se nachází jeho pamětní tabule.\n\n"}
{"id": "992951", "url": "https://cs.wikipedia.org/wiki?curid=992951", "title": "Sto dní (Hvězdná brána)", "text": "Sto dní (Hvězdná brána)\n\nSto dní (v originále „A Hundred Days“) je 17. epizoda 3. řady sci-fi seriálu \"Hvězdná brána\".\n\nDalší misí pro tým SG-1 je planeta Edora, kde jsou velká ložiska minerálu zvaného naquadah, kde probíhá dohoda o jeho těžbě během období ohnivých dešťů. Jde o dobu pádu meteoritů, které na povrch planety padají každých 150 let. Aby tým SG-1 zachránil obyvatele, musí většinu z nich evakuovat na základnu na Zemi.\n"}
{"id": "992953", "url": "https://cs.wikipedia.org/wiki?curid=992953", "title": "Přerušení procesoru Z80", "text": "Přerušení procesoru Z80\n\nProcesor Z80 má dva druhy přerušení, maskovatelné a nemaskovatelné. Po příchodu požadavku na přerušení procesor nejdříve dokončí právě prováděnou instrukci (u instrukcí s prefixem codice_1 dokončí pouze právě prováděnou dílčí instrukci) a pak vyvolá rutinu pro obsluhu přerušení. Pokud má program z nějakého důvodu čekat na přerušení, je k tomuto účelu možné využít instrukci codice_2.\n\nU počítačů ZX Spectrum je požadavek na přerušení generován v okamžiku, kdy je započato vykreslování nového snímku na obrazovku.\n\nNemaskovatelné přerušení, NMI, \"Non Mascable Interrupt\" má vyšší prioritu než maskovatelné přerušení.<ref name=\"zxm 1/94 Rozrušení z přerušení\"></ref> Toto přerušení nemůže být zakázáno a je určeno k obsluze velmi naléhavých událostí. Aktivuje se sestupnou hranou (změnou z logické jedničky na logickou nulu) na vstupu procesoru. Při požadavku na nemaskovatelné přerušení procesor uloží obsah čítače instrukcí na vrchol zásobníku a skočí na adresu 102 (šestnáctkově 66).\n\nMaskovatelné přerušení se aktivuje přivedením logické nuly na vstup procesoru. Toto přerušení je možné programově zakázat instrukcí codice_3 a povolit instrukcí codice_4. Tyto instrukce nastavují klopné obvody IFF1 a IFF2. Klopný obvod IFF1 určuje, zda požadavek na maskovatelné přerušení bude akceptován či nikoliv. Pokud je vyvoláno nemaskovatelné přerušení, je klopný obvod IFF1 je vynulován, čímž dojde k zakázání maskovatelných přerušení, po ukončení obsluhy nemaskovatelného přerušení je pomocí instrukce codice_5 je do IFF1 navrácena původní hodnota zkopírováním z IFF2. Stav klopného obvodu IFF2 se při vykonání instrukcí codice_6 a codice_7 kopíruje do příznaku P/V. Pokud je vyvoláno maskovatelné přerušení, jsou vynulovány oba klopné obvody IFF1 i IFF2. Kvůli vynulování i klopného obvodu IFF2 je nutné před ukončením obsluhy přerušení povolit další přerušení instrukcí codice_4, protože kopírování stavu IFF2 do IFF1 instrukcí codice_9 (příp. instrukcí codice_5) nemá na opětné povolení přerušení žádný vliv.\n\nZ80 má tři režimy maskovatelného přerušení označované Interrupt mode 0, 1 a 2. Pro výběr režimu přerušení se slouží instrukce codice_11, codice_12 a codice_13 trvající dva procesorové cykly a neovlivňující žádné příznaky.\n\nInterrupt mode 0 je režim obsluhy maskovatelných přerušení fungující stejně jako u procesoru Intel 8080.<ref name=\"zxm 1/94 Prerušenie alebo Tajná inštrukcia programátora\"></ref> V tomto režimu procesor po přijatém požadavku na přerušení očekává na datové sběrnici data, která interpretuje jako instrukci. Obvykle se používají jednobytové instrukce codice_14, ale procesor je schopen přijmout jakoukoli (i vícebytovou) instrukci.\n\nInterrupt mode 1 je zjednodušený režim, ve kterém procesor při přijetí požadavku na přerušení uloží obsah čítače instrukcí na vrchol zásobníku a skočí na adresu 56 (šestnáctkově 38). Zjednodušeně je možné říci, že procesor vykoná instrukci codice_15 (codice_16).\n\nInterrupt mode 2 je režim přerušení vyvinutý pro procesor Z80. V tomto režimu musí periférie, která přerušení vyvolala, předat procesoru na datové sběrnici osmibitovou hodnotu. Procesor uloží obsah čítače instrukcí na vrchol zásobníku, k hodnotě načtené z periférie připojí jako horních osm bitů obsah registru I a z výsledné adresy načte dvoubytovou hodnotu, kterou použije jako adresu začátku obslužné rutiny přerušení. Tento režim umožňuje mít nezávislou obsluhu až 128 různých přerušení.\n\nRežim přerušení IM2 je určen pro obvody z rodiny procesoru Z80, které obsahují registr pro uložení hodnoty vektoru přerušení a poskytují ho procesoru při požadavku na přerušení. Periferní obvody z rodiny procesoru Z80 dovolují řetězení obvodů propojením výstupu IEO (\"Interrupt Enable Output\") jednoho obvodu na vstup (\"Interrupt Enable Input\") jiného obvodu, čímž se stanoví priorita obsluhy přerušení jednotlivých obvodů. Nastavení vstupu IEI na logickou nulu signalizuje danému obvodu, že nesmí generovat přerušení. Pokud je na vstup IEI přivedena logická nula nebo pokud obvod sám generoval přerušení, signalizuje to dalšímu obvodu v řetězci nastavením svého výstupu IEO na logickou nulu. Propojením signálů IEI a IEO jednotlivých obvodů je určena priorita obsluhy přerušení těchto obvodů. Obvod s nejvyšší prioritou má na vstup IEI přivedenu trvale logickou jedničku.\n\nU ZX Spectra, které standardně žádný periferní obvod z rodiny procesoru Z80 neobsahuje, se při využití IM2 používá postup, kdy se celá tabulka přerušení a jeden následující bajt (protože na ZX Spectru bez připojených periférií není zaručeno, jaká hodnota se při požadavku na přerušení bude nacházet na datové sběrnici, a že to bude hodnota sudá) vyplní stejnou stejnou hodnotou, aby se při požadavku na přerušení vždy skočilo na totožnou adresu s programem pro obsluhu přerušení. Aby se ušetřilo místo v paměti využívá se také toho, že část paměti ROM počítačů ZX Spectrum je nevyužitá a tedy obsahuje posloupnost bajtů s hodnotou 255 (šestnáctkově FF). Pokud registr I ukazuje na tuto posloupnost, obslužný program přerušení musí začínat na adrese 65535 (šestnáctkově FFFF), na kterou se umístí instrukce codice_17. Díky tomu, že adresa 65535 je poslední adresa v paměti, parametr instrukce codice_17 je přečten z adresy 0, na které se v ROM ZX Spectra nachází instrukce codice_3 s operačním kódem F3 (šestnáctkově). Instrukce codice_17 tak skočí na adresu FFF4 (šestnáctkově), kde se nachází vlastní obslužný program přerušení.\n\n"}
{"id": "992954", "url": "https://cs.wikipedia.org/wiki?curid=992954", "title": "Ь (latinka)", "text": "Ь (latinka)\n\nЬ (minuskule ь) je nyní již běžně nepoužívané písmeno latinky. Bylo zavedeno v roce 1928 jako součást reformovaného janalifu. Písmeno bylo navrženo pro zápis hlásky []. Písmeno tedy odpovídá písmenu I, minuskule ı v aktuálních abecedách tatarštiny, turečtiny a ázerbájdžánštiny, podle jazyka sloužilo ve skutečnosti nejen pro zápis hlásky [], ale také [].\n\nProtože se písmeno nenachází v Unicode, používají se místo něho podobná písmena, buď písmeno Ь (minuskule ь, měkký znak/měkký jer) z cyrilice, nebo písmeno Ƅ (minuskule ƅ) používané v minulosti v čuangštině pro označení šestého tónu ˧.\n"}
{"id": "992956", "url": "https://cs.wikipedia.org/wiki?curid=992956", "title": "Terc-butyllithium", "text": "Terc-butyllithium\n\nTerc-butyllithium (LiCH) je organokovová sloučenina lithia využívaná při organické syntéze. Je to nebezpečná, nestabilní, pyroforická kapalina. Uchovává se v dusíkové atmosféře. Vzhledem k jeho nestabilitě s ním lze pracovat jen v inertní atmosféře.\n\n\n"}
{"id": "992957", "url": "https://cs.wikipedia.org/wiki?curid=992957", "title": "Plavnice", "text": "Plavnice\n\nPlavnice (dříve \"Plavnička\" či \"Malá Plavnice\") je osada Kamenného Újezda, ležící od něho asi 1,5 km jihovýchodním směrem.\n\nVe středověku zde stával dvůr, poprvé zmiňovaný v roce 1401 jako majetek pánů z Pořešína. Ve čtyřicátých letech 15. století zde jeho tehdejší majitel, Jan řečený Bílá hlava, sídlil. Roku 1528 jej odkoupil Jan III. z Rožmberka. V letech 1530–1550 je sice uváděn jako majetek krumlovského kláštera klarisek, ale posléze byl opět v držení Rožmberků. V roce 1563 zde nechal Jakub Krčín z Jelčan postavit ovčín a o rok později přibyl i pivovar, jenž nahradil zrušený vidovský pivovar. Kromě toho nechal provést kompletní přestavbu dvora. Objekt bývalého pivovaru, již silně zchátralý, se dochoval do současnosti. Později přešla Plavnice do majetku Schwarzenbergů. Až do první čtvrtiny 20. století patřil zdejší pivovar k těm nejvýznamnějším, které měli Schwarzenberkové v držení. Po pozemkové reformě, kdy došlo k vyvlastnění osady i dvora a přechodu do soukromého vlastnictví, byl provoz pivovaru ukončen. Roku 1953 zde byla vybudována farma státních statků. Z dalších památek se zde nachází barokní sýpka a rovněž barokní socha sv. Jana Nepomuckého.\n\n\n"}
{"id": "992958", "url": "https://cs.wikipedia.org/wiki?curid=992958", "title": "Heinkel He 519", "text": "Heinkel He 519\n\nHeinkel He 519 byl projekt německého rychlého jednomotorového bombardéru z roku 1944, který měl dosahovat větší maximální rychlosti než soudobá bombardovací letadla spojeneckých sil ve druhé světové válce. Vycházel z typu Heinkel He 119, měl být osazen 24válcovým kapalinou chlazeným motorem Daimler-Benz DB 603. V projektu byl angažován konstruktér Heinkelu Siegfried Günter. Nepříznivě se vyvíjející situace pro Třetí říši donutila společnost zaměřit se na probíhající výrobu a projekt byl opuštěn.\n\n\n"}
{"id": "992960", "url": "https://cs.wikipedia.org/wiki?curid=992960", "title": "Josef Maňák (kněz)", "text": "Josef Maňák (kněz)\n\nMons. Mgr. Josef Maňák (25. srpna 1950, Huslenky – 30. listopadu 2018, Třinec) byl český římskokatolický kněz, dlouholetý farář v Místku a papežský kaplan.\n\nPo čtyřech letech studia na elektrotechnické fakultě Vysokého učení technického v Brně, které nedokončil, absolvoval dvouletou základní vojenskou službu a následně začal učit na učilišti Pozemních staveb. V roce 1976 založil v Hovězí folklórní soubor Hověžan, krátce nato přejmenovaný na Ovčák, a několik let ho také vedl. Od roku 1981 studoval Cyrilometodějskou bohosloveckou fakultu v Litoměřicích a 28. června 1986 přijal v Olomouci kněžské svěcení. Poté působil nejprve jako farní vikář v Místku, od roku 1988 vedl farnost Kozlovice a v roce 1990 byl také ustanoven děkanem Místeckého děkanátu. Roku 1991 se stal farářem v Místku, kde za dobu svého působení zajistil opravu řady kostelů. Dne 26. srpna 2006 jej papež Benedikt XVI. jmenoval kaplanem Jeho Svatosti.\n\n"}
{"id": "992961", "url": "https://cs.wikipedia.org/wiki?curid=992961", "title": "Fun on Earth", "text": "Fun on Earth\n\nFun on Earth je páté sólové studiové album britského hudebníka Rogera Taylora, člena skupiny Queen, vydané v listopadu 2013 u vydavatelství Virgin EMI Records. Jde o jeho první album od roku 1998, kdy vyšlo \"Electric Fire\". Na albu se jako host podílel například kytarista Jeff Beck, který hraje v písni „Say It's Not True“, či Taylorův syn Rufus Taylor.\n\n"}
{"id": "992966", "url": "https://cs.wikipedia.org/wiki?curid=992966", "title": "Jožef Stefan", "text": "Jožef Stefan\n\nJožef Stefan (24. března 1835, Klagenfurt am Wörthersee – 7. ledna 1893, Vídeň) byl fyzik, matematik a básník slovinské národnosti a rakouského občanství.\n\nVystudoval gymnázium v rodném Klagenfurtu, později matematiku a fyziku na univerzitě ve Vídni, kde od roku 1858 přednášel. V roce 1863 se zde stal profesorem vyšší matematiky a fyziky, v letech v letech 1869–1870 děkanem filozofické fakulty, v letech 1876–1877 rektorem celé univerzity. Roku 1866 se stal ředitelem Ústavu experimentální fyziky ve Vídni.\n\nRoku 1879 definoval tzv. Stefanův-Boltzmannův zákon (intenzita záření absolutně černého tělesa roste se čtvrtou mocninou termodynamické teploty zářícího tělesa). Zákon nese jméno i Stefanova žáka Ludwiga Boltzmanna, neboť ten roku 1884 definici svého učitele rozšířil. Za pomoci tohoto zákona se Stefan pokusil vypočíst teplotu na povrchu Slunce, určil ji na 5430 °C. Šlo o první vědecký výpočet teploty na Slunci. V chemii je též znám Stefanův tok, v matematice tzv. Stefanův problém (jak popsat rozložení teploty v homogenním prostředí, které prochází fázovou změnou – např. voda, která mrzne; řeší se za pomoci parciální diferenciální rovnice).\n\nPo celý život psal též básně ve slovinštině.\n\n"}
{"id": "992967", "url": "https://cs.wikipedia.org/wiki?curid=992967", "title": "Yle Teema", "text": "Yle Teema\n\nYLE Teema je finský veřejnoprávní televizní kanál, který vlastní a provozuje společnost YLE.\n\nKanál je zaměřen na kulturu, vědu a vzdělávání.\n\nJe znám pro své \"Teemalauantai\", které se obvykle skládá z dokumentárních filmů a mezinárodních filmů.\n\nYle Teema začala vysílání dne 27. srpna 2001.\n"}
{"id": "992968", "url": "https://cs.wikipedia.org/wiki?curid=992968", "title": "Letiště Bubovice", "text": "Letiště Bubovice\n\nLetiště Bubovice leží jihozápadně od Prahy a nedaleko od města Beroun, jeden kilometr od centra obce Bubovice. V okolí letiště se nachází několik přírodních a kulturních památek (lom Čeřinka, vápencové lomy Amerika, hrad Karlštejn, skanzen Solvayovy lomy a další).\n\nNa letišti se nachází velký letoun Avia 14RT (Iljušin Il-14 vyráběný v Československu), který byl v roce 1959 zařazen do výsadkového pluku. Po přestavbě byl letoun přeřazen do letky radiotechnickému průzkumu \"Netopýr\". V říjnu 1986 byl letoun vyřazen z provozu a na letišti Bubovice krátce sloužil jako restaurace.\n\n\n"}
{"id": "992969", "url": "https://cs.wikipedia.org/wiki?curid=992969", "title": "Karl Sanders", "text": "Karl Sanders\n\nKarl Sanders (* 5. června 1964) je americký zpěvák, kytarista a zakládající člen egyptologicky orientované technické deathmetalové skupiny Nile. Narodil se ve státě Kalifornie, ale žije ve městě Greenville v Jižní Karolíně. Je známý nadměrně rychlou a technickou hrou na kytaru. Má své vlastní modely kytar, které mu zhotovila výrobní firma Kxk. V hodnocení časopisu \"Decibel\" o nejlepšího kytaristu deathmetalového žánru všech dob se umístil na čtvrté příčce. Je známý svou rozsáhlou znalostí egyptské mytologie, která má nejvýraznější vliv na jeho tvorbu.\n\nNež založil kapelu Nile, hrál Karl Sanders v powermetalové skupině Morriah (během jeho hudební tvorby v osmdesátých letech). Také odehrál sérii koncertů s kapelou Morbid Angel a jinými kapelami stejného žánru.\n\nSanders začal sólovou dráhu, resp. kariéru sólovým projektem pod vlastním jménem v roce 2004. Velká míra hudebních elementů je podobných elementům skupiny Nile. Jeho první sólové album nesoucí nazev \"Saurian Meditation\" bylo vydáno 26. října 2004 u vydavatelství Relapse Records.\n\n"}
{"id": "992971", "url": "https://cs.wikipedia.org/wiki?curid=992971", "title": "Bert Sommer", "text": "Bert Sommer\n\nBert Sommer (7. února 1949 − 23. července 1990) byl americký folkový zpěvák, kytarista a příležitostný herec, který vystupoval i na legendárním festivalu Woodstock v roce 1969 a toho času také triumfoval hitem „We're All Playing in the Same Band“. Krátkou dobu byl členem barokní popové skupiny The Left Banke a také spoluautorem a zpěvákem jejích singlových písní „Ivy Ivy“ a „And Suddenly“.\n\nJako herec ztvárnil postavu Woof v původním broadwayském muzikály \"Vlasy\" (Hair) a postavu Flatbush v první sérii zábavného programu \"The Krofft Supershow\", nazvané \"Kaptain Kool and the Kongs\". Jeho ztělesnění hipíka v muzikálu \"Vlasy\" bylo natolik věrné, že fotka s jeho podobiznou byla použita jako divadelní plakát.\n\nSommer byl považován za talentovaného umělce. Jeho vystoupení z festivalu Woodstock však bylo vystřižené, na základě čeho se mu během života nedostalo stejné pozornosti jako jiným hudebníkům, kteří zde vystupovali.\n\nBert Sommer zemřel ve věku jedenačtyřiceti let po dlouhém boji s onemocněním dýchacích orgánů. Poslední vystoupení odehrál jen dvanáct dní před smrtí ve městě Troy s bubeníkem a kamarádem Johnnym Rabbem.\n"}
{"id": "992973", "url": "https://cs.wikipedia.org/wiki?curid=992973", "title": "Lars Ahlfors", "text": "Lars Ahlfors\n\nLars Valerian Ahlfors (18. dubna 1907, Helsinky – 11. října 1996, Pittsfield, Massachusetts) byl finský matematik švédského původu. Byl nositelem nejprestižnějších ocenění ve svém oboru: Fieldsovy medaile, kterou roku 1936 získal spolu s Jesse Douglasem jako vůbec první v historii, a Wolfovy ceny za matematiku (1981). Proslavil se především příspěvky z oblasti komplexní analýzy, věnoval se zejména tzv. Riemannovým plochám. Jeho kniha \"Complex Analysis\" z roku 1953 patří dosud k základním textům oboru. Věnoval se též tématu meromorfních funkcí, konformní geometrie či kvazikonformních zobrazení.\n\n"}
{"id": "992976", "url": "https://cs.wikipedia.org/wiki?curid=992976", "title": "Kurt Herbert Adler", "text": "Kurt Herbert Adler\n\nKurt Herbert Adler (2. dubna 1905, Vídeň, Rakousko − 9. února 1988, Ross, Kalifornie, USA) byl rakouský dirigent.\n\nStudoval ve Vídni a dirigoval několik rakouských, německých a českých orchestrů. V USA působil od roku 1938; věnoval se zde především dirigování operních koncertních těles (Chicago, San Francisco, Los Angeles). Spolupracoval s nejlepšími operními pěvci a pěvkyněmi své doby (Elisabeth Schwarzkopfová, Luciano Pavarotti, Placido Domingo a další).\n"}
{"id": "992979", "url": "https://cs.wikipedia.org/wiki?curid=992979", "title": "GG Allin", "text": "GG Allin\n\nKevin Michael „GG“ Allin, rodným jménem Jesus Christ Allin (29. srpna 1956 − 28. června 1993) byl americký punkrockový zpěvák a skladatel, který vystupoval a spolupracoval s několika hudebními skupinami. GG Allin je všeobecně známý pro svá živá vystoupení, v nichž často používal transgresívní umění včetně koprofágie, sebemrzačení a útoků na publikum. V hudební činnosti byl plodný a nahrál několik písní nejen v punkrocku, ale také v mluveném slově, rocku a country. Jeho extrémně politicky nekorektní texty zahrnovaly témata jako misogynie, pedofilie a rasismus. Z tohoto důvodu byl názor na jeho tvorbu polarizovaný.\n\nJeho hudba byla často špatně nahrána, v limitované distribuci a měla negativní kritiku. Navzdory těmto faktorům si Allin udržoval svou popularitu a fanouškovskou základnu, která se po jeho smrti rozrostla. Přestože Allin několik let před smrtí říkal, že spáchá sebevraždu na jevišti, zemřel 28. června 1993 na předávkování heroinem.\n"}
{"id": "992980", "url": "https://cs.wikipedia.org/wiki?curid=992980", "title": "Alex North", "text": "Alex North\n\nAlex North (4. prosince 1910, Chester, Pensylvánie, USA − 8. září 1991, Los Angeles, Kalifornie, USA) byl americký hudební skladatel. Složil první jazzovou hudbu k filmu (\"Tramvaj do stanice Touha\") a první moderní filmovou hudbu (\"Viva Zapata!\"). \n\nAlexe Northa v dnešním pojetí lze zařadit mezi skladatele klasické hudby. Dokázal ji však svým moderním pojetím přetvořit na typickou filmovou hudbu bohatou na různorodé motivy. Z jednoho z nich se stal hit („Unchained Melody“). North byl patnáctkrát nominován na Oscara a je jediným skladatelem, který získal Oscara za celoživotní dílo.\n\nZ jeho tvorby hodno zmínit hudbu k filmům, jako například: \"Spartakus\", \"Kleopatra\", \"Drakobijce\", \"Kdo se bojí Virginie Woolfové?\", \"Ďábelská brigáda\". Do filmu Stanley Kubricka \"\" nebyla Northová hudba přijata.\n"}
{"id": "992981", "url": "https://cs.wikipedia.org/wiki?curid=992981", "title": "Jake Bugg", "text": "Jake Bugg\n\nJake Bugg, celým jménem Jake Edwin Charles Kennedy Bugg (* 28. února 1994 Nottingham) je anglický zpěvák, hudebník a skladatel. Jeho hudbu je výrazně ovlivněna umělci jako Bob Dylan, Don McLean, Donovan, The Beatles, Jimi Hendrix, Johnny Cash, Oasis, Nick Drake či The Everly Brothers. V rozhovoru pro rádio \"Absolute\", uskutečněném v roce 2014, se mimo jiné zmínil o tom, že velký vliv na tom, že ve 12 letech poprvé vzal do rukou kytaru, měla skupina Metallica.\n\nJeho stejnojmenné debutové album \"Jake Bugg\", bylo vydáno v říjnu 2012 a po prvním týdnu dosáhlo na 1. místo žebříčku UK Albums Chart. V pořadí druhé řadové album \"Shangri La\" bylo vydáno v listopadu 2013, a jeho v současnosti nejnovější album, \"On My One\", z převážné míry produkované jím samým, v červnu 2016. \n\nJeho singl „Trouble Town“ se stal titulní písní seriálu \"Happy Valley\", produkovaného BBC a vysílaného v letech 2014 a 2016\n\nVyrůstal v Nottinghamu v části Clifton. Jako dvanáctiletý začal hrát na kytaru, a když mu bylo sedmnáct, stanice BBC jej vybrala na uvítací pódium festivalu v Glastonbury. Díky tomu získal kontrakt s vydavatelstvím Mercury Records. Jeho písně zaznamenaly i komerční úspěch (píseň „Country Song“ byla vybrána do reklamy), singly se však v žebříčcích vysoko nedostaly. \n\nDne 22. května 2010 vystupoval v pořadu \"Later... with Jools Holland\" a 1. října toho roku vystupoval v rádiu BBC 6 v programu \"Live at Maida Vale\". Jeho debutové album \"Jake Bugg\" vyšlo 15. října 2012 a po prvním týdnu v žebříčku dosáhlo prvního místa.\n\nPo vydání alba byl v USA na turné spolu s Noelem Gallagherem a jeho skupinou High Flying Birds.\n\n\n"}
{"id": "992984", "url": "https://cs.wikipedia.org/wiki?curid=992984", "title": "Kypřidlo", "text": "Kypřidlo\n\nKypřicí prostředky či kypřidla jsou prostředky umožňující kypření a kynutí potravin nejčastěji z moučného těsta, jako jsou buchty, kynutý chléb, kynuté knedlíky apod. Existují jak přírodní, tak chemické varianty.\n\nZákladním přírodním prostředkem ke kypření a kynutí je droždí, chlebový kvásek nebo jiná varianta kvasnic. Kvasnice přežijí i sušený stav a lze tak koupit jak čerstvé chlazené, tak sušené droždí. Trávení droždí může některým citlivějším lidem dělat problémy, může je například nadýmat. Problémy mohou mít lidé s oslabenou slinivkou. Droždí nebo i kypřicí prášek tak lze alternativně nahradit například šlehanými bílky nebo šlehanými žloutky zapracovanými jemně do těsta. Další možností je použít vinný kámen.\n\nChemických prostředků ke kypření je celá řada, obsahuje je spolu se škrobem pohlcujícím vlhkost kypřicí prášek. Mezi nejznámější patří soli kyselin jako difosforečnany E 450 a uhličitany sodné E 500. Většina těchto látek je zdraví neškodná, některé jen v obvyklém, tj. malém množství. Látky E 342, fosforečnany amonné, a E 945, chlorpentanfluoretan, jsou zdraví nebezpečné a v Evropské unii zakázané. Další variantou je cukrářské droždí, tj. uhličitan amonný, nebo jedlá soda.\n\n"}
{"id": "992986", "url": "https://cs.wikipedia.org/wiki?curid=992986", "title": "Brad Whitford", "text": "Brad Whitford\n\nBrad Whitford (* 23. února 1952, Winchester, Massachusetts, USA) je americký rockový kytarista, známý především jako hráč na rytmickou kytaru ve skupině Aerosmith. Whitford je i spoluautorem několika skladeb, přičemž nejznámější se stala „Last Child“ (1976), v níž zaujal post sólového kytaristy. Dalšími spoluautorskými počiny byly tvrdší skladby „Nobody's Fault“ (1976), „Round and Round“ (1975), „Back in the Saddle“ (1977), ale i balady „You See Me Crying“ (1975), „Home Tonight“ (1976) či skladby z osmdesátých let „Permanent Vacation“ (1987) a „Voodoo Medicine Man“.\n"}
{"id": "993001", "url": "https://cs.wikipedia.org/wiki?curid=993001", "title": "Užhorodská unie", "text": "Užhorodská unie\n\nUžhorodská unie byla formálním aktem obnovení plného církevního společenství mezi církví byzantského obřadu v Mukačevské eparchii a římskokatolickou církví. Stalo se tak 24. dubna 1646 na zámku Drugetovců v Užhorodě, kde bylo přítomno 63 řeckokatolických kněží (z celkového počtu asi 600 kněží celé Mukačevské eparchie) a jágerský římskokatolický biskup Juraj Jakušič.\n\nPřímo na tomto setkání byl vyhotoven nejspíše jen stručný zápis (objevený roku 2016), podrobnější dokument o uzavření unie máme až z 15. ledna 1652. V něm se jako podmínky uzavření jednoty uvádějí následující body:\n\nVzorem pro uzavření unie v Užhorodě byla zejména Brestská unie (1595) na území Republiky obou národů. Uzavření Užhorodské unie předcházel pokus o uzavření unie v Krásném Brodě (1614).\n\nIdeu sjednocení pravoslavných s katolickou církví prosazoval zeměpán Juraj III. Druget na Zemplíně a v uzskata stolici. Druget byl odchovancem pražských jezuitů, po rekatolizaci protestantských vesnic soustředil pozornost na své pravoslavné poddané. Pro přípravu sjednocení pozval polského řeckokatolického biskupa Atanáše Krupeckého (1610-1652). Tomu se podařilo získat pro unii 50 ortodoxních kněží z Humenského panství, kteří byli ochotni přijmout sjednocení pod podmínkou, že se v celistvosti zachová byzantsko-slovanský obřad a zvyklosti východní pravoslavné církve. Současně jim měl zemepán J. Druget na svých statcích přiznat takové postavení, jaké měli katoličtí kněží. Do té doby byly pravoslavní kněží v poddanské závislosti, platili poplatky feudální a chodili na roboty. Nevztahovaly se na ně zákony, které katolickému duchovenstvu zajišťovaly přiměřené materiální zabezpečení a společenské postavení. Datum sjednocení byl stanoven na Sestoupení Svatého Ducha, roku 1614 a mělo se uskutečnit v monastýru v Krásném Brodě u Medzilaboriců. Podle popisu očitého svědka se však mezi poutníky zamíchali odpůrci unie, kteří nakonec vyvolali nepokoje, při kterých byl biskup Krupecký napaden a před smrtí ho zachránil pouze zásah drugetovského vojska. Po tomto zásahu provokatéři a část poutníků z Krásného Brodu odešli a přestože Atanáš Krupecký na druhý den chrám posvětil, k uzavření unie nakonec nedošlo.\n\nS biskupem Atanášem Krupeckým na jednání přišli i mniši baziliánů, kteří zůstali na drugetovských majetcích i po neúspěšném sjednocení. Začali působit nejen mezi kněžími, ale i mezi věřícími. Vyvíjeli misijní a pastorační činnost i na pozemcích jiných katolických zeměpánů. \n\nMezi věřícími pravoslavné církve nebyly magnáti a málo početná byla i drobná šlechta a měšťanstvo. Mukačevští biskupové si uvědomovali, že sjednocením s katolickou církví, tedy přijetím unie, by získali výsady, které patřily katolickým biskupem.\n\nPravoslavný biskup Bazil Tarasovič v prvním roce svého biskupství (1641) jednal s biskupem Krupeckým o přijetí jednoty s katolickou církví. Když se o tom dozvěděl Juraj Rákoci, uvěznil ho, zbavil biskupského stolce a přinutil k odchodu z Mukačeva. Po třech letech se Bazil Tarasovič vzdal jednoty s katolickou církví a mohl znovu usednout na biskupský stolec v Mukačevu. \n\nSyn Jiřího Drugeta, Jan, začal připravovat novou unii na sjednocení s katolickou církví. Unie nakonec byla uzavřena až po jeho smrti díky jeho manželce Anně a jejímu bratrovi, jágerskému římskokatolickému biskupovi Jurajovi Jakušičovi, který v té době pobýval v Užhorodě. Biskup Jakušič stanovil termín slavnostního aktu, na den sv. Jiří, tj. na 24. dubna 1646. Akt sjednocení pravoslavných a katolíků nebyl pompézní. Po slavnostní bohoslužbě v hradní kapli 63 kněží složilo přísahu do rukou biskupa Jakušiče, veřejně přednesli Nicejsko-konstantinopolské vyznání víry a prohlásili, že věří vše, co katolická církev věřit požaduje a že papeže Inocence X. uznávají za hlavního pastýře svého i celé církve a jednotu uzavírají pod podmínkou dodržení tří uvedených bodů. Velkou zásluhu na uzavření unie měli baziliáni Peter Partenius Petrovič a Gabriel Kosovický. \n\nAkt sjednocení byl potvrzen nejprve uherským primase Jurajem Lipajom (14. května 1648) a později i celouherským synodem biskupů v Trnavě (v září 1648).\n\nDefinitivní upevnění Užhorodské unie přinesla volba nového mukačevského biskupa po smrti Bazila Tarasoviče v roce 1651, kdy byl za mukačevského biskupa velkou většinou duchovenstva zvolený bazilián Peter Partenius Petrovič († 1665), velký zastánce unie. De facto se tím ke sjednocení přihlásila většina kněží eparchie. Zajímavé přitom je, že Peter Partenius Petrovič byl na biskupa vysvěcen pravoslavným biskupem Štěpánem Šimonovice z Alby Julie, který ho vysvětil přesto, že věděl, že Petrovič je katolíkem a zastáncem unie.\n\n\n\n"}
{"id": "993003", "url": "https://cs.wikipedia.org/wiki?curid=993003", "title": "Spencer Chamberlain", "text": "Spencer Chamberlain\n\nSpencer Chamberlain (* 4. ledna 1983, Chapel Hill, Severní Karolína, USA) je americký hudebník, známý především jako frontman metalcorové skupiny Underoath. Předtím, než se stal členem skupiny Underoath, byl zpěvákem skupiny This Runs Through i se svým bratrem Philem Chamberlainem, který byl bubeník.\n\nNarodil se v Chapel Hill v Severní Karolíně a vyrůstal v Greensboro se svou matkou a starším bratrem Philem. Když byl dítě, jeho rodina neměla dostatek peněz na placení školného v Greensboro Day School. Chambellain také bojoval s drogovou a alkoholovou závislostí. Měl velké problémy s vážnou závislostí na kokainu. Brzy poté nastoupil na střední školu Page High School. Po jejím ukončení se přestěhoval na Floridu. Pokračoval se závislostí do chvíle, než ho jeho nevlastní bratr pastor zasvětil do křesťanství.\n"}
{"id": "993006", "url": "https://cs.wikipedia.org/wiki?curid=993006", "title": "Kaple Nejsvětější Trojice (Rokytník)", "text": "Kaple Nejsvětější Trojice (Rokytník)\n\nKaple Nejsvětější Trojice je římskokatolická kaple v Rokytníku, patřící do farnosti Hronov.\n\nKaple byla vystavěna v roce 1827 rolníkem Vejrem z čp. 14. Po opravě byla 28. 7. 1996 byla znovuvysvěcena královéhradeckým biskupem\nKarlem Otčenáškem. Protože kaple je umístěna na příkrém svahu, přiléhá k její celé severní a zčásti i východní stěně zemina a kaple měla problémy s vlhkostí. Proto prošla další více než roční rekonstrukcí. Znovuvysvěcena byly v roce 2008. Na kapli jsou také namalovány sluneční hodiny.\n\nPři pohledu od silnice se vlevo od kaple nachází socha Panny Marie a vpravo kříž.\n\nBohoslužby se konají na svátek Nejsvětější Trojice.\n\n"}
{"id": "993009", "url": "https://cs.wikipedia.org/wiki?curid=993009", "title": "Jascha Heifetz", "text": "Jascha Heifetz\n\nJascha Heifetz (4. února 1901, Vilnius, Litva − 10. prosince 1987, Los Angeles, Kalifornie, USA) byl litevský houslista židovského původu.\n\nNarodil se v židovské rodině v litevském hlavním městě Vilně, tehdy ještě součásti Ruského impéria. Existují rozpory ohledně data jeho narození, někteří autoři ho určili do roku 1899 nebo 1900. Je to způsobeno tím, že jeho matka ho chtěla udělat o dva roky mladším, aby vypadal jako hudební zázrak.\n\nV dětství hrál na čtvrťových houslích, které mu daroval otec Ruv'n Heifetz (učitel houslí a koncertní mistr divadelního orchestru). Jeho prvním učitelem byl právě otec, později ho učil Ilja D. Malkin a ve věku sedmi let veřejně debutoval ve městě Kovno (dnešní Kaunas). Odehrál Mendelssohnův koncert e mol. Následně ve svých devíti letech začal studovat na petrohradské konzervatoři ve slavné třídě Leopolda Auera a už o tři roky později byl oslavován jako geniální dítě s nesmírným hudebním talentem.\n\nV dalších letech koncertoval v Německu, Rakousku-Uhersku a Skandinávii. V roce 1914 vystupoval s Berlínskou filharmonií pod vedením Arthura Nikische. Po vypuknutí bolševické revoluce v Rusku emigrovala celá jeho rodina navzdory obtížím do Ameriky. Tam už jako šestnáctiletý houslista debutoval ve slavné Carnegie Hall 27. října 1917. Vyvolal senzaci a na následující den se stal americkým houslovým idolem. Během prvního roku jeho pobytu v USA absolvoval asi třicet vystoupení v New Yorku.\n\nV roce 1925 získal americké státní občanství a přestěhoval se do pohodlného domu v Beverly Hills v Kalifornii, kde žil až do své smrti. \n\nBěhem svého života se proslavil zejména dokonalým technickým stylem hry. Dokonce byl jistého času obviňován z přímo mechanické, strohé hry, což se odráželo v jeho vážném chování. \n\nSvé první nahrávky Heifetz pořídil ještě v Rusku během let 1910 až 1911 jako student u Auera. O existenci těchto nahrávek se téměř nevědělo, ale po jeho smrti byly některé znovu vydány. Krátce po jeho debutu v Carnegie Hall, udělal první nahrávky pro Victor Talking Machine Company a po celý zbytek své kariéry zůstal u této společnosti (respektive u jejího následovníka RCA Victor).\n\nKdyž dosáhl věku šedesáti let, po půlstoletí intenzivního koncertování, začal postupně méně a méně vystupovat. Svůj poslední veřejný recitál odehrál v roce 1972. Zbytek života se věnoval pedagogické činnosti.\n\nJeho diskografie obsahuje přes osmdesát alb. Nahrával až do svých sedmdesáti let. Složil dokonce popovou píseň pod pseudonymem Jim Hoyle s názvem „When You Make Love To Me (Don't Make Believe)“, kterou nazpívala Margaret Whiting.\n\nBylo mu udělených mnoho vyznamenání, získal několik cen Grammy, mezi nejvýznamnější patří například americká Cena za celoživotní dílo (Lifetime Achievement Award) udělená in memoriam v roce 1989.\n"}
{"id": "993010", "url": "https://cs.wikipedia.org/wiki?curid=993010", "title": "Jimmy Chamberlin", "text": "Jimmy Chamberlin\n\nJimmy Chamberlin, rodným jménem James Joseph Chamberlin (* 10. června 1964), je americký bubeník, textař a producent, jeden ze zakládajících členů skupiny The Smashing Pumpkins.\n\nNarodil se 10. června 1964 v americkém městě Jolliet v Illinois. Od dětství byl veden k hudbě, protože jeho otec a starší bratr hrávali v místních jazzových kapelách. Učil se zejména jazzovým, ale i latino či brazilským technikám hry na bicí.\nV patnácti odešel z domu a začal hrát v několika místních kapelách. Navzdory slušnému výdělku ho otec donutil jít na univerzitu, kde studoval pouze jeden rok, protože neměl při kapele na učení čas. Odešel z univerzity a našel si práci u švagra ve stavební firmě.\n\nKoncem léta 1988 hledali The Smashing Pumpkins někoho na post bubeníka. Přítel Billyho Corgana jim představil právě Chamberlina. Navzdory počátečním rozpakům a faktu, že se Chamberlin vůbec nevyznal v rockové scéně, byl předběžně přijat. Naučit se jejich skladby mu nedělalo vůbec problém a tak mohli vystoupit poprvé se živým bubeníkem a ne s automatem dne 5. října 1988 v klubu Cabaret Metro v Chicagu. Krátce nato byl Jimmy Chamberlin oficiálně přijat za člena skupiny.\n\nBrzy se vzdal práce zedníka a odstěhoval se do Chicaga, aby se mohl naplno věnovat práci bubeníka. V roce 1991 vydali první album \"Gish\", na kterém měl důležitou roli, neboť kromě bicích nástrojů nahrával celé album Billy Corgan sám. Krátce nato si vypracoval Chamberlin závislost na heroinu. Během nahrávání druhého alba z roku 1993 \"Siamese Dream\" se stávalo, že zmizel i na několik dní a nedal o sobě vědět.\n\nJeho problémy z drogami vrcholily v roce 1996, když se během jejich turné na podporu alba \"Mellon Collie and the Infinite Sadness\" předávkoval spolu s Jonathanem Melvoinom, který na následky zemřel, byl Chamberlin z kapely vyhozen. Později se stal členem skupiny The Last Hard Man vedené bývalým frontmanem skupiny Skid Row Sebastianem Bachem. \n\nV roce 1998 ho navštívil Billy Corgan a dohodli se, že se znovu přidá ke skupině, přičemž nahrají ještě jedno album, udělají jedno turné a skončí. V roce 2000 vyšlo předposlední album \"Machina/The Machines of God\" a později téhož roku i po internetu distribuované album \"Machina II/The Friends & Enemies of Modern Music\". Dne 2. prosince 2000 odehrál Jimmy Chamberlin jako bubeník The Smashing Pumpkins v Chicagu poslední koncert.\n\nV letech 2001 až 2003 pracoval spolu z Billym Corganem ve skupině Zwan. Skupina stihla vydat pouze jedno album \"Mary Star of the Sea\", než se rozpadla. Chamberlin později založil vlastní projekt Jimmy Chamberlin Complex, který vznikl v roce 2004 a v 2005 bylo vydáno album \"Life Begins Again\".\n\nBilly Corgan oznámil 21. června 2005 v článku v \"The Chicago Tribune\" svůj plán na znovuzaložení skupiny Smashing Pumpkins a nabídku na účast bývalým členům. Na tuto mu odpověděl pouze Jimmy Chamberlin a tak se podařilo po pěti letech skupinu znovu obnovit. V 2006 začali sami, bez ostatních původních členů, pracovat na novém albu, které byl pod názvem \"Zeitgeist\" vyšlo 10. července 2007. Začátkem roku 2008 bylo vydáno EP \"American Gothic\" obsahující čtyři písně. \n\nProstřednictvím oficiální stránky skupiny byla začátkem dubna 2009 oznámena skutečnost, že Jimmy Chamberlin ze skupiny náhle odchází.\n"}
{"id": "993011", "url": "https://cs.wikipedia.org/wiki?curid=993011", "title": "Stanford R. Ovshinsky", "text": "Stanford R. Ovshinsky\n\nStanford R. Ovshinsky (24. listopadu 1922, Akron, Ohio − 17. října 2012, Bloomfield Hills, Michigan) byl americký vynálezce, vědec a držitel více než 400 patentů v průběhu posledních 50 let, většinou z oblastí energie a informatiky. Mnoho jeho vynálezů mělo rozmanité uplatnění. Mezi nejvýznamnější patří environmentální přátelské NiMH akumulátory, které mají široké uplatnění v laptopech, digitálních fotoaparátech, mobilních telefonech, elektrických a hybridních autech. Z jiné oblasti použití jsou to napíklad tenké flexibilní fotovoltaické panely, ploché obrazovky (LCD), přepisovatelné CD a DVD disky, vodíkové články, nevolatilní elektronické paměti s proměnnou fází. Ovshinsky odkryl vědecké pole amorfních materiálů v průběhu jeho výzkumu ve čtyřicátých a padesátých letech v oblastech neurofyziologie a nervových chorob. Amorfní křemíkové polovodiče se staly základem pro mnoho technologických odvětví. Ovshinsky byl samouk, bez formálního vysokoškolského vzdělání.\n"}
{"id": "993012", "url": "https://cs.wikipedia.org/wiki?curid=993012", "title": "José Serrano", "text": "José Serrano\n\nJosé Calixto Serrano Simeon (14. října 1873, Sueca − 8. března 1941, Madrid) byl španělský hudební skladatel, známý svými zarzuelami. V jeho tvorbě je cítit vliv Giacoma Pucciniho a italského verismu.\n\nJosé Serrano se narodil ve městě Sueca, kde jeho otec vedl hudební soubor a k hudbě vedl i svého syna. V roce 1889 odešel mladý José studovat na konzervatoř ve Valencii. Původně se začal učit hře na klavír, ale brzy ho vyměnil za housle a studium kompozice pod vedením Salvadora Ginera. V roce 1892 se přestěhoval do Madridu, kde získal roční stipendium. Během těžkých začátků v Madridu komponoval písně, aby se nějak uživil. Zkušenosti s komponováním zarzuel získal i díky Manueli Fernándezovi Caballerovi, kterému pomáhal při tvorbě zarzuely \"Gigantes y cabezudos\". Svůj první samostatný divadelní úspěch zaznamenal v roce 1900 zarzuelou \"El Můľete\". Složil celkem kolem padesáti zarzuel; mezi nejznámější patří \"La cancion del olvido\", \"Los de Aragón\", \"Los claveles\", \"La dolorosa\" a jiné. Kromě zarzuel je známá i jeho hymna Valencie (1909). Pracoval i na zkomponování opery \"La venta de los gatos\", kterou však nikdy nedokončil.\n"}
{"id": "993013", "url": "https://cs.wikipedia.org/wiki?curid=993013", "title": "Peter Repka", "text": "Peter Repka\n\nPeter Repka (* 14. ledna 1944, Bratislava) je slovenský básník, prozaik, dramatik, publicista a člen skupiny Osamelí bežci.\n\nVzdělání získal na Slovenské technické univerzitě v Bratislavě. V roce 1970 emigroval do Německa, kde dodnes žije v Offenbachu nad Mohanem a pracuje v oblasti obchodu.\n\nPrvní díla publikoval v roce 1962 v časopise \"Mladá tvorba\", o rok později debutoval v almanachu mladých autorů \"Dúfam, že nevyrušujem, Eva…\", ale samostatně knižně debutoval až v roce 1969 básnickou sbírkou \"Sliepka v katedrále\". Vyjadřovala autorovy pocity ztráty a deziluze při přechodu z dětství do dospělosti a pocity životních ztrát.\n\nPůvodní sbírky:\nSouborné sbírky:\nPřeložené sbírky:\n\n\n"}
{"id": "993014", "url": "https://cs.wikipedia.org/wiki?curid=993014", "title": "Seznam medailistů na mistrovství světa ve vzpírání mužů – lehká váha", "text": "Seznam medailistů na mistrovství světa ve vzpírání mužů – lehká váha\n"}
{"id": "993015", "url": "https://cs.wikipedia.org/wiki?curid=993015", "title": "Karel Halíř", "text": "Karel Halíř\n\nKarel Halíř (1. února 1859, Vrchlabí − 21. prosince 1909, Berlín) byl český houslista a pedagog.\n\nPrvní hudební vzdělání získal od svého otce. V osmi letech nastoupil na pražskou konzervatoř, kde studoval šest let u Antonína Bennewitze (absolvoval v roce 1873). Následně se přestěhoval do Německa a na dva roky se stal žákem Josepha Joachima. Od roku 1876 působil jako sólista známého Bilseho orchesteru a rozběhla se jeho kariéra koncertního mistra: v roce 1879 zastával tuto funkci v kaliningradském orchestru, v sezoně 1880-1881 v soukromé kapele barona Derviza v Nizze-Luganu, následně v mannheimském dvorním divadle (1881-1883), výmarské dvorní kapele (1883-1892) a berlínské dvorní opeře (1893-1907).\n\nJeho hra dosahovala nejvyšší kvality, ale nebyl virtuózem v pravém slova smyslu. Nepotrpěl si na předvádění, ale byl poctivým hudebníkem; jeho přednes nebyl elektrizující, ale dokázal nadchnout svou intelektuální oduševnělostí a stylovostí. Hravě zvládal všechna technická úskalí a vynikal svou kantilénou. Ve své době patřil mezi nejoceňovanější světové houslisty. Obecně byl po Joachimovi považován za nejlepšího houslistu žijícího v Německu. Právě s Joachimem se v roce 1884 představil na Bachově festivalu v Eisenachu a jejich společný přednes Bachova Koncertu pro dvoje housle vyvolal senzaci. Proslavil se i jako vynikající interpret a popularizátor Čajkovského houslového koncertu, když se v roce 1886 postaral o jeho německou premiéru, za což si vysloužil skladatelovu hlubokou úctu.\n\nKarel Halíř s úspěchem koncertoval v Evropě (např. Moskva, Petrohrad, Berlín, Paříž, Rakousko-Uhersko), ale také v zámoří, když v sezoně 1896-1897 podnikl turné po Spojených státech amerických. Známý byl i premiérami dalších děl: 28. října 1899 společně s klavíristkou Teresou Carreño zrealizovali v Německu evropskou premiéru houslové sonáty skladatelky Amy Beach. Dne 19. října 1905 přednesl v Berlíně ve světové premiéře pod dirigentskou taktovkou Richarda Strausse revidovanou verzi Sibeliova houslového koncertu (Koncert pro housle a orchestr d-moll, op. 47). \n\nČinný byl i pedagogicky: od roku 1884 působil na velkovévodské hudební škole ve Výmaru a v roce 1893 byl jmenován profesorem houslí Vysoké hudební školy v Berlíně. Mezi jeho nejznámější žáky patřili Paul von Klenau, Karl Krehahn a David Mannes.\n\nOd roku 1897 byl jako druhý houslista angažován v jednom z nejlepších světových smyčcových kvartet, Joachimově kvartetu. Sestava s Halířem (kromě něj zde hráli Joseph Joachim, Emanuel Wirth a Robert Hausmann) je považována v historii kvarteta za nejkvalitnější. Při koncertech sedávali v ustáleném uspořádání: vedle Joachima violoncellista a oproti Joachimovi druhý houslista (Halíř). V roce 1907 Joachim nebyl schopen vykonávat svou funkci kvůli nemoci, proto dočasně vedl kvarteto Halíř. Téhož roku Joachim zemřel, a tak Halíř využil zkušenosti a zformoval vlastní kvarteto v sestavě s Gustavem Exnerem, Adolphem Mullerem a Hugem Dechertem, které se zařadilo mezi špičková světová komorní tělesa. Další rozvoj kvarteta znemožnila Halířova smrt. Karel Halíř zemřel v Berlíně ve věku padesáti let.\n"}
{"id": "993016", "url": "https://cs.wikipedia.org/wiki?curid=993016", "title": "Fibrila (textil)", "text": "Fibrila (textil)\n\nFibrila je velmi jemné vlákénko sestávající z několika molekulových řetězců, ve kterých se střídají krystalické a amorfní oblasti spojené vaznými řetězci (např. vodíkovými můstky). \n\nFibrily jsou viditelné jen s elektronovým mikroskopem.\nFibrily slepené krátkými řetězci nebo jednoduchými molekulami tvoří textilní vlákno.\ntj. štěpení vláken se provádí \n\nK nežádoucímu fibrilování dochází odíráním při používání textilií.\n\n"}
{"id": "993025", "url": "https://cs.wikipedia.org/wiki?curid=993025", "title": "Jugoslavenska radiotelevizija", "text": "Jugoslavenska radiotelevizija\n\nJugoslávský rozhlas a televize (srbochorvatsky \"Jugoslavenska radiotelevizija\" nebo \"Jugoslovenska radio-televizija\", zkráceně JRT, srbsky \"Југословенска радио-телевизија\", zkráceně JРТ) byl veřejnoprávní vysílatel v Socialistické federativní republice Jugoslávie. Sestával z osmi členských rozhlasových a televizních vysílacích center, kde každá z nich měla sídlo v jedné ze šesti republik a ve dvou autonomních provincií Jugoslávie.\nByla jednou ze zakladatelů Evropské vysílací unie a Socialistická federativní republika Jugoslávie byla jedinou socialistickou zemí, která se na jejím založení podílela. Pořádala jugoslávský národní výběr pro Eurovision Song Contest a obě akce vysílala pro jugoslávské publikum. Zpravodajský pořad Dnevnik se dodnes vysílá na všech stanicích v dnešních 6 zemích.\n"}
{"id": "993028", "url": "https://cs.wikipedia.org/wiki?curid=993028", "title": "Danny Lohner", "text": "Danny Lohner\n\nDaniel Patrick „Danny“ Lohner (* 13. prosince 1970) je americký rockový hudebník a producent, známý hlavně pro své působení ve skupině Nine Inch Nails v devadesátých letech. Dále pak vystupoval se skupinami Killing Joke a Methods of Mayhem. Ve svých začátcích byl jedním ze zakládajících členů industrální metalové skupiny Skrew, stejně jako jeden z členů thrashmetalové kapely Angkor Wat.\n\nLohner přišel do Nine Inch Nails v roce 1994, aby hrál na koncertech na baskytaru a klávesy. Podílel se na nahrávání alb\n\"The Downward Spiral\" (1994) a \"The Fragile\" (1999) a také se podepsal pod několika remixy NIN v tomto období. S kapelou hrál na koncertních turné Self-Destruct Tour (1994–1996) a Fragility Tour (1999–2000), z něhož pochází koncertní album \"And All That Could Have Been\" (2002). V tomto období se účastnil i nahrávání přelomového alba skupiny Marilyn Manson nazvaného \"Antichrist Superstar\" (kytara v „The Reflecting God“ a „Angel With the Scabbed Wings“). V roce 1995 založili členové kapely NIN Danny Lohner, Charlie Clouser a Trent Reznor vedlejší projekt The Tapeworm. Postupně se přidávaly další hudebníci (například Maynard James Keenan, Atticus Ross, Josh Freese, Alan Moulder), ale kapela nikdy nevydala oficiální materiál a v roce 2005 zanikla. Na albu \"eMOTIVe\" kapely A Perfect Circle se nachází skladba „Passive“, na níž mají podíl členové kapely a původně byla složena pro The Tapeworm.\n\nDanny Lohner spolupracoval s kapelou A Perfect Circle na albech \"Thirteenth Step\" a \"eMOTIVe\". Po vydání druhého z nich vyšlo na DVD a CD kompilační album \"aMOTION\", které obsahovalo i Lohnerovo remixy skladeb „Judith“, „3 Libras“, „Outsider“ a „Weak and Powerless“. Jejich debutové album \"Mer de Noms\" obsahuje také skladbu „Renholdër“, která pojednává o Lohnerovi. Později si ho zpěvák Maynard James Keenan přizval ke nahrávání alba \"V Is for Vagina\" jeho sólového projektu Puscifer.\n\nV roce 2005 založil spolu s Wesem Borlandem z kapely Limp Bizkit projekt Black Light Burns. Projekt byl nástupcem kapely Damning Well, jejíž další členové Josh Eustis (Telefon Tel Aviv) a Josh Freese byli pozváni i do tohoto projektu. V roce 2007 vyšlo kapele debutové album \"Cruel Melody\", který obsahovalo i nevydané skladby skupiny Damning Well.\n\nPoté, co dlouholetý baskytarista Jason Newsted opustil kapelu Metallica, byl Lohner jeden z hudebníků, o kterých se uvažovalo jako o potenciální náhradě. Lohner také účinkuje v dokumentu o kapele \"Some Kind of Monster\" z tohoto období.\n\nV roce 2003 Danny Lohner produkoval soundtrack k filmu \"Underworld\" a na soundtracky k dalším pokračováním tohoto filmu přispěl několika remixy skladeb. Jeho skladby se nacházejí i na soundtracích k filmům jako \"End of Days\", \"Dead Silence\", \"Untraceable\", \"The Stepfather\", \"Saw 2\" a \"The Mechanic\".\n"}
{"id": "993034", "url": "https://cs.wikipedia.org/wiki?curid=993034", "title": "Jan Bouchal", "text": "Jan Bouchal\n\nJan Bouchal (1975 – 12. ledna 2006 Praha), mezi přáteli a spolupracovníky známý též pod přezdívkou Pup, byl propagátor městské cyklistiky v Praze, ředitel (podle některých zdrojů předseda) občanského sdružení Oživení a spoluzakladatel a koordinátor iniciativy Auto*Mat, zástupce šéfredaktora EkoListu, neformální lídr Aliance Bezkorupce, koalice občanských sdružení za větší transparentnost státní správy a samosprávy, spolupracovník občanských sdružení z koalice SOS Praha. S přáteli provozoval též Týnskou literární kavárnu a pořádal celou řadu dalších aktivit, například Kuličkiád, Drakiád a nejrůznějších výletů. Charakteristický byl podle Jakuba Kašpara tím, že neustále sršel energií, myšlenkami i nápady a měl široké srdce a otevřenou mysl, která pracovala se zdravou skepsí i nezdolným optimismem. V oznámení o jeho úmrtí je zmiňováno, že byl vzorným občanem a vzorným otcem a zůstala po něm družka Petra a syn Jakub, v době nehody tříletý.\n\nPodle Jakuba Kašpara se ve sdružení Oživení věnoval zejména dvěma projektům: jedním byl boj proti střetům zájmů na pražských radnicích, druhým propagace a lobby bezpečné a příjemné cyklistiky v Praze. Občanské sdružení Oživení, vedené původně Petrem Štěpánkem, bylo iniciátorem sítě cyklotras v Praze i v republice; v letech 1999 a 2000 bylo koordinátorem dohody městských částí o zřízení zeleného koridoru Greenway Botič, koordinátorem budování cyklistické stezky Praha – Hamburk i ustavení Zeleného koridoru Vltava. Ve výroční zprávě za rok 2006 sdružení Oživení uvádí, že jeho zástupci patří k nejaktivnějším členům pracovní skupiny pro cyklistickou dopravu, zřízené na magistrátu, a že sdružení zpracovalo řadu podkladů pro městské projektanty. Petr Štěpánek uvedl, že Bouchal prosadil vznik pražských cyklostezek například u Botiče nebo na Kačerově.\n\nSpolu s Martinem Marečkem a dalšími lidmi byl ve sdružení Oživení iniciátorem projektu Auto*Mat, jehož se stal mluvčím. Tento projekt se brzy stal vůdčí aktivitou občanských iniciativ v oblasti dopravy v Praze. Patřil mezi pravidelné účastníky čtvrtečních manifestačních cyklojízd za práva a větší bezpečnost cyklistů. Podílel se na vzniku projektu Bezpečné cesty do školy.\n\nOd konce 90. let pracoval na protikorupčních projektech. Byl neformálním leaderem Aliance Bezkorupce, koalice občanských sdružení za větší transparentnost státní správy a samosprávy, a pomáhal pražským občanským sdružením z koalice SOS Praha s medializací problémů z oblasti životního prostředí a územního plánování.\n\nOd roku 2000 působil jako redaktor EkoListu, od roku 2001 jako zástupce šéfredaktora Jakuba Kašpara. Podle něj se jako novinář nejraději věnoval kontroverzním tématům a uměl se ptát – cíleně, přesně, věcně a často i nepříjemně ostře, psal své články vždy velmi poctivě a snažil se vždy proniknout do problematiky.\n\nDne 6. ledna 2006 kolem 19:45 hodin byl jako cyklista smrtelně raněn při střetu s automobilem na křižovatce ulice Dukelských hrdinů a nábřeží Kapitána Jaroše v Praze-Holešovicích, 12. ledna 2006 na následky zranění v nemocnici zemřel. Podle policejního vyšetřování nehodu způsobil Jan Bouchal, když nedal přednost projíždějícímu automobilu. Bouchalovi blízcí však upozorňovali na nesrovnalosti v rychle uzavřeném vyšetřování. V zápisu například stojí, že Bouchal neměl ochrannou přilbu, přestože svědkové tvrdili opak. Proti usnesení podala matka Jana Bouchala stížnost, policie ji ale zamítla a případ byl uzavřen. Sdružení Oživení proto chtělo podat dovolání k Nejvyššímu státnímu zastupitelství. Krištof Kintera k otázce zavinění uvedl: „Pokud je mi známo, vyšetřování bylo od počatku zmanipulované.“\n\nNa této dopravně vytížené křižovatce se kříží trasy tramvají, automobilů, chodců i cyklistů. Šlo o jednu z nejnebezpečnějších křižovatek v Praze, kvůli častým dopravním nehodám byla dokonce nazývána „křižovatka smrti“.\n\nPrávě aktivista Bouchal na nebezpečnost křižovatky už od roku 2004 upozorňoval a usiloval o její přestavbu. Křižovatka byla po dlouhé kritice Auto*Matu a dalších sdružení přestavěna během února a března 2012. Přibyly semafory pro cyklisty a došlo k celkovému zklidnění místa.\n\nNa jeho památku se v neděli 15. ledna 2006 od 20 hodin konal v klubu Vagón na Národní třídě benefiční koncert, kde hrály kapely Diktát, Flaming Cocks a Pohřební kapela, a 19. ledna 2006 vyjela z náměstí Jiřího z Poděbrad tradiční cyklojízda zakončená programem v divadle Alfréd ve dvoře v Holešovicích.\n\nV místě nehody vznikl ihned po pohřbu provizorní pomník v podobě jízdního kola připevněného ke sloupu veřejného osvětlení. Po několika úpravách a proměnách tohoto pietního místa byla nakonec z prostředků veřejné sbírky a za soukromé podpory i ze strany primátora Bohuslava Svobody realizována definitivní podoba pomníku podle návrhu Krištofa Kintery, který ji nazval Bike to Heaven.\n\nNadace Partnerství udělilo Jan Bouchalovi za rok 2005 in memoriam Cenu Josefa Vavrouška (tu za tento rok získali 2 z 10 nominovaných). Nominace byla podána ještě před jeho tragickým úmrtím.\n\n"}
{"id": "993035", "url": "https://cs.wikipedia.org/wiki?curid=993035", "title": "Nicholas Udall", "text": "Nicholas Udall\n\nNicholas Udall (1504, Hampshire − 23. prosince 1556, Londýn) byl anglický dramatik, vypravěč a kanovník ve Windsoru.\n\nStudoval na univerzitě v Oxfordu, kam nastoupil v roce 1524 na Corpus Christi College. Brzy našel přístup ke dvoru Jindřicha VIII. a v roce 1534 se stal vedoucím na Eton College. Po sedmi letech v úřadu byl propuštěn. Později se těšil přízni Eduarda VI. a Marie Tudorovny a v roce 1554 se stal vedoucím na Westminster School.\n\nUdall napsal první anglickou renesanční komedii \"Ralph Roister Doister\" (kolem 1552), která však během jeho života nebyla zveřejněna. Část byla podle předlohy antických básníků Terenta a Plauta a měla být vytvořena Udallovými studenty. Také překládal a napsal \"Moralität Respublica\" (1553).\n"}
{"id": "993038", "url": "https://cs.wikipedia.org/wiki?curid=993038", "title": "Udruženje javnih radija i televizija", "text": "Udruženje javnih radija i televizija\n\nUdruženje javnih radija i televizija (srbskou cyrilicí , česky: Aliance veřejnoprávního rozhlasu a televize, zkráceně UJRT) bylo sdružení veřejnoprávních vysílacích stanic Srbska a Černé Hory, které bylo plnoprávným členem Evropské vysílací unie (EBU).\n\nMezi členy sdružení patřily Radiotelevizija Srbije (RTS) a Radio televizija Crne Gore (RTCG). Organizace fungovala mezi léty 2002 až 2006.\n"}
{"id": "993040", "url": "https://cs.wikipedia.org/wiki?curid=993040", "title": "William Burnside", "text": "William Burnside\n\nWilliam Burnside (2. července 1852, Londýn, Anglie − 21. srpna 1927, tamtéž) byl anglický matematik. Je známý především díky práci v oblasti konečných grup. Významná je také jeho práce v oblasti reprezentací grup, kde patřil společně s Ferdinandem Georgem Frobeniem k nejvlivnějším matematikům.\n\nPo Burnsideovi je pojmenována Burnsideova věta, která říká, že každá grupa řádu, který není dělitelný více než dvěma různými prvočísly je řešitelná.\n"}
{"id": "993041", "url": "https://cs.wikipedia.org/wiki?curid=993041", "title": "Fürstenberský palác (Vídeň)", "text": "Fürstenberský palác (Vídeň)\n\nFürstenberský palác () je klasicistní městský palác v 1. vídeňském obvodě Innere Stadt, na nároží Domgasse a Grünangergasse. Přes několik přestaveb si zachoval z velké čáasti původní vzhled.\n\nNa místě dnešního paláce stával původně od poloviny 16. století do počátku 18. století dům nadace Otto Weissische pro duchovní beneficiáty. Roku 1702 dům zakoupil císařský rada Arnošt, svobodný pán z Hatzenberku a na jeho místě zahájil stavbu paláce (dokončeno kolem 1720). Výkonnými architekty byli pravděpodobně Antonio Beduzzi z Boloni, a patrný je vliv Johanna Lucase von Hildebrandt, jemuž byla na domě odhalena informační tabule od města Vídně.\nV průběhu 18. století patřil palác střídavě několika rodům jako např. hrabatům Saieler od roku 1707, rod Kuefsteinů od roku 1723 a také svobodným pánům ze Störcku od roku 1792. Za jejich doby došlo k větším stavebním úpravám v letech 1851 až 1869.\n\nKdy Karel svobodný pán ze Störcku roku 1873 palác prodával, prvními kupci byly princezny Alžběta a Amálie z Croÿ a od roku 1882 Friedrich lankrabě z Fürstenberka. Lankrabě nechal svůj nový majetek krátce po koupi renovovat stavebním mistrem Ernstem Krombholzem. Od roku 1901 přešel Fürstenberský palác do soukromých rukou. V roce 1920 byla novým vlastníkem akciová společnost pro mezinárodní obchod zbožím. Od roku 1927 je Fürstenberský palác v držení Hlavního sdružení rakouských knihkupců. V letech 1929 až 1931 zde pracoval pozdější rakouský Spolkový kancléř Engelbert Dollfuß jako předseda Landarbeiter-Versicherungsanstalt ve Vídni, Dolní Rakousko a Burgenlandsko. V současné době zde má výstavní plochy Františka Habsbursko-Lotrinská.\nPoslední celková rekonstrukce objektu proběhla v letech 1980 a 1981.\n"}
{"id": "993042", "url": "https://cs.wikipedia.org/wiki?curid=993042", "title": "James Hardy Wilkinson", "text": "James Hardy Wilkinson\n\nJames Hardy Wilkinson (27. září 1919, Strood − 5. října 1986, Londýn) byl anglický matematik a informatik, osobnost numerické analýzy, ve které objevil řadu významných algoritmů.\n\nV roce 1970 dostal Turingovu cenu za jeho výzkum v oblasti numerické analýzy, který umožnil efektivnější použití počítačů při řešení numerických úloh a jeho práci v oblasti numerických metod lineární algebry a zpětného odhalování chyb. Je po něm pojmenována Wilkinsonova cena, která se uděluje každé čtyři roky za výzkum v oblasti numerického softwaru.\n"}
{"id": "993044", "url": "https://cs.wikipedia.org/wiki?curid=993044", "title": "Michail Gromov", "text": "Michail Gromov\n\nMichail Leonidovič Gromov (* 23. prosince 1943, Boksitogorsk, SFSR) je ruský matematik žijící ve Francii. Je známý díky své práci v různých oblastech matematiky, zejména však v geometrii (v širším slova smyslu). Asi nejvýznamnější je jeho práce v oblasti geometrické teorie grup, kde jako první přišel s konceptem hyperbolické grupy. Pracoval i v symplektické topologii, kde přišel se pseudoholomorfními křivkami a v riemannovské geometrii. Jeho práce však zasahuje i do matematické analýzy a algebry, kde vícekrát přišel s „geometrickou formulací“ různých problémů. Například jeho h-princip je základem geometrické teorie parciálních diferenciálních rovnic.\n\nJe nositelem několika vědeckých ocenění, asi nejvýznamnější z nich jsou Wolfova cena za matematiku (1993) a Abelova cena (2009).\n"}
{"id": "993046", "url": "https://cs.wikipedia.org/wiki?curid=993046", "title": "Giuseppe Valadier", "text": "Giuseppe Valadier\n\nGiuseppe Valadier (14. dubna 1762, Řím – 1. února 1839, Řím) byl italský klasicistický architekt, urbanista, archeolog a zlatotepec.\nPocházel z rodiny zlatníka. Pracoval v Římě na papežských zakázkách, titul \"architetto camerale\" (dvorní architekt) Papežského státu mu udělil papež Pius VI. roku 1786. Kromě výstavby nových budov řídil restaurování antických památek (např. Koloseum a Titův vítězný oblouk) a byl průkopníkem v této oblasti. Jako urbanista plánoval přestavbu některých římských čtvrtí; jeho mistrovské dílo jako urbanisty je náměstí Piazza del Popolo.\n"}
{"id": "993049", "url": "https://cs.wikipedia.org/wiki?curid=993049", "title": "Reduktáza", "text": "Reduktáza\n\nReduktáza je obecné označení pro enzym, který katalyzuje redukční reakci. Reduktázy a oxidázy společně tvoří skupinu oxidoreduktáz.\n\n"}
{"id": "993051", "url": "https://cs.wikipedia.org/wiki?curid=993051", "title": "Radio televizija Crne Gore", "text": "Radio televizija Crne Gore\n\nRadio televizija Crne Gore (černohorskou cyrilicí \"Радио телевизија Црне Горе\", zkráceně \"РТЦГ\", latinkou RTCG) je veřejnoprávní vysílatel v Černé Hoře. Sídlo společnosti se nachází v hlavní městě, Podgorici a zahrnuje \"Radio Crne Gore\", zkráceně \"RCG\" a Televizija Crne Gore, zkráceně \"TVCG\".\n\nV červenci 2001 se v rámci společnosti Udruženje javnih radija i televizija (UJRT) stalo členem Evropské vysílací unie (EBU) a plnoprávným členem se stala v roce 2006, po vyhlášení nezávislosti Černé Hory.\n\nVůbec první vysílání rozhlasu na Balkáně se uskutečnilo 3. srpna 1904 z vrchu Volujica blízko města Bar. Výstavbu vysílače financoval Guglielmo Marconi výměnou za jeho desetiletý pronájem. První pravidelné rozhlasové vysílání na území dnešní Černé Hory započalo 27. listopadu 1944 z města Cetinje. \"Radio Cetinje\" vysílalo denně jednohodinový program v okruhu do 150 km od města.\n\nPředchůdce dnešního černohorského vysílatele začal vysílat 30. dubna 1949 z hlavního města Titograd (dnes Podgorica) pod názvem \"Radio Titograd\" svůj několikahodinový program. V roce 1990 došlo k přejmenování stanice na \"Radio Crne Gore\".\n\nDnes RTCG provozuje 2 rozhlasové stanice. Jsou jimi Radio CG 1 a Radio CG 2.\n\nZa den začátku televizního vysílání v Černé Hoře se považuje 4. květen 1964, kdy se v centrálním jugoslávském vysílání odvysílala reportáž z regionálního studia v Titogradě. Od té doby, až do roku 1991, vysílala černohorská televize pod názvem \"Televizija Titograd\". Následovala výroba televizního týdeníku (od roku 1968) a každodenních zpráv z regionu (od roku 1971). Významným pro černohorskou televizi byl rok 1984, kdy se přestěhovala do svých nových prostor. Díky příznivým prostorovým a technickým podmínkám došlo k velkému kvantitativnímu i kvalitativnímu pokroku televize. Produkovalo se velké množství inscenací, programů pro děti a mládež a začalo se i s výrobou filmů.\n\nV roce 1991 došlo ke spojení státní televize a rozhlasu do jednoho celku pod názvem \"Radio-televizija Crne Gore\". Během let válečného konfliktu v zemích bývalé Jugoslávie byla televize nástrojem propagandistického ovlivňování veřejného mínění a její vysílání nelze nazvat \"standardním\". \n\nV roce 1997 začala vysílat ve standardním režimu na dvou programech. Od ledna 2001 vysílá televize své vysílání i prostřednictvím satelitu. V roce 2002 získala \"Radio-televizija Crne Gore\" statut veřejnoprávního vysílatele.\n\nDnes RTCG provozuje 3 televizní stanice, z toho jednu satelitní. Jsou jimi TVCG 1, TVCG 2 a TVCG Sat.\n"}
{"id": "993052", "url": "https://cs.wikipedia.org/wiki?curid=993052", "title": "František Kubr", "text": "František Kubr\n\nFrantišek Kubr (3. prosince 1905 ve Slaném – 23. května 1958 v Praze), byl český divadelník a organizátor dělnického ochotnického divadla ve 20. a 30. letech 20. století .\n\nFrantišek Kubr pocházel z chudé rodiny (otec zemřel ve 33 letech, matka zůstala sama s 3 dětmi). Vyučil se cukrářem ale protože toto povolání neměl rád a práci v oboru stejně nedostal, pracoval porůznu jako pomocný dělník. Slánsko a Kladensko, průmyslové oblasti s čilým proletářským životem jej přivedly k politické činnosti, ale hlavně k ochotnickému divadlu. Divadlo začal hrát v roce 1925. Vzdělával se v divadelní teorií. Později – už jako delegát DDOČ se účastnil několika mezinárodních akcí (např. 1931 sjezdu dělnických divadelníků v Berlíně, 1933 Mezinárodní divadelní olympiády v Moskvě ).\n\nV letech 1928–1938 pracoval ve Svazu DDOČ (Svaz dělnických divadelních ochotníků Československa) . Pro své organizační nadání se brzy stal členem představenstva svazu, pak tajemníkem a od roku 1935 placeným sekretářem svazu . V rámci DDOČ se také podílel na vzniku hudební a taneční sekce, která začala spolupracovat i s autory písní pro trampské hnutí . Jako herec působil v \"Dělnickém ochotnickém spolku Jiří Wolker\" v Praze na Žižkově a v \"Dělnickém divadle Svítání\" v Nuslích. Hrál Karla IV v \"Noci na Karlštejně\", Záleského v Tylově \"Bankrotáři\" aj. Pro představení Gorkého hry \"Měšťáci\" v roce 1936 dal svaz DDOČ dohromady soubor z nejlepších jednotlivců pražských souborů. Hru nastudoval režisér František Spitzer s Antonínem Kuršem v roli \"Tětěreva\" a s Františkem Kubrem v roli \"Nila\". Svaz získal patronát 54 pražských závodů a továren. Hra měla v letech 1936–1938 54 repríz, vč. zájezdů po celé republice a vzbudila velký ohlas .\n\nOrganizoval kurzy pro ochotníky, podílel se na vydávání repertoárové knižnice ochotnického divadla a pomáhal organizovat návštěvy dělnického obecenstva v pražských divadlech. V letech 1929 až 1938 přispíval do časopisu \"Dělnické divadlo\", který vydával svaz DDOČ . Ve své divadelní činnosti propagoval spolupráci s profesionály, mezinárodní solidaritu a úzce spolupracoval s Klubem českých a německých divadelních pracovníků. Ke spolupráci získal mj. levicově orientované režiséry Antonína Kurše a Jindřicha Honzla, choreografky a tanečnice Jarmilu Kröschlovou a Miru Holzbachovou, herce Jaroslava Průchu, Františka Vnoučka a další .\n\nFrantišek Kubr byl jedním z iniciátorů vzniku Lidového divadla – návštěvnické sekce Klubu českých a německých divadelních pracovníků (spolu s Jaromírem Dohnalem, Jiřím Kupkou a Františkem Spitzerem ), V tomto Klubu dále působili např. herec a režisér Václav Vydra, Hanuš Thein, František Salzer, Edmond Konrád, Otakar Jeremiáš, za německé divadelníky pak mj. Walter Taub a Bedřich Valk , .\n\nZa války, po rozpuštění Svazu DDOČ , pracoval v kanceláři návštěvnické obce Lidového divadla spolu s bývalými pracovníky svazu Marií Spitzerovou a Ladislavem Nejedlým. Lidové divadlo se podílelo nejen na zajišťování návštěvnosti divadel, pořádání kulturních večerů a dalších akcí ale i na ilegální činnosti . I za války vedl Dělnický ochotnický spolek Jiří Wolker v Praze na Žižkově.\n\nV období 1945–1952 pracoval v Ústřední radě odborů (nejdříve v referátu závodních klubů, pak byl odsunut do rekreačního oddělení) a od roku 1953 v divadelním oddělení Ústředního domu lidové tvořivosti . V letech 1951 až 1958 přispíval mimo jiné do ochotnických časopisů \"Lidová tvořivost\" a \"Ochotnické divadlo\". V nových podmínkách se snažil navázat na práci před válkou, ale doba se vyvíjela značně jinak, než o tom kdysi snil.\n\nObě jeho dcery se věnují dlouhodobě amatérskému divadlu a aktivně pracují v Divadle Esence – Marie jako režisérka, Božena jako herečka. Také dcera Boženy – Elmíra (* 1977, provdaná Švábová) a její manžel Karel Šváb jsou členy souboru divadla Esence .\n\n\n\n\n\n"}
{"id": "993054", "url": "https://cs.wikipedia.org/wiki?curid=993054", "title": "Clona (seriál)", "text": "Clona (seriál)\n\nClona je česko-slovenský sedmidílný kriminální televizní seriál, který byl v premiéře vysílán na ČT1 od 28. dubna 2014 do 9. června 2014. Podle scénáře Marka Epsteina jej režíroval Tomáš Řehořek.\n\n\n\n"}
{"id": "993055", "url": "https://cs.wikipedia.org/wiki?curid=993055", "title": "Raymond Hood", "text": "Raymond Hood\n\nRaymond Hood (29. března 1881, Pawtucket, Rhode Island − 14. srpna 1934) byl americký architekt, který navrhoval mrakodrapy převážně pro Chicago a New York.\n\nRaymond Hood studoval v Massachusetts na Institute of Technology. Pracoval ve firmě v Bostonu a později odešel studovat do Paříže. Kvůli praxi v New Yorku často cestoval mezi Evropou a Amerikou.\n\nV roce 1922 spolu s Johnem Howellsem vyhrál soutěž na návrh Tribune Tower. Jejich vítězný návrh předběhl dvě stě jiných včetně nápadů od velikánů jako byli Walter Gropius, Adolf Loos či Eliel Saarinen. Budova je jednou z mnoha budov v gotickém až neogotickém stylu, které Hood za svůj život navrhl. Tyto styly však později zanechal a svou tvorbu dokonale pročistil.\n\nJeho najzmámější práce je návrh Rockefeller Centre v New Yorku pro rodinu Rockefellerů. Původních čtrnáct budov centra ve stylu art deco se později zvětšilo na devatenáct. Další jsou však postaveny v mezinárodním stylu Time Life. Celé cetrum bylo popsáno jako symbol modernistické kapitalistické architektury.\n\nJeho návrhy jsou čistě logické a praktické a svou víru vkládal do architektury výškových budov. Je pohřben na Sleepy Hollow Cemetery.\n"}
{"id": "993057", "url": "https://cs.wikipedia.org/wiki?curid=993057", "title": "Zemplínske Kopčany", "text": "Zemplínske Kopčany\n\nZemplínske Kopčany ( ) jsou obec na Slovensku v okrese Michalovce. V roce 2013 zde žilo 439 obyvatel. První písemná zmínka o obci pochází z roku 1332.\n\nZemplínske Kopčany leží uprostřed Východoslovenské nížiny na starém agradačním valu Laborce. Nadmořská výška uprostřed obce je 104 m n. m., v katastru pak 100–106 m n. m. Východní část katastru tvoří niva řeky Duša. Západní rovina je pokrytá sprašovými uloženinami.\n\nPůvodně klasicistní římskokatolický kostel z roku 1795 s věží z roku 1900.\n\n"}
{"id": "993059", "url": "https://cs.wikipedia.org/wiki?curid=993059", "title": "Jim Gray", "text": "Jim Gray\n\nJim Gray, rodným jménem James Nicholas Gray (* 12. ledna 1944; ztracen v moři 28. ledna 2007, prohlášen za mrtvého 16. května 2012) byl americký informatik. Zabýval se převážně databázovými systémy; za práci v tomto oboru získal v roce 1998 Turingovu cenu.\n\nDne 28. ledna 2007 se ztratil při plavbě na malé lodi poblíž ostrovů Farallon Islands, kde rozptyloval popel své matky. Již nikdy nebyl nalezen a dne 16. května 2012 byl prohlášen za mrtvého.\n\n"}
{"id": "993060", "url": "https://cs.wikipedia.org/wiki?curid=993060", "title": "Alberto Pasini", "text": "Alberto Pasini\n\nAlberto Pasini (3. září 1826, Busseto – 15. prosince 1899, Cavoretto) byl italský malíř, známý především scénami z Orientu.\n\nStudoval v Parmě. Rozhodující vliv na něj měla cesta do Persie a po Blízkém Východě v letech 1855 a 1856, na kterou ho pozval francouzský malíř Théodore Chassériau, s nímž sdílel ateliér. Vrátil se s náčrtníky plnými kreseb, prozrazujících skvělý pozorovací talent. Svým následujícím dílem pomohl změnit styl, jímž evropská malba zpracovávala orientální témata, směrem k realističtějšímu a poučenějšímu pojetí.\n"}
{"id": "993064", "url": "https://cs.wikipedia.org/wiki?curid=993064", "title": "Afinitní maturace", "text": "Afinitní maturace\n\nAfinitní maturace je imunologický proces, který umožňuje B-lymfocytům vyvinout protilátky s lepší afinitou k antigenu. Když se imunitní systém setká s tímto antigenem (například nějakým mikroorganismem) opakovaně, je schopen vytvořit protilátky, které se na něj lépe („silněji“) vážou. Tzv. sekundární odpověď zahrnuje protilátky s afinitou vyšší až o několik řádů.\n\nZákladní principy afinitní maturace, která se odehrává v těle, se využívají v biotechnologii jakožto tzv. \"in vitro\" afinitní maturace.\n\nProces afinitní maturace zahrnuje dva oddělené, ale související kroky, které se odehrávají v germinálních centrech sekundárních lymfatických orgánů:\n\n\nAfinitní maturace v laboratoři (\"in vitro\") je v podstatě založena na procesech mutace a selekce, tak jako její biologický předobraz. Byla úspěšně využita k optimalizaci protilátek, fragmentů protilátek či dalších peptidických molekul, jež jsou vyráběny jako mimetika protilátek. Náhodné mutace v CDR oblastech jsou indukovány ozařováním, chemickými mutageny či pomocí PCR náchylné k chybám („error-prone PCR“). Různorodost může být zvýšena i novými kombinacemi V a V řetězců (\"chain shuffling\"). Dvě nebo tři kola mutací a následné selekce umožňují vytvořit protilátky o afinitě v řádu několika nM. \n"}
{"id": "993068", "url": "https://cs.wikipedia.org/wiki?curid=993068", "title": "Alessandro Antonelli", "text": "Alessandro Antonelli\n\nAlessandro Antonelli (14. července 1798, Ghemme – 18. října 1888, Turín) byl italský architekt. Jeho nejznámějšími stavbami jsou Mole Antonelliana v Turíně, která nese jeho jméno, a dva chámy v Novaře, tamní katedrála a basilika sv. Gaudencia.\nAntonelli studoval v Miláně a Turíně. Poté, co vyhrál architektonickou soutěž pořádanou Accademia Albertina, odešel roku 1828 do Říma studovat deskriptivní geometrii. Vytvořil si ideál funkční architektury. V letech 1836 až 1857 sídlil v Turíně, kde rovněž vyučoval architekturu. Účastnil se italského politického života, byl i poslancem.\n"}
{"id": "993072", "url": "https://cs.wikipedia.org/wiki?curid=993072", "title": "Zimolez kozí list", "text": "Zimolez kozí list\n\nZimolez kozí list (\"Lonicera caprifolium\") je ovíjivý opadavý, vzácněji stálezelený keř, 5 – 7 m vysoký, který patří do čeledi zimolezovité (Caprifoliaceae). Je vzpřímený, častěji poléhavě plazivý, s dlouze nebo krátce trubkovitou korunou.\n\nBorka se stužkovitě odlupuje a má žlutohnědou až hnědavou barvu. Větve jsou zelené, až fialově naběhlé s přerušovanou dření nebo jsou duté. Pupeny jsou drobné, lysé a dlouze zašpičatělé. Listy jsou vstřícné, někdy v přeslenech a mají krátké řapíky. Květy příjemně voní, hlavně k večeru. Jsou krátce stopkaté, až přisedlé, zpravidla rostou v šesti-květých lichopřeslenech, v úžlabí nejvyšších srostlých listů. Plody jsou žlutočervené bobule, které rostou ve shlucích, a uvnitř mají několik semen.\n\nVyskytuje se na Krymu, Kavkazu a v Evropě. V řadě zemí zdomácněl, například ve Španělsku, j. Francii, Itálii a Anglii. Dále je rozšířen na Krymu a na Kavkazu. V mnoha zemích světa se pěstuje a dále zplaňuje.\nV České republice obliba pěstování zimolezu kozího listu dlouhodobě klesá, což má za následek spíše úbytek výskytu tohoto keře. Větší výskyt je v okolí Plzně, Prahy, Kralup, Litoměřic, na Moravě v okolí Mikulova a předhůří Českomoravské vrchoviny.\n\nKeř mnohdy zplaňuje do blízkého okolí míst, kde je pěstován. Semena rozšiřují především ptáci. Nejčastěji keř začne růst na okrajích řídkých lesů, na křovinatých stráních, ve vinicích a podél komunikací. Roste především na stanovištích, které mají výhřevné, zásadité a zejména vápnité půdy. Dochází i k případům, kdy se na vhodném místě vytvoří rozsáhlejší porost keřů, což potom vzbuzuje dojem, že je keř na původním stanovišti.\n\nPoužívá se zejména jako okrasný keř na pokrytí svislých ploch, plotů, besídek v parcích, zahrádkách a sadech. Je ceněn zejména kvůli svému vzrůstu, velkým a vonným květům a barevným plodům. Může se vysazovat i do stínu.\n\nZ běžněji pěstovaných ovíjivých zimolezů je podobným druhem zejména zimolez ovíjivý (\"Lonicera periclymenum\"), který však postrádá srostlé listeny na květonosných větévkách, charakteristické pro zimolez kozí list.\n\n\n \n"}
{"id": "993073", "url": "https://cs.wikipedia.org/wiki?curid=993073", "title": "Borek (Kamenný Újezd)", "text": "Borek (Kamenný Újezd)\n\nBorek (v 19. století též \"Bourek,\" lidově \"Bůrek\") je osada, ležící na jihovýchod od Kamenného Újezda, pod nějž po administrativní stránce spadá. Nedaleko Borku je plánována trasa dálnice D3. Borek spadá do krajinné památkové zóny Římovsko.\n\nOsada Borek je ukázkou dominikálních osad, vzniklých v průběhu 18. a 19. století na vrchnostenských pozemcích. V tomto případě se jednalo o pozemky Schwarzenbergů, tvořících součást českokrumlovského panství a spravované z nedaleké Plavnice. Dne 6. prosince 1814 podepsal ředitel panství Ernst Mayer (s knížecím svolením) smlouvy s šesticí poddaných, kteří si zde o rok později vystavěli řadu přízemních domků. Zdejší domkáři se zároveň zavázali kromě ročního platu vrchnosti také ke 26 dnům roboty, přičemž se jednalo především o mlácení obilí při žních. V roce 1833 došlo na západním okraji osady k výstavbě výklenkové kapličky.\n"}
{"id": "993076", "url": "https://cs.wikipedia.org/wiki?curid=993076", "title": "Bosanskohercegovačka radiotelevizija", "text": "Bosanskohercegovačka radiotelevizija\n\nRozhlas a televize Bosny a Hercegoviny (bosensky/srbsky/chorvatsky \"Radio-televizija Bosne i Hercegovine\", kolokviálně \"Bosanskohercegovačka radiotelevizija\", zkráceně BHRT) je veřejnoprávní vysílací společnost a jediný člen Evropské vysílací unie z Bosny a Hercegoviny. V roce 2011 společnost vykázala výnos 315 400 BAM.\n\nSpolečnost v průběhu let vystřídala několik názvů. Od svého založení, v roce 1961 až do rozpadu Jugoslávie roku 1992, nesla jméno \"RTV Sarajevo\". Mezi roky 1992 až 1995 nesla název \"Radio-televizija Bosne i Hercegovine\", zkráceně \"RTV BiH\". Dne 1. ledna 1993 byla pod jménem \"RTV BiH\" přijata jako aktivní člen Evropské vysílací unie. Od roku 1992 až do roku 2000 se jmenovala jen \"BHT\". Čtyři roky, od roku 2000 až do roku 2004, nesla jméno \"PBSBiH\". Od roku 2004 již společnost nese jméno \"Bosanskohercegovačka radiotelevizija\", zkráceně \"BHRT\".\n\nMezi lety 1961 a 1992 byla členem vysílací společnosti Jugoslavenska radiotelevizija (JRT), která sestávala z osmi členských rozhlasových a televizních vysílacích center, kde každá z nich měla sídlo v jedné ze šesti republik a ve dvou autonomních oblastech Jugoslávie (RTV Ljubljana, RTV Zagreb, RTV Beograd, RTV Novi Sad, RTV Titograd, RTV Priština a Skopje RTV).\n\nBHRT v současné době skládá ze tří organizačních jednotek:\n\n\n\nV Bosně a Hercegovině jsou podle federativních celků veřejnoprávní televizní stanice ustanoveny takto:\n\n\n\n"}
{"id": "993077", "url": "https://cs.wikipedia.org/wiki?curid=993077", "title": "Vincenzo Gemito", "text": "Vincenzo Gemito\n\nVincenzo Gemito (16. července 1852, Neapol – 1. března 1929, Neapol) byl italský sochař a grafik.\nNarodil se chudé ženě, jež ho odložila do sirotčince. Brzy byl adoptován rodinou řemeslníka, která ztratila dítě. Od deseti lat pracoval jako učedník v sochařském atelieru, kde prokázal značnou zručnost, takže od 12 let začal navštěvovat neapolskou výtvarnou akademii. Zde se spřátelil s malířem Antoniem Mancinim. Již v patnácti letech vytvořil mistrovské dílo, keramiku \"Hráč\" (\"Il Giocatore\"), kterou zakoupil král Viktor Emanuel II. a nechal ji vystavit v muzeu.\n\nRoku 1877 Gemito odešel do Paříže, kde jeho práce rovněž sklidily úspěch na výstavách. Roku 1880 se vrátil do Neapole a oženil se. Koncem 80. let se u něho projevila duševní nemoc, která mu dvacet let bránila v práci. Tvořit začal opět kolem roku 1909, v pozdních letech se věnoval tvorbě stříbrných uměleckých předmětů.\n"}
{"id": "993084", "url": "https://cs.wikipedia.org/wiki?curid=993084", "title": "Vůz Ampz RJ", "text": "Vůz Ampz RJ\n\nVozy Ampz 61 81 18-91 a 61 81 18-95 jsou řadami osobních vozů vyrobených původně pro Rakouské spolkové dráhy (ÖBB) v letech 1977–1979. V letech 2002–2010 byly u ÖBB modernizovány, společnost RegioJet postupně odkoupila minimálně 26 vozů. Oba číselné intervaly mají původ v různých řadách.\n\nZačátkem 70. let 20. století západoevropské železniční společnosti připravily společný nákup větší série komfortních vozů pro mezinárodní dopravu. Financování bylo zastřešeno organizací Eurofima, proto bývají tyto vozy souhrnně označovány jako \"Eurofima vozy\". Společná série 500 vozů byla vyrobena v letech 1976–1977, další série vozů si již objednávaly jednotlivé železniční společnosti samostatně. ÖBB ze společné série obdržely 100 vozů, z nich 75 vozů 2. třídy Bmz a 25 vozů 1. třídy Amoz 61 81 19-71 000 ... 024. Všech 25 oddílových vozů 1. třídy prošlo letech 2002–2010 rekonstrukcí na Ampz 61 81 18-91 000 ... 024, při které bylo 5 oddílů přebudováno na velkoprostorový oddíl 1. třídy a zbylé 4 oddíly byly upraveny jako čtyřmístné \"Business\" oddíly.\n\nV letech 1978–1979 bylo k ÖBB dodáno 45 oddílových kombinovaných vozů 1. a 2. třídy ABomz 61 81 30-70 000 ... 045. Tyto byly u ÖBB taktéž modernizovány, část z nich zůstala v původním uspořádání (u RegioJetu jsou v provozu jako ABmz) a u části vozů byl interiér také přestavěn na uspořádání se čtyřmi čtyřmístnými \"Business\" oddíly + velkoprostorový oddíl 1. třídy (v tomto případě je ale velkoprostorová část přestavěna ze šesti bývalých oddílů 2. třídy). Tyto vozy byly po rekonstrukci označeny jako Ampz 61 81 18-95.\n\nJedná se o kombinované vozy se 4 oddíly Bussines třídy (celkem 16 míst) a velkoprostorovým oddílem 1. třídy (celkem 32 míst) o délce 26 400 mm. Vozy 18-91 jsou vybaveny podvozky Fiat Y270S, vozy 18-95 mají podvozky SGP VS-RIC 75, obojí původně pro maximální rychlost 160 km/h, po modernizaci u ÖBB byla v obou případech rychlost zvýšena na 200 km/h.\nVozy 18-95 mohou být napájeny pouze jedním typem napětí (1000V AC), proto by před zařazením do provozu u RJ měly projít úpravou elektrické výzbroje.\n\nVizuálně lze obě řady navzájem odlišit podle počtu oken - nepočítaje okna wc a dveří - vozy 18-91 mají 9 stejných oken, kdežto vozy 18-95 mají 10 oken (4 širší a 6 užších).\n\nPrvní skupinu 11 vozů řady 18-91 zakoupil RegioJet v roce 2011 a byly zařazeny do provozu již od počátku provozu vlaků Regiojet v září 2011. Vozy jsou lakovány do firemního žluto-černého nátěru. Vozům zůstalo původní rakouské označení, jsou stále registrovány v Rakousku, pouze vlastnická zkratka byla změněna na A-RJ. Další 4 vozy 18-91 a 11 vozů 18-95 byly zakoupeny na přelomu let 2013/2014.\nOd počátku provozu nebyla ve vlacích Regiojet rozlišována vozová třída, tudíž oddíly Business i 1. třídy podléhaly stejnému tarifu. Od 2.9.2013 byly zavedeny tři třídy (standard, relax a business), přičemž čtyřmístné oddíly jsou opět jako třída \"Business\", velkoprostorový oddíl původní 1. třídy je označen jako \"Relax\".\n\n"}
{"id": "993086", "url": "https://cs.wikipedia.org/wiki?curid=993086", "title": "Techniky přežití", "text": "Techniky přežití\n\nTechniky přežití (anglicky \"survival skills\" nebo obecně \"survival\") jsou dovednosti, které může člověk využít v nebezpečných situacích (např. při živelních pohromách, při havárii na odlehlém místě, ztroskotání apod.) pro záchranu vlastního života nebo života jiných lidí. Jsou určeny k zajištění naprosto základních potřeb jako jsou voda, jídlo, přístřeší a teplo, k zachování rozvahy, ke schopnosti správné signalizace a navigace, k poskytnutí první pomoci a léčbě následků úrazů.\n\nOdborníci soudí, že pokud je člověk nucen podstoupit boj o přežití, je to v prvé řadě psychologická záležitost. Člověk může mít rozsáhlé znalosti, co dělat, ale pokud nebude věřit v úspěch a nebude mít pevnou vůli, nepřežije. A naopak, přestože jedinec nemusí disponovat patřičnými znalostmi, ale uchová si rozvahu a nezpanikaří, bude se snažit situaci zvrátit ve svůj prospěch, má nemalou šanci, že to dokáže. Odhodlání, vůle, odolnost, vytrvalost - tyto atributy výrazně zvyšují šance na přežití. Znalosti poté situaci usnadňují.\n\nČlověk (a zejména městský) již odvykl instinktům, které dokáží varovat před potenciálně nebezpečnou situací. Žije v pohodlí civilizace, kde má o své základní potřeby postaráno, aniž by musel podstupovat nějaký boj či vyvíjet větší úsilí pro jejich zajištění. I z tohoto důvodu někteří lidé, dostanou-li se do situace, v níž není jiná možnost výběru než boj o holý život, mohou utrpět šok a začít panikařit, v horším případě rezignují. Podlehnout strachu z neznáma, pocitu osamělosti a zmaru je snadné. Proto je nezbytně důležité zachovat si víru ve vlastní síly, v záchranu, stejně jako rozvahu a logické myšlení (chladnou hlavu). Je lepší snažit se proniknout do tajů přírody, splynout s prostředím spíše než proti němu bojovat. Je třeba být opatrný, a zároveň všímavý.\n\nBěhem prvních okamžiků při krizové situaci je vhodné se řídit 4 pravidly, které se dají snadno zapamatovat použitím zkratky STOP:\n\nVoda je jednou z nejdůležitějších věcí pro přežití. Člověk bez ní dlouho nevydrží, zejména v horkém prostředí, kde ji hodně ztrácí pocením. Tělo vodu ztrácí v důsledku několika faktorů: horka, tělesné námahy, chladu, popálenin, nemocí. Ztrátu je vždy nutné doplnit. V extrémní situaci je člověk schopen za určitých podmínek vydržet až několik týdnů bez jídla. Bez vody však zemře během několika dní. Jelikož nedostatek vody vede k nežádoucí dehydrataci (která snižuje důležitou koncentraci), je třeba vědět, jak omezit její ztrátu:\n\nTéměř v každém prostředí lze najít nějakou vodu, je třeba jen vědět, jak se dá získat. Pokud v okolí není rybník, potok, řeka, lze pátrat po zelené ploše vegetace, kde je možné kopat. V horách se voda vyskytuje ve štěrbinách. Zdrojem pitné vody se může stát i dešťová voda a rosa. Vodu lze získat také kondenzací (např. na větev listnatého stromu je možné navléci a přivázat igelitový sáček, vláha z listů v sáčku zkondenzuje). Vodu nabízí také led a sníh (nikdy ale není vhodné jíst led či sníh, vždy je třeba rozpustit). Další možností je destilace mořské vody. Některé rostliny ve tvaru poháru (různé tropické) slouží jako sběrače vody, tekutinu lze ale získat i z popínavých rostlin, palem (buri, kokosové) nebo z některých kaktusů. Velké procento vody obsahuje ovoce. Určité indicie o blízkosti vody mohou poskytnout i další faktory, např. hojný výskyt hmyzu, stopy zvířat, mnoho druhů rostlin.\n\nDešťová voda se dá chytat např. do roztáhlé celty, přenášet např. v kondomu z KPZ nebo v kůži stáhlé z uloveného hada. Najít vodní tok znamená velkou výhodu, mimo zdroje vody je často k dispozici i potrava (ryby, raci atp.), navíc lidská osídlení se zhusta koncentrují kolem řek. Ve velké většině případů stačí sledovat vodní tok (jít po proudu) a dříve či později byste měli narazit na lidi. Je ovšem lepší mít základní geografické povědomí o oblasti, v níž se nacházíte.\n\nDešťová voda v čisté nádobě nebo na rostlinách je bezpečná pro pití. Vodu z jezera, rybníka, nádrží, i zdánlivě čistého potůčku je nutno vyčistit (o pár metrů výše se může ve vodě nacházet mršina). Existují speciální tablety k čištění vody a také filtry. Jistotu dá i převaření vody (nestačí pouze přejít varem, je zapotřebí ji chvíli vařit k odbourání mikroorganismů). Vážný problém je chemické znečištění vody (např. pesticidy), převaření zde nepostačuje (řeší se složitě chemikáliemi).\n\nNěkteří experti survivalu nemají námitky proti pití moči při příznacích dehydratace. Nicméně příručka pro přežití amerického letectva USAF (AF 64-4) toto nedoporučuje. Mezi důvody uvádí vysoký obsah soli, potenciální kontaminanty a množení bakterií, ačkoli rozšířený názor je, že moč je sterilní.\n\nPřístřešek má chránit před sluncem, větrem, deštěm, sněhem, horkem nebo zimou a nepřítelem, příp. i hmyzem. Chybou při jeho stavbě bývá, že se dělá zbytečně veliký. Stačí jen tak velký, aby ochránil, zároveň by měl být tak malý, aby udržel tělesné teplo, obzvláště v zimě. Pokud není k dispozici žádný vhodný materiál (trosky vraku, různé plechy apod.), poslouží příroda. Dočasnou ochranu poskytnou převisy nebo jeskyně. V pustině je dobré sedět zády k větru s veškerou výstrojí za sebou jako větrolam. Lze využít také větve, kmeny stromů, přirozené dolíky, koryta (pozor však na vyschlá koryta potoků, která se při dešti o mnoho kilometrů dále mohou velmi rychle naplnit vodou).\n\nPři určení vhodného místa, kde postavit vhodný přístřešek, je třeba se vyvarovat např.:\n\nOheň není jen důležitým zdrojem tepla a atributem pro přípravu jídla, ale také ověřenou psychologickou vzpruhou. V blízkosti ohně člověk nalézá sílu nevzdávat se a bojovat dál. Schopnost rozdělání ohně může znamenat rozdíl mezi životem a smrtí. Oheň poslouží i ke sterilizaci vody, bandáže, k signalizaci či jako obrana před zvěří (na druhou stranu může zvěř přilákat do blízkosti nebo zničit přístřešek).\n\nNejjednodušším způsobem rozdělání ohně je využití zápalek (ideální je mít je zabalené - chráněné proti vlhkosti). Pokud nejsou k dispozici, alternativou může být křesadlo, hořčíkový podpalovač, zapálení troudu pomocí soustředěného slunečního paprsku (s využitím lupy, sklenice, čočky fotoaparátu), pomocí elektrického výboje (jiskrou z akumulátoru nebo i obyčejné baterie), chemickou reakcí (výroba vznětlivé směsi z dostupných chemikálií). Techniky typu tření vyžadují cvik. Kapesní zapalovač je vhodnější benzínový (snáze lze sehnat palivo).\n\n\nTroud je materiál vhodný k rozdělávání ohně. Je výhodné jej nosit v určitém množství nasušený s sebou ve vodotěsném obalu. Možností je mnoho, suchá tráva, suché listí (za vlhka lze najít v norách hlodavců), všelijaké rostlinné chmýří (např. z pampelišek, orobince, rákosu, bodláku…), suché jehličí, suchá nadrcená kůra stromů, suché listí z palmy, suché shnilé dřevo, ptačí peří (výstelky ptačích hnízd obsahují prachová peříčka a slámu), usušené rozdrcené houby (vhodné jsou např. choroše, které mají vnitřek často suchý i za mokra, také pýchavky), kousky papíru, piliny, kožovitá blána zevnitř bambusu, vata, chomáčky bavlny, hedvábí, střapce nití z kapes a lemů, zuhelnatělá látka, malé kousky gumových pneumatik, střelný prach atd. Výborným troudem je březová kůra, která obsahuje oleje (ideální je svrchní tenká vrstva podobná papíru), chytne i za vlhka.\n\nOtop je materiál, který hoří a poskytuje teplo. Nejužívanější je dřevo, ale i další materiály mohou dobře posloužit.\n\nOrientace je důležitá v neznámém prostředí, může být klíčovou podmínkou k přežití. Předpokládá schopnost číst mapy nebo dokázat určit jednotlivé světové strany. Zorientovat se je možné více způsoby:\n\n\n\n\n\n\nJe velmi žádoucí znát techniky první pomoci a různého ošetření.\n\n\n"}
{"id": "993088", "url": "https://cs.wikipedia.org/wiki?curid=993088", "title": "Bucegi", "text": "Bucegi\n\nBucegi je značka rumunských nákladních automobilů, které tvořily významnou část vozového parku Československa v 60. a 70. letech 20. století. Vyznačovaly se vysokou spotřebou a poruchovostí, a proto byly během dalších let zcela nahrazeny jinými typy vozidel. Nedostatek informací o této značce lze vysvětlit tím, že zmínky v tisku o tomto zjevně chybném rozhodnutí v rámci RVHP byly nežádoucí.\n\nAutomobily Bucegi se vyráběly v Brašově, současný název produktů firmy je \"Roman\".\n\n"}
{"id": "993089", "url": "https://cs.wikipedia.org/wiki?curid=993089", "title": "Půdokryvné dřeviny", "text": "Půdokryvné dřeviny\n\nPůdokryvné dřeviny je v oboru zahradnictví (sadovnictví) označení pro typ okrasných dřevin, které mají splňovat požadavek na pokrytí plochy nízkým porostem, často i jako náhrada trávníku. Jsou používány ve velkých parcích, stejně jako v nejmenších úpravách.\n\nPůdokryvné dřeviny jsou okrasné dřeviny, které dorůstají do 60 cm, ale obvykle jsou nižší, plazivé. Jsou někdy udržovány řezem na malé výšce. Mohou být stálezelené i opadavé, listnáče i jehličnany, okrasné květem i listem. Vzhledem k různorodým možnostem různých druhů dřevin je snazší odvodit vlastnosti použití daných dřevin jako půdokryvných od vlastností daných dřevin.\n\nZřejmě nejčastěji používanými půdokryvnými dřevinami jsou jalovce, skalníky, zimolezy a břečťan.\n\nBřečťan je výborná stálezelená půdokryvná dřevina při dražší zahuštěné výsadbě (zpočátku pomalu roste), ale později vyžaduje řez, je expanzivní, pro okolní dřeviny zaplevelující. Hodí se do nejrůznějších kompozic, vytváří ale dojem temného prostředí a velký kontrast k světlým plochám. Na výsluní trpí úpalem.\n\nZimolez kloboukatý je výborná stálezelená rostlina, která však v tuhých zimách namrzá.\n\nSkalník je krásný, když je dobře udržovaný, avšak v druhé dekádě 21. století trpí často poškozením sviluškou.\n\nRůže se jako půdokryvné dřeviny již pěstují jen zřídka, těžko se udržují.\n\nJalovce jsou stálezelené dřeviny, které u některých kultivarů potřebují minimální údržbu, jakmile srostou. Do té doby je třeba je pravidelně odplevelovat. Jsou napadány chorobami.\n\nSmyslem použití půdokryvných dřevin je vytvoření dekorativní úpravy na určité ploše s nízkými požadavky na údržbu. To může být komplikováno nízkou výškou porostu při zaplevelení. Jakkoliv se lze dočíst, že půdokryvné rostliny není třeba odplevelovat, v praxi se o tom málo ví. Půdokryvné rostliny (například půdokryvné růže nebo brčál) jsou často na odplevelení náročnější než rostliny, které lze snadno ošetřovat kultivací nebo postřikem. Až po letech, po zapojení porostu bývá růst plevelů potlačen. S výhodou však lze použít mulčování tkaninou při výsadbě k omezení plevelů ve výsadbě půdokryvných dřevin.\n\n"}
{"id": "993090", "url": "https://cs.wikipedia.org/wiki?curid=993090", "title": "The All-American Rejects", "text": "The All-American Rejects\n\nThe All-American Rejects je americká alternativně rocková hudební skupina, která byla založena roku 1999 ve Stillwater, Oklahomě. V současné době čtyřčlenná kapela sestává ze zpěváka, kytaristy a klavíristy Tysona Rittera, prvního kytaristy Nicka Wheelera, Mika Kennertyho, jež v rukou drží rytmickou kytaru, a bubeníka Chrise Gaylora.\n\nDebutové eponymní album \"The All-American Rejects\" vyšlo v roce 2003 v nakladatelství DreamWorks a znamenalo pro kapelu úspěch ve vlně populární hudby. Deska kulminovala na 25. pozici Billboard 200, získala ocenění platinové desky od RIAA a přinesla úspěšný singl „Swing, Swing“. Další úspěch na pupulární scéně přineslo druhé album s názvem \"Move Along\", které se dostalo na 6. příčku v hitparádě Billboard 200, získalo dvojnásobnou platinovou desku a jeho tři hlavní singly „Dirty Little Secret“, „Move Along“ a „It Ends Tonight“, jež se všechny umístily do prvních patnácti v žebříčku Billboard Hot 100. Třetí studiové album \"When the World Comes Down\" bylo vydáno v roce 2008, kapela kvůli jeho nahrávání zrušila svá vystoupení na Vans Warped Tour v roce 2007 a několik koncertů se skupinou Simple Plan. Pilotní singl alba „Gives You Hell“ se stal do dnešního data nejúspěšnějším singlem kapely, když se v žebříčku Hot 100 vyšplhal na čtvrté místo a získal čtyřnásobné platinové ocenění od RIAA. Čtvrté album \"Kids In the Streets\" bylo vydáno 26. března 2012 a umístilo se na 18. příčce Billboard 200.\n\nOd počátku své kariéry vydala kapela celosvětové přes deset milionů desek. Byla ohodnocena v seznamech „Hot 100 Artists of the 2000s“, kde získala 73. místo, a „Billboard 200 Artists of the Decade“, zde obsadila 183. příčku. The All-American Rejects vystoupili jednou také v České republice, kde zahráli během Prague City Festivalu v roce 2012.\n\n\n"}
{"id": "993092", "url": "https://cs.wikipedia.org/wiki?curid=993092", "title": "Bohoslužba oběti", "text": "Bohoslužba oběti\n\nBohoslužba oběti (latinsky \"liturgia eucharistica\") je část mše, při níž dochází ke slavení eucharistie. Skládá se z přípravy darů, eucharistické modlitby a svatého přijímání. V mimořádné formě římského ritu, běžně používané do liturgické reformy provedené po druhém vatikánském koncilu, jí odpovídá mše věřících.\n"}
{"id": "993094", "url": "https://cs.wikipedia.org/wiki?curid=993094", "title": "Jura Elektroapparate", "text": "Jura Elektroapparate\n\nJura Elektroapparate AG je švýcarská společnost, kterou v roce 1931 založil mechanik Leo Henzirohs-Studer (1902–1984).\n\nVlastní produkce byla v 90. letech 20. století ukončena. Dále jsou produkty vyráběny externími výrobci. Jméno Jura je odvozeno od místa prvního výrobního závodu Gebirgszug Jurasüdfuß.\n\nDnes je společnost Jura známa zejména díky automatickým kávovarům. Vlastní výroba je prováděna v závodech Eugster/Frismag AG in Romanshorn. Firma Eugster/Frismag AG vyrábí i pro jiné značky jako například Siemens, Bosch nebo AEG či Nespresso.\n\nAutomatické kávovary jsou distribuovány do celého světa. Německo - Norimberk/centrála, Grainau/gastro, Singen/servis, Rakousko - Rothis,Vorarlberg a jiné. V České republice je společnost zastoupena společností JURA Czech, se sídlem v Praze.\n\nOd roku 2006 je společnost Jura partnerem švýcarského tenisty Rogera Federera. V roce 2008 bylo partnerství prodlouženo do roku 2016.\n"}
{"id": "993098", "url": "https://cs.wikipedia.org/wiki?curid=993098", "title": "Mistrovství světa v judu 1981 – muži – pololehká váha (-65kg)", "text": "Mistrovství světa v judu 1981 – muži – pololehká váha (-65kg)\n\nZápasy v judu na XI. mistrovství světa v kategorii pololehkých vah mužů proběhly v Maastrichtu, 5. září 1981.\n\nDo oprav se dostali judisté, kteří během turnaje prohráli svůj zápas s jedním ze dvou finalistů.\n"}
{"id": "993099", "url": "https://cs.wikipedia.org/wiki?curid=993099", "title": "Otis Taylor", "text": "Otis Taylor\n\nOtis Taylor (* 30. července 1948, Chicago, Illinois, USA) je americký bluesový hudebník. V dětství hrál na banjo a později přešel ke kytaře a foukací harmonice. Během první poloviny sedmdesátých let byl členem několika skupin, ale v roce 1977 se rozhodl ukončit hudební kariéru. Vrátil se v roce 1995. V letech 2007 až 2009 hrál jako předskokan na koncertech kytaristy Garyho Moorea a rovněž hrál jako host na jeho albu \"Bad for You Baby\".\n\n\n"}
{"id": "993100", "url": "https://cs.wikipedia.org/wiki?curid=993100", "title": "Guido Cavalcanti", "text": "Guido Cavalcanti\n\nGuido Cavalcanti (1259 – srpen 1300) byl italský básník z Florencie, autor sonetů, canzon a balad, nejlepší přítel Dantův. Stejně jako Dante byl reprezentantem „sladkého nového stylu“, dolce stil novo.\n\nCavalcanti se narodil ve vznešené guelfské rodině, jeho otec byl Cavalcante de Cavalcanti. V roce 1267 se oženil s Bice, dcerou Farinaty degli Uberti, vůdce florentských ghibellinů, ale sám zůstal v „bílé“ frakci strany guelfů. V roce 1284 se stal členem městské rady. 24. června 1300 byl po porážce guelfů spolu s dalšími spolustraníky vyhoštěn z Florencie a odešel do Sarzany. 19. srpna téhož roku se nemocný vrátil do Florencie, ale zemřel po několika dnech, pravděpodobně 29. srpna. \n\nDo angličtiny Cavalcantiho básně přeložil počátkem 20. století Ezra Pound, a tím pozapomenutého italského básníka opět uvedl v širší známost. Nejpopulárnějším Cavalcantiho dílem je pravděpodobně balada \"I’prego voi che di dolor parlate\" (\"Já prosím vás, kteří mluvíte o bolu\"). \n\n"}
{"id": "993101", "url": "https://cs.wikipedia.org/wiki?curid=993101", "title": "John Arden", "text": "John Arden\n\nJohn Arden (26. října 1930, Barnsley − 28. března 2012, Galway) byl anglický dramatik. \n\nJeho práce směřuje k odkrytí sociálních problémů osobních vztahů. Poprvé vzbudil pozornost rozhlasovou hrou \"The Life of Man\" v roce 1956 poté, co ukončil Univerzitu v Cambridgi. \n\nJeho hra \"Serjeant Musgrave's Dance\" z roku 1959, která pojednává o protestech proti válce a jejich realitě, je považována za jeho nejlepší dílo. Arden měl pověst jednoho z největších dramatiků od vzniku hry \"Look Back in Anger\". Jeho práce je silně ovlivněna dramatikem Bertoltem Brechtem a epickým divadlem. Mezi jeho další hry patří \"Live Like Pigs\", \"The Workhouse Donkey\" a \"Armstrong's Last Goodnight\", přičemž poslední z nich byla uvedena na jevišti národního divadla (v hlavní roli Albert Finney).\n\nVynikal množstvím veřejných hádek s divadelním vedením − se svou manželkou a spoluautorkou několika jeho her Margarettou D'Arcy demonstroval premiéru své hry \"The Island of the Mighty\"; napsali také několik her, které vysoce kritizují přítomnost Britů v Irsku a vojensko-průmyslový komplex.\n\nNapsal také několik románů, jako například \"Silence Among the Weapons\" a \"Books of Bale\" o protestantském obhájci Johnu Baleovi.\n"}
{"id": "993105", "url": "https://cs.wikipedia.org/wiki?curid=993105", "title": "Friedrich August Kanne", "text": "Friedrich August Kanne\n\nFriedrich August Kanne (8. března 1778, Delitzsch – 16. prosince 1833, Vídeň) byl rakouský skladatel, muzikolog a hudební kritik.\n\nKanne se narodil v saském městě Delitzsch. Nejprve studoval medicínu a teologii v Lipsku a Wittenbergu. Jeho sklony byly ale více umělecké a realizoval se až při studiích literatury a hudby v sídelním saském městě Drážďanech. Jeho učitelem byl Christian Ehrengott Weinlig. V Sasku po studiích rok působil ve službách sasko-anhaltského vévody, ale poté jeho kroky vedly do středoevropského uměleckého centra. V roce 1804 přesídlil do Vídně, kde se stal učitelem hudby v lobkowickém domě. Základem pro jeho vídeňské působení byl mecenát Josefa knížete z Lobkowicz. Navázal kontakt s Josephem Haydnem, přátelil se s Ludwigem Beethovenem a dalšími veličinami tehdejšího rakouského uměleckého světa. Ve Vídni, která byla hudbě a umění zaslíbená, se vypracoval v předního hudebního kritika a v letech 1821-1824 byl vydavatelem Vídeňských všeobecných hudebních novin (Wiener allgemeinen musikalischen Zeitung). Hudební kritika v jeho podání byla mnohostranná. Nepsal jen odborné statě, ale i fejetony, humoristická pojednání se zaměřením na hudbu apod. Vedle hudební kritiky a popularizace muziky byl i aktivním tvůrcem (např. opery Orpheus, Miranda apod.). Poslední roky jeho života byly poznamenány chudobou a alkoholismem.\n\nKrom Orphea a Mirandy napsal Kanne i další operní kusy, např. Die Belagerten (1813), Německý smysl (1813), Dobrá zpráva (1814), Železná žena (1822), Malvina (1823) ad. Ve své době patřil k publikem velmi oblíbeným skladatelům.\n\n\n"}
{"id": "993106", "url": "https://cs.wikipedia.org/wiki?curid=993106", "title": "Nikolaj Trofimovič Fedorenko", "text": "Nikolaj Trofimovič Fedorenko\n\nNikolaj Trofimovič Fedorenko (: ; 9. listopadu 1912 – 2. října 2000) byl sovětský filolog, orientalista, člen Akademie věd SSSR, diplomat, stálý zástupce Sovětského svazu při Organizaci spojených národů v letech 1963 až 1968.\n\nV letech 1932 až 1937 studoval na Čínském ústavu Moskevského institutu orientálních studií a roku 1939 zde absolvoval postgraduální studium. Poté do roku 1968 pracoval na Ministerstvu zahraničních věcí SSSR. Mezi 15. červnem 1958 a 16. červencem 1962 zastával post sovětského velvyslance v Japonsku. V letech 1963 až 1968 působil jako stálý zástupce SSSR při OSN. Po odchodu z Ministerstva zahraničních věcí SSSR pracoval jako šéfredaktor časopisu \"Zahraniční literatura\" (1970 až 1988). Byl tajemníkem Svazu sovětských spisovatelů. Podepsal otevřený dopis skupiny sovětských spisovatelů, odsuzující „protisovětskou činnost a vystupování“ spisovatelů Alexandra Solženicyna a Andreje Sacharova, otištěný dne 31. srpna 1973 v novinách Pravda.\n"}
{"id": "993107", "url": "https://cs.wikipedia.org/wiki?curid=993107", "title": "Mistrovství světa v judu 1981 – muži – lehká váha (-71kg)", "text": "Mistrovství světa v judu 1981 – muži – lehká váha (-71kg)\n\nZápasy v judu na XI. mistrovství světa v kategorii lehkých vah mužů proběhly v Maastrichtu, 5. září 1981.\n\nDo oprav se dostali judisté, kteří během turnaje prohráli svůj zápas s jedním ze dvou finalistů.\n"}
{"id": "993108", "url": "https://cs.wikipedia.org/wiki?curid=993108", "title": "A Letter Home", "text": "A Letter Home\n\nA Letter Home je třicátéčtvrté sólové studiové album kanadského hudebníka Neila Younga, vydané v dubnu 2014 pouze na gramofonové desce u vydavatelství Third Man Records; o měsíc později vyšlo album v rozšířené verzi také na CD. Stejně jako na albu \"Americana\", které Young nahrál v roce 2012 za doprovodu skupiny Crazy Horse, se na albu nachází výhradně coververze písní jiných autorů; vedle jedenácti takových písní je zde úvod nazvaný „A Letter Home Intro“, jehož autorem je sám Young.\n\nYoung se o albu poprvé zmínil v lednu 2014 v rozhovoru pro časopis \"Rolling Stone\", kdy o albu řekl, že je to jedna z nejméně technologických zkušeností, kterými kdy nahrával; rovněž řekl, že album vyjde v březnu toho roku. Nedlouho poté bylo oznámeno, že album vyjde u vydavatelství Third Man Records, které vlastní hudebník Jack White. Nejprve se začalo spekulovat, že půjde o album duetů Whitea a Younga; to bylo nakonec popřeno a oznámeno, že White na albu hraje pouze ve dvou písních.\n\nPřed vydáním alba Young odehrál turné, na kterém se doprovázel pouze na akustickou kytaru. Během tohoto turné představil několik coververzí například od Berta Jansche, Phila Ochse, Tima Hardina a Boba Dylana. Všechny tyto písně později ve studiových verzích vyšly na albu \"A Letter Home\". Album \"A Letter Home\" bylo nahráno analogovým nahrávacím přístrojem z roku 1947 ve studiu Jacka Whitea v Nashville v americkém státě Tennessee.\n\nVydání alba nebylo oznámeno vůbec dopředu, ale 18. dubna 2014 společnost Third Man Records zahájila rovnou jeho prodej. Album vyšlo na 12\" vinylové desce. O několik dní později bylo oznámeno vydání různých dalších verzí alba: dne 27. května 2014 album vyšlo ve speciálním boxu, který obsahuje CD verzi alba, kód pro jeho stažení z internetu, dvě LP desky a bonusové DVD zachycující Younga při práci na albu. Dále tato speciální verze obsahuje sedm 6\" vinylových singlů, kde se nachází například Youngova verze Dylanovy písně „Blowin' in the Wind“.\n\nAlbum otevítá stopa nazvaná „A Letter Home Intro“ − dvou a čtvrt minutový úvod vyplněný pouze mluveným slovem, nikoliv však hudbou. Young zde přečetl dopis pro svou zesnulou matku, ve kterém píše, že by měla promluvit s otcem. První písní na albu od písničkáře Phila Ochse je bezmála čtyřminutová píseň pojednávající o stárnutí a ztrátách nazvaná „Changes“. Young zde svůj tichý hlas doprovází pouze akustickou kytarou. V předělávce Dylanovy písně „Girl from the North Country“ z roku 1963 Young hraje vedle akustické kytary také na foukací harmoniku. Na čtvrté pozici se nachází píseň „Needle of Death“, kterou poprvé v roce 1965 nahrál skotský písničkář Bert Jansch.\n\nNásledují písně „Early Morning Rain“ od Gordona Lightfoota z roku 1966, „Crazy“ od Willieho Nelsona z roku 1961, „Reason to Believe“ od Tima Hardina z roku 1965, Nelsonova „On the Road Again“ (1980), Lightfootova „If You Could Read My Mind“ (1970) a „Since I Met You Baby“ od Ivory Joe Huntera, která byla poprvé představena v roce 1956. Na jedenácté pozici se nachází hit od Bruce Springsteena z roku 1985 nazvaný „My Hometown“. V Nelsonově písně „On the Road Again“ Young zpívá a doprovází jej Jack White na klavír. Posledním záznamem na albu je „I Wonder If I Care as Much“ od dua The Everly Brothers, ve které se vedle Younga vokálně představil také White.\n\nKritik Simon Vozick-Levinson, který album ocenil třemi a půl hvězdičkami z možných pěti, album ve své recenzi pro časopis \"Rolling Stone\" označil za „jednu z nejpříjemnějších Youngových nahrávek tohoto století“. Publicista Stephen Thomas Erlewine svou recenzi pro internetové stránky Allmusic zakončil slovy: „Samozřejmě je na albu vynalézavost a humor, ale je tady také srdce; tato směs emocí je to, co dělá \"A Letter Home\" jedním z klíčových, roztomile podivných alb Neila Younga.“ Český hudební publicista Tomáš S. Polívka album v recenzi pro časopis \"Rock & Pop\" uvedl slovy: „Celý artefakt působí natolik roztomile, že si odpustíme poznámku o skvělé možnosti nahrát desku za půlden v normálním studiu“.\n\n"}
{"id": "993112", "url": "https://cs.wikipedia.org/wiki?curid=993112", "title": "Tiago Fernandes", "text": "Tiago Fernandes\n\nTiago Fernandes (* 29. ledna 1993) je brazilský profesionální tenisový hráč. Na žebříčku juniorů v roce 2010 mu patřilo 1. místo. Jeho trenéři jsou Larri Passos a trojnásobný vítěz Roland Garros Gustavo Kuerten.\n\nFernandes vyhrál v roce 2010 Australian Open juniorů, když ve finále porazil Australana Seana Bermana.\n\n"}
{"id": "993113", "url": "https://cs.wikipedia.org/wiki?curid=993113", "title": "Raymond Paley", "text": "Raymond Paley\n\nRaymond Paley, celým jménem Raymond Edward Alan Christopher Paley (7. ledna 1907, Bournemouth − 7. dubna 1933, Banff), byl anglický matematik. Zabýval se především teorií grafů a matematickou analýzou.\n\nV teorii grafů je známý koncept Paleyova grafu, s čímž souvisí tzv. Paleyova konstrukce Hadamardovy matice. V matematické analýze se zabýval především harmonickou analýzou a Fourierovým řádem, kde spolupracoval s Antonim Zygmundem. V těchto oblastech jsou po něm pojmenovány Paleyova-Wienerova věta a Paleyova-Zygmundova nerovnost. Společně s Johnem Edensorem Littlewoodem pracoval na metodách aplikace technik reálné analýzy v komplexní analýze. Tyto metody jsou dnes známé jako Littlewoodova-Paleyova teorie. Spolupracoval také s Georgem Pólya.\n\nPayley zahynul 7. dubna 1933, kdy ho při lyžování nedaleko Banffu v Kanadě zavalila lavina.\n"}
{"id": "993114", "url": "https://cs.wikipedia.org/wiki?curid=993114", "title": "Oleg Alexandrovič Trojanovskij", "text": "Oleg Alexandrovič Trojanovskij\n\nOleg Alexandrovič Trojanovskij (: ; 24. listopadu 1919 – 21. prosince 2003) byl sovětský diplomat, stálý zástupce Sovětského svazu při Organizaci spojených národů v letech 1976 až 1986.\n\nVystudoval soukromou kvakerskou školu Sidwell Friends a univerzitu ve Spojených státech amerických a poté Literární fakultu Moskevského institutu filozofie, literatury a historie. Roku 1941 po napadení Sovětského svazu Německem byl povolán do aktivní vojenské služby a převelen na Vojenský institut cizích jazyků. Od roku 1942 působil jako redaktor-překladatel v Sovětské informační kanceláři a od října 1944 ve Společném výboru pro vedení psychologické války proti Německu, který vznikl na základě dohody Sovětského svazu, Velké Británie a USA a který se nacházel v Londýně, a také jako atašé zdejšího sovětského velvyslanectví.\n\nV roce 1946 působil jako překladatel na Pařížské mírové konferenci, následujícího roku se stal členem sekretariátu ministra zahraničních věcí Vjačeslava Michajloviče Molotova. Od roku 1951 pracoval v redakci anglickojazyčného časopisu \"Novosti\". V dubnu 1953 se stal pomocníkem ministra zahraničních věcí SSSR. Roku 1956 absolvoval První moskevský státní pedagogický institut cizích jazyků. V letech 1958 až 1967 působil jako pomocník pro zahraničněpolitické otázky ministerských předsedů Nikolaje Alexandroviče Bulganina, Nikity Sergejeviče Chruščova a Alexeje Nikolajeviče Kosygina.\n\nOd 3. dubna 1967 do 7. dubna 1976 zastával post velvyslance SSSR v Japonsku, následně od listopadu 1976 do března 1986 stálého zástupce SSSR při OSN. Od 11. března 1986 do 7. srpna 1990 byl velvyslancem SSSR v Čínské lidové republice, poté odešel do důchodu. Od roku 1996 byl prezidentem Ruské asociace Organizace spojených národů.\n\nZa své služby obdržel Leninovu cenu, dva Řády Lenina, tři Řády rudého praporu práce, Řád Říjnové revoluce, Řád znaku cti a odznak Zasloužilý pracovník diplomatické služby Ruské federace.\n"}
{"id": "993115", "url": "https://cs.wikipedia.org/wiki?curid=993115", "title": "Dagmar Hubálková", "text": "Dagmar Hubálková\n\nDagmar Hubálková (4. února 1932 – 5. května 2019) v Praze byla československá hráčka basketbalu (vysoká 175 cm). Je zařazena na čestné listině zasloužilých mistrů sportu. V roce 2005 byla uvedena do Síně slávy České basketbalové federace.\n\nDagmar Hubálková byla oporou reprezentačního družstva Československa, za které odehrála v letech 1951 až 1964 celkem 167 utkání a má významný podíl na dosažených sportovních výsledcích. Zúčastnila se třikrát mistrovství světa a pětkrát mistrovství Evropy v basketbale žen, na nichž získala celkem 8 medailí, z toho 4 stříbrné za druhá místa (MS 1964 a ME 1952, 1954, 1962) a čtyři bronzové medaile za třetí místa (MS 1957, 1959 a ME 1956, 1960). Na Mistrovství světa 1959 a na Mistrovství Evropy 1960 byla nejlepší střelkyní celého šampionátu. Reprezentační kariéru zakončila na Mistrovství světa v roce 1964 v Peru (2. místo).\n\nV československé basketbalové lize žen odehrála celkem 21 sezón, z toho první dvě sezóny za Sokol Pražský a poté 19 sezón za Slovan Praha Orbis, v nichž s týmem získala v ligové soutěži devětkrát titul mistra a čtyřikrát vicemistra Československa a dvě třetí místa. Sekce košíkové ÚV ČSTV ji zařadila do nejlepší pětky – „All Stars“ československé basketbalové ligy (1964/65) a zároveň byla vyhlášena nejlepší basketbalistkou roku 1965.\n\nS týmem Slovan Orbis Praha se zúčastnila 6 ročníků FIBA Poháru evropských mistrů v basketbale žen, třikrát tým skončil v soutěži na druhém místě, když podlehl až ve finále (1961 a 1966 proti Daugava Riga, 1963 proti Slavia Sofia) a třikrát se probojoval mezi čtyři nejlepší týmy a podlehl až v semifinále (1960 a 1962 s Daugava Riga, 1965 s týmem Slavia Sofia).\n\n\nanglicky\n"}
{"id": "993119", "url": "https://cs.wikipedia.org/wiki?curid=993119", "title": "Jiskra Staré Město (lední hokej)", "text": "Jiskra Staré Město (lední hokej)\n\nTJ Jiskra Staré Město (celým názvem: Tělovýchovná jednota Jiskra Staré Město) byl československý klub ledního hokeje, který sídlil ve Starém Městě. Založen byl v roce 1933. V sezóně 1953/54 se klub zúčastnil vůbec prvního ročníku Celostátní soutěže. Ve skupině B skončil na posledním čtvrtém místě, ale kvůli rozšíření soutěže nesestupoval. Z Celostátní soutěže klub sestoupil o sezónu později, když skončil ve skupině C opět na čtvrté příčce.\n\nZdroj: \n\n\n\nZdroj: \n\n\n\nZdroj: \n"}
{"id": "993121", "url": "https://cs.wikipedia.org/wiki?curid=993121", "title": "Mercedes-Benz Actros", "text": "Mercedes-Benz Actros\n\nMercedes-Benz Actros je těžký nákladní automobil, který od roku 1995 vyrábí německá automobilka Mercedes-Benz. Je běžně používaný k přepravě, těžkou distribuční dopravu a dopravu stavebních materiálů na dlouhé vzdálenosti. Je dostupný v nosnostech od 18 tun a je poháněn naftovými motory V6 a V8 s turbodmychadly a mezichladičem.\n\nVšechny motory Actros splňovaly emisní normu Euro 2 a později Euro 3. Také byla poprvé použita série motorů OM 500; vidlicové šestiválce OM 501 a vidlicové osmiválce OM 502.\n\nU nové generace už nejsou pouzité motory do V, ale je použit řadový motor.\n\n"}
{"id": "993124", "url": "https://cs.wikipedia.org/wiki?curid=993124", "title": "Stanislava Theissigová-Hubálková", "text": "Stanislava Theissigová-Hubálková\n\nStanislava Theissigová (roz. Hubálková) (16. listopadu 1934 – 8. června 2013 v Praze) byla československá hráčka basketbalu (vysoká 171 cm). Je zařazena na čestné listině mistrů sportu. V roce 2005 byla uvedena do Síně slávy České basketbalové federace.\n\nStanislava Theissigová patřila mezi opory reprezentačního družstva Československa, za které hrála v letech 1952 až 1960 celkem 92 utkání a má významný podíl na dosažených sportovních výsledcích. Zúčastnila se mistrovství světa v roce 1959 a čtyřikrát mistrovství Evropy v basketbale žen, na nichž získala celkem 5 medailí, z toho jednu stříbrnou za druhé místo na ME 1954 a čtyři bronzové medaile za třetí místa (MS 1959 a ME 1956, 1958, 1960). Reprezentační kariéru zakončila na Mistrovství Evropy v roce 1960 v Bulharsku (3. místo).\n\nV československé basketbalové lize žen hrála celkem 12 sezón (1952-1967), všechny za Slovan Orbis Praha, v nichž s týmem získala v ligové soutěži osmkrát titul mistra, třikrát vicemistra Československa a jedno třetí místo. S týmem Slovan Orbis Praha se zúčastnila 4 ročníků FIBA Poháru evropských mistrů v basketbale žen, dvakrát tým skončil v soutěži na druhém místě, když podlehl až ve finále (1961 proti Daugava Riga, 1963 proti Slavia Sofia) a dvakrát se probojoval mezi čtyři nejlepší týmy a podlehl až v semifinále (1960 a 1962 s Daugava Riga). ,\n\n\n\nčesky\nanglicky\n"}
{"id": "993125", "url": "https://cs.wikipedia.org/wiki?curid=993125", "title": "Dům armády Karlovy Vary", "text": "Dům armády Karlovy Vary\n\nDům armády Karlovy Vary byl československý vojenský klub ledního hokeje, který sídlil v Karlových Varech v Karlovarském kraji. Hokejový oddíl byl rozpuštěn v roce 1956.\n\nV letech 1953–1956 působil v Celostátní soutěži, druhé československé nejvyšší soutěži ledního hokeje.\n\n\nZdroj: \n\n\n\nZdroj: \n\n"}
{"id": "993128", "url": "https://cs.wikipedia.org/wiki?curid=993128", "title": "Sokol Velká Bystřice", "text": "Sokol Velká Bystřice\n\nSokol Velká Bystřice byl československý klub ledního hokeje, který sídlil ve městě Velká Bystřice v Severomoravském kraji. V sezóně 1953/54 se klub zúčastnil vůbec prvního ročníku Celostátní soutěže. Ve skupině B skončil na třetím místě. Z Celostátní soutěže klub sestoupil o sezónu později, když skončil ve skupině C opět na třetí příčce.\n\n\nZdroj: \n\n\n\nZdroj: \n"}
{"id": "993130", "url": "https://cs.wikipedia.org/wiki?curid=993130", "title": "Eva Křížová-Dobiášová", "text": "Eva Křížová-Dobiášová\n\nEva Křížová (Škutinová, roz. Dobiášová; * 25. prosince 1933) je československá hráčka basketbalu, vysoká 174 cm. Je zařazena na čestné listině mistrů sportu. V roce 2005 byla uvedena do Síně slávy České basketbalové federace.\n\nByla hráčkou basketbalového reprezentačního družstva Československa, za které odehrála v letech 1952 až 1961 celkem 126 utkání a má významný podíl na dosažených sportovních výsledcích. Zúčastnila se dvakrát mistrovství světa a třikrát mistrovství Evropy v basketbale žen, na nichž získala celkem 5 medailí, z toho 1 stříbrnou za druhé místo (ME 1954) a čtyři bronzové medaile za třetí místa (MS 1957, 1959 a ME 1956, 1958).\n\nV československé basketbalové lize žen hrála celkem 11 sezón, z toho tři sezóny za Spartu Praha a 8 sezón za Slovan Orbis Praha, v nichž s týmem získala v ligové soutěži osmkrát titul mistra a dvakrát vicemistra Československa. S týmem Slovan Orbis Praha se zúčastnila 2 ročníků Poháru evropských mistrů v basketbale žen, tým skončil v roce 1961 v soutěži na druhém místě, když podlehl až ve finále proti Daugava Riga a probojoval se mezi čtyři nejlpší týmy a podlehl v roce 1960 až v semifinále s Daugava Riga.. Po skončení sportovní kariéry byla členkou výboru sekce košíkové ÚV ČSTV.\n\nV letech 1951–1962 byla sportovní redaktorkou v Lidových novinách, Československém rozhlase a vedoucí redaktorkou časopisu Košíková-odbíjená. V roce 1962 byla jako novinářka zpravodajem z Mistrovství Evropy v basketbale žen (1962 Mulhouse). Po mateřské dovolené od roku 1971 pracovala v Československé televizi, od roku 1983 v Ústavu zdravotní výchovy a měla TV pořad Lékař a Vy a v letech 1993 až 2013 působila v organizaci Liga proti rakovině Praha.\n\n\n\nčesky\nanglicky\n"}
{"id": "993134", "url": "https://cs.wikipedia.org/wiki?curid=993134", "title": "TJ Sokol Těšetice", "text": "TJ Sokol Těšetice\n\nTJ Sokol Těšetice (celým názvem: Tělovýchovná jednota Sokol Těšetice) byl československý klub ledního hokeje, který sídlil v obci Těšetice v Severomoravském kraji. V sezóně 1957/58 se klub zúčastnil poprvé v klubové historii 2. československé ligy. Ve skupině B klub ovšem skončil na poslední deváté příčce.\n\n\nZdroj: \n\n\n\nZdroj: \n"}
{"id": "993137", "url": "https://cs.wikipedia.org/wiki?curid=993137", "title": "Rakousko na Letních olympijských hrách 2012", "text": "Rakousko na Letních olympijských hrách 2012\n\nRakousko se účastnilo Letní olympiády 2012. Zastupovalo ho 70 sportovců (65 mužů a 38 žen) v 17 sportech. Rakousko nezískalo žádnou medaili.\n\n"}
{"id": "993140", "url": "https://cs.wikipedia.org/wiki?curid=993140", "title": "Zdeněk Hazdra", "text": "Zdeněk Hazdra\n\nZdeněk Hazdra (* 17. května 1983 Nymburk) je český historik, od května 2014 ředitel Ústavu pro studium totalitních režimů, od května do srpna 2010 prozatímní ředitel ÚSTR.\n\nPo absolvování základní školy v Nymburce (1989 až 1998) vystudoval Gymnázium Jiřího z Poděbrad v Poděbradech (1998 až 2002). Následně v letech 2002 až 2007 vystudoval historii se specializací na moderní dějiny na Filozofické fakultě Univerzity Palackého v Olomouci a získal tak titul Mgr. Na téže fakultě pokračoval v doktorském studiu, které úspěšně zakončil v roce 2013 a získal tak titul Ph.D. V průběhu studia byl na stipendijních pobytech v Rakousku.\n\nV letech 2008 až 2010 byl zaměstnán v Ústavu pro studium totalitních režimů, kde byl vedoucím Oddělení zkoumání doby nesvobody. Po odvolání Jiřího Pernese z pozice ředitele ÚSTR v květnu 2010 byl jmenován prozatímním ředitelem. Na této pozici působil do srpna 2010, kdy byl zvolen novým ředitelem Daniel Herman.\n\nOd zimního semestru 2010 do konce roku 2014 působil jako vědecký pracovník na Katedře středoevropských studií Filozofické fakulty Univerzity Karlovy v Praze. Zaměřuje se na problematiku šlechty v období mezi světovými válkami a v časech totalitních režimů, na protinacistický odboj a komunistickou perzekuci v 50. letech 20. století.\n\nDo Ústavu pro studium totalitních režimů se vrátil v polovině dubna 2013, kdy jej ředitelka ÚSTR Pavla Foglová jmenovala svým 1. náměstkem.\n\nV roce 2014 se přihlásil do výběrového řízení na post ředitele ÚSTR. V prvním a druhém kole volby, která se konala dne 9. dubna 2014, získal vždy 3 hlasy (ke zvolení byly třeba 4 hlasy) a postoupil tak do třetího kola volby. V něm byl dne 16. dubna 2014 zvolen ředitelem Ústavu pro studium totalitních režimů, když získal 4 hlasy a porazil tak svou protikandidátku Muriel Blaive (obdržela 1 hlas). Proti volbě protestovali dva neúspěšní kandidáti, zejména Adrian Portmann, který se poté o neplatnost volby neúspěšně soudil. Konfederace politických vězňů ČR, jejíž tehdejší předsedkyně Naděžda Kavalírová v Radě ÚSTR prosazovala Portmanna, označila volbu za podvodně zorganizovanou. Hazdra se funkce ujal dne 1. května 2014.\n\nSpolupracuje s Českým rozhlasem a Českou televizí (cyklus \"Neznámí hrdinové\"). Je také autorem či spoluautorem scénářů k hudebně-literárním pořadům a televizním dokumentům.\n"}
{"id": "993141", "url": "https://cs.wikipedia.org/wiki?curid=993141", "title": "Adam Taubitz", "text": "Adam Taubitz\n\nAdam Taubitz (* 7. října 1967, Chorzów) je německý jazzový houslista a hudební skladatel.\n\nOd roku 1997 byl hlavní druhým houslistou v Berlínské filharmonii pod vedení Claudiem Abbadem. Je pravděpodobně nejvíce znám pro svou spolupráci se skupinou Berlin Philharmonic Jazz Group, kterou založil v roce 1999.\n\n"}
{"id": "993142", "url": "https://cs.wikipedia.org/wiki?curid=993142", "title": "Otto Frisch", "text": "Otto Frisch\n\nOtto Robert Frisch (1. října 1904, Vídeň − 22. září 1979, Cambridge) byl rakouský fyzik. Spolu se svou tetou, Lisou Meitner jako první popsal štěpnou jadernou reakci. \n\nNarodil se a studoval ve Vídni. Po nástupu Adolfa Hitlera k moci odešel v roce 1933 z Hamburku do Spojeného království a odtud v roce 1934 na Institut teoretické fyziky do Kodaně. V prosinci 1939 na krátký čas navštívil svou tetu Lisu Meitner ve Stockholmu, která ho informovala o pokusu Otta Hahna a Fritze Strassmann, který nakonec správně vysvětlili právě Meitner s Frischem.\n\nPo okupaci Dánska nacistickým Německem na začátku druhé světové války se Frisch vrátil do Spojeného království a v letech 1943 až 1945 se zúčastnil Projektu Manhattan v USA jako zástupce britské mise. Frisch pracoval na metodě separace U-235 a na stanovení kritického množství uranu, pomocí kterého by byla proveditelná řetězová reakce. \n\nV letech 1947 až 1971 byl profesorem na Cambridgeské univerzitě.\n"}
{"id": "993143", "url": "https://cs.wikipedia.org/wiki?curid=993143", "title": "Helena Adamírová-Mázlová", "text": "Helena Adamírová-Mázlová\n\nHelena Adamírová (rozená Mázlová) (23. července 1929 – 2003) byla československá hráčka basketbalu. Je zařazena na čestné listině zasloužilých mistrů sportu.\n\nHelena Adamírová patřila mezi opory reprezentačního družstva Československa, za které v letech 1951 až 1961 hrála celkem 165 utkání a má významný podíl na dosažených sportovních výsledcích. Zúčastnila se dvakrát mistrovství světa a čtyřikrát mistrovství Evropy v basketbale žen, na nichž získala celkem 6 medailí, z toho 1 stříbrnou za druhé místo na ME 1954 a pět bronzových medailí za třetí místa (MS 1957, 1959 a ME 1956, 1958, 1960). Na Mistrovství světa 1957 byla nejlepší střelkyní Československa, druhou nejlepeší střelkyní za spoluhráčkou Dagmar Hubálkovou byla na MS 1959 a ME 1960. Reprezentační kariéru zakončila v roce 1961.\n\nV československé basketbalové lize žen odehrála celkem 17 sezón v letech 1948 až 1964, z toho tři sezony za Žižkov (1948-1951), dvě za Tesla Strašnice (1952-1953), dvě za Slavia Pedagog Praha (1953-1955), tři za Spartu Praha (1955-1958), dvě za Slovan Orbis Praha (1958-1961) a tři sezóny za Slavii VŠ Praha. Za celkem 17 sezón získala 10 medailových umístění a dvě 4. místa. Pětkrát s týmem získala v ligové soutěži titul mistra Československa, dvakrát druhé a třikrát třetí místo. S týmem Slovan Orbis Praha se zúčastnila 2 ročníků FIBA Poháru evropských mistrů v basketbale žen, který se v roce 1960 probojoval mezi čtyři nejlepší týmy a podlehl až v semifinále proti Daugava Riga a v roce 1961 témuž týmu podlehl až ve finále.,\n\nPo skončení basketbalové kariéry pracovala na Katedře tělesné výchovy UK Praha.\nJejím manželem byl Jiří Adamíra (24. 12. 1918 - 1990), odborný asistent na katedře tělesé výchovy a trenér, který byl trenérem ligových družstev žen Tesla Strašnice (1951-1953 2x 3. místo), Slavia Praha Pedagog (1953-1955 3. a 1. místo) a Sparta Praha (1955-1957 2x 2. místo) a byl asistentem trenéra reprezentace na Mistrovství Evropy 1956 v Praze.\n\n\n\nanglicky\n"}
{"id": "993145", "url": "https://cs.wikipedia.org/wiki?curid=993145", "title": "TJ Chemička Ústí nad Labem (lední hokej)", "text": "TJ Chemička Ústí nad Labem (lední hokej)\n\nTJ Chemička Ústí nad Labem (celým názvem: Tělovýchovná jednota Chemička Ústí nad Labem) byl československý klub ledního hokeje, který sídlil v Ústí nad Labem v Severočeském kraji. První hokejové zápasy se na území města odehrávaly v roce 1945 zásluhou skupiny nadšenců v čele s Jaroslavem Kropáčkem. V roce 1946 byl založen první klub ledního hokeje ve městě a to po vstupu do ústeckého Sokola. Po zrušení Sokola komunistickým režimem přešel oddíl do ZSJ Armaturky, ve které působil do roku 1959. V témže roce přešel oddíl pod křídla TJ Chemičky. V roce 1963 musela TJ Chemička ukončit činnost hokejového oddílu kvůli finančním potížím. Lední hokej ovšem díky snaze města v Ústí nezanikl, ve stejném roce byl založen TJ Slovan Ústí nad Labem, který se později rychle dostal do celorepublikových soutěží.\n\nSvé domácí zápasy odehrával na zimním stadionu Ústí nad Labem s kapacitou 6 500 diváků.\n\nZdroj: \n\n\n\nZdroj: \n\n\n\nZdroj: \n"}
{"id": "993147", "url": "https://cs.wikipedia.org/wiki?curid=993147", "title": "Mistrovství světa v judu 1981 – muži – polostřední váha (-78kg)", "text": "Mistrovství světa v judu 1981 – muži – polostřední váha (-78kg)\n\nZápasy v judu na XI. mistrovství světa v kategorii polostředních vah mužů proběhly v Maastrichtu, 4. září 1981.\n\nDo oprav se dostali judisté, kteří během turnaje prohráli svůj zápas s jedním ze dvou finalistů.\n"}
{"id": "993148", "url": "https://cs.wikipedia.org/wiki?curid=993148", "title": "Seznam medailistů na mistrovství světa ve vzpírání mužů – střední váha", "text": "Seznam medailistů na mistrovství světa ve vzpírání mužů – střední váha\n"}
{"id": "993149", "url": "https://cs.wikipedia.org/wiki?curid=993149", "title": "USS America (LHA-6)", "text": "USS America (LHA-6)\n\nUSS America (LHA-6) je první postavenou jednotkou stejnojmenné třídy víceúčelových vrtulníkových výsadkových lodí námořnictva Spojených států amerických\n\nPlavidlo postavila americká loděnice Huntington Ingalls Industries (HII) v Pascagoule ve státě Mississippi. Kýl plavidla byl založen v červenci 2008. Dne 20. října 2012 byla loď spuštěna na vodu. V dubnu 2014 byla předána americkému námořnictvu, které ji zařadilo do služby 11. října 2014.\n"}
{"id": "993150", "url": "https://cs.wikipedia.org/wiki?curid=993150", "title": "Roman Novotný (judista)", "text": "Roman Novotný (judista)\n\nRoman Novotný (* 1960) je bývalý reprezentant Československa v judu.\n\nOdchovanec Hradeckého juda měl raketový nástup mezi seniory a stal se okamžitě členem světové špičky. Sezonu 1983 však musel vynechat kvůli vážnému zranění. V roce 1984 byl v přípravě na olympijské hry v Los Angeles jenže během jarního soustředění v Japonsku se rozhodl k emigraci.\n\nDo dnešního dne je jediným českým držitelem medaile z vrcholné akce v polostřední váze.\n\n"}
{"id": "993151", "url": "https://cs.wikipedia.org/wiki?curid=993151", "title": "Uruguay na Letních olympijských hrách 2008", "text": "Uruguay na Letních olympijských hrách 2008\n\nUruguay se účastnil Letní olympiády 2008. Zastupovalo ho 12 sportovců v 6 sportech. Uruguay nezískal žádnou medaili.\n"}
{"id": "993152", "url": "https://cs.wikipedia.org/wiki?curid=993152", "title": "Pákistán na Letních olympijských hrách 2008", "text": "Pákistán na Letních olympijských hrách 2008\n\nPákistán se účastnil Letní olympiády 2008. Zastupovalo ho 21 sportovců ve 4 sportech. Pákistán nezískal žádnou medaili.\n"}
{"id": "993154", "url": "https://cs.wikipedia.org/wiki?curid=993154", "title": "Porte-Avions 2", "text": "Porte-Avions 2\n\nPorte-Avions 2 (PA2) byla plánovaná letadlová loď s konvenčním pohonem francouzského námořnictva. Ve službě měla od roku 2015 doplnit letadlovou loď \"Charles de Gaulle\" (R91). Projekt byl v dubnu 2013 zrušen.\n\nFrancouzská vláda objednala vývoj plavidla v lednu 2005 u konsorcia firem DCNS a Thales Naval France. Plavidlo mělo být vyvíjeno ve spolupráci s Velkou Británií na základě tamního projektu CVF. Francouzský prezident Nicolas Sarkozy však v roce 2008 spolupráci ukončil a Velká Británie projekt samostatně dokončila v podobě třídy \"Queen Elizabeth\".\n\nPlavidlo mělo mít koncepci CATOBAR – stroje startují pomocí katapultu a přistávají pomocí zádržných systémů. Ke startu letadel měly sloužit parní katapulty C13-2. Palubní letecké křidlo mělo tvořit až 40 strojů, včetně 32 bojových letounů Dassault Rafale, které by doplňovaly letouny včasné výstrahy Grumman E-2C Hawkeye a vrtulníky NHIndustries NH90. K vlastní obraně měly sloužit protiletadlové řízené střely Aster 15 vypouštěné z vertikálních vypouštěcích sil Sylver, protitorpédový sytém SLAT a 20mm kanóny. Pohonný systém měly tvořit čtyři plynové turbíny LM2500+G4. Rychlost plavidla měla dosahovat 28 uzlů. Dosah měl být 10 000 námořních mil při rychlosti 15 uzlů.\n"}
{"id": "993155", "url": "https://cs.wikipedia.org/wiki?curid=993155", "title": "Mosambik na Letních olympijských hrách 2008", "text": "Mosambik na Letních olympijských hrách 2008\n\nMosambik se účastnil Letní olympiády 2008. Zastupovalo ho 5 sportovců (2 muži a 2 ženy) ve 3 sportech. Mosambik nezískal žádnou medaili.\n"}
{"id": "993156", "url": "https://cs.wikipedia.org/wiki?curid=993156", "title": "Seznam medailistů na mistrovství světa ve vzpírání žen – super těžká váha", "text": "Seznam medailistů na mistrovství světa ve vzpírání žen – super těžká váha\n"}
{"id": "993157", "url": "https://cs.wikipedia.org/wiki?curid=993157", "title": "Namibie na Letních olympijských hrách 2008", "text": "Namibie na Letních olympijských hrách 2008\n\nNamibie se účastnila Letní olympiády 2008. Zastupovalo ji 10 sportovců ve 4 sportech. Namibie nezískala žádnou medaili.\n"}
{"id": "993158", "url": "https://cs.wikipedia.org/wiki?curid=993158", "title": "TJ Dynamo České Budějovice", "text": "TJ Dynamo České Budějovice\n\nTJ Dynamo České Budějovice je historický název těchto klubů:\n"}
{"id": "993159", "url": "https://cs.wikipedia.org/wiki?curid=993159", "title": "Niger na Letních olympijských hrách 2008", "text": "Niger na Letních olympijských hrách 2008\n\nNiger se účastnil Letní olympiády 2008. Zastupovalo ho 5 sportovců (3 muži a 2 ženy) ve 3 sportech. Niger nezískal žádnou medaili.\n\n"}
{"id": "993160", "url": "https://cs.wikipedia.org/wiki?curid=993160", "title": "Rwanda na Letních olympijských hrách 2008", "text": "Rwanda na Letních olympijských hrách 2008\n\nRwanda se účastnila Letní olympiády 2008. Zastupovali ji 4 sportovci (2 muži a 2 ženy) ve 2 sportech. Rwanda nezískala žádnou medaili.\n"}
{"id": "993161", "url": "https://cs.wikipedia.org/wiki?curid=993161", "title": "TJ Dynamo České Budějovice (lední hokej)", "text": "TJ Dynamo České Budějovice (lední hokej)\n\nTJ Dynamo České Budějovice (celým názvem: Tělovýchovná jednota Dynamo České Budějovice) byl československý klub ledního hokeje, který sídlil v Českých Budějovicích v Jihočeském kraji. V sezóně 1959/60 klub vyhrál v Oblastní soutěži skupinu A a mohl postoupit do 2. ligy, ale klubový činitelé tuto možnost odmítly.\n\n\nZdroj: \n\n\n\nZdroj: \n\n"}
{"id": "993162", "url": "https://cs.wikipedia.org/wiki?curid=993162", "title": "Senegal na Letních olympijských hrách 2008", "text": "Senegal na Letních olympijských hrách 2008\n\nSenegal se účastnil Letní olympiády 2008. Zastupovalo ho 15 sportovců v 6 sportech. Senegal nezískal žádnou medaili.\n"}
{"id": "993163", "url": "https://cs.wikipedia.org/wiki?curid=993163", "title": "Seznam medailistů na mistrovství světa ve vzpírání žen – středně těžká váha", "text": "Seznam medailistů na mistrovství světa ve vzpírání žen – středně těžká váha\n"}
{"id": "993164", "url": "https://cs.wikipedia.org/wiki?curid=993164", "title": "TJ Tatran Horní Bříza", "text": "TJ Tatran Horní Bříza\n\nTJ Tatran Horní Bříza (celým názvem: Tělovýchovná jednota Tatran Horní Bříza) byl československý klub ledního hokeje, který sídlil ve městě Horní Bříza v Západočeském kraji. V sezóně 1959/60 se klub zúčastnil poprvé v klubové historii 2. československé ligy. Ve skupině A klub skončil na sestupové jedenácté příčce.\n\n\nZdroj: \n\n\n\nZdroj: \n"}
{"id": "993165", "url": "https://cs.wikipedia.org/wiki?curid=993165", "title": "Seychely na Letních olympijských hrách 2008", "text": "Seychely na Letních olympijských hrách 2008\n\nSeychely se účastnily Letní olympiády 2008. Zastupovaly jí 8 sportovců ve 6 sportech. Seychely nezískaly žádnou medaili.\n"}
{"id": "993169", "url": "https://cs.wikipedia.org/wiki?curid=993169", "title": "Jaroslava Dubská-Čechová", "text": "Jaroslava Dubská-Čechová\n\nJaroslava Dubská (roz. Čechová) (* 30. října 1933) je bývalá československá hráčka basketbalu (vysoká 169 cm). Je zařazena na čestné listině mistrů sportu.\n\nJaroslava Dubská patřila mezi opory reprezentačního družstva Československa, za které hrála v letech 1953 až 1959 celkem 71 utkání a má významný podíl na dosažených sportovních výsledcích. Zúčastnila se dvakrát mistrovství světa a třikrát mistrovství Evropy v basketbale žen, na nichž získala celkem 5 medailí, z toho jednu stříbrnou za druhé místo na ME 1954 a čtyři bronzové medaile za třetí místa (MS 1957, 1959 a ME 1956, 1958). Reprezentační kariéru zakončila na Mistrovství světa v roce 1959 v Moskvě (3. místo).\n\nV československé basketbalové lize žen odehrála celkem 8 sezón za Slovan Orbis Praha (trenéři Ludvík Luttna, Svatopluk Mrázek), v nichž s týmem získala v ligové soutěži čtyřikrát titul mistra Československa, dvě druhá, jedno třetí a jedno páté místo.\n\nS týmem Slovan Orbis Praha se zúčastnila jednoho ročníku FIBA Poháru evropských mistrů v basketbale žen v sezóně 1959/60, tým se probojoval mezi čtyři nejlepší družstva a podlehl až v semifinále pozdějšímu vítězi soutěže Daugava Riga.,\n\nV roce 2005 byla uvedena do Síně slávy České basketbalové federace.\n\n\n\nčesky\nanglicky\n"}
{"id": "993170", "url": "https://cs.wikipedia.org/wiki?curid=993170", "title": "VTJ Dukla Liberec", "text": "VTJ Dukla Liberec\n\nVTJ Dukla Liberec (celým názvem: Vojenská tělovýchovná jednota Dukla Liberec) byl československý vojenský klub ledního hokeje, který sídlil v Liberci v Severočeském kraji. V sezóně 1964/65 se klub zúčastnil poprvé v klubové historii 2. československé ligy. V roce 1970 se klub stává oficiálním B-týmem Dukly Jihlava a v soutěžích nastupuje pod názvem ASD Dukla Jihlava „B“. Po skončení sezony 1977/78 se \"béčko\" Dukly Jihlava převelelo do Písku.\n\n\n\nZdroj: \n\n\n\nZdroj: \n"}
{"id": "993174", "url": "https://cs.wikipedia.org/wiki?curid=993174", "title": "Jan Zázvorka starší", "text": "Jan Zázvorka starší\n\nJan Zázvorka (21. května 1884 Praha – 27. května 1963 Praha) byl český puristický architekt.\n\nV letech 1901–1906 vystudoval architekturu na Uměleckoprůmyslové škole v Praze u Jana Kotěry a do roku 1914 pracoval v jeho ateliéru. Za první světové války byl v roce 1914 zajat na ruské frontě. Vstoupil do československých legií, kde byl velitelem roty a později praporu. Účastnil se jako člen československé delegace mírových jednání v Irkutsku. Z Vladivostoku se vrátil „západní cestou“ na palubě lodi \"Edelyn\" přes Panamu.\n\nPo návratu roku 1920 pracoval v ateliéru J. Záruby-Pfeffermanna a roku 1926 si založil vlastní ateliér. Jeho dcera Stella Zázvorková byla herečkou, syn Jan Zázvorka mladší filmovým architektem. Zázvorka byl členem SVU Mánes a Jednoty výtvarných umělců, od roku 1937 řádným členem České akademie věd a umění. V letech 1951 a 1954 získal Státní cenu a zemřel v Praze roku 1963.\n\nRealizoval řadu válečných pomníků (Zborov, Terron ve Francii), obytné domy v Praze-Holešovicích, v letech 1927–1929 Vojenské muzeum na Žižkově. Roku 1925 vyhrál soutěž na Národní památník na Vítkově (realizace 1929–1932), což je jeho nejvýznamnější dílo. V roce 1930 postavil Štefánikův dům v Sokolské ulici (roh Kateřinské a nám I. P. Pavlova, později hotel Legie), elektrárnu a jez v Kostelci nad Labem a roku 1931 spolu s K. Roškotem projektoval budovu ministerstva vnitra v Praze na Letné. V letech 1953–1956 projektoval novou budovu Smíchovského nádraží v Praze. \n\n\n"}
{"id": "993175", "url": "https://cs.wikipedia.org/wiki?curid=993175", "title": "Vraždy v kruhu", "text": "Vraždy v kruhu\n\nVraždy v kruhu je český kriminální televizní seriál. Režíroval jej Ivan Pokorný podle scénáře Ivy Procházkové. V hlavních rolích účinkují Ivan Trojan, Richard Krajčo a Hana Vagnerová. Specifikem seriálu je propojení kriminalistických příběhů s astrologií, k jehož 12 dílům tvoří kostru 12 různých zločinů spáchaných z pohnutek, které jsou připisovány jako charakteristické pro 12 znamení zvěrokruhu. Česká televize jej připravila k premiérovému vysílání od 5. ledna 2015, a to v pondělním hlavním večerním slotu, zavedeném pro detektivky. Poslední díl byl odvysílán 23. března 2015.\n\nSeriál byl nominován na Českého lva v kategorii Nejlepší dramatický televizní seriál, ale cenu nezískal.\n\nČeská televize ohlásila natáčení seriálu v létě 2013, konkrétně od června. Jeho chystané zařazení do programu potvrdila i v březnu 2014, spolu s dalšími seriály a programy. Měl se zařadit k detektivkám klasického společensko-psychologického charakteru, po vzoru skandinávských detektivek, a opírat se zejména o silnou osobnost hlavní postavy.\n\n"}
{"id": "993178", "url": "https://cs.wikipedia.org/wiki?curid=993178", "title": "Červenský rybník", "text": "Červenský rybník\n\nČervenský rybník je rybník v okrese okrese Mladá Boleslav v Českém ráji. Leží severně od města Dolní Bousov, na katastrálním území Horní Bousov.\n\nJe to druhý největší rybník regionu Mladoboleslavsko s vodní plochou 39 ha.\n\nPři jihovýchodním břehu leží tovární kolonie Dolního Bousova s několika menšími (továrními) vodními nádržemi.\n\nDříve, v době rozkvětu rybníkářství, se tento rybník jmenoval \"Prostředek\". Koncem 18. století byl vypuštěný a změněný na louky. Ve 20. století byl obnoven a dnes je znám jako \"Červenský rybník\".\n\nRybník je využíván k chovu kachen a ryb. Je také významným hnízdištěm ptáků a místem opakovaného výskytu slavíků.\n\nRybník je napájen říčkou Klenicí (největší rybník na jejím toku) a několika dalšími menšími přítoky (např. \"Sobotka\").\n"}
{"id": "993180", "url": "https://cs.wikipedia.org/wiki?curid=993180", "title": "Mistrovství Evropy ve volejbale mužů 1958", "text": "Mistrovství Evropy ve volejbale mužů 1958\n\n5. mistrovství Evropy ve volejbale mužů se konalo ve dnech 30. srpna – 11. září v Československu.\n\nTurnaje se zúčastnilo 20 týmů, rozdělených do čtyř pětičlenných skupin. První a druhý tým postoupili do skupiny o 1. – 8. místo, týmy na třetím a čtvrtém místě hrály ve skupině o 9. – 16. místo a družstva na pátém místě hrály ve skupině o 17. – 20. místo. Mistrem Evropy se stali volejbalisté Československa.\n\n1. Československo\n\nTrenér: Josef Kozák, asistent: Břetislav Chvála.\n\n"}
{"id": "993182", "url": "https://cs.wikipedia.org/wiki?curid=993182", "title": "Rakouský státní archiv", "text": "Rakouský státní archiv\n\nRakouský státní archiv (německy Österreichisches Staatsarchiv, ve zkratce ÖStA) je centrální archiv Rakouské republiky se sídlem ve Vídni. Za počátek archivu se někdy považuje rok 1749, kdy Marie Terezie zřídila první státní archiv, nicméně až do konce 19. století existovala řada samostatných centrálních archivů v habsburské monarchii, poté dochází k výraznějšímu slučování. Prakticky současnou podobu dostal archiv po roce 1945, od roku 2000 ho upravuje spolkový archivní zákon (BGBl 162/1999) a archiv spadá pod úřad spolkového kancléře.\n\nArchiv se dělí na 5 oddělení (Abteilungen):\n\n\n"}
{"id": "993185", "url": "https://cs.wikipedia.org/wiki?curid=993185", "title": "Martina Cole", "text": "Martina Cole\n\nMartina Cole (* 30. března 1959, Essex) je anglická spisovatelka kriminálních románů. Ve většině jejích románů je protagonistou žena a antihrdina, mnohé jsou zasazeny do prostředí irské komunity v okolí Londýna. V roce 2006 získala za román \"The Take\" ocenění British Book Awards v kategorii kriminální thriller roku. Čtyři z jejích románů (\"Královna zločinu\", \"Útěk\", \"Psanci\" a \"Smyčka\") byly zpracovány do podoby televizních seriálů.\n\n\n"}
{"id": "993186", "url": "https://cs.wikipedia.org/wiki?curid=993186", "title": "Eva Vančurová", "text": "Eva Vančurová\n\nEva Vančurová (roz. Frágnerová) (* 22. září 1928) je bývalá československá hráčka basketbalu a psycholožka.\n\nZa reprezentační družstvo Československa, jehož trenérem byl Lubomír Dobrý, odehrála 22 zápasů v letech 1947 až 1952 a získala dvě medaile, bronzovou na Mistrovství Evropy 1950 v Budapešti a stříbrnou na Mistrovství Evropy 1952 v Moskvě. Na ME 1950 se 76 body byla nejlepší střelkyní národního týmu Československa.\n\nV československé basketbalové lize žen v basketbalovém družstvu žen Sparty Praha začala svou kariéru u trenéra JUDr. Miloslava Kříže. V osmi odehraných ligových sezónách získala 5 titulů mistra Československa, dvě druhá a jedno třetí místo.,\n\nPo skončení basketbalové kariéry pracovala jako vědecká pracovnice katedry psychologie University Karlovy a Pedagogického ústavu Akademie věd a ze svého oboru napsala řadu knih (např. Vztahy mezi sourozenci, Úvahy o dětech a lidech v rodině, Psychologie předškolního dítěte a jeho výchova v rodině, Hrajeme si doopravdy, Hra na Bystré oko, Rozumbrada Filip, Filip ví, jak na to, Bystrozraký Filip).\n\n\n"}
{"id": "993187", "url": "https://cs.wikipedia.org/wiki?curid=993187", "title": "Balthasar Resinarius", "text": "Balthasar Resinarius\n\nBalthasar Resinarius, vlastním jménem patrně \"Balthasar Harzer\" nebo \"Hartzer\", (1486 nebo také 1485 případně 1480, Děčín, České království – 12. dubna 1544 nebo 1546, Česká Lípa, Habsburská monarchie) byl německý skladatel církevní hudby a jeden z prvních luteránů v Čechách.\n\nBalthasar Resinarius se narodil v severočeském Děčíně. Nejprve byl sborovým zpěvákem u renesančního hudebního skladatele franko-vlámské školy Heinricha Isaaca v rámci dvorní kapely Maxmiliána I. Habsburského, potom studoval na Lipské univerzitě a později se stal katolickým knězem ve službách míšeňského biskupa Johanna VI. von Saalhausen, resp. Hanuše ze Salhausenu. Byl jedním z prvních konvertitů k luteránské víře a později byl jmenován biskupem v České Lípě.\n\nResinarius byl jedním z nejdůležitějších představitelů první generace protestantských skladatelů. Přibližně 80 z jeho děl bylo v roce 1543 ve Wittenbergu vydáno německým tiskařem a kantorem od sv. Tomáše v Lipsku Georgem Rhauem. Jeho polyfonní kompozice s uplatněním stylu cantus firmus pokrývaly bezprostřední liturgickou poptávku rané luterské církve a odrážejí myšlenkový svět luteránství, v němž je zdůrazněn význam slova v hudební tvorbě.\n\n"}
{"id": "993189", "url": "https://cs.wikipedia.org/wiki?curid=993189", "title": "Scott Brown", "text": "Scott Brown\n\nJméno a příjmení Scott Brown nosí více různých osob:\n\n"}
{"id": "993190", "url": "https://cs.wikipedia.org/wiki?curid=993190", "title": "Scott Brown (diskžokej)", "text": "Scott Brown (diskžokej)\n\nScott Alexander Brown (* 28. prosince 1972, Glasgow) je skotský diskžokej a hudební producent. Brown se věnuje různým žánrům, běžně nazývané rave. Ačkoli je nejvíce spojen se žánrem bouncy techno, jeho hudba se pohybuje od happy hardcore přes hard trance až po gabber. Je zakladatelem společnosti Evolution Records, která vznikla v roce 1994.\n\nByl zapojen do vývoje britské hardcore techno scény od začátku devadesátých let, a to zejména zavedením tvrdě-hraněných zvuků belgického a nizozemského techna. Brown vydával hudbu ve svých vlastních vydavatelstvích (Evolution Records, Evolution Plus, Evolved, Evolution Gold, Poosh, Screwdriver a Twisted Vinyl). Jeho práce se objevila na kompilaci \"Bonkers\", která je k dnešnímu dni nejlépe prodávaná série hardcore kompilací.\n"}
{"id": "993191", "url": "https://cs.wikipedia.org/wiki?curid=993191", "title": "Frances Burney", "text": "Frances Burney\n\nFrances Burney, později Madame d’Arblay (13. června 1752, King's Lynn − 6. ledna 1840, Bath) byla anglická spisovatelka.\n\nSvůj první román s názvem \"Evelina\" vydala anonymně v roce 1778. Po odhalení autorství se stala téměř okamžitě slavnou. V roce 1782 jí vyšel román \"Cecilia\" a v roce 1796 \"Camilla\". V těchto třech románech, které velmi zapůsobily na Jane Austenovou, byly hlavními hrdinkami mladé, krásné a inteligentní, ale nezkušené dospívající dívky.\n\nPoslední román \"The Wanderer\" jí vyšel v roce 1814.\n"}
{"id": "993195", "url": "https://cs.wikipedia.org/wiki?curid=993195", "title": "William Hobson Mills", "text": "William Hobson Mills\n\nWilliam Hobson Mills (6. července 1873 − 22. února 1959) byl britský organický chemik, který se věnoval studiu stereochemie a kyanidových barviv.\n\nStudium začal na Cambridgeské univerzitě, kde od roku 1912 působil jako profesor. Mills a jeho spolupracovníci se zabývali výzkumem kyanidových barviv k přípravě fotografických emulzí, hlavně pro vojenské využití v první světové válce. Další výzkumy byly zaměřeny na stereochemii, částečně na optická izoméria. Později zkoumal náhradní deriváty naftalenu, chinolu a benzenu.\n\nV roce 1923 se stal členem Královské společnosti.\n"}
{"id": "993196", "url": "https://cs.wikipedia.org/wiki?curid=993196", "title": "Lucie Chytilová-Scheinostová", "text": "Lucie Chytilová-Scheinostová\n\nLucie Chytilová roz. Scheinostová (3. prosince 1927 – 3. června 2014) byla československá hráčka basketbalu.\n\nHrála za reprezentační družstvo Československa, jehož trenérem byl Lubomír Dobrý, za které odehrála 21 zápasů v letech 1949 až 1957 a získala bronzovou medaili na Mistrovství Evropy 1950 v Budapešti, kde patřila s 38 body mezi nejlepší střelkyně národního týmu Československa.\n\nV československé basketbalové lize žen v basketbalovém družstvu žen Sparty Praha začala svou kariéru u trenéra JUDr. Miloslava Kříže. V sedmi odehraných ligových sezónách získala 4 tituly mistra Československa, dvě druhá a jedno třetí místo.\n\nOtec Jan Scheinost byl český novinář a politik. V roce 1949 se vdala a měla 3 děti (syn Frank a dvě dcery – Anna a Helena). Její manžel František (Frank) Chytil byl hráčem basketbalu v ligovém týmu Sparta Praha. V roce 1965 odjela s manželem, významným biochemikem, do USA (Nashville, Tennessee). \n\n\n\nčesky\nanglicky\n"}
{"id": "993197", "url": "https://cs.wikipedia.org/wiki?curid=993197", "title": "Světová výstava 1876", "text": "Světová výstava 1876\n\nSvětová výstava 1876 (\"The Centennial International Exhibition\") byla v pořadí šestá a konala se roku 1876 ve Filadelfii jako první oficiální světová výstava na území Spojených států amerických. Představila mimo jiné telegraf, telefon, psací stroj, šicí stroj a Thonetovy židle.\nIdeu této výstavy inicioval matematik John Campbell roku 1866. Přípravy začaly roku 1873.\nKonala se ve Fairmount Parku v údolí řeky Schuylkill ve Filadelfii ve státě Pensylvánie v termínu od 10. května do 10. listopadu 1876, k oslavě 100.výročí podpisu deklarace nezávislosti Filadelie.\nVýstava byla nazvána mezinárodní výstavou umění, rukodělné výroby, výrobků z hlíny, půdy a hornictví. Velká pozornost byla věnována lidovým a venkovským řemeslům (svůj pavilón měla například kožedělná řemesla) a zemědělským produktům. Zakládala si na zastoupení zemí všech světadílů, své pavilony zde měly například Egypt (pod heslem Nejstarší obyvatelé zdraví obyvatele nejmladší země), Anglie, Německo, Francie, Japonsko nebo Libérie.\n\nPrůmysl:\n\nV oddělení kuriozit byly vystavovány mumie a posmrtné masky slavných osobností (Napoleon, Franklin, Lincoln).\n\nVýstaviště o rozloze 115 hektarů mělo 2 hlavní výstavní haly a několik menších pavilónů, z nichž 2 stojí dodnes. Výstaviště projektoval německý architekt exulant Herman J. Schwarzmann.\n\nVýstavu navštívilo přesně 9 milionů 910 tisíc 966 návštěvníků, což bylo asi 20% tehdejších obyvatel USA.\n\n"}
{"id": "993207", "url": "https://cs.wikipedia.org/wiki?curid=993207", "title": "Casemiro", "text": "Casemiro\n\nCarlos Henrique José Francisco Venancio Casemiro (23. února 1992, São José dos Campos, Brazílie) známý jako Casemiro, je brazilský fotbalista, který v současnosti hraje za španělský klub Real Madrid. Je také reprezentantem Brazílie.\n\nPřed sezonou 2014/15 odešel na roční hostování do portugalského klubu FC Porto. V sezoně 2015/2016 si ho tehdejší kouč Realu Madrid Rafael Benítez povolal zpět do prvního týmu, ve kterém Casemiro dostával více šancí, než se očekávalo. To se nezměnilo ani s příchodem francouzského trenéra Zinedina Zidana, pro kterého záložní trojice Modrič - Casemiro - Kroos představovala ideální volbu. Casemiro se pohybuje na pozici defenzivního záložníka, z celé trojice je nejzataženější a poskytuje stabilitu mezi obranou a útokem. V sezoně 2015/2016 Real Madrid vyhrál Ligu Mistrů. Sezona 2016/2017 byla pro Los Blancos ještě úspěšnější, když získali double - vyhráli španělskou ligu a jako první tým v historii obhájili vítězství v Lize Mistrů. Ve finále porazili tým Juventusu 4:1 a právě Casemiro dával vítězný gól. V 61. minutě zápasu jeho dělovka ze 30 metrů propadla za záda italského gólmana Buffona.\n\nHrál za brazilské mládežnické reprezentace. Představil se v dresu brazilské reprezentace U20 na Mistrovství světa hráčů do 20 let 2011 v Kolumbii, kde Brazílie získala titul po finálové výhře 3:2 v prodloužení nad Portugalskem.\n\nV A-mužstvu Brazílie debutoval v roce 2011.\n\n\n"}
{"id": "993210", "url": "https://cs.wikipedia.org/wiki?curid=993210", "title": "Eva Sládečková-Preussová", "text": "Eva Sládečková-Preussová\n\nEva Sládečková roz. Preussová (26. ledna 1923 – 26. června 2016) je bývalá československá hráčka basketbalu a házené (o 11 hráčích).\n\nV roce 1947 s basketbalovým týmem Československa hrála na světových akademických hrách v Paříži. Byla hráčkou reprezentačního družstva Československa, jehož trenérem byl Lubomír Dobrý, na mistrovství Evropy v basketbale žen v roce 1950 získala bronzovou medaili.\n\nV československé basketbalové lize žen v basketbalovém družstvu žen Sparty Praha začala svou kariéru u trenéra JUDr. Miloslava Kříže a v osmi odehraných ligových sezónách získala pět titulů mistra Československa, dvě druhá a jedno třetí místo.\n\nV letech 1953 až 1983 pracovala na katedře tělesné výchovy Fakulty všeobecného lékařství University Karlovy.\n\n\n\nčesky\nanglicky\n"}
{"id": "993228", "url": "https://cs.wikipedia.org/wiki?curid=993228", "title": "AMX International AMX", "text": "AMX International AMX\n\nAMX International AMX je jednomotorový podpůrný, průzkumný a bitevní letoun s proudovým pohonem vyráběný konsorciem AMX International. Letouny tohoto typu provozuje italské a brazilské letectvo.\n\nProjekt bitevního letounu zahájila v roce 1977 společnost Aermacchi jako reakci na požadavek Aeronautica Militare, které požadovalo vhodnou náhradu za letouny Fiat G.91R a G.91Y a Lockheed F-104 Starfighter. Za pohonnou jednotku byl vybrán turbodmychadlový motor Rolls-Royce Spey Mk.807 s tahem 49,1 kN bez přídavného spalování. V roce 1980 se k programu, který se od roku 1978 stal společným dílem italských firem Aermacchi a Aeritalia (později Alenia), připojila i Brazílie výrobcem Embraer ze Sao José dos Campos. Byla tak založena joint venture společnost AMX International, tvořená těmito výrobci.\nPrvní prototyp vzlétl 15. května 1984 v Turínu, ovšem již během svého pátého letu byl zničen. Vlivem závady na motoru došlo k nouzovému přistání, letoun se vzňal a pilot byl nucen stroj na zemi opustit pomocí vystřelovací sedačky Martin-Baker Mk.10L.\n\nSériová výroba probíhala v letech 1986–1999, přičemž letouny byly paralelně stavěny jak v Itálii, tak v Brazílii. Své první letouny obdrželo 7. listopadu 1989 italské letectvo (Gruppo 103, Stormo 51, Istrana) a roku 1990 brazilské letectvo. Celkem bylo vyrobeno 192 strojů AMX, z toho 155 jednomístných AMX a 37 dvoumístných AMX-T se sníženým doletem.\n\nPrvní ze tří prototypů AMX-T poprvé vzlétl v Itálii 14. března 1990, první brazilský dvoumístný exemplář pak 14. srpna 1991. V brazilském letectvu je dvoumístná varianta značena A-1B. Verzi AMX-ATA si v roce 1998 vybralo také venezuelské letectvo pro pokračovací výcvik jako náhradu za letouny North American T-2 Buckeye.\n\nAMX je hornoplošník, jehož křídlo má šípovitost 27,5°. Přívody vzduchu do motoru jsou umístěny v horní polovině trupu, hned za kokpitem. Letadlo je poháněno jedním proudovým motorem Rolls-Royce Spey Mk 807 s tahem 49,1 kN. Motory Spey byly vyráběny ve více verzích a některé z nich zajišťují pohon např. stíhacích letounů F-4K Phantom (RB.168-15R) nebo JH-7 (WS-9, produkovaný v Číně na základě licence).\n\nJednou z hlavních charakteristik AMX je, že všechny elektrické, hydraulické a avionické systémy jsou zdvojené pro případ, že by některý z nich selhal.\n\nZákladní výzbroj italských strojů představuje jeden kanón M61A1 Vulcan ráže 20 mm, zatímco brazilské AMX jsou vybaveny až dvěma kanóny DEFA ráže 30 mm. Protiletadlovou výzbroj zastupují infračervené rakety krátkého dosahu AIM-9 Sidewinder nebo MAA-1 Piranha, které jsou neseny na koncích křídla. Primárním úkolem letadel je ničení pozemních cílů a blízká podpora pozemních jednotek, proto má AMX integrovanou širokou škálu řízených střel a pum. Letadlo může nést 3 protilodní rakety AS.34 Kormoran, které mají integrované i stíhačky Tornado IDS. Další protilodními střelou z arzenálu AMX je francouzská Exocet, která během války o Falklandy potopila torpédoborec HMS Sheffield. Koncem roku 2012 probíhala integrace protiradarové střely MAR-1 do brazilských AMX a v následujícím roce měla začít sériová výroba pro brazilské letectvo.\n\nPre svou vlastní ochranu jsou letadla vybavena výmetnicemi klamných cílů.\n\n\n\n"}
{"id": "993233", "url": "https://cs.wikipedia.org/wiki?curid=993233", "title": "František Skalík", "text": "František Skalík\n\nFrantišek Skalík (22. ledna 1867, Ostrožská Nová Ves – 10. prosince 1904, tamtéž) byl básník, překladatel, kněz, spoluzakladatel Katolické moderny.\n\nVystudoval české gymnázium v Olomouci, poté teologickou fakultu v Olomouci. Vysvěcen v roce 1891.\n\nPůsobil v Želechovicích, Dobromilicích na Hané, Uherském Brodě a u hraběte Harracha ve Vídni a v Brucku, přispíval do časopisů Obzor, Museum a Nový život.\n\nJe pohřben v Ostrožské Nové Vsi. Pomník s motivem sepjatých rukou vytvořil František Bílek.\n\nPróza: \"Jiskry Eucharistické\". Olomouc: R. Promberger 1894, \"Moriturus\". Časopis Nový život 1905, od čísla 3.\n\nPoezie: \"Sursum corda\". Praha: 1893, \"Bůh a svět\". Uherský Brod: 1898\n\nPřeklady: \"Malý biblický dějepis Bedřicha Justa Knechta\". Frýburk v Breisgavě: 1898, z hebrejštiny přeložil žalmy - časopis Nový život: 1905\n\n"}
{"id": "993235", "url": "https://cs.wikipedia.org/wiki?curid=993235", "title": "Zdeňka Ladová-Kopanicová", "text": "Zdeňka Ladová-Kopanicová\n\nZdeňka Ladová, rozená Kopanicová (16. září 1931 – 27. prosince 2015), byla československá hráčka basketbalu.\n\nZdeňka Ladová, rozená Kopanicová byla hráčkou reprezentačního družstva Československa, jehož trenérem byl Lubomír Dobrý. Na mistrovství Evropy v basketbale žen v roce 1952 s týmem získala stříbrnou medaili.\n\nV basketbalovém družstvu žen Sparty Praha začala svou kariéru už jako dorostenka. Pod vedením trenéra u trenéra JUDr. Miloslava Kříže v devíti odehraných ligových sezónách získala 5 titulů mistra republiky a dvě druhá místa.,\n\n\n\nčesky\nanglicky\n"}
{"id": "993237", "url": "https://cs.wikipedia.org/wiki?curid=993237", "title": "Meditační zahrada", "text": "Meditační zahrada\n\nMeditační zahrada je označení někdy obecně používané pro různé okrasné zahrady s jistými společnými vlastnostmi. Jako meditační zahrady mohou být označeny středověké zahrady, stejně jako japonské zahrady (např. typu karesansui) nebo čínské zahrady. Lze sjednotit, že spíše než důležitost zahradní úpravy je v meditační zahradě významné filosofické a náboženské vnímání místa, celku, úpravy. Ačkoliv je meditační zahrada obvykle okrasnou zahradou, není žádný zásadní důvod, proč by jako meditační zahrada nemohl sloužit ovocný sad nebo zeleninová zahrada. \n\nÚčelem meditační zahrady je pomoc ve vnímání klidu, ztišení a oproštění se od starostí a problémů, procítění náboženských nebo filosofických ideálů a uvědomění si věcí podstatných a ujasnění si skutečných hodnot. Může být upravena jako modlitebna jakéhokoliv (nebo žádného) náboženství pod širým nebem nebo sloužit soukromým či společným rituálům. Meditační zahrady mohou obsahovat symboly a objekty, které vyvolávají pocity, spíše než objekty působící esteticky a ukazující majetek či kastu majitele. Ovšem některé úpravy, označené jako meditační zahrady, jsou zhotoveny jako objekty k relaxaci a mohou také vynikat svou neobvyklou velikostí. \n\nMeditační zahrada je, spíše než kategorie zahrad řazených podle podle stylu, označení účelu. Tyto zahrady jsou také obvykle menší, jednoduše upravené, bez zbytečně okázalých a nápadných prvků, které zbytečně rozptylují. Přednostně bývají v meditační zahradě umístěny uctívané předměty. Někdy může být celek zahrady upraven tak, že sama zahrada představuje nějakou mytickou bytost (a je této představě uzpůsobena), všechny objekty v zahradě, včetně rostlin, mají symbolický význam a jsou i nazývány symbolicky. \n\nPoužití některých barev může ovlivnit náladu a vnímání. Například červené, žluté a oranžové odstíny jsou považovány za \"teplé barvy\" (ve smyslu vnímání tepla divákem a asociací) a tak mohou rušit zklidnění pozorovatele. Modrá, fialová a zelená jsou považovány za \"studené barvy\" a působí spíše tlumivě, lze je použít jako zklidňující. Proto jsou modrá, fialová a zelená vhodné barvy pro meditační zahradu.\n\nZa zvláštní typ meditační zahrady lze považovat hřbitovy, Meditační zahradu - Památník obětem zla v Plzni nebo jiné památníky.\n\n"}
{"id": "993240", "url": "https://cs.wikipedia.org/wiki?curid=993240", "title": "Radiofonikó 'Idryma Kýprou", "text": "Radiofonikó 'Idryma Kýprou\n\nRadiofonikó 'Idryma Kýprou (řecky \"Ραδιοφωνικό Ίδρυμα Κύπρου\", zkráceně RIK, řecky \"PIK\"; turecky \"Kıbrıs Radyo Yayın Kurumu\", zkráceně \"KRYK\"; též je používán anglický název \"Cyprus Broadcasting Corporation\", zkráceně \"CyBC\") je veřejnoprávní vysílatel na Kypru. RIK vlastní čtyři rozhlasové kanály, dva domácí televizní kanály a jeden satelitní kanál pro kyperskou diasporu v zahraničí.\n\nJe neziskovou organizací, která využívá celý svůj příjem na podporu vysílání, kdy poskytuje objektivní informace, kulturu a zábavu pro občany Kypru.\n\nRIK byla do roku 2000 částečně financována z daní přijatých v rámci programu, který skončil dne 1. července 2000. Výše zaplacené částky závisela na velikosti domu. V současné době je financována ze státního rozpočtu.\n\nRIK je členem mezinárodního vysílacího společenství. Je součástí Evropské vysílací unie (EBU), \"Organizace vysílání z nezúčastněných zemí (BONAC)\" a \"Asociace vysílání Commonwealth (CBA)\".\n\nSpolečnost RIK v roce 1953 začala vysílat po názvem \"Cyprus Broadcasting Service\". Rozhlasové vysílání zahájila společnost ve 1700 v neděli 04. října 1953. Programy byly vysílány v řečtině, turečtině a angličtině. Přenos byl na středních vlnových délkách 434 a 495 metrů. Stanice produkoval týdenní publikaci s názvem \"Radio Cyprus\", která byla zdarma.\n\nTelevizní vysílání započalo dne 1. října 1957.\n\nZpočátku se vysílalo pět dní v týdnu, s průměrnou délkou denního vysílání 3 hodin. Služba pokrývala okruh 20 km od Nicosia. Dne 1. ledna 1959 přestal být organizační složkou státu a byla přejmenována na společnost \"Ραδιοφωνικό Ίδρυμα Κύπρου\", podle Zákona o Kyperské vysílací společnosti (Kapitola 300A). Zčásti byla předlohou pro BBC.\n\nByl přijat jako přidružený člen Evropské vysílací unii dne 1. ledna 1964 a aktivním členem se stala o pět let později.\n\nRIK operuje na třech vnitrostátních kanálech (\"RIK 1\", \"RIK 2\" a \"RIK HD\") a na jednom mezinárodní kanále (\"RIK SAT\"), který je zaměřen na kyperskou diasporu. Také přenáší signál kanálu Euronews. Od 1. července 2011, kdy bylo ukončeno veškeré analogové televizní vysílání skončilo, RIK provozuje vysílání pouze prostřednictvím sítě DVB-T.\n\nRIK 1, řecky \"ΡΙΚ ΕΝΑ\", nebo také CyBC 1 je první kanál společnosti RIK. Nabízí zpravodajské a publicistické pořady a stručný přehled zpráv v řečtině. Krom toho se zaměřuje na vysílání politicky angažovaných, finančních, společenských a kulturních pořadů a na nejnovější sportovní zprávy. K vidění jsou také dokumentární a hrané filmy (založeny na událostech a literatuře), opery, koncerty, balet, divadelní představení a kulturní pořady.\n\nRIK 2, řecky \"ΡΙΚ ΔΥΟ\", nebo také CyBC 2 nabízí v první řadě zábavné pořady (včetně kyperských a zahraničních seriálů), kvalitní celovečerní filmy, kyperské a zahraniční televizní filmy, hudbu a dětské programy. Vysílá zprávy v řečtině, turečtině a angličtině. Od 1. února 1993 přenáší denní vysílání části programu televize Euronews (přibližně 80 hodin za týden).\n\nRIK HD nebo také CyBC HD je FullHD kanálem, který souběžně přenáší řadu domácích a mezinárodních akcích spolu s kanály ve standardním rozlišení. Mezi události, které byli souběžně přenášeny v roce 2013, patřila automobilové závody Formule 1, MotoGP, Eurovision Song Contest 2013 a soutěž o pohár FIFA (Mezinárodní federace fotbalu).\n\nRIK Sat je mezinárodní služba RIK TV, která vysílá pořady společnosti RIK pro diváky v Evropě. V současné době je k dispozici v rámci služeb FTA přes satelit Hellas Sat-2, na stalitě Hot Bird a pozemním digitálním přenosem v Řecku. Také vysílá v USA a Kanadě přes Titan Inc. RIK Sat v současné době pracuje na 24hodinovém nepřetržitém programu.\n\nVedle televizních kanálů společnosti, RIK vysílá na čtyřech rozhlasových kanálech. Čtyři rozhlasové stanice (\"První kanál\", \"Druhý kanál\", \"Třetí kanál\" a \"Čtvrtý kanál\") mají za cíl vysílat kvalitní pořady a poskytovat informace, kulturu a zábavu pro veřejnost; s přihlédnutím k potřebám a preferencím všech komunit na Kypru. Programy jsou vysílány v různých jazycích. Vysílají 24 hodin denně a jsou k dispozici také přes satelit a internet.\n\nPrvní kanál, řecky \"Α' Πρόγραμμα\" je nejstarší rozhlasová stanice na Kypru. Jejím hlavním účelem je informovat posluchače. Vysílá nepřetržitě 24 hodin denně. Obsahuje zprávy, publicistiku, naučné pořady a kulturní program. Vysílá programy pro děti a mladistvé klasickou, moderní i tradiční hudbu. Od 27. června 1999 přenáší speciální pořad pro Maronity, nazvaný \"Hlas Maronotů\". K dispozici je také speciální pořad pro latinskou komunitu, který je vysílán již od 13. listopadu 1999. První kanál vysílá na frekvencích 963, 693, 558 kHz AM a 97.2, 90.2, 93.3 and 91.4 MHz na FM.\n\nDruhý kanál, řecky \"Β' Πρόγραμμα\", známý též pod názvem \"CyBC Radio Two\" vysílá pořady v různých jazycích na 24 hodin denně. V turečtině, pro turecké Kypřany od 0600 do 1700; v arménštině, pro Armény od 1700 do 18.00 a v angličtině pro zahraniční návštěvníky a trvalé řecky nemluvící obyvatele od 1800 do 0600 následující den. Přenos pro turecké Kypřany je zaměřena na udržení komunikace s nimi. Mezi dalšími pořady, existují tři zpravodajství každý den (v 0730, 1315 a 1850). Anglicky mluvené pořady jsou určeny především pro zábavu, hudbu a kulturu, s důrazem na poskytování informací o národních otázkách a podporu kulturního dědictví. Tři zpravodajství v angličtině jsou vysílány každý den (v 1330, 2000 a 2200).\nDruhý kanál vysílá na 91.1, 94.2 a 97.9 MHz FM. Živý přenos lze nalézt na oficiálních stránkách televize RIK a je také k dispozici pro 70% populace Kypru prostřednictvím digitálního multiplexu \"Deftero Programma\". Stanice lze chytit pomocí přenosu \"Hellas-Sat\" v Africe, Evropě a na Středním východě.\n\nTřetí kanál, řecky \"Γ' Πρόγραμμα\", který je který je nejpopulárnějším kanále RIK na Kypru, je hlavně zábavný a informační.\n\nČtvrtý kanál, řecky \"Δ' Πρόγραμμα\", vysílá populární hudbu.\n"}
{"id": "993242", "url": "https://cs.wikipedia.org/wiki?curid=993242", "title": "Jasové", "text": "Jasové\n\nJasové, maďarsky jászok, jsou asimilovaný sarmatský kmen, který se ve 13. století usadil na území dodnes zvaném \"Jász(ság)\", na dolním povodí řeky Zagyva v dnešním středním Maďarsku. Někdy jsou zaměňováni s antickým kmenem Jazygů, s nimiž sice nejspíš mají společný původ, ale nejedná se o identické etnikum.\n\nJasové přišli do Uher spolu s Kumány, a stejně jako oni získali od uherského krále právo jisté samosprávy. Jejich střediskem se stalo město Jászberény. Přestože jazykově do 15. století splynuli s Maďary, zachovali si kulturní svéráz a povědomí. Zvláštní politické postavení si více či méně udrželi až do uherské správní reformy roku 1876, kdy bylo jejich území začleněno do řadové župy Jász-Nagykun-Szolnok, a tak je tomu dosud. Jasovský kulturní region zhruba odpovídá dnešním okresům Jászapáti a Jászberény.\n"}
{"id": "993247", "url": "https://cs.wikipedia.org/wiki?curid=993247", "title": "Sierra Leone na Letních olympijských hrách 2008", "text": "Sierra Leone na Letních olympijských hrách 2008\n\nSierra Leone se účastnilo Letní olympiády 2008. Zastupovali ho 3 sportovců (2 muži a 1 žena) ve 2 sportech. Sierra Leone nezískalo žádnou medaili.\n"}
{"id": "993248", "url": "https://cs.wikipedia.org/wiki?curid=993248", "title": "Somálsko na Letních olympijských hrách 2008", "text": "Somálsko na Letních olympijských hrách 2008\n\nSomálsko se účastnilo Letní olympiády 2008. Zastupovali ho 2 sportovci (1 muž a 1 žena) v 1 sportu. Somálsko nezískalo žádnou medaili.\n\n"}
{"id": "993249", "url": "https://cs.wikipedia.org/wiki?curid=993249", "title": "Svatý Tomáš a Princův ostrov na Letních olympijských hrách 2008", "text": "Svatý Tomáš a Princův ostrov na Letních olympijských hrách 2008\n\nSvatý Tomáš a Princův ostrov se účastnil Letní olympiády 2008. Zastupovali ho 3 sportovci (2 muži a 1 žena) ve 2 sportech. Svatý Tomáš a Princův ostrov nezískal žádnou medaili.\n"}
{"id": "993252", "url": "https://cs.wikipedia.org/wiki?curid=993252", "title": "Svazijsko na Letních olympijských hrách 2008", "text": "Svazijsko na Letních olympijských hrách 2008\n\nSvazijsko na Letních olympijských hrách 2008 zastupovali čtyři sportovci, a sice dvě ženy a dva muži, kteří zemi reprezentovali ve dvou z 28 sportů, v nichž se na hrách soutěžilo. Sportovci z této země dosud nezískali žádnou medaili. Vlajkonošem se stala sportovkyně Temalangeni Dlaminiová, která se specializuje na běh na 400 metrů. Nejmladší ze svazijských reprezentantů na Letních olympijských hrách 2008 byla 16letá plavkyně Senele Dlaminiová, naopak nejstarším reprezentantem země se stal běžec specializující se na trať 1500 metrů – v době olympiády téměř 25letý Isaiah Msibi. Všichni hráči reprezentovali svou zemi na olympijských hrách poprvé. Pro Svazijsko to byl osmý start na Letních olympijských hrách a devátý na olympijských hrách vůbec. Jeho zástupci se totiž účastnili také zimních olympijských her v roce 1992. O nejlepší výsledek na Hrách 2008 se postaral Izajáš Msbi v běhu na 1500 m, kde obsadil 46. místo.\n\nSvazijský národní výbor olympijských her a her Commonwealthu byl založen v roce 1972, tedy čtyři roky po vzniku samotného státu. V roce vzniku národního výboru se také reprezentanti země zúčastnili prvních olympijských her, kde je zastupoval v běhu na 10 000 m Richard Mabuza a ve sportovní střelbě Philip Serjeant. Na Hrách zatím nevybojovali žádnou medaili.\n\nSvazijský národní výbor olympijských her a her Commonwealthu se také účastní dalších významných mezinárodních akcích, jako jsou Africké hry nebo Hry Commonwealthu. Na Afrických hrách získalo Svazijsko celkem deset medailí, a sice jednu zlatou a devět bronzových. Z Her Commonwealthu přivezli reprezentanti země jeden stříbrný spolu se třemi bronzovými cennými kovy, a to díky boxerovi Leonardu Makhanyaovi, který vybojoval stříbro a bronz, další bronzový úspěch přidal jiný boxer Simanga Shiba a posledním bronzem přispěl maratonista Richard Mabuza.\n\nV lehkoatletických disciplínách zastupovali Svazijsko dva sportovci – jeden muž a jedna žena, z nichž se každý zúčastnil po jedné disciplíně. Mezi muži se v běžeckém závodě na 1500 metrů objevil také Isaiah Msibi a mezi účastnice běhu na 400 metrů patřila i Temalangeni Dlaminiová. Účast na hrách si sice ani jeden ze sportovců v kvalifikacích svých disciplín nezajistili, ale protože Světová atletická federace (IAAF) každé zemi, jejíž žádný ze sportovců nesplnil kvalifikační kritéria, umožnila požádat o účast nejvýše dvou svých sportovců na Hrách, mohli v Pekingu svazijští reprezentanti se svolením IAAF do závodů nastoupit. Všechny lehkoatletické soutěže se odehrávaly v pekingském národním stadionu zvaném Ptačí hnízdo.\n\nPrvní ze svazijských atletů do soutěží zasáhl Isaiah Msibi. Rozběhy jeho disciplíny začaly 15. srpna 2008 v 19.10 a Msibi se postavil do druhého rozeběhu, jenž začínal v 19.19 (UTC). Výsledkem 3:51,35 minuty sice zlomil svůj osobní rekord, ale přesto skončil ve svém rozběhu na dvanáctém – posledním místě. Celkově se tak umístil na 46. místě. Zlatou medaili pro svou zemi získal s časem 3:33.11 minuty Asbel Kiprop z Keni.\n\nBěžkyně Temalangeni Dlaminiová, účastnice běhu na 400 metrů, vstoupila do soutěží o den později, než její mužský kolega, tedy až 16. srpna 2008. Nastupovala v posledním, sedmém rozběhu, který se ten den běžel, a to ve 12.52 (UTC). S časem 59,91 s se umístila na posledním, sedmém místě svého rozeběhu. Celkově obsadila 48. místo. Její startovní reakce byla 0,278 sekundy. Vítězem této disciplíny se stala Christine Ohuruoguová ze Spojeného království, která ve finále doběhla v čase 49.62 s.\n\nMuži\nŽeny\nSvazijsko bylo v plavání zastoupeno dvěma sportovci – jedním mužem a jedou ženou, z nichž se každý zúčastnil jedné soutěže. Zpočátku Luke Hall, ani Senele Dlaminiová neměli na účast na Letních olympijských hrách 2008 nárok, protože nesplnili požadované kvalifikace. Ale na základě rozhodnutí Mezinárodní plavecké federace každá země, z níž žádný sportovec nesplnil kvalifikační limit, byla vyzvána, aby nominovala na Letní olympijské hry 2008 maximálně dva sportovce. Jediným kritériem, které museli nominovaní splnit, byla účast na Mistrovství světa v plavání 2007. Oba Svazijci toto kritérium splňovali, neboť Luke Hall na požadovaném mistrovství soutěžil ve čtyřech disciplínách – 50 m volný způsob (86. místo), 100 m volný způsob (118. místo), 50 m motýlek (105. místo) a 100 m motýlek (102. místo). Senele Dlaminiová zas soutěžila ve dvou disciplínách – 50 m volný způsob (107. místo) a 50 m motýlek (91. místo). Na šampionátu v Melbourne soutěžili také další svazijští plavci (Kathryn Millin, Stacey Rydey a Fanuwakme Mduduzi Xaba), nicméně Národní plavecká federace Svazijska se rozhodla pro Letní olympijské hry v Pekingu upřednostnit Halla a Dlaminiovou. Všechny plavecké soutěže se na olympiádě konaly v Pekingském národním plaveckém centru.\n\nJako první soutěžil Luke Hall, který nastoupil do závodu na 50 m volný způsob. Rozplavby začaly 14. srpna 2008 a Hall soutěžil v šesté rozplavbě. S časem 24,41 s obsadil čtvrté místo ve své rozplavbě, což mu v celkovém pořadí vyneslo 60. místo z 97 klasifikovaných plavců. Jeho reakční doba byla 0,66 sekundy. Pro zlato si ve finále této disciplíny doplaval v čase 21,30 s César Cielo Filho z Brazílie.\n\nJako druhá soutěžila Senele Dlaminiová, která se zúčastnila soutěže 50 m volný způsob. Rozplavby byly zahájeny 15. srpna 2008. Dlamini soutěžila ve čtvrté rozplavbě a dosaženým časem 28,70 s obsadila druhé místo ve své rozplavbě, což jí zajistilo celkem 61. místo mezi 90 konkurentkami. Její reakční čas byl 0,65 sekundy. Nejlépe si ve finále vedla s časem 24,06 s Britta Steffen z Německa.\n\nMuži\n\nŽeny\n"}
{"id": "993254", "url": "https://cs.wikipedia.org/wiki?curid=993254", "title": "TJ Spartak Rožmitál pod Třemšínem (lední hokej)", "text": "TJ Spartak Rožmitál pod Třemšínem (lední hokej)\n\nTJ Spartak Rožmitál pod Třemšínem (celým názvem: Tělovýchovná jednota Spartak Rožmitál pod Třemšínem) byl československý klub ledního hokeje, který sídlil ve městě Rožmitál pod Třemšínem ve Středočeském kraji. Založen byl v roce 1934 zásluhou učitele Václav Bartůňka. Největších úspěchů klub dosahoval v sedmdesátých letech dvacátého století, kdy působil na celostátní úrovni.\n\nSvé domácí zápasy odehrával na místním Sadoňském rybníku.\n\n\nZdroj: \n\n\n\nZdroj: \n\n"}
{"id": "993255", "url": "https://cs.wikipedia.org/wiki?curid=993255", "title": "Itálie na Letních olympijských hrách 1896", "text": "Itálie na Letních olympijských hrách 1896\n\nItálii na Letních olympijských hrách v roce 1896 reprezentoval pouze jeden sportovec. Účastnil se soutěží ve sportovní střelbě.\n\n"}
{"id": "993256", "url": "https://cs.wikipedia.org/wiki?curid=993256", "title": "Ugljan", "text": "Ugljan\n\nUgljan ( ) je chorvatský ostrov. Nachází se severozápadně od ostrova Pašman a jihovýchodně od ostrovů Sestrunj a Rivanj ve skupině Severodalmatských ostrovů. S ostrovem Pašman je propojen mostem přes průplav Ždrelac. Rozloha ostrova je 50.21 km², na délku měří 22 km, na šířku skoro 3,8 km.\nVápencová část ostrova je pokryta převážně makchiemi, zatímco dolomitová část je využívána pro zemědělství. Z významnějších zátok je na severozápadě ostrova zátoka Muline; Lamjana Vela a Lamjana Mala na jihovýchodě. Východní pobřeží se mírně svažuje do moře.\n\nNa ostrově se nachází 7 samostatných vesnic, přičemž pět z nich připadá opčině Preko a dvě (Kali a Kukljica) tvoří samostatné opčiny zahrnující pouze jedno sídlo. Vesnice se nacházejí při východním pobřeží, od severu k jihu v tomto pořadí: Ugljan, Lukoran, Sutomišćica, Poljana, Preko, Kali a Kukljica. Největším sídlem na ostrově je vesnice Kali (1 638 obyvatel), nejmenším vesnice Poljana (294 obyvatel).\n\n"}
{"id": "993257", "url": "https://cs.wikipedia.org/wiki?curid=993257", "title": "Švédsko na Letních olympijských hrách 1896", "text": "Švédsko na Letních olympijských hrách 1896\n\nŠvédsko na Letních olympijských hrách v roce 1896 reprezentoval pouze jeden sportovec, který útočil na medaile v atletice a gymnastice.\n\n"}
{"id": "993260", "url": "https://cs.wikipedia.org/wiki?curid=993260", "title": "Novace", "text": "Novace\n\nNovace znamená sjednání si nových vzájemných práv a povinností v rámci určitého právního vztahu, přičemž původní závazek buď dál trvá vedle nové dohody, anebo je zrušen a nahrazen závazkem novým. Podle toho se rozlišuje:\nU privativní novace také platí, že původní závazek zaniká jen v takovém rozsahu, jaký byl jednoznačně dohodnut. V ustanovení § 1902 občanského zákoníku je totiž stanovena vyvratitelná právní domněnka přednosti kumulativní novace, neruší-li nová dohoda výslovně celý dosavadní závazek. Oba typy novace lze uskutečnit jen ve vztahu k závazku, který stále existuje, neexistující (např. zaniklý v důsledku prekluze) už ovšem měnit nebo nahrazovat nelze. Naopak promlčené právo předmětem novace být stále může, protože samotným promlčením nezaniká.\n"}
{"id": "993263", "url": "https://cs.wikipedia.org/wiki?curid=993263", "title": "Zábluda", "text": "Zábluda\n\nZábluda (\"Escallonia\") je středoamerický a jihoamerický rod keřů nebo nízkých stromků. Rod je tvořený asi 40 často podobnými a proto nelehce rozlišitelnými druhy a patří do čeledi zábludovitých, často je uváděna jeho minulá a již neplatná příslušnost k čeledi rostlin meruzalkovitých.\n\nRostliny jsou rozšířeny od Kostariky na severu až po pobřeží kolem Magellanova průlivu na jižním cípu Ameriky. Největší druhová rozmanitost je v hornatých oblastech And, dobře také rostou i v blízkosti moře. Na půdu nejsou náročné, potřebují jen dostatek vláhy, často se vyskytují na dlouhodobě zamokřených místech. Pro zdárný růst a kvetení požadují plně osluněné stanoviště, tolerují horské i slané přímořské prostředí. Některé druhy snášejí i tuhou zimu při které shazují listy, ale do dřeva nenamrzají.\n\nNejčastěji stálezelené dřeviny se stonky nebo kmínky se šedavou loupající se kůru dorůstající nejvýše do 3 m. Některé druhy jsou různě intenzivně porostlé tuhými chlupy. Listy jsou kožovité, leskle zelené, vyrůstají střídavě, jsou přisedlé a nemají palisty. Jejich čepele jsou obvejčité, eliptické nebo podlouhle, po obvodě ostře pilovité, na bázi klínovité a na koni špičaté a mají zpeřenou žilnatinu.\n\nOboupohlavné, pravidelné, pětičetné, krátce stopkaté květy s mělkou češulí a vonící po medu vyrůstají na koncích větviček v hroznech či latách nebo osamoceně. Kalichy jsou tvořeny vejčitými lístky s ostrým vrcholem. Mnohem delší, volné a zvonkovitě uspořádané korunní lístky jsou podlouhle lopatkovité, mají dlouhý nehtík tvořící trubku, na jejím konci kolmo odstávají a jsou nazpět ohnuté. V květu jsou nektaria, pět tyčinek dlouhých asi jako kališní lístky a dvou nebo třídílný spodní semeník nesoucí válcovitou čnělku s bliznou. Květy bývají barvy růžové, červené, karmínové, žluté nebo i bílé. Kvetou od června do října, za opylovače slouží včely, motýli i kolibříci.\n\nPlody jsou do 1 cm dlouhé suché tobolky s mnoha malými, podélnými a často zakřivenými semeny. Zábludy se samovolně rozmnožují semeny, uměle pak řízky.\n\nNěkteré druhy se cíleně šlechtí pro zahradnické účely, jsou pro své květy vysazovány i v Evropě (včetně České republiky). V domovině bývají keře pro svou špatnou prostupnost používány k ohrazení pozemků, poskytují také vhodné prostředí pro hnízdění drobného ptactva. Dřevo které není kvalitní slouží převážně k topení.\n\nČeské jméno \"zábluda\" dal rodu v 19. století botanik Karel Bořivoj Presl. V historické slovenštině zábluda značí cestu která nikam nevede, slepou uličku.\n\n\n \n"}
{"id": "993265", "url": "https://cs.wikipedia.org/wiki?curid=993265", "title": "Mistrovství světa v judu 1981 – muži – střední váha (-86kg)", "text": "Mistrovství světa v judu 1981 – muži – střední váha (-86kg)\n\nZápasy v judu na XI. mistrovství světa v kategorii středních vah mužů proběhly v Maastrichtu, 4. září 1981.\n\nDo oprav se dostali judisté, kteří během turnaje prohráli svůj zápas s jedním ze dvou finalistů.\n"}
{"id": "993266", "url": "https://cs.wikipedia.org/wiki?curid=993266", "title": "Henry Lee Fest", "text": "Henry Lee Fest\n\nHenry Lee Fest je hudební festival, který se od roku 2013 koná v Brně. Jeho název pochází z postavy jménem Henry Lee z písní australského hudebníka Nicka Cavea. Jeho první ročník se konal dne 14. září 2013 v tovární hale Zbrojovka a mezi vystupujícími byli například české skupiny Našrot, The Plastic People of the Universe, My Dead Cat a Please The Trees, německé duo Noblesse Oblige či německý diskžokej Steve Morell.\n\nDruhý ročník proběhl 27. září 2014 opět v tovární hale Zbrojovka a vystoupil na něm Caveův spolupracovník Mick Harvey spolu s německou skupinou The Ministry of Wolves. Dále zde vystoupili Mikoláš Chadima či Vladimír Mišík.\n\nNa třetím ročníku, který se konal 17. října 2015 v brněnském industriálním areálu Malá Amerika, se představila Lydia Lunch z USA, Dunajská vlna, Voodooyoudo, PZH, Vítrholc, Finally a Band Of HEysek.\n"}
{"id": "993269", "url": "https://cs.wikipedia.org/wiki?curid=993269", "title": "Tatra 81", "text": "Tatra 81\n\nTatra 81 byl těžký nákladní automobil se znakem náprav 6×4, vyráběný podnikem Ringhoffer-Tatra Werke AG v Kopřivnici (tehdy Nesselsdorf). Mezi lety 1940–1942 bylo postaveno asi 220 vozů, včetně verzí H a Hb s pohonem na dřevoplyn. Byl to poslední vůz značky poháněný kapalinou chlazeným motorem vlastní konstrukce. Dalším vývojem Tatry 81 vznikla proslavená Tatra 111.\n\nVývoj těžkého nákladního automobilu Tatra 81 započal v roce 1939, již v době, kdy se automobilka Tatra nacházela v odtržených Sudetech, v Německé říši. Po začátku války byl vývoj vozu urychlen, neboť se počítalo s jeho využitím pro vojenské účely. První prototyp vznikl roku 1940. Jednalo se o vůz klasické tatrovácké koncepce, s páteřovým rámem a nezávislým zavěšením kol. Poháněl ho vznětový vidlicový osmiválec, chlazený vodou. Tatra 81 byla posledním typem značky, využívající motor s kapalinovým chlazením, další vozy Tatra již byly vybavovány vzduchem chlazenými motory. \n\nSériová výroba byla zahájena ještě v roce 1940. Roku 1942 se objevila varianta upravená na pohon dřevoplynem, vybavená generátorem Imbert. Tento typ nesl označení Tatra 81 H (od německého \"Holzgas\") a byl určen především pro civilní provoz. Touto úpravou však došlo ke značnému poklesu výkonu, což se konstruktéři snažili u dalších sérií vyřešit zvětšením zdvihového objemu motoru převrtáním válců. Takto upravené vozy byly označeny Tatra 81 Hb.\n\nCelkem bylo v letech 1940–1942 vyrobeno asi 220 vozů všech variant. Většinu z nich převzaly německé ozbrojené složky. Poznatky a zkušenosti získané s vozem Tatra 81 byly uplatněny při vývoji jeho následníka, Tatry 111.\n\nTatru 81 pohání vidlicový, vodou chlazený vznětový osmiválec s rozvodem OHV. Řady válců svírají úhel 90°. Bloky válců a kliková skříň jsou odlity vcelku z šedé litiny. Vahadla ventilů každého válce mají samostatné kryty. Umístění motoru je vpředu, podélně před přední nápravou.\n\nMotor Tatry 81 má zdvihový objem 12 463 cm³ (vrtání válců 115 mm, zdvih 150 mm), který dosahuje nejvyšší výkon 118 kW (160 k). Verze Tatra 81 Hb má motor se zdvihovým objemem 14 726 cm³ (vrtání válců 125 mm, zdvih 150 mm). Dosahuje nejvyšší výkon 110 kW (150 k), trvalý jen 88 kW (120 k).\n\nElektrická soustava pracuje s napětím 12 V, pouze startér motoru je na 24 V. Vůz je vybaven 12 V dynamem o výkonu 300 W a dvěma 12 V akumulátory po 150 Ah.\n\nZa motorem je umístěna suchá dvoulamelová spojka. Za ní pak navazuje čtyřstupňová nesynchronizovaná převodovka s dvoustupňovou redukční skříní.\n\nZáklad podvozku tvoří ocelová páteřová roura, vpředu opatřená přírubou pro blok motoru a převodovky. Vzadu jsou dvě hnací nápravy s výkyvnými poloosami. Ty jsou odpružené podélnými půleliptickými listovými péry, upevněnými na příčném nosníku, který je umístěn na mezikusu mezi nápravami. V každé nápravě je samostatná rozvodovka a mechanicky uzavíratelný diferenciál. Nepoháněná přední náprava má nezávislé zavěšení tvořené spodními trojúhelníkovými rameny. Ta jsou spojena s příčkou rámu pomocí pružin, vinutých z pásové oceli obdélníkového průřezu. Rozchod předních kol činí 2055 mm, zadních 1800 mm. Rozvor náprav je 3950 + 1220 mm. Světlá výška pod nápravami je 270 mm\n\nVůz je opatřen vzduchotlakovou brzdovou soustavou podle licence Knorr. Tlakový vzduch vyráběný dvouválcovým kompresorem je skladován ve dvou vzduchojemech umístěných na pravé straně páteřové trouby. Ruční brzda působí na rozvodovky zadních náprav. Kola jsou dvacetipalcová, s lisovanými ocelovými disky rozměru 8×20\" a pneumatikami rozměru 9,75×20\", na zadní nápravě v dvojmontáži.\n\nKabina vozu je smíšené konstrukce, s dřevěnou kostrou potaženou ocelovým plechem. Na střeše se nachází sklopný trojúhelník, pro signalizaci jízdy s vlekem. Čelní okno je dvoudílné šípové, opatřené dvěma elektricky poháněnými stěrači. Dveře kabiny jsou uchycené vpředu.\n\nDélka: 8 750 mm\nŠířka: 2 500 mm\nVýška: 2 720 mm (po střechu kabiny)\n\nHmotnost podvozku: 5 700 kg\nPohotovostní hmotnost: cca 8 000 kg\nUžitečná hmotnost: 6 500 kg (T 81) nebo 6 000 kg (T 81 H)\n\nMaximální rychlost: 65 km/h, trvalá rychlost: 45 km/h\n\n\n"}
{"id": "993271", "url": "https://cs.wikipedia.org/wiki?curid=993271", "title": "Néa Ellinikí Radiofonía, 'Internet kai Tileórasi", "text": "Néa Ellinikí Radiofonía, 'Internet kai Tileórasi\n\nNéa Ellinikí Radiofonía, 'Internet kai Tileórasi (řecky \"Νέα Ελληνική Ραδιοφωνία, Ίντερνετ και Τηλεόραση\", zkráceně NERIT, řecky \"ΝΕΡΙΤ\") byla veřejnoprávní vysílatel v Řecku.\n\nByla nástupcem zaniklého vysílatele Ellinikí Radiofonía Tileórasi (řecky \"Ελληνική Ραδιοφωνία Τηλεόραση\", zkráceně \"ERT\", řecky \"ΕΡΤ\").\nVysílání bylo zahájeno roku 2014, ale hned o rok později bylo zase ukončeno kvůli ERT, která byla zase vzkříšena.\n\n"}
{"id": "993280", "url": "https://cs.wikipedia.org/wiki?curid=993280", "title": "Mistrovství světa v judu 1981 — muži — polotežká váha (-95kg)", "text": "Mistrovství světa v judu 1981 — muži — polotežká váha (-95kg)\n\nZápasy v judu na XI. mistrovství světa v kategorii polotěžkých vah mužů proběhly v Maastrichtu, 3. září 1981.\n\nDo oprav se dostali judisté, kteří během turnaje prohráli svůj zápas s jedním ze dvou finalistů.\n"}
{"id": "993287", "url": "https://cs.wikipedia.org/wiki?curid=993287", "title": "Jan Kubiš (manažer)", "text": "Jan Kubiš (manažer)\n\nJan Kubiš (* 17. března 1970) je český manažer, od dubna do srpna 2014 byl generálním ředitelem Ředitelství silnic a dálnic ČR.\n\nPochází z jižních Čech, je svobodný.\n\nŽivil se tím, že řídil finance ve firmě Assa Abloy, která vyrábí zámky (v ČR vlastní například značku FAB). Pracoval jako finanční ředitel v nadnárodní společnosti Ness, která se zabývá vývojem a distribucí IT systémů pro firmy (v letech 2010 až 2011 byl i jednatelem její české pobočky). Později přešel do Atos IT Solutions and Services, v níž byl také finančním ředitelem.\n\nDne 31. března 2014 jej ministr dopravy Antonín Prachař jmenoval generálním ředitelem Ředitelství silnic a dálnic ČR, a to s účinností od 2. dubna 2014. Během prvního dne ve funkci odvolal většinu vedení ŘSD. Jan Kubiš nečekaně nabídl svou rezignaci ministru dopravy Prachařovi dne 28. července 2014, ten ji o den později přijal. Ve funkci oficiálně skončil dne 1. srpna 2014.\n"}
{"id": "993290", "url": "https://cs.wikipedia.org/wiki?curid=993290", "title": "RIK 1", "text": "RIK 1\n\nRIK 1, řecky ΡΙΚ ΕΝΑ, nebo také CyBC 1 je prvním veřejnoprávní kanálem ve státě Kypr, který vysílá již od dne 1. září 1957.\n\nObsluhuje a vlastní jej veřejnoprávní společnost \"Radiofonikó 'Idryma Kýprou\", zkráceně \"RIK\".\n\nZakladatelem kanálu byl John Harding (guvernér britské provincie Kypru).\n\nPozemně je k dispozici v celém Řecku, jakož i na kabelových sítích. Některé z vysílaných pořadů jsou přenášeny souběžně v RIK Sat. Plán vysílání se skládá z kulturních i informačních pořadů, talk show, dokumentárních filmů, seriálů, filmů a zábavu.\n\nBarevné vysílání bylo zahájeno v roce 1982.\n\nSídlo se nachází v hlavním městě Kypru, Nicosii. Mezi sesterské kanály patří RIK 2 (ΡΙΚ 2), ΡΙΚ HD (RIK HD) a ΡΙΚ SAT (RIK SAT).\n"}
{"id": "993341", "url": "https://cs.wikipedia.org/wiki?curid=993341", "title": "Jakub Rada", "text": "Jakub Rada\n\nJakub Rada (* 5. května 1987, Praha) je český fotbalový záložník a reprezentant, od července 2015 působící v týmu FK Mladá Boleslav. Mimo Česko hrál na klubové úrovni na Slovensku. Jeho starší bratr Tomáš je také fotbalista.\n\nSvoji fotbalovou kariéru začal v pražské Spartě, kde prošel všemi mládežnickými kategoriemi.\n\nV roce 2006 se propracoval do prvního mužstva, za které během celého svého působení v klubu neodehrál žádné ligové střetnutí. V letenském celku hrál za rezervu nebo hostoval v jiných týmech.\n\nPřed jarní částí sezony 2007/08 zamířil na hostování do mužstva SK Kladno. V týmu poprvé okusil 1. českou ligu. Za klub nastoupil k jednomu ligovému utkání, ve kterém se gólově neprosadil.\n\nV roce 2008 odešel hostovat na Slovensko do Slovanu Bratislava, se kterým získal na jaře 2009 mistrovský titul. Za mužstvo během celého svého působení odehrál dva zápasy, branku nedal.\n\nPřed ročníkem 2012/13 odešel na hostování do týmu Bohemians 1905. S mužstvem oslavil návrat do 1. ligy a před následující sezonou bylo hráčovo hostování prodlouženo. 20. září 2013 do Bohemians přestoupil a dohodl se s vedením klubu na kontraktu do 31. prosince 2015. V září 2014 podepsal s \"Bohemkou\" novou tříletou smlouvu. Celkem za celek nastoupil k 87 utkání, ve kterých se 12x gólově prosadil.\n\nV červenci 2015 přestoupil Rada z Bohemians 1905 do FK Mladá Boleslav, kde se stal mj. spoluhráčem Milana Baroše. S klubem podepsal pětiletý kontrakt.\n\n24. 3. 2016 debutoval pod trenérem Pavlem Vrbou v A-mužstvu ČR v přátelském utkání v Praze proti reprezentaci Skotska (porážka 0:1).\n\n"}
{"id": "993389", "url": "https://cs.wikipedia.org/wiki?curid=993389", "title": "The 100", "text": "The 100\n\nThe 100 (vyslovované \"The Hundred\") je americký postapokalyptický sci-fi televizní seriál premiérově vysílaný od 19. března 2014 televizní stanicí The CW. Seriál, vytvořený Jasonem Rothenbergem, je volně založen na stejnojmenném knižním originále od americké spisovatelky Kass Morganové.\n\nSeriál sleduje skupinu mladých lidí: Clarke Griffin (Eliza Taylor), Finn Collins (Thomas McDonell), Bellamy Blake (Bob Morley), Octavia Blake (Marie Avgeropoulos), Jasper Jordan (Devon Bostick), Monty Green (Christopher Larkin), Raven Reyes (Lindsey Morgan), John Murphy (Richard Harmon), kteří se vrací zpátky na Zem po skoro 100 letech od nukleární apokalypsy. Dalšími postavami, na které se seriál také soustředí jsou: Dr. Abby Griffin (Paige Turco) - matka Clarke Griffin, Marcus Kane (Henry Ian Cusick) - člen rady na vesmírné lodi \"Archa\" a Thelonius Jaha (Isaiah Washington) - kancléř \"Archy\".\n\nV březnu 2016 bylo oznámeno, že seriál získal čtvrtou řadu s 13 díly, která měla premiéru 1. února 2017. O rok později, v březnu 2017, oznámilo The CW, že seriál získal pátou řadu. Pátá řada čítá 13 dílů a měla premiéru dne 24. dubna 2018.\n\nV lednu 2018 tvůrce Jason Rothenberg uvedl, že by se seriál mohl dočkat šesté a sedmé řady. Šestá řada byla oficiálně oznámena v květnu 2018 a její úvodní díl má být uveden 30. dubna 2019. Dne 25. dubna 2019 byla stanicí The CW objednána sedmá řada.\n\nSeriál je zasazen do doby 97 let po zničující nukleární válce, která vyhladila skoro veškerý život na Zemi. Jediní známí přeživší žili ve dvanácti vesmírných stanicích obíhajících okolo Země. Tyto vesmírné stanice navzájem spolupracovaly a utvořily jednu obrovskou vesmírnou stanici s názvem „Archa“, kde žije zhruba 2400 lidí pod vedením kancléře Jahy. Zdroje jsou omezeny a všechny přestupky – nezávisle na míře – jsou trestány smrtí. Jedinou výjimkou jsou osoby mladší 18 let.\n\nPo nalezení závažné poruchy na Arše je sto mladých vězňů (později známo jako \"Stovka\") vypuštěno zpět na povrch Země (poblíž Washingtonu D.C.), aby se zjistilo, zdali je Země opět obyvatelná. Po přistání se snaží najít zásoby a útočiště ve starém vojenském zařízení Mount Weather Emergency Operations Center, jenže přistáli daleko od zamýšleného cíle a brzy musí čelit jiným problémům. Po čase zjistí, že nejsou na Zemi sami. Někteří přežili nukleární apokalypsu, tzv. Grounders (\"Zemšťané\") žijí v klanech, kde panuje neustálý boj o moc; kanibalističtí Reapers (\"Smrtonoši\") a Mountain Men (\"Horští lidé\"), kteří žijí v Mount Weather, kde se uzamkli ještě před apokalypsou a venkovní radiace je pro ně smrtelná.\n\nVe druhé řadě je 48 lidí zajato a odvedeno do Mount Weather. Později se ukazuje, že Horští lidé používají transfuzi krve ze Zemšťanů jako léčbu proti radiaci. Medikální testy zajatců ovšem slibují vyšší účinost léčby - jejich kostní dřeň by Horským lidem opět umožnila chodit po Zemi. Obyvatelé Archy mezitím úspěšně přistanou na Zemi, na oblasti přistání založí osadu s názvem Camp Jaha, a začínají se spolčovat se Zemšťany, aby zachránili své lidi z Mount Weather.\n\nVe třetí řadě je v Camp Jaha (nyní již známo jako Arkadia) zvolen nový kancléř – je jím Pike, který dříve býval učitelem a mentorem, a po uvedení do funkce se pustí do války se Zemšťany. Krátce nato se do Arkadie i do Polisu (hlavního města Zemšťanů) dostane ve formě čipů umělá inteligence A.L.I.E., která před 97 lety rozpoutala nukleární apokalypsu, a brzy kontroluje skoro všechny Zemšťany a obyvatele Arkadie. Ve finále této řady se sice Clarke podaří A.L.I.E. zničit, ale díky ní zjišťuje, že se stovky nukleárních reaktorů začínají tavit a Země bude opět neobyvatelná.\n\nVe čtvrté řade se stovky jaderných reaktorů po celém světě kvůli desetiletému zanedbávání taví. Jejich rozpad povede k tomu, že až 96% planety zůstane na dlouhou dobu neobyvatelnou. Clarke a ostatní se snaží přijít na to, jak přežit nadcházející vlnu radiace. Zjistí, že pomocí krve tzv. \"Nightbloods\" mohou metabolizovat radiaci. Ti jsou potomci původních lidí, mezi které patří i Becca, která je první Velitelkou a stvořitelkou A.L.I.E. I přes četné pokusy se jim nepodaří vytvořit formuli, a tak se musí uchýlit k jinému plánu.\n\n1200 lidí se ukryje na šest let do starého bunkru a někteří zas pomocí vesmírné rakety doletí k Arše.\n\n\n"}
{"id": "993390", "url": "https://cs.wikipedia.org/wiki?curid=993390", "title": "Thomas Tallis", "text": "Thomas Tallis\n\nThomas Tallis (1505 – 3. prosince 1585, podle gregoriánského kalendáře; \"23. listopadu 1585 podle juliánského kalendáře\", v Londýně) byl anglický renesanční hudební skladatel, skládající převážně chrámovou hudbu. Je považován za jednoho z největších anglických skladatelů.\nNa vzácné dochované kopii Tallisova podpisu, psaného gotickým písmem, je podepsán jako \"Tallys\".\n\nO Tallisově dětství toho není příliš známo. Narodil se před koncem vlády krále Jindřicha VII., na počátku 16. století. Nicméně jsou zde náznaky, že jako dítě zpíval v královské kapli v St James's Palace.\nV roce 1532 se stal varhaníkem v Dover College (v té době pod názvem \"Dover Priory\") v Kentu, díky čemuž se stal známým a pravděpodobně na podzim roku 1538 odešel do Waltham Abbey, což byl velký augustiniánský klášter (který však byl v roce 1540 rozpuštěn).\n\nTallisovým novým působištěm byla Canterburská katedrála. Poté byl poslán ke dvoru a stal se jedním z „členů královské kaple“ (Gentlemen-in-Ordinary of the Chapel Royal).\n\nThomas Tallis byl schopen skládat tak, aby to odpovídalo požadavkům různých monarchů; komponoval pro Jindřicha VIII., Eduarda VI. (1547–1553), Marii (1553–1558) a pro Alžbětu I. (1558–1585, kdy Tallis umírá).\nSnažil se vyhnout náboženským sporům a po celý život zůstal nereformovaným římským katolíkem, stejně jako William Byrd.\n\nOkolo roku 1552 se Thomas Tallis oženil, jeho žena Joan jej přežila o čtyři roky. Jejich manželství zůstalo bezdětné. Žili v Greenwichi u Londýna, údajně na Stockwell Street.\n\nMezi nejznámější Tallisovo dílo patří 40hlasé moteto \"Spem in alium\", spolu se \"Mší pro čtyři hlasy\".\n\nPostava Thomase Tallise byla ztvárněna hercem Joem Van Moylandem v seriálu Tudorovci.\n\n"}
{"id": "993392", "url": "https://cs.wikipedia.org/wiki?curid=993392", "title": "Fate/stay night", "text": "Fate/stay night\n\nFate/stay night () je japonský vizuální román od Type-Moon. Původně byl vydán jako román pro dospělé pro Windows. Verze \"Fate/stay night\" pro hráče starší patnácti let byla pojmenována \"Fate/stay night Réalta Nua\" („nové hvězdy“) a byla vydána pro PlayStation 2, později také pro Windows jako trilogie pokrývající hlavní tři příběhové linie. \"Réalta Nua\" je také k dostání jako gameport na PlayStation Vita.\n\nStejnojmennou 24dílnou anime adaptaci vyrobilo Studio Deen v roce 2006. Později se také série dočkala vydání na Blu-ray discích. Studio Deen také vyrobilo film s podtitulem \"Unlimited Blade Works\", který byl do japonských kin uveden v roce 2010. Začátkem roku 2014 studio ufotable oznámilo, že v říjnu téhož roku bude na japonských televizních obrazovkách odvysílána nová adaptace románu \"Fate/stay night\". Tato adaptace v podobě anime seriálu o 26 dílech s názvem \"Fate/stay night: Unlimited Blade Works\", jež se zaměřuje na cestu Unlimited Blade Works, byla vysílána od 4. října do 27. června 2015.\n\nManga adaptaci o dvaceti svazcích nakreslil Datto Nišiwaki v letech 2006–2012. V těchto letech byla manga také vydávána v časopisu \"Gekkan Šónen Ace\". Mnoho prvků Nišiwaki kromě vizuálního románu přebral z filmu \"Unlimited Blade Works\" a \"Heaven's Feel\".\n\nUdálostem ve Fate/stay night se odehrávajícím předchází děj série light novel s názvem \"Fate/Zero\", která se také dočkala své anime adaptace.\n\nJelikož jde o vizuální román, hra nevyžaduje po hráči velkou interakci. Většinu herního času tvoří četba textu. Během hry hráči často ovlivňují prostřednictvím nabízených možností děj a konání postav. Hra se poté odvíjí dle každého rozhodnutí daným směrem. Hra obsahuje tři hlavní příběhové linie a pro úspěšné zakončení všech linií je potřeba hru zopakovat několikrát.\n\nPříběh Fate/stay night pokrývá dva týdny života hlavní postavy Širóa Emiji, amatérského mechanika, který chodí na střední školu Homurahara ve městě Fujuki. Emija se nechtěně ocitne ve válce o svatý grál, kde proti sobě za pomoci kouzel soupeří kouzelníci a jejich spolubojovníci, hrdinové napříč historií. Tomu, kdo z bitvy vzejde jako vítěz, se pak splní přání.\nO Širóa, který jako jediný přežil obrovský požár ve Fujuki, se stará Kiricugu Emija, mág ve výslužbě. Když jednoho večera zahlédne Širó souboj dvou mužů, stává se najednou štvanou zvěří jednoho z nich. V momentě, kdy je málem připraven o život, jej zachrání krásná dívka v zářivém brnění, která se dále představí jako Saber, služebnice Širóa. Náhodným vyvoláním Saber a objevením magických značek na ruce Širó formálně stvrdí účast v klání o svatý grál. Ze Saber se stane Širóova opatrovnice, přičemž její skutečné jméno zůstane utajeno. V tomto bodě se příběh hry dělí na tři různé cesty.\n\nAnime adaptace má délku 24 dílů, kdy příběh hlavně sleduje část Fate, ale obsahuje také chvílemi příběh z jiných částí. Anime vzniklo na základě velké popularity, kterou si získal vizuální román. Vyrobilo jej Studio Deen.\n"}
{"id": "993393", "url": "https://cs.wikipedia.org/wiki?curid=993393", "title": "Leo Sexton", "text": "Leo Sexton\n\nLeo Joseph Sexton (27. srpna 1909 Danvers, Massachusetts — 6. září 1968 Perry Oklahoma) byl americký atlet, olympijský vítěz ve vrhu koulí.\n\nNa olympiádě v Los Angeles v roce 1932 zvítězil v soutěži koulařů výkonem rovných 16 metrů v posledním pokusu a vytvořil tak nový olympijský rekord. Krátce nato, 27. srpna 1932, zlepšil světový rekord ve vrhu koulí na 16,17 m (ten však vydržel jen měsíc, kdy ho překonal František Douda o 3 centimetry).\nSexton byl mistrem USA ve vrhu koulí v roce 1932, v hodě břemenem v letech 1930 až 1932.\n"}
{"id": "993394", "url": "https://cs.wikipedia.org/wiki?curid=993394", "title": "Hans Woellke", "text": "Hans Woellke\n\nHans Otto Woellke (18. února 1911 Bischofsburg (dnešní Biskupiec) — 22. března 1943 Guba Bělorusko) byl německý atlet, olympijský vítěz ve vrhu koulí.\n\nJeho prvním mezinárodním startem bylo mistrovství Evropy v Turínu v roce 1934, kde v soutěži koulařů obsadil deváté místo. Na olympiádě v Berlíně v roce 1936 zvítězil v koulařském finále výkonem 16,20 m, což byl nový olympijský rekord. Na mistrovství Evropy v Paříži získal bronzovou medaili.\n\nByl mistrem Německa ve vrhu koulí v letech 1934 až 1938, 1941 a 1942. Byl příslušníkem Ordnungspolizei, závodil za klub Polizei SV Berlin. Za druhé světové války sloužil na východní frontě, byl zastřelen při útoku běloruských partyzánů na oddíl Schutzmannschaftu 22. března 1943. Jako odvetu vyhladili okupanti téhož dne nedalekou vesnici Chatyň, kde zaživa upálili 149 lidí.\n\n"}
{"id": "993398", "url": "https://cs.wikipedia.org/wiki?curid=993398", "title": "Seznam medailistů na mistrovství světa ve vzpírání žen – muší váha", "text": "Seznam medailistů na mistrovství světa ve vzpírání žen – muší váha\n"}
{"id": "993404", "url": "https://cs.wikipedia.org/wiki?curid=993404", "title": "Derek Barton", "text": "Derek Barton\n\nDerek Harold Richard Barton (8. září 1918 − 16. března 1998) byl anglický chemik. Objevil strukturu četných terpenů a steroidů a pracoval ve fotochemii. Jako první našel zákonitost mezi konformací a reaktivitou organických látek. V roce 1969 obdržel Nobelovu cenu za své stereochemie výzkumy. \n"}
{"id": "993407", "url": "https://cs.wikipedia.org/wiki?curid=993407", "title": "Nathaniel Bliss", "text": "Nathaniel Bliss\n\nNathaniel Bliss (28. listopadu 1700 − 2. září 1764) byl anglický astronom, který sloužil jako čtvrtý britský královský astronom v letech 1762 až 1764.\n\nBliss se narodil v Cotswoldské obci Bisley v hrabství Gloucestershire a studoval na Pembroke College na Oxfordské univerzitě v Oxfordu. V roce 1723 se stal magistrem společenských věd a roku 1742 byl zvolen za člena Královské společnosti.\n\nZemřel v Oxfordu ve věku třiašedesáti let a pohřben byl nedaleko kostela St. Margaret v Lee v jihovýchodním Londýně.\nJe po něm pojmenován kráter Bliss na přivrácené straně Měsíce.\n"}
{"id": "993408", "url": "https://cs.wikipedia.org/wiki?curid=993408", "title": "Charles Stross", "text": "Charles Stross\n\nCharles Stross (* 18. října 1964, Leeds) je anglický spisovatel. Jeho práce sahají od science fiction přes horor až k fantasy.\n\nStross bývá někdy považován za příslušníka nové generace britských sci-fi autorů, kteří se specializují na tzv. „hard“ − tedy technologickou science-fiction a space operu. Mezi jeho současníky patří Alastair Reynolds, Ken MacLeod a Liz Williams. Krom jiných kyberpunkových a postkyberpunkových autorů jsou jeho zdroji inspirace Vernor Vinge, Neal Stephenson, William Gibson a Bruce Sterling.\n\nJak sám tvrdí, spisovatelem science-fiction se chtěl stát od svých šesti let. Svou kariéru začal v sedmdesátých a osmdesátých letech publikováním několika článků ke hrám na hrdiny v časopise \"White Dwarf\". \n\nJeho první publikovaná povídka „The Boys“ vyšla v časopisu \"Interzone\" v roce 1987. První román \"Singularity Sky\" vydalo nakladatelství Ace Books v roce 2003 a byl nominován na cenu Hugo. Sbírka povídek \"\" vyšla v roce 2002 a roku 2005 získal cenu Hugo za román \"The Concrete Jungle\". Román \"Accelerando\" vyhrál v roce 2006 cenu Locus za najepší román, byl finalistou ceny Johna W. Campbella a byl v užším výběru na cenu Hugo v kategorii nejlepší román. Román \"Glasshouse\" získal cenu Prométheus v roce 2007 a byl finalistou pro cenu Hugo. Jeho nejnovější román \"Missile Gap\" získal cenu Locus za rok 2007 v kategorii nejlepší román.\n\nKromě psaní science-fiction pracoval jako autor technických manuálů, novinář na volné noze, programátor a farmaceut. Vystudoval farmacii a informatiku.\n\nV srpnu 2004 byl představen animovaný film \"Rogue Farm\" natočený na motivy jeho stejnojmenné povídky z roku 2003.\n\n"}
{"id": "993409", "url": "https://cs.wikipedia.org/wiki?curid=993409", "title": "Henry Fuseli", "text": "Henry Fuseli\n\nHenry Fuseli, původním jménem Johann Heinrich Füssli (7. února 1741, Curych − 16. dubna 1825, Putney), byl švýcarský malíř a kritik umění.\n\nFüssli se měl stát původně knězem, v roce 1761 vstoupil do celibátu, ale skutečným knězem nikdy nebyl. V roce 1765 odešel na doporučení britského velvyslance v Berlíně, svého velkého obdivovatele, do Londýna. Roky 1770 až 1778 strávil v Itálii, ztotožnil se s Michelangelovým malířským stylem, což se projevilo na jeho pozdějších pracích. \n\nBěhem života byl velmi uznávaným a respektovaným malířem, ale po smrti se stal v Anglii zapomenutým umělcem. Znovu byl objeven až s příchodem symbolismu, expresionismu a surrealismu, umělci, těchto výtvarných stylů. Ti jej považovali za spřízněnou duši. \n"}
{"id": "993412", "url": "https://cs.wikipedia.org/wiki?curid=993412", "title": "Mitsubishi F-2", "text": "Mitsubishi F-2\n\nMitsubishi F-2 je jednomotorový nadzvukový víceúčelový proudový stíhací letoun vyvinutý japonským koncernem Mitsubishi Heavy Industries. Primárním uživatelem typu jsou Japonské vzdušné síly sebeobrany. Hlavním dodavatelem byla MHI a subdodavatelem Lockheed Martin, přičemž výroba mezi Japonskem a USA byla rozdělena v poměru 60:40.\n\nBojový letoun F-2 byl vyvíjen od roku 1985 v rámci programu FS-X japonského ministerstva obrany, především jako náhrada typu Mitsubishi F-1. Cílem výrobce Mitsubishi Heavy Industries bylo nabídnout menší a levnější letoun, než jím v licenci vyráběný typ F-15J/EJ. V úvahu připadal buď domácí vývoj nové stíhačky nebo převzetí nějakého zahraničního typu. Zpočátku Japonsko upřednostňovalo vývoj vlastního stíhacího letadla, ale později, pod tlakem USA, se rozhodlo uzavřít dohodu o spolupráci se Spojenými státy. V říjnu 1987 se setkali zástupci japonského a amerického ministerstva obrany ve Washingtonu, kde projednávali, zda předělají pro potřeby Japonska letadla F-15 nebo F-16 . V listopadu 1988 se USA a Japonsko dohodly na vývoji nové stíhačky, nazvané FS-X, která měla vycházet z letadla F-16 Block 40. Program vývoje FS-X byl spuštěn v roce 1990 a o tři roky později začala výroba prvního prototypu. Nový letoun přitom byl vyvíjen ve spolupráci s americkou firmou Lockheed Martin. Oba stroje jsou si vizuálně podobné a sdílejí podobnou aerodynamickou koncepci, v dalších ohledech se ale jedná o zcela odlišné letouny (tvar a rozměry draku, vnitřní konstrukce). První ze čtyř prototypů poprvé vzlétl dne 7. října 1995. Sériové stroje byly japonskému letectvu dodávány od roku 2000, přičemž do roku 2011 jich bylo dodáno celkem 94 kusů v jednomístné verzi F-2A i dvoumístné verzi F-2B (podle původních plánů jich mělo být dodáno až 141 kusů).\n\nAčkoliv měla být F-2 jen mírnou modifikací stíhačky F-16 Block 40, nakonec byly na letadle zrealizovány poměrně výrazné konstrukční změny. Hlavní rozdíly mezi F2 a F-16 jsou následující:\n\nNa výrobě letadla se podílelo několik firem. Společnost Kawasaki byla zodpovědná za střední část trupu, zatímco Mitsubishi za výrobu přední části trupu a křídel. Lockheed Martin měl na starosti zadní část trupu a klapek na náběžné hraně křídel. Křídla jsou vyrobena z kompozitních materiálů, které snižují celkovou hmotnost a radarový odraz letadla. Rozpětí křídel se prodloužilo o 1,14 m, čímž se zvětšila nosná plocha o 25 %. Díky tomu dokáže letadlo unést více paliva v interních nádržích a pod křídly má o dva závěsníky více než F-16. Ve srovnání s Falconem má také delší a širší nos, aby tam mohl být osazen nový japonský radar.\n\nV kokpitu se nacházejí 3 víceúčelové displeje od firmy Yokogawa a průhledový displej (HUD), vyvinutý společností Shimadzu.\n\nMitsubishi F-2 je vybaveno radarem s elektronickým vychylováním paprsku J/APG-1 od společnosti Mitsubishi Electric. F-2 byly vůbec prvními stíhačkami na světě s integrovaným AESA (Active electronically scanned array), se kterým létaly již od roku 1995. J/APG-1 by měl skládat z 1216 modulů na bázi arsenidu gallia (GaA). V současnosti je tento radar modernizovaný do standardu J/APG-2 pro zajištění kompatibility s novou raketou AAM-4B. Ten se bude skládat z modulů na bázi nitrátu gallia (GaN) o výkonu 6W. Svými parametry by měl převyšovat radar APG-79, použitý v modernizovaných strojích F/A-18E/F Super Hornet.\n\nDůležitou součástí avioniky letadla je zaměřovací kontejner Sniper od společnosti Lockheed Martin. F-2 se tak staly po letadlech F-15, F-16, F/A-18, A-10, B-1, B-52 a Harrier osmou platformou, která má integrované toto zařízení. Sniper umožňuje detekovat, identifikovat a automaticky sledovat malé taktické cíle na dlouhé vzdálenosti. Součástí systému je i laserový značkovač, který umožňuje použití laserem naváděných pum proti stacionárním nebo pohyblivým cílem. Kromě toho Sniper umožňuje pilotům zhotovit snímky s vysokým rozlišením pro potřeby zpravodajství, sledování a průzkumu.\n\nKomunikační systém AN/ARC-164 od firmy Raytheon pracuje v pásmu UHF. AN/ARC-164 umožňuje efektivní hlasovou komunikaci, odolnou vůči rušení.\n\nIdentifikační systém \"přítel - nepřítel\" AN/APX-113 (V) od společnosti BAE Systems pomáhá pilotovi identifikovat přátelská letadla v zabezpečeném prostředí.\n\nMitsubishi F-2 je vybaveno elektro-impulsním systémem řízení fly-by-wire, vyvinutý společnostmi Japan Aviation Electric a Honeywell.\n\nPohon letadla zajišťuje jeden dvouproudový motor General Electric F110-GE-129, vyráběný v licenci společností Ishikawajima Harima Indistries a který F-2 umožňuje dosáhnout maximální rychlosti Mach 2. Jeho suchý tah je 75,62 kN, při použití přídavného spalování až 131,23 kN. Tyto motory pohánějí nejen stroje F-16, ale i jihokorejské F-15K.\n\nF-2 dokáže stoupat rychlostí 255 m/s a jeho maximální dostup je 18 000 m. Může nést přídavné palivové nádrže do hmotnosti 4 400 kg, díky čemuž dokáže doletět až 4 000 km.\n\nZákladní výzbroj představuje šestihlavňový kanón M61A1 ráže 20 mm s kadencí 6000 ran za minutu a 8000 kg další výzbroje na 13 závěsnících. \n\nTeplem naváděné rakety vzduch-vzduch s krátkým dosahem zastupují americké AIM-9L, ale i střely domácí provenience. Z japonské produkce je to starší AAM-3 a moderní AAM-5, která je poháněna motorem s měnitelným vektorem tahu.\n\nÚtok na vzdušné cíle mimo vizuální kontakt může být proveden americkými raketami středního dosahu AIM-7F/M. Jde o střely s poloaktivním radarovým naváděním a doletem 50 km. Ty by měly být postupně nahrazeny japonskými střelami s aktivním radarovým naváděním AAM-4. Její vylepšená verze AAM-4B je první protiletadlovou raketou s radarem typu AESA. Tato střela od společnosti Mitsubishi má dolet až 120 km.\n\nDůležitou součástí výzbroje jsou čtyři protilodní střely ASM-1 nebo ASM-2, které stíhačku předurčují především k ničení nepřátelských bojových lodí a výsadkových plavidel. ASM-1 s aktivním radarovým naváděním má dolet 50 km, zatímco ASM-2 s infračerveným naváděním dokáže zasahovat cíle až na 100 km.\nV roce 2011 bylo 18 letounů F-2B vážně poškozeno tsunami, která zasáhla leteckou základnu Matsushima. Japonsko se rozhodlo maximum strojů opravit. Nové zadní partie trupu například dodala společnost Lockheed Martin.\n\nV roce 2012 bylo rozhodnuto o modernizaci 60 letounů F-2, která bude zahrnovat avioniku i zbraňové systémy. Do letounu budou například integrovány nové protiletadlové řízené střely středního dosahu AAM-4 a nadzvukové protilodní střely ASM-3. Minimálně 30 strojů by v rámci další modernizace mělo dostat nový radar J/APG-2 a schopnost používat řízenou munici JDAM.\n\n\n\n"}
{"id": "993413", "url": "https://cs.wikipedia.org/wiki?curid=993413", "title": "Alan Isler", "text": "Alan Isler\n\nAlan Isler (12. září 1934, Londýn − 29. března 2010) byl anglický spisovatel.\n\nV roce 1952 emigroval do Spojených států amerických a v období 1967 až 1995 vyučoval anglickou literaturu na Queens College na City University of New York. Jeho první román \"Hamlet z West End Avenue\" vyhrál v roce 1994 ocenění National Jewish Book Award. V následujícím roce se kniha zařadila mezi dvanáct nominovaných na Man Bookerovu cenu. V roce 1996 získal literární cenu Jewish Quarterly-Wingate Prize. Poslední léta svého života žil v New Yorku a Sag Harbour.\n"}
{"id": "993415", "url": "https://cs.wikipedia.org/wiki?curid=993415", "title": "Archigram", "text": "Archigram\n\nArchigram byla avantgardní architektonická skupina, která se zformovala v šedesátých letech dvacátého století se sídlem v architektonické asociaci v Londýně.\nBrožura Archigram byla vydána v roce 1961 k vyjádření jejich idejí. Skupina experimentovala s modulární technologií, proměnlivostí přes životní prostředí a zobrazováním spotřebitelské společnosti. Jejich práce přibližovaly lákavou vizi kouzelné budoucnosti období strojů.\n\nHlavními členy skupiny byli Peter Cook, Warren Chalk, Ron Herron, Dennis Crompton, Michael Webb a David Greene.\n\nPlug-in city byl projekt ocelové skeletové konstrukce Petera Cooka z roku 1964. Konstrukce mohla být postavena na jakémkoliv terénu. Jednotlivé buňky byly vloženy do této megastruktury. Všechny buňky šlo přesouvat a zásobování spolu s dopravou lidí probíhalo za použití jeřábů, které byly kotveny na kolejnici na vrcholu struktury. Bytové jednotky zamontované do jeřábů mohly být přemísťovány a přestavovány podle individuálních požadavků obyvatel.\n"}
{"id": "993417", "url": "https://cs.wikipedia.org/wiki?curid=993417", "title": "Argentina na Letních olympijských hrách 1900", "text": "Argentina na Letních olympijských hrách 1900\n\nArgentina se účastnilo Letní olympiády 1900. Zastupoval ho 1 muž v šermu.\n\n"}
{"id": "993418", "url": "https://cs.wikipedia.org/wiki?curid=993418", "title": "Emery Roth", "text": "Emery Roth\n\nEmery Roth (1871, Sečovce − 20. srpna 1948, New York) byl americký architekt.\nEmery Roth se narodil roku 1871 jako jedno z osmi dětí v židovské rodině v Sečovcích. V dětství vynikal v kreslení. Jeho rodiče vlastnili místní hostinec, který sloužil jako centrum tehdejšího společenského dění ve městě a on tedy vyrůstal ve slušných poměrech. Po otcově smrti roku 1884 se však rodinná situace výrazně zhoršila, proto se rodina rozhodla, že bude lepší, když emigruje do Spojených států amerických ve společnosti Aladára Kissa, který už několik let žil v Chicagu.\n\nJako třináctiletý Roth emigroval do New Yorku. Postupně si přivydělával různými drobnými pracemi, až nakonec začal pracovat jako kreslič ve společnosti Burnham & Roth. Pracoval pro významného newyorského architekta Richarda Hunta a po Huntová smrti, roku 1895, spolupracoval s významným bytovým architektem Odgenem Codmanem. Společně pracovali na tvorbě moderních newyorských apartmánových budov.\n\nKolem roku 1898 se oženil s Ellou Grosmanovou a měli spolu čtyři děti (Julian, Richard, Elizabeth, Kathrin).\n\nV roce 1898 se Roth osamostatnil. Projektoval množství novodobých budov a jeho pověst stále více rostla. Mimořádně se mu dařilo po první světové válce. Ve dvacátých letech ho považovali za jednoho z nejlepších architektů. Výjimečnost jeho prací spočívala v tom, že dokázal dokonale spojovat klasické prvky s moderními. Jedním z jeho nejvýznamnějších staveb je Hotel Belleclaire na Broadwayi, který kritici označili za „neobvyklý šperk“. Jeho Ritz Hotel Tower se stal symbolem bohatství v New York. Naprojektoval velké množství významných staveb v tomto městě, mimo jiné i první mrakodrapy. V roce 1948 ho Americký institut architektů ocenil za budovu 300 East 57th Street.\n\nEmery Roth zemřel 20. srpna 1948. Po jeho smrti jeho synové Julian a Richard založili spolu s vnukem Richardem II. firmu Emery Roth & Sons.\n"}
{"id": "993420", "url": "https://cs.wikipedia.org/wiki?curid=993420", "title": "Haiti na Letních olympijských hrách 1900", "text": "Haiti na Letních olympijských hrách 1900\n\nHaiti se účastnilo Letní olympiády 1900. Zastupovali ho 2 muži v šermu.\n\n"}
{"id": "993421", "url": "https://cs.wikipedia.org/wiki?curid=993421", "title": "Širaišidžima", "text": "Širaišidžima\n\nŠiraišidžima (japonsky 白石島) je japonský ostrov ležící ve Vnitřním moři mezi ostrovy Honšú a Šikoku. Ostrov leží jižně od města Kasaoka, v prefektuře Okajama. Je jedním ze šesti obydlených ostrovů Kasaoka.\n\nPlocha ostrova je 2,86 km². Nadmořská výška nejvyššího bodu je 169 m.\n\nNa ostrově žije celoročně přibližně 750 obyvatel. Většina mužů pracuje jako rybáři, ženy pěstují zeleninu. Na ostově je několik automobilů. Po většině ulic se chodí pouze pěšky. Na ostrově je mateřská školka, základní a střední školy, pošta.\n\nŠiraišidžima je v létě vyhledávaným turistickým cílem domácími i zahraničními turisty. Na ostrově jsou písečné pláže, podél kterých jsou postaveny hostince. Na ostrově je přírodní památka: 10 vysoká aplitová hladká skalní stěna Joroiiwa (鎧岩), chrám Kairjú-dži (開龍寺).\n\n"}
{"id": "993422", "url": "https://cs.wikipedia.org/wiki?curid=993422", "title": "Manabešima", "text": "Manabešima\n\nManabešima (japonsky 真鍋島) je malý ostrov ležící v japonském vnitřním moři mezi ostrovy Honšú a Šikoku. Ostrov se nachází jižně od města Kasaoka, v prefektuře Okajama. Je jedním ze šesti obydlených ostrovů Kasaoka.\n\nManabešima se nazývá květinový ostrov, protože se tam ve velkém pěstují květiny. V roce 1951 se poprvé na polích vysadily květiny. Od té doby se pěstování rozšířilo do dnešní podoby. Květy z Manabešimy jsou dováženy na západní Honšú.\n\nV roce 1156 byl vybudován na kopci Manabešimy hrad. Ten vystřídal mnoho pánů; jednou ho obsadili piráti a pak sloužil jako strážní věž pro císařské loďstvo. Hrad byl roku 1615 zbourán, pravděpodobně aby se v něm již neusídlili piráti.\n\n"}
{"id": "993423", "url": "https://cs.wikipedia.org/wiki?curid=993423", "title": "Gordon Bunshaft", "text": "Gordon Bunshaft\n\nGordon Bunshaft (9. května 1909 Buffalo, New York − 6. srpna 1990 New York) byl americký architekt, který v roce 1988 získal Pritzkerovu cenu.\n\nStudoval na MIT v Cambridge ve státě Massachusetts. Byl modernistou, kterého ovlivnili architekti jako Mies van der Rohe a Le Corbusier. Jeho nejznámějším dílem je budova \"Lever House\", která je sídlem společnosti Lever Brothers. Pracoval s architektem D. E. Stonem a průmyslným designérem Raymondem Loewym. Byl zaměstnancem a později i partnerem v newyorské architektonické firmě Skidmore, Owings and Merrill.\n\n"}
{"id": "993424", "url": "https://cs.wikipedia.org/wiki?curid=993424", "title": "Ostrovy Kasaoka", "text": "Ostrovy Kasaoka\n\nOstrovy Kasaoka (japonsky 笠岡諸島 [Kasaoka šotó]) jsou skupina japonských ostrovů, ležících ve Vnitřním moři mezi ostrovy Honšú a Šikoku. Jsou součástí města Kasaoka a leží v prefektuře Okajama.\n\nZe skupiny ostrovů je jejich obydlených celkem šest:\n\n"}
{"id": "993425", "url": "https://cs.wikipedia.org/wiki?curid=993425", "title": "Mistrovství světa v judu 1981 – muži – těžká váha (+95kg)", "text": "Mistrovství světa v judu 1981 – muži – těžká váha (+95kg)\n\nZápasy v judu na XI. mistrovství světa v kategorii těžkých vah mužů proběhly v Maastrichtu, 3. září 1981.\n\nDo oprav se dostali judisté, kteří během turnaje prohráli svůj zápas s jedním ze dvou finalistů.\n"}
{"id": "993426", "url": "https://cs.wikipedia.org/wiki?curid=993426", "title": "Isadore Singer", "text": "Isadore Singer\n\nIsadore Manuel Singer (* 3. května 1924, Detroit, Michigan, USA) je americký matematik a emeritní profesor matematiky na Massachusettském technologickém institutu. Je známý především díky práci v diferenciální geometrii a diferenciální topologii a díky tzv. Atiyahově-Singerově větě o indexech, kterou objevil společně s Michaelem Atiyahem, a která znamenala objev nových souvislostí mezi geometrií, topologií, matematickou analýzou a teoretickou fyzikou. V roce 2004 dostal společně s Atiyahem Ábelova cenu.\n"}
{"id": "993427", "url": "https://cs.wikipedia.org/wiki?curid=993427", "title": "Tilman Riemenschneider", "text": "Tilman Riemenschneider\n\nTilman Riemenschneider (kolem 1460, Heilbad Heiligenstadt – 7. července 1531, Würzburg) byl německý sochař a řezbář stylově na přelomu pozdní gotiky a renesance.\n\nRiemenschneider vyrůstal v Osterode, kam rodina odešla, když mu bylo asi pět let. Poměrně málo je známo o jeho učňovských letech kromě toho, že ho pravděpodobně ovlivnil Martin Schongauer. Roku 1483 se jako tovaryš usadil ve Würzburgu, kde se stal členem malířského cechu. Roku 1485 si vzal Annu Schmidtovou, vdovu po mistru zlatotepci se třemi syny, což Riemenschneiderovi přineslo majetek a umožnilo mu, aby se sám stal mistrem. Anna porodila Riemenschneiderovi dceru a zemřela roku 1494; sochař se poté ještě třikrát oženil a měl další děti, mnohé z nich rovněž výtvarně nadané.\n\nKolem roku 1500 se Tilman Riemenschneider těšil již značné umělecké reputaci a byl bohatý, vlastnil několik domů a vinici. Působil i v městské radě a v letech 1520 až 1524 byl starostou Würzburgu. Během selské války se Würzburg připojil k povstalcům, kteří byli roku 1525 poraženi. Tilman Riemenschneider byl uvězněn, byl mu zabaven majetek a mučením mu prý byly poškozeny ruce natolik, že již nemohl vykonávat své povolání. Zbytek života strávil v ústraní se svou čtvrtou ženou, v řezbářské živnosti po něm pokračoval syn Jörg (Georg) ze druhého manželství.\n\nV březnu 1996 byl jeho jménem pojmenován asteroid (6145) Riemenschneider.\n"}
{"id": "993428", "url": "https://cs.wikipedia.org/wiki?curid=993428", "title": "Wikipedie Zero", "text": "Wikipedie Zero\n\nWikipedie Zero byl projekt Nadace Wikimedia poskytující přístup na Wikipedii bez poplatků za přenos dat většinou v rozvojových zemích. Projekt byl představen v roce 2012.\n\nWikipedie Zero byla poprvé spuštěna v Malajsii v květnu 2012. V říjnu pak v Thajsku a Saúdské Arábii. V květnu 2013 byl spuštěn v Pákistánu. V červnu 2013 se přidala Srí Lanka. Volný přístup na Wikipedii je poskytován i v Indii. Od října 2013 i v Jordánsku.\n\nInspirací pro Wikipedii Zero byl Facebook Zero.\nPřestože projekt Wikipedia Zero slaví víceméně velký úspěch v zemích, kde je umožňován neplacený přístup k datům ze serverů nadace Wikimedia, vyvolal určité diskuze ohledně dodržování pravidel síťové neutrality. Zvláště poté, co byla síťová neutralita ukotvena v nařízení EU, reformující trh s telekomunikačními službami (tzv. Connected continent package).\n\nProjekt byl ukončen v roce 2018. Mezi faktory vedoucími k opuštění programu Wikipedie Zero figurovalo malé povědomí o Wikipedii mimo Evropu a Severní Ameriku obecně, vývoj na poli mobilních technologií a globální snížení ceny mobilních dat.\n\n"}
{"id": "993429", "url": "https://cs.wikipedia.org/wiki?curid=993429", "title": "Barbara Liskovová", "text": "Barbara Liskovová\n\nBarbara Liskov, rodným jménem Barbara Jane Huberman (* 7. listopadu 1939) je americká informatička a profesorka na Massachusettském technologickém institutu. V roce 2008 dostala Turingovu cenu za její práci v oblasti metodologie vývoje softwaru, která vedla k rozvoji objektově orientovaného programování. Je autorkou programovacích jazyků CLU a Argus. Významná je také její práce v oblasti distribuovaných výpočtů.\n\nLiskov je první ženou, která v USA získala doktorský titul v informatice, na Stanfordově univerzitě v roce 1968.\n"}
{"id": "993432", "url": "https://cs.wikipedia.org/wiki?curid=993432", "title": "Frederick Brooks", "text": "Frederick Brooks\n\nFrederick Phillips Brooks (* 19. dubna 1931, Durham, Severní Karolína, USA) je americký informatik. Je známý jako vedoucí vývoje operačního systému OS/360 (v IBM), o jehož vzniku napsal knihu \"The Mythical Man-Month\". Zabývá se také virtuální realitou a molekulární grafikou. V roce 1999 dostal Turingovu cenu za významné příspěvky v oblasti architektury počítačů, operačních systémů a softwarového inženýrství.\n"}
{"id": "993434", "url": "https://cs.wikipedia.org/wiki?curid=993434", "title": "William Kahan", "text": "William Kahan\n\nWilliam Kahan, rodným jménem William Morton Kahan (* 5. června 1933, Toronto, Ontario) je kanadský matematik a informatik, který se zabýval především numerickou analýzou. Je autorem standardu IEEE 754-1985 na výpočty s pohyblivou řádovou čárkou, jakož i Kahanova sčítávacího algoritmu, který minimalizuje chyby, které vznikají při počítačovém sčítání delších posloupností reálných čísel uložených ve formátu s pohyblivou řádovou čárkou. Za svou práci v oblasti výpočtů s pohyblivou řádovou čárkou dostal v roce 1989 Turingovu cenu.\n"}
{"id": "993436", "url": "https://cs.wikipedia.org/wiki?curid=993436", "title": "Přirozená protilátka", "text": "Přirozená protilátka\n\nPřirozené protilátky jsou protilátky, které imunitní systém vytváří i v nepřítomnosti jakékoliv infekce v typickém slova smyslu. Tím se liší od typických protilátek, které vznikají složitým procesem až v průběhu adaptivní imunitní reakce vůči patogenním organismům v těle. Imunologicky se obvykle jedná o imunoglobuliny typu M (IgM); přirozené protilátky dokonce představují značnou část celkového IgM v krevním oběhu. Hlavními producenty těchto přirozených protilátek jsou zřejmě B-1 lymfocyty.\n\nPřirozené protilátky jsou obvykle polyreaktivní a slabě autoreaktivní (váží se na širší spektrum antigenů včetně tělu vlastních) IgM, které mají afinitu k běžným sacharidovým antigenům přítomným na povrchu patogenních mikroorganismů (tzv. PAMPy). Mají důležitou roli v ochraně před bakteriální infekcí či autoimunitou, ale také ve vývoji adaptivní imunitní odpovědi. Konkrétně se zřejmě uplatňují v rané fázi imunitní reakce, kdy vazbou na povrch patogenních organismů aktivují C1q a tím komplementovou kaskádu. Právě IgM třída protilátek je totiž nejlepším aktivátorem C1q složky komplementu. Bez přirozených protilátek by C1q byl v té době bezmocný, protože bez nich nemůže být aktivován a hlavní produkce protilátek adaptivního systému se spouští se značným zpožděním., Přirozené protilátky jsou součástí rané odpovědi např. proti \"Streptococcus pneumoniae\", či proti viru chřipky. \n\nRepertoár přirozených protilátek je mezi jedinci, ale i mezi různými druhy, velmi stabilní. To je zřejmě částečně dáno tím, že přirozené protilátky často vznikají s použitím jistých „předpřipravených“ V a V genů, tedy kódovaných již zárodečně. Takové vysvětlení však samo o sobě neobstojí – většina přirozených protilátek totiž vzniká nějakým druhem rekombinace a není známo, jak je při vzniku přirozených protilátek tento velmi stochastický proces obcházen.\n"}
{"id": "993438", "url": "https://cs.wikipedia.org/wiki?curid=993438", "title": "Karanč", "text": "Karanč\n\nKaranč ( , 727 m n. m.) je zalesněný kopec v Cerové vrchovině na slovensko-maďarské státní hranici. Maďarská část se nachází na území okresu Salgótarján (župa Nógrád), slovenská na území okresu Lučenec (Banskobystrický kraj). Vrch se vypíná nad maďarskou obcí Somosköújfalu, nejbližší slovenskou obcí je Šiatorská Bukovinka. Karanč je nejvyšším bodem celé Cerové vrchoviny. Na vrcholu je postavena rozhledna.\n\n\n\n"}
{"id": "993439", "url": "https://cs.wikipedia.org/wiki?curid=993439", "title": "Robert Floyd", "text": "Robert Floyd\n\nRobert W Floyd (8. června 1936, New York − 25. září 2001, Stanford) byl americký informatik.\n\nV roce 1978 dostal Turingovu cenu za svůj všeobecný přínos v oblasti informatiky − v odůvodnění se zmiňují oblasti jako syntaktická analýza, sémantika programovacích jazyků, verifikace programů a analýza algoritmů.\n\nJe znám především jako výrazná osobnost v oblasti grafových algoritmů, kde je jedním z objevitelů Floydova-Warshallova algoritmu.\n\nRobert Floyd se narodil v New Yorku v roce 1936. Už jako čtrnáctiletý ukončil střední školu a v roce 1953, jako sedmnáctiletý, získal na Chicagské univerzitě titul bakaláře svobodných umění. Další titul bakaláře získal v roce 1958, když úspěšně vystudoval fyziku.\n\nZačátkem šedesátých let začal pracovat jako informatik, přičemž publikoval několik povšimnutíhodných článků. Jako sedmadvacetiletý získal místo na Carnegie Mellon University a už o šest let později se stal profesorem na Stanfordově univerzitě, přičemž toto místo získal bez titulu Ph.D.\n\nRobert W. Floyd je známý především jako původce Floydova-Warshallova algoritmu, který objevil v roce 1962. V podstatě stejný algoritmus objevili nezávisle na sobě i Bernard Roy v roce 1959 a Stephen Warshall v roce 1962, což je také důvodem různých názvů algoritmu. Nejčastěji se však připisuje právě Robertu Floydovi. Jde o algoritmus pro výpočet nejkratších cest mezi každými dvěma vrcholy v orientovaném grafu. Využívá dynamické programování a jeho časová složitost je formula_1.\n\nVýznamný je také Floydův přínos v oblasti verifikace programů. Článek \"Assigning Meanings to Programs\" (1967) byl významným příspěvkem k teorii později zvané Hoareova logika.\n\nSpolupracoval s Donaldem Knuthem, byl hlavním recenzentem jeho světoznámé knihy \"The Art of Computer Programming\". V této knize byl také nejcitovanější autorem v seznamu použité literatury.\n"}
{"id": "993440", "url": "https://cs.wikipedia.org/wiki?curid=993440", "title": "Pavel Floss", "text": "Pavel Floss\n\nPavel Floss (* 22. září 1940, Olomouc) je český filosof, komeniolog a historik filosofie, profesor na Univerzitě Palackého v Olomouci a na Univerzitě Hradec Králové. Zabývá se hlavně středověkou a renesanční filosofií a vztahem současné filosofie k ontologii a náboženství.\n\nPo maturitě v Olomouci studoval v letech 1957–1962 na FF UK v Praze historii u F. Kavky a J. Polišenského a filosofii u J. Peškové a M. Sobotky. Od roku 1962 pracoval v Muzeu J. A. Komenského v Přerově a v letech 1971–1981 v Uherském Brodě, kde organizoval komeniologické koneference a redigoval časopis \"Studia coemniana et historica\". Zároveň pořádal s bratrem Karlem bytové filosofické semináře. Roku 1972 obhájil doktorát filosofie a v letech 1986–1990 učil dějiny umění v Uherském Hradišti. Od roku 1990 přednáší filosofii na UP v Olomouci, 1991 se habilitoval a roku 1994 byl jmenován profesorem. Je členem \"Société pour l'étude de la philosophie médiévale\" v Lovani a spolupracuje s \"Institut für die cusanische Forschung\" v Trevíru. Je předsedou redakční rady časopisu \"Studia comeniana et historica\" a napsal několik divadelních her.\n\nVyšel z novotomistické školy, silně ho ovlivnili katoličtí myslitelé kolem Druhý vatikánský koncil|Druhého vatikánského koncilu (Karl Rahner, Johann Baptist Metz) a v 70. letech zejména Michel Foucault, Thomas Kuhn a německý fenomenolog Heinrich Rombach. Z domácích autorů byli pro jeho vývoj významní J. L. Fišer, Jan Patočka, Robert Kalivoda, Stanislav Sousedík a Zdeněk Neubauer. Věnoval se hlavně dějinám starší filosofie od středověku po raný novověk, zejména dílu J. A. Komenského a M. z Kusy, vztahu filosofie a výtvarného umění, filosofické etice a vztahu postmoderny k metafyzické tradici a filosofické antropologii. Vydal také několik syntetických prací o dějinách a kultuře Evropy s velmi širokým záběrem a začal vydávat široce koncipované Cesty evropského myšlení.\n\nVe vývoji evropského myšlení nachází dlouhodobý proces „zbožštění světského“, který jako výsledek setkání antického vědění a židovsko-křesťanské tradice nakonec vedl ke vzniku moderní vědy i demokracie. Důležitým průvodcem v tomto zkoumání je jak umění a věda, tak také náboženství. Člověk je podle Flosse „homo metaphysicus“, a budování nové ontologie bude hlavním filozofickým úkolem 21. století. Předpokladem je kritická revize dosavadních dějin metafyziky a ontologie, ovšem bez apriorního zaujetí proti metafyzice.\n\n\n\n\n"}
{"id": "993441", "url": "https://cs.wikipedia.org/wiki?curid=993441", "title": "Mistrovství světa v judu 1981 – muži – bez rozdílu vah", "text": "Mistrovství světa v judu 1981 – muži – bez rozdílu vah\n\nZápasy v judu na XI. mistrovství světa v kategorii bez rozdílu vah mužů proběhly v Maastrichtu, 6. září 1981.\n\nDo oprav se dostali judisté, kteří během turnaje prohráli svůj zápas s jedním ze dvou finalistů.\n"}
{"id": "993442", "url": "https://cs.wikipedia.org/wiki?curid=993442", "title": "Sestrunj", "text": "Sestrunj\n\nSestrunj ( ) je chorvatský ostrov v Jaderském moři. Nachází se mezi ostrovy Ugljan, Rivanj a Dugi Otok. Jde o poměrně malý ostrov, jeho rozloha je 15,4 km. Počet obyvatel je 48 (údaje z roku 2011). Na ostrově je jen jediná stejnojmenná obec, Sestrunj, která se nachází ve vnitrozemí.\nOstrov je částečně pokryt makchiovými křovinami a lesy. Mezi hlavní průmyslová odvětví patří zemědělství a rybolov.\n"}
{"id": "993449", "url": "https://cs.wikipedia.org/wiki?curid=993449", "title": "Medaile Za navrácení Krymu", "text": "Medaile Za navrácení Krymu\n\nMedaile Za navrácení Krymu ( ) má být ruské státní vyznamenání, zřízené 21. března 2014 nařízením Ministerstva obrany Ruské federace číslo 160 a udělované za účast na připojení Krymu k Ruské federaci v roce 2014. Některá média ale uvedla, že se jedná o falešnou zprávu.\n\nMedaile měla být zřízena okamžitě po podpisu ruského prezidenta Vladimira Putina nařízení o připojení Krymské republiky a Sevastopolu k Ruské federaci po tamním referendu. Jako předobraz vzhledu medaile měla posloužit sovětská medaile Za osvobození Krymu, vytvořená roku 1944, avšak nikdy nerealizovaná. Samotná vyznamenání měla být vyrobena společností Russkaja lenta s.r.o.\n\nPrvní medaile údajně byly uděleny 24. března 2014. Ocenění od ministra obrany Ruské federace Sergeje Šojga měli obdržet příslušníci ukrajinské speciální jednotky Berkut, ruské námořní pěchoty, důstojníci velitelství Černomořského loďstva a předseda vlády Krymské republiky Sergej Aksjonov.\n\nVzhledem k tomu, že se na oficiálních stránkách Ministerstva obrany Ruské federace neobjevila zpráva o zřízení této medaile a jediná fotografie ocenění byla odebrána krátce po zveřejnění, uvedla některá média, že je medaile padělek a zprávy o jejím vzniku novinářská kachna. Úřad pro tisk a informace Ministerstva obrany Ruské federace zprávy nijak nekomentoval.\n\nPodle zveřejněných fotografií by medaile měla být kruhová, na přední straně s vyobrazením reliéfu Krymského poloostrova, v dolní části vychází z pěticípé hvězdy vavřínové ratolesti. Na zadní straně by měl být znázorněn znak Ministerstva obrany Ruské federace a pod ním nápis ЗА ВОЗВРАЩЕНИЕ КРЫМА 20.02.14 — 18.03.14 (ZA NAVRÁCENÍ KRYMU 20.02.14 — 18.03.14). V opisu se nachází nápis МИНИСТЕРСТВО ОБОРОНЫ РОССИЙСКОЙ ФЕДЕРАЦИИ (MINISTERSTVO OBRANY RUSKÉ FEDERACE).\n\nStuha je oranžovo-bílá s černým lemem na levé straně, červeným na pravé straně a modrým středovým pruhem.\n\n"}
{"id": "993450", "url": "https://cs.wikipedia.org/wiki?curid=993450", "title": "Laguny Nové Kaledonie", "text": "Laguny Nové Kaledonie\n\nLaguny Nové Kaledonie (oficiálně \"Lagoons of New Caledonia: Reef Diversity and Associated Ecosystems\") se nacházejí na území Nové Kaledonie v Oceánii. Jsou tvořeny druhým největším bariérovým útesem, po Velkém bariérovém útesu náležícímu Austrálii. Obklopují Grande Terre, největší ostrov Nové Kaledonie, stejně jako jižně položený Ile des Pins a několik dalších menších ostrovů. Útes dosahuje délky 1500 km a rozloha lagun je 24000 km. Jejich průměrná hloubka je 25 metrů. Laguny byly roku 2008 zařazeny na Seznam světového dědictví UNESCO.\n"}
{"id": "993452", "url": "https://cs.wikipedia.org/wiki?curid=993452", "title": "Loď Spojených států", "text": "Loď Spojených států\n\nLoď Spojených států (anglicky United States Ship, zkratka USS nebo též U.S.S.) je prefix, který označuje plavidlo náležící Námořnictvu Spojených států amerických. Umísťuje se před samotné jméno vojenského plavidla, tedy např. USS \"Enterprise\" (CV-6), za jménem se pak v závorce uvádí číslo trupu lodi, neboť to bývá jednoznačné a lze s jeho pomocí rozlišit dvě různá plavidla stejného jména (např. USS \"Hornet\" (CV-8) a USS \"Hornet\" (CV-12)). Prefix USS loď nese pouze během aktivní služby, do té doby se užívá prefixu PCU („“). Po vyřazení z aktivní služby nenese loď prefix žádný a označuje se již jen samotným jménem.\n\n"}
{"id": "993454", "url": "https://cs.wikipedia.org/wiki?curid=993454", "title": "Jacques Tits", "text": "Jacques Tits\n\nJacques Tits (* 12. srpna 1930, Uccle, Belgie) je belgický matematik. Je autorem či spoluautorem velkého množství vědeckých článků, zejména o teorii grup. Je držitelem několika významných matematických ocenění, především Wolfovy ceny za matematiku (1993) a Abelovy ceny (2008). Je po něm pojmenována Titsova grupa.\n"}
{"id": "993455", "url": "https://cs.wikipedia.org/wiki?curid=993455", "title": "Milan Komárek", "text": "Milan Komárek\n\nMilan Komárek (* 1971) je český policista, od června 2013 do července 2014 ředitel Útvaru odhalování korupce a finanční kriminality, v červenci 2016 dočasný ředitel ÚOOZ, od srpna 2016 náměstek ředitele Národní centrály proti organizovanému zločinu.\n\nVystudoval Policejní akademii ČR (promoval v roce 1997 a získal titul Bc.) a práva na Západočeské univerzitě v Plzni (promoval v roce 2002 a získal titul Mgr.).\n\nDo služebního poměru nastoupil v roce 1991. Působil převážně jako asistent vyšetřovatele a vyšetřovatel. Od roku 2000 byl v různých řídících funkcích. Nejdříve byl ředitelem Okresního úřadu vyšetřování v Nymburce (2000 až 2002) a náměstkem ředitele pro trestní řízení na Okresním ředitelství Policie ČR Nymburk a Kutná Hora (2002 až 2004). V letech 2004 až 2008 byl ředitelem Okresního ředitelství Policie ČR Kutná Hora a Praha-venkov.\n\nV roce 2008 se stal ředitelem služby pro zbraně a bezpečnostní materiál policejního prezidia 2010 byl náměstkem ředitele pro službu kriminální policie a vyšetřování Krajského ředitelství policie Středočeského kraje.\n\nV roce 2013 se přihlásil do nabídkového řízení na post ředitele Útvaru odhalování korupce a finanční kriminality (ÚOKFK). Místo se uvolnilo, když po sporech s vrchní státní zástupkyní Lenkou Bradáčovou na tuto funkci rezignoval Tomáš Martinec. Komárek nabídkové řízení vyhrál a náměstek policejního prezidenta Václav Kučera jej na toto místo ustanovil dne 14. června 2013.\n\nNa konci roku 2013 oznámil policejní prezident Martin Červíček, že po něm ministr vnitra v demisi Martin Pecina chtěl, aby Komárka odvolal z funkce. Červíček se za Komárka postavil a ve funkci jej ponechal. Sám Komárek později uvedl, že na něj ministr Pecina tlačil, aby jako náměstka ÚOKFK jmenoval ministrova poradce Jindřicha Láta. Výzvy však nevyslyšel.\n\nDne 25. července 2014 bylo oznámeno, že na konci července 2014 opustí post ředitele ÚOKFK, a to na vlastní žádost z osobních důvodů, což se také stalo. Policejní prezident Tomáš Tuhý uvedl, že s ním ale i nadále počítá pro vedoucí funkce v rámci Policie ČR. Od července 2016 se stal po Robertu Šlachtovi dočasným ředitelem Útvaru pro odhalování organizovaného zločinu. V souvislosti se sloučením ÚOKFK a ÚOOZ do Národní centrály proti organizovanému zločinu se k 1. srpnu 2016 stal náměstkem ředitele tohoto útvaru. V listopadu 2019 byla zveřejněna informace, že ke konci roku 2019 odchází na vlastní žádost do civilu.\n"}
{"id": "993457", "url": "https://cs.wikipedia.org/wiki?curid=993457", "title": "Kenneth Iverson", "text": "Kenneth Iverson\n\nKenneth Iverson, rodným jménem Kenneth Eugene Iverson (17. prosince 1920, Camrose − 19. října 2004, Toronto) byl kanadský informatik. Je znám především coby autor programovacího jazyka APL, který vyvinul v roce 1962. V roce 1979 dostal Turingovu cenu za přínos v oblasti teorie programovacích jazyků, matematické notace a vývoj jazyka APL. Je po něm pojmenována Iversonova cena, kterou uděluje ACM za zásluhy na programovacím jazyku APL.\n"}
{"id": "993459", "url": "https://cs.wikipedia.org/wiki?curid=993459", "title": "Pierre Perrin", "text": "Pierre Perrin\n\nPierre Perrin (1620, Lyon – 24. srpna 1675, Paříž) byl francouzský básník a libretista. Byl známý také jako Abbé Perrin (\"L'Abbé Perrin\"), přestože nikdy nebyl knězem\n\nPierre Perrin založil \"Académie Royale de Musique\", která se nakonec stala Pařížskou operou.\n\nPracoval s Robertem Cambertem (hudební skladatel, známý zejména jako tvůrce oper), se kterým vytvořil např. \"La Pastorale d'Issy\" (1659). Dále pracoval s Jeanem-Baptistem Boëssetem (hudební skladatel), se kterým vytvořil např. \"La Mort d'Adonis\" (1662). S Cambertem dále napsal operu Pomone, která byla uvedena při slavnostní inauguraci otevření prvního \"salle de l'Opéra\" \"(sálu Opery)\" v roce 1671. Na první operu získal privilegium od krále Ludvíka XIV. Zde také představil svou operu \"Les peines et les plasirs de l'amour\".\n\nSpolu s Cambertem byl Perrin v letech 1669-1672 ředitelem Pařížské opery.\n\nPerrin dále spolupracoval s Jeanem-Baptistem Lullym (např. na motetu Plaude Laetare Gallia \"[Raduj se a zpívej, Francie]\" pro oslavu křtin Velkého Dauphina Ludvíka, syna Ludvíka XIV.).\n\nByl to však právě Lully, komu musel Perrin prodat svá privilegia, protože se ocitl ve vězení pro dlužníky, neboť se stal obětí vesměs chamtivých a nepoctivých spolupracovníků. Umírá ve velké chudobě v Paříži ve věku 55 let.\n\n"}
{"id": "993461", "url": "https://cs.wikipedia.org/wiki?curid=993461", "title": "Michael Graves", "text": "Michael Graves\n\nMichael Graves (9. července 1934 Indianapolis, Indiana – 12. března 2015 Princeton, New Jersey) byl americký architekt. Byl členem tzv. New York Five − skupiny modernistických architekti z šedesátých let (patřili mezi ně například také Richard Meier, Peter Eisenman, Charles Gwathmey a John Hejduk). V sedmdestých letech začal spolupracovat s Robertem Venturinim − nejvýznamnějším představitelem americké postmodernistické architektury.\n\nNarodil se v Indianapolisu ve státě Indiana. Studoval na Broad Ripple High School, kde v padesátých letech získal diplom. Později studoval architekturu na univerzitě v Cincinnati a na Harvardu, kde v roce 1959 získal magisterský titul. Obdržel dvouleté stipendium na Americké akademii v Římě a po návratu do Spojených států začal učit na Princetonské univerzitě, kde se o deset let později stál řádným profesorem architektury. \n\nPostavil více než 350 budov celosvětového významu. Velké množství úředních budov, ústředí administrativy, hotelů, restaurací, sportovních a rekreačních center, muzeí, divadel a knihoven. V roce 1999 byl Graves oceněn National Medal of Arts a roku 2001 získal Zlatou medaili American Institute of Architects. V roce 2003 na infekci neznámého původu Graves ochrnul od pasu dolů. To mu však nebránilo aby pokračoval ve své tvůrčí oblasti.\n\n"}
{"id": "993462", "url": "https://cs.wikipedia.org/wiki?curid=993462", "title": "Vražda (rybník, okres Mladá Boleslav)", "text": "Vražda (rybník, okres Mladá Boleslav)\n\nVražda je rybník v okrese Mladá Boleslav ležící asi 2 km vsv. od obce Březno na příslušném katastrálním území.\n\nJe to chovný rybník s vodní plochou 21,6 ha.\n\nNa severním břehu leží dvůr Matrovice. Odtok rybníka je propojen s odtokem z blízkého \"Matrovického rybníka\" (plocha 4,8 ha).\n\nDříve, v době rozkvětu rybníkářství, býval poblíž mnohem větší \"Velký rybník\", ale později byl vysušen.\n\nRybník je napájen Křešovským potokem (největší rybník na jeho toku) a sezónně jedním dalším menším přítokem. Po dalších 1,3 kilometrech se Křešovský potok vlévá do Klenice severně od Března.\n"}
{"id": "993463", "url": "https://cs.wikipedia.org/wiki?curid=993463", "title": "Tatrín", "text": "Tatrín\n\nTatrín byl slovenským spolkem, k jehož cílům patřila všestranná podpora kulturního života a vzdělanosti na Slovensku. Využíval k tomu zejména vydáváním knih ve slovenském jazyce a jejich distribucí. Podporoval též slovenské studenty. Tím přispěl ke kodifikaci spisovného slovenského jazyka.\n\nUskupení vzniklo na podnět Ľudovíta Štúra na schůzi v Liptovském Svatém Mikuláši ve dnech 26. až 28. srpna 1844. Jeho předsedou se stal Michal Miloslav Hodža a pokladníkem Gašpar Fejérpataky-Belopotocký. Přísedícími (členy výboru) byli Ľudovít Štúr, Jozef Miloslav Hurban, Ctibor Zoch a Matej Tučka.\n\nNově vzniklý spolek vydal \"Pozvání\", v němž vyzvali všechny příslušníky slovenského národa, aby se stali členy Tatrínu. Text pozvání zněl:\nNásledujícím, druhé, zasedání se konalo 6. srpna 1845 opět v Liptovském Svatém Mikuláši.\n\nO více než rok později se ve dnech 16. až 17. září 1846 již potřetí v Liptovském Svatém Mikuláši konalo třetí zasedání uskupení. Na něm byl přijat návrh na sbírání slovenských starožitností a vydávání časopisu, jenž měl sloužit ke zvýšení národního uvědomění. Jelikož však královská rada nechtěla Tatrínu povolit tisk tohoto časopisu, což zdůvodňovala oficiálním neschválením existence spolku. Shromáždění proto zvolilo deputaci, která měla vyrazit k panovníkovi a vládě do Vídně.\n\nČtvrté zasedání se mělo konat v Novém Městě nad Váhom. Zde ale organizátoři setkání nenašli vhodnou místnost, a proto využili pozvání Jozefa Urbanovského k uspořádání setkání na faře v Čachticích. Zdejší zasedání se konalo od 9. do 10. srpna 1847. Podle prezenční listiny se ho účastnilo 61 delegátů. Přední osobnosti tehdejšího národního hnutí se zde dohodli na pravopise češtiny, usnesli se \"na řeč spisovnou povýšit češtinu\" a přijali zásady, jak psát. Zároveň zde přijali také etymologický princip  ortografie.\n\nSetkání se zúčastnili například Michal Miloslav Hodža, Ľudovít Štúr, Jozef Miloslav Hurban, Ján Kalinčiak, Ján Francisci-Rimavský, Andrej Caban, Eugen Gerometta, Jozef Ščasný, Ctibor Zoch, Samo Bohdan Hroboň, Martin Hattala a další\n\nK zániku spolku došlo během roku 1848.\n\nMezi členy spolku patřil například:\n"}
{"id": "993464", "url": "https://cs.wikipedia.org/wiki?curid=993464", "title": "Pevnosti v Rádžasthánu", "text": "Pevnosti v Rádžasthánu\n\nSoubor pevností v indickém státě Rádžastán je rozložen převážně v pohoří Aravalli. Doba jejich vzniku je mezi 5. století n. l. a 17.–18. století našeho letopočtu. Obvykle jde o zdí obehnaná centra měst s paláci a chrámy.\n\nŠest z nich se nachází na seznamu světového dědictví UNESCO: Chittorgarh, Kumbhalgarh, Ranthambore, Gagron, Amber, a Džaisalmér.\n"}
{"id": "993465", "url": "https://cs.wikipedia.org/wiki?curid=993465", "title": "Zino Francescatti", "text": "Zino Francescatti\n\nZino Francescatti, vlastním jménem René-Charles Francescatti (9. srpna 1902, Marseille − 17. září 1991, La Ciotat) byl francouzský houslista.\n\nNarodil se v roce 1902 v Marseille do hudebnické rodiny, oba jeho rodiče byli houslisté. Již od raného věku projevoval výjimečný talent a od tří let začal pravidelně cvičit. V pěti letech debutoval na veřejném recitálu a rychlý pokrok mu umožnilo představit se v deseti letech s Beethovenovým Houslový koncertem.\n\nOd roku 1927 působil jako učitel na \"École Normale de Musique\" v Paříži a stal se také dirigentem. V roce 1931 absolovoval první světové turné včetně amerického debutu. Po skončení druhé světové války pokračoval ve své úspěšné mezinárodní kariéře až do roku 1976. V roce 1987 se na jeho počest v Air-en-Provence konala mezinárodní houslová soutěž. \n\nZemřel v roce 1991 ve francouzském La Ciotat ve věku 89 let.\n\nFrancescattiho styl hry je charakteristický tím, že mu dominuje mimořádná technika vzbuzující dojem lehkosti, typicky lyrický a hřejivý tón a poetický charakter hry, díky čemuž vynikal hlavně jako interpret koncertů elegantního, lyrického rázu. Jeho interpretaci provázela vřelost, silné nasazení a spontánnost, kvůli čemuž se někdy nechal strhnout na úkor potřebného odstupňování dynamiky či dokonce tempa.\n"}
{"id": "993467", "url": "https://cs.wikipedia.org/wiki?curid=993467", "title": "Americké dopisy", "text": "Americké dopisy\n\nAmerické dopisy (2015) je televizní film režiséra Jaroslava Brabce. Pojednává o hudebním skadateli Antonínu Dvořákovi, děj nás zavádí do doby, kdy krátce po premiéře Novosvětské symfonie v roce 1894 se vrací s rodinou z Ameriky domů. Pojednává o jeho ženě Anně a jeho tajné lásce Josefíně Kounicové.\n\nFilm získal Českého lva v kategorii Nejlepší televizní film nebo minisérie.\n\nNatáčení filmu probíhalo v autentických lokacích, např. na zámečku Vysoká u Příbramě nebo v zámku Lužany.\n\n"}
{"id": "993469", "url": "https://cs.wikipedia.org/wiki?curid=993469", "title": "Daniel Chodowiecki", "text": "Daniel Chodowiecki\n\nDaniel Chodowiecki (16. října 1726, Gdaňsk, Polsko – 7. února 1801, Berlín, Prusko) byl německo-polský grafik a malíř, nejznámější autor leptů a ilustrátor 18. století v Německu.\n\nPo matce Marii Henriettě Ayrerové pocházel z hugenotské rodiny žijící ve Švýcarsku, po otci Godfridovi Chodowieckém byl Polákem se šlechtickým původem (z okolí velkopolského Hnězdna). Roku 1743 ho otec vyslal získat praxi v obchodování do Berlína k Danielovu strýci, který se staral o jeho umělecké vzdělání. S bratrem Gottfriedem se vyučil emailérství a roku 1754 se bratři Chodowiečtí osamostatnili jako malíři miniatur a emailéři. Daniel se postupně prosadil i jako grafik a ilustrátor. Známé jsou jeho scény z berlínské společnosti, ilustroval také velkou řadu knih včetně vědeckých.\n"}
{"id": "993470", "url": "https://cs.wikipedia.org/wiki?curid=993470", "title": "Lazaretto", "text": "Lazaretto\n\nLazaretto je druhé sólové studiové album amerického hudebníka Jacka Whitea. Album vyšlo 10. června 2014 pod jeho vlastní značkou Third Man Records a ve spolupráci s XL Recordings a Columbia Records.\n\nAutorem všech skladeb je Jack White, pokud není uvedeno jinak.\n"}
{"id": "993472", "url": "https://cs.wikipedia.org/wiki?curid=993472", "title": "Manuel Blum", "text": "Manuel Blum\n\nManuel Blum (* 26. dubna 1938, Caracas, Venezuela) je venezuelský informatik židovského původu. Je znám zejména pro svou práci v oblasti základů teorie výpočetní složitosti (Blumovy axiomy) a její aplikace v kryptologii a verifikaci programů. Za tento přínos dostal v roce 1995 Turingovu cenu. Roku 1986 spolu s Lenore Blum a Michaelem Shubem popsal vlastnosti generátoru Blum Blum Shub.\n\n"}
{"id": "993473", "url": "https://cs.wikipedia.org/wiki?curid=993473", "title": "Beňatinský travertín", "text": "Beňatinský travertín\n\nBeňatinský travertin je přírodní památka a chráněné území chráněné krajinné oblasti Vihorlat na Slovensku.\n\nPřírodní památka byla vyhlášena kvůli ochraně geologického odkryvu, který představuje profil nejvýchodněji položeného travertinu ve Slovenské republice, s výskytem zkamenělých zbytků měkkýšů. Zdejší tvorba travertinu pokračuje i v současnosti. Nachází se v katastrálním území obce Beňatina v okrese Sobrance v Košickém kraji. Území bylo vyhlášeno či novelizováno v roce 1989 na rozloze 0,2400 ha. Ochranné pásmo nebylo stanoveno.\n\n"}
{"id": "993474", "url": "https://cs.wikipedia.org/wiki?curid=993474", "title": "Mirror Ball", "text": "Mirror Ball\n\nMirror Ball může být:\n\n"}
{"id": "993475", "url": "https://cs.wikipedia.org/wiki?curid=993475", "title": "Ian Brown", "text": "Ian Brown\n\nIan George Brown (* 20. února 1963, Warrington) je anglický zpěvák, nejvíce známý jako frontman skupiny The Stone Roses. Po rozpadu skupiny se vydal na sólovou dráhu a vydal šest sólových alb.\n\nSkupina The Stone Roses vznikla v roce 1984 v anglickém Manchesteru. Brown v ní působil jako hlavní vokalista a také skladatel. The Stone Roses byli inspirací pozdějších kapel a to zejména tvůrců legendárního hudebního hnutí devadesátých let, tzv. britpopu − jsou to například skupiny Oasis, Blur, Suede, ale i mladší Coldplay, Franz Ferdinand nebo Arctic Monkeys. V dubnu 1996 se navzdory Brownovýmu nesouhlasu rozhodl kytarista Stone Roses John Squire opustit kapelu, která následně ještě šest měsíců fungovala, ale následně se rozpadla.\n\nPo rozpadu Stone Roses se Ian Brown vydal na sólovou dráhu. Vydal celkem šest samostatných alb a mnoho singlů, které se umisťovali na prvních místech hitparád. Třikrát také vystupoval na festivalu v Glastonbury, na V festivalu nebo v T in the Park. Od hudebního magazínu \"NME\" získal ocenění Godlike Genius za hudební tvorbu.\n\n\n"}
{"id": "993482", "url": "https://cs.wikipedia.org/wiki?curid=993482", "title": "Seznam medailistů na mistrovství světa ve vzpírání žen – pérová váha", "text": "Seznam medailistů na mistrovství světa ve vzpírání žen – pérová váha\n"}
{"id": "993483", "url": "https://cs.wikipedia.org/wiki?curid=993483", "title": "Morušovník bílý", "text": "Morušovník bílý\n\nMorušovník bílý (\"Morus alba\") je menší opadavý strom z čeledi morušovníkovité (\"Moraceae\").\nMorušovník bílý je vysoký přibližně 10–15 m. Jeho koruna je poměrně úzká, vysoká a působí křehkým dojmem.\n\nVětve jsou tenké, hladké a velmi křehké. Mladé větvičky jsou na koncích světle zelenavé či žlutohnědé a v některých případech úplně lysé. Nižší větvičky jsou tmavší, tupě hranatě oválné s roztroušenými lenticelami. Starší větvičky černošedé s bílou dření s malými dutinkami. Pupeny jsou 6–10 mm dlouhé se 3–5 pupenovými šupinami, které jsou světle hnědé s tmavým okrajem. Pupeny jsou krátce kuželovité a mírně zploštělé. Na kmenu je v mládí hladká světle hnědá kůra. Borka\nje hnědočervenavá nebo zelenavě šedá, podélně rozpukaná. Letorosty má poměrně rovné a slabé, zprvu jemně sametově chlupaté, později olysávající. Listy jsou tenké, vejčité, dlouhé 6–18 cm a široké přibližně 8 cm, nesouměrně dlanitě 3–5 laločnaté,\nv obrysu široce vejčité. Na bázi zaokrouhlené nebo šikmo srdčité, zubaté či laločnaté. Listy jsou na líci hladké a leskle zelené. Na rubu pouze na žilnatině pýřité. Listy vykazují Heterofylii, což je schopnost vytvářet na jednom exempláři odlišné tvary a velikosti listů. Palisty kopinaté, opadavé. Řapík je dlouhý kolem 2 cm, silněji chlupatý, na lící žlábkovitě vyhloubený. Listové jizvy jsou na značně vyniklých listových polštářcích. Květenství je jednodomé až dvoudomé v úžlabních vejčitých klasech. Samčí květy jsou ve dlouze stopkatých, světle žlutých jehnědách. Samičí květenství spíše hlávkovité až válcovité a vzpřímené. Blizny jsou lysé, plodenství je 10–25 mm velké, bílozeleně nebo načervenale zbarvené. Plod moruše dozrává v létě, dužnatí a uzavírá drobné nažky, celek je vejčitě válcovité plodenství. Zralá moruše má nažloutlé, jindy fialové až černé zbarvení, zralý plod je především velmi výrazně sladký, s typickou příchutí, podle zralosti a polohy je více či méně aromatický.\n\nMorušovník bílý pochází z Číny, ale je už staletí vysazován ve Středozemí nebo v teplejších krajích Střední Evropy.\n\nTento strom vyžaduje odvodněnou, dobře úrodnou půdu vystavenou horkému slunci. Jedná se o jeden z nejpozději jarně rašících stromů. Doba květu je v květnu a červnu.\n\nMorušovník bílý je krmnou rostlinou housenek nočního motýla bource morušového (\"Bombyx mori\"). Ačkoliv imágo tohoto motýla potravu nepřijímá, housenky konzumují velké množství morušovníku. Sklízení listů morušovníku bílého je tradicí převzatou z východní Asie a ještě dnes se provádí ve velkém rozsahu ve Francii. V době druhé světové války měl být chov bource morušového zaveden v Německu. Proto také z této doby pochází vysazování morušovníku bílého ve školních zahradách. Aby se z co možno nejmenší produkční plochy sklidilo co nejvíce listí, tak se stromy často sestřihují, čímž se hustě rozvětví. Chov housenek bource morušového pro výrobu hedvábí z kokonů je v Evropě prokázán od 16. století. Často se také vysazuje v parcích, zahradách, podél cest pro sladkokyselé plodenství.\nV Čechách byl chov bource morušového zaveden v 17. století Albrechtem z Valdštejna. Československý hedvábnický průmysl měl v poválečných letech vysokou úroveň. Ročně se dováželo a zpracovávalo až 500 tun surového hedvábí. Bohužel bylo roku 1963 naše hedvábnictví zcela zrušeno.\n\nCelá rostlina obsahuje toxické látky nebezpečné pro lidské zdraví. Latex vylučovaný rostlinou je toxický pro člověka, dráždivý při kontaktu. Pyl je vysoce alergenní a přispívá k senné rýmě.\n\nToxikologické informační středisko u plodů \"Morus alba, Morus rubra, Morus nigra\" uvádí „\"téměř nejedovaté plody – nebezpečná může být dávka nad 20 plodů (bobulí, semen); po větším požitém množství se podává aktivní uhlí, nebývá nutná hospitalizace (jen u mimořádně citlivých osob při závažných příznacích), u zdravých jedinců se objevují nanejvýš zažívací potíže\"“.\n\nDalší zdroje podávají jiné údaje o akutní a chronické toxicitě plodů. Zmiňují, že navzdory širokému použití moruší (\"Morus alba\" L.) nebylo podle zdroje provedeno žádné systematické hodnocení toxicity plodů moruše. Výsledky testů toxicity neukázaly žádné abnormality a histopatologické změny. Zmiňovány jsou pouze významně odlišné hodnoty glukózy v krvi. Výsledky tedy naznačují, že plody moruše nevyvolávají akutní ani chronickou toxicitu.\n\nJiný zdroj uvádí že jsou jedovaté všechny části bílé moruše, s výjimkou zralých plodů. I když lidé zralé plody moruše konzumují, požití nezralých plodů může vyústit v žaludeční nevolnost, podráždění nervového systému.\n\nPodobným druhem je morušovník černý (\"Morus nigra\"), což je teplomilný druh a v České republice se pěstuje zcela výjimečně. Jeho plody se v teplých oblastech Evropy vytvářejí pravidelně a chutnají lépe než plody morušovníku bílého. Plody jsou podobné ostružinám. V místech s horkými léty vyrostou morušovníky černé až v 15 m vysoké stromy.\n\n\n"}
{"id": "993484", "url": "https://cs.wikipedia.org/wiki?curid=993484", "title": "Johann Gottfried Schadow", "text": "Johann Gottfried Schadow\n\nJohann Gottfried Schadow (20. května 1764, Berlín – 27. ledna 1850, Berlín) byl německý sochař, nejvýznamnější představitel německého klasicismu v této oblasti umění. Kromě toho působil i jako grafik.\n\nSchadowovým prvním učitelem byl Jean-Pierre-Antoine Tassaert v Berlíně. Dále Schadow uskutečnil také studijní pobyt v Itálii.\n\nByl dvorním malířem pruského krále a ředitelem berlínské Akademie umění (\"Preußische Akademie der Künste\"). Je autorem řady významných soch, například \"Kvadrigy\" na Braniborské bráně nebo 17 nadživotních bust německých velikánů v památníku Walhalla. Jeho synové kráčeli v otcových stopách: Rudolph se stal sochařem a Friedrich Wilhelm malířem.\n"}
{"id": "993485", "url": "https://cs.wikipedia.org/wiki?curid=993485", "title": "Jelen sika Dybowského", "text": "Jelen sika Dybowského\n\nJelen sika Dybowského (\"\") je poddruh jelena sika (\"Cervus nippon\"), z čeledi jelenovitých.\n\nVyskytuje se ve východním Rusku. Podobně jako jelen evropský i samci jelena sika mají parohy, jen jsou menší a na koncích nevytvářejí korunu. Žijí ve gangách živí se trávou, bylinami, semeny či listy. V lese škodí olupováním kůry mladých stromků. Laň je březí 8 měsíců, mláďata se rodí v květnu až červnu. Dospívají ve dvou letech.\n"}
{"id": "993487", "url": "https://cs.wikipedia.org/wiki?curid=993487", "title": "Pacific 231", "text": "Pacific 231\n\nPacific 231 je orchestrální skladba švýcarského skladatele Arthura Honeggera z roku 1923. Je zároveň autorovou nejhranější skladbou. Běžná interpretace – které také nahrává název – této skladby je, že se jedná o popis chodu stejnojmenné parní lokomotivy.\nHonegger byl veřejně znám jako velký železniční fanoušek – jednou řekl: „Vždycky jsem vášnivě miloval lokomotivy. Pro mě jsou to živá stvoření a miluji je, jako ostatní milují ženy nebo koně.”\n\nProvedení skladby trvá obvykle kolem sedmi minut.\n\nNástrojové obsazení:\n"}
{"id": "993488", "url": "https://cs.wikipedia.org/wiki?curid=993488", "title": "Seznam medailistů na mistrovství světa ve vzpírání žen – lehká váha", "text": "Seznam medailistů na mistrovství světa ve vzpírání žen – lehká váha\n"}
{"id": "993489", "url": "https://cs.wikipedia.org/wiki?curid=993489", "title": "Guguan", "text": "Guguan\n\nGuguan je menší neobydlený ostrov vulkanického původu, nacházející se v centrální části souostroví Severní Mariany, asi 30 km jižně od ostrova Alamagan a 64 km severovýchodně od ostrova Sarigan. Ostrov má délku 2,8 km a plochu něco přes 4 km.\n\nSeverní část ostrova tvoří menší stratovulkán, na jižní části se nachází erodovaná kaldera s postkalderovým dómem. Poslední vulkanická aktivita na ostrově se odehrála mezi lety 1882 a 1884, kdy došlo k vytvoření severního vulkánu.\n\n"}
{"id": "993490", "url": "https://cs.wikipedia.org/wiki?curid=993490", "title": "Molinismus", "text": "Molinismus\n\nMolinizmus je filozoficko-teologické učení španělského jezuitského teologa ze 16. století Luise de Moliny. Snaží se smířit Boží účinnou milost a lidskou svobodnou vůli.\n\nV důsledku prvotního hříchu může člověk kráčet za Bohem jen vedený jeho milostí, která je prvotní (to popíral pelagianismus). Člověk však prvotním hříchem neztratil svobodnou vůli (jak tvrdí někteří protestanti a jansenisté) - Boží milost vyžaduje spolupráci člověka (lat. \"gratia adiuvans seu cooperans\")\n\nBůh tedy musí mít v okamžiku, kdy sesílá milost, jistotu, že s ní člověk bude spolupracovat. Jinými slovy: Bůh má dokonalou vědomost o tom, jak se každý svobodně jednající člověk rozhodne za libovolných okolností. Toto poznání se nazývá „střední poznání“ (lat. \"scientia media\").\n\nNa podporu svého tvrzení uvádějí molinisti následující evangelijní verš: \nPodle jejich výkladu Ježíš v tomto verši (jako pravý Bůh) dokázal, že ví, jak by se sodomští zachovali za odlišných okolností, než jaké nakonec nastaly.\n\n"}
{"id": "993515", "url": "https://cs.wikipedia.org/wiki?curid=993515", "title": "Planum Boreum", "text": "Planum Boreum\n\nPlanum Boreum (lat.; „\"Severní planina\"“) je planina severního polárního kruhu na Marsu. Rozkládá se směrem na sever od souřadnice 80 ° S a její střed se nachází na souřadnicích 88.0 ° S 15.0 ° V. Obklopuje ji vysokohorská rovná polární planina s členitými nížinami pojmenována Vastitas Borealis, která se táhne přibližně 1500 km jižním směrem a je dominantou severní polokoule. V roce 1999 Hubbleův vesmírný teleskop zachytil cyklonu v tomto regionu. Průměr této bouře byl přibližně 1750 km s okem bouře 320 km.\n\nPlanum Boreum je místem permanentní polární čepice složené hlavně z vodního ledu a zmrzlého oxidu uhličitého. Objem této čepice je 1,2×10 km a pokrývá plochu přibližně 1 milion km o poloměru 600 km. Největší tloušťka je přibližně 3 km. Spirálovitý tvar této oblasti byl vytvořen hlavně prudkým větrem a sublimací.\n\nKompozice povrchu severní polární čepice během jara (po roztátí sezónního suchého ledu) byla pozorována z oběžné dráhy. Vnější okraje této oblasti jsou znečištěné prachem (0,15% váhy) obsaženým hlavně v ledu. Jak se jedna část ledu pohybuje směrem k pólu, množství povrchového vodního ledu ubývá a je pomalu nahrazováno suchým ledem. Tímto se zvyšuje i Čistota ledu. Na pólu je povrchový sezónní led složený hlavně z čistého suchého ledu s malým obsahem prachu 30 parts per million vodního ledu.\n\nSonda Phoenix, vypuštěná v roce 2007 přiletěla na Mars v květnu 2008 a úspěšně přistála v oblasti Vastitas Borealis 25. května 2008. Polární čepice Marsu byla navržena jako místo přistání pro lidskou expedici na Mars.\n\nHlavní strukturou v Planum Boreum je velký kaňon v polární čepici nazvaný Chasma Boreale. Je široký zhruba 100 km, se srázy vysokými 2 km (porovnání: Grand Canyon je široký 24 km, hluboký 1,6 km a dlouhý 446 km). Chasma Boreale protíná polární usazeniny a led podobně jako je tomu i v Grónsku.\n\nPlanum Boreum je obklopena velkými planinami písečných dun na souřadnicích od 75 ° S po 85 ° S. Tyto dunové pole se nazývají Olympia Unda, Abalos Unda a Hyperboreae Unda. Olympia Unda je největší a pokrývá plochu od 100 ° V do 240 ° V. Abalos Unda pokrývá plochu od 261 ° V do 280 ° V a Hyperboreale Unda od 311 ° V do 341 ° V.\n\nPozorování HiRISE z února 2008 zachytilo čtyři laviny při pádu ze 700 m vysokého útesu. Oblak prachu je široký 180 ma táhne se 190 m od základny útesu. červené vrstvy jsou skály bohaté na vodní led a bílé vrstvy jsou sezónní led oxidu uhličitého. Sesuv vznikl v nejvyšších vrstvách červených vrstev. Následující pozorování mají přinést informace o složení úlomků z tohoto sesuvu.\n\n\n"}
{"id": "993518", "url": "https://cs.wikipedia.org/wiki?curid=993518", "title": "O sofistických důkazech", "text": "O sofistických důkazech\n\nSpis O sofistických důkazech (řecky: \"Περὶ σοφιστικῶν ἐλέγχων\", latinsky: \"De sophisticis elenchis\") napsal filosof Aristotelés jako šestou část spisu \"Organon\". Pojednává zde o sofistických důkazech, typech argumentace a o umění řečnictví.\n\nSofistické důkazy jsou důkazy, které něco jen zdánlivě pravdivě dokazují. Ve skutečnosti to nejsou důkazy, ale jen jakási tvrzení, která jsou ve skutečnosti tzv. paralogismy. Při správném dokazování je nutné rozlišovat mezi skutečným a zdánlivým, podstatným a nepodstatným, relevantním a nerelevantním. Platí to v jakékoli argumentaci. Při dokazování pomocí sofistické argumentace se sofista opírá o působivá slova, která často nevyjadřují podstatu věci, a vytváří pomocí nich věcně i logicky chybná tvrzení. Úsudky používané při správné argumentaci musejí pravdivě vyjadřovat podstatu věcí. Člověk chtějící správně argumentovat musí znát a uznávat správný význam slov, která používá. Ten, kdo nezná anebo nechce uznat správný význam slov, se zpravidla dopouští chybných anebo dokonce špatných úsudků. Sofista je člověk, který dosahuje zisku z nesprávné argumentace, zisku ze zdánlivé moudrosti, nikoliv z moudrosti opravdové. Sofistickými důkazy se zabývali Aristoteles, Platón a další filosofové. Chceme-li čelit sofistickým důkazům a sofistické argumentaci, musíme umět správnou argumentací odhalovat a vyvracet jednotlivá nesprávná tvrzení sofistů. \n\nArgumenty používané v diskuzích se podle Aristotela dělí na čtyři druhy:\n\nJe třeba znát cíl lidí, kteří berou řečnictví jen jako snahu o překonání protivníka nebo potěšení ze sporu. Cíle mohou být: vyvrácení, nepravda, rozpor s běžným míněním, jazyková vada, mnohomluvnost – protivník opakuje dokola to samé.\n\nExistují dva druhy způsobu vyvracení argumentů. Jeden způsob má základ ve slovním vyjádření. Druhý způsob je vyjádřen mimoslovním vyjádřením. Způsobů k vytvoření zdánlivých argumentů je šest: stejnojmennost, dvojjazyčnost, spojitost, rozdělení, přízvuk ve výslovnosti, tvar slovního vyjádření.\n\n\nParalogismů mimo slovní vyjádření je sedm: první se opírá o případek, druhý se opírá o neoprávněné užití výrazu, třetí o neznalost vyvracení, čtvrtý o důsledek, u pátého se dožaduje souhlasu s tím co má být teprve dokázáno, šestý uvádí příčinu, co ve skutečnosti příčinou není, u sedmého se z více otázek činí jedna.\n\n\n\n"}
{"id": "993521", "url": "https://cs.wikipedia.org/wiki?curid=993521", "title": "Krásná Amaranta", "text": "Krásná Amaranta\n\nKrásná Amaranta (1961, La Belle Amarante) je dobrodružný román pro mládež od francouzského spisovatele Yvona Mauffreta o hledání vraku potopené fregaty.\n\nHlavní hrdinkou románu je třináctiletá dívka Sandrina žijící po ztrátě obou rodičů s babičkou a starší devatenáctiletou sestrou Kateřinou na malém bretaňském ostrůvku Guezennec. V létě se Sandrina nečekaně seznámí se třemi pařížskými studenty, kteří přijeli na ostrov s potápěčským vybavením pátrat po francouzské fregatě \"Krásná Amaranta\", kterou u podbřeží ostrova potopily roku 1760 dvě anglické válečné lodě. Nejstaršímu ze studentů, Richardovi, je čtyřiadvacet let, jeho bratrovi Antonínovi osmnáct a jejich společnému příteli Františkovu dvacet dva let. Sandrina i její mladší dvanáctiletý bratr Paskal, který přijel na prázdniny z internátní školy ve Vannes se s nimi brzy spřátelí a pátrají po lodi společně. Pro pátrání získají i Kateřinu a také starého mořského vlka strejdu Kozika s jeho kutrem \"Větrná růžice\". \n\nStudenti všem brzy prozradí, že v podpalubí \"Krásné Amaranty\" by měly být uložený vzácný náklad, výsledek korzárské činnosti fregaty u pobřeží Jižní Ameriky: španělské a portugalské zlaté mince, zlaté pruty z Peru a vzácné šperky. \n\nPo fregatě však nepátrají sami. Dozvěděli se o ní z náhodně nalezeného rukopisu a jejich porady v kavárně v pařížské Latinské čtvrti tajně vyslechl neznámý muž. Pak Sandrina objeví na ostrově boudu sloužící jako skrýš několika mužů, z nichž jeden odpovídal popisu neznámého z Latinské čtvrti. Následně je omámena, a když se probere, zjistí, že je zavřená na nějaké lodi. Podaří se ale jí uprchnout a varovat před piráty své přátele. Když se jim však s pomocí strýce Kozika a jeho lodi podaří vrak lodi najít a vytáhnout z něj nějakou truhlici, objeví se člun pirátů, kteří jim truhlici seberou a Kozikovu \"Větrnou růžici\" potopí. Naštěstí je to blízko pevniny, takže se všem podaří šťastně doplavat na břeh.\n\nNa policii se ke svému radostnému překvapení dozvědí, že piráti s člunem ztroskotali na podmořském skalisku. Truhla je jim vrácena, a když jí otevřou, zjistí, že místo pokladu obsahuje rokokové šaty z nádherného bílého hedvábí vyšité zlatem, malovaný vějíř, kupu bledě modrých stuh a broušené benátské zrcadlo, pravděpodobně dárky pro ženu kapitána fregaty. Úplně na dně truhly je měšec plný zlatých mincí, který dostal strýci Kozik, aby si za ně koupil novou loď. Šťastný konec románu je ještě umocněn zasnoubením Richarda a Kateřiny.\n\n"}
{"id": "993524", "url": "https://cs.wikipedia.org/wiki?curid=993524", "title": "Okataina (sopka)", "text": "Okataina (sopka)\n\nOkataina je vulkanický komplex, nacházející se na Severním ostrově Nového Zélandu. Komplex je tvořen několika lávovými dómy převážně ryolitového složení, které jsou rozděleny do dvou větších skupin: skupina \"Haroharo\", nacházející se v rámci pleistocénní kaldeře Haroharo na severním okraji komplexu a \"Tarawera\" na jižním okraji komplexu. Kaldera Haroharo se vytvořila ve více fázích v období před 300000 až 50000 lety, skupina dómů v oblasti Tarawera je mladší. Její vznik se datuje na 17000 let př. Kr. a poslední dóm vznikl přibližně v roce 800 př. Kr. Komplex byl v nedávné minulosti poměrně aktivní, jen v 20. století bylo zaznamenáno více než 15 menších freatických erupcí, poslední začátkem roku 1973. \n\n"}
{"id": "993532", "url": "https://cs.wikipedia.org/wiki?curid=993532", "title": "Všeruská státní televizní a rozhlasová společnost", "text": "Všeruská státní televizní a rozhlasová společnost\n\nVšeruská státní televizní a rozhlasová společnost (rusky \"Всероссийская государственная телевизионная и радиовещательная компания\", Vserossijskaja gosudarstvennaja televizionnaja i radioveščatělnaja kompanija, zkráceně VGTRK rusky \"ВГТРК\") je ruský státní unitární podnik, který provozuje velké množství televizních a rozhlasových kanálů. Byla založena v roce 1990. V roce 2010 vysílala vlastní pořady v 53 jazycích Ruska.\n\nVysílání je organizováno \"Federativním centrem pro distribuci televizních a rozhlasových kanálů\", který se nachází v Moskvě, a také prostřednictvím regionálních vysílacích center Ruské televize a Sítě rozhlasu tvořících pozemní vysílací sítě. Televizních a rozhlasové kanály z Moskvy jsou roznášeny do regionů prostřednictvím satelitních a pozemních komunikačních kanálů.\n\nVladimir Putin pověřil Všeruskou státní televizní a rozhlasovou společnost, aby vytvořila regionální, všeobecně dostupné televizní kanály v každém městě, republice a kraji. V současné době společnost vlastní a provozuje 5 celostátních televizních stanic, dvě mezinárodní televizní společnosti, 5 rozhlasových stanic a přes 80 regionálních televizních a rozhlasových společností. Také provozuje ruskou informační agenturu RIA Novosti.\n\nJe největší ruskou mediální společností. V současné době zahrnuje 3 celostátní televizní kanály \"Rossija 1\", \"Rossiya K\" a \"Rossija 2\"; první veřejnoprávní televizní stanici pro děti a mládež \"Bibigon\"; 89 regionálních televizních a rozhlasových kanálů vysílajících ve všech regionech Ruské federace; první zpravodajský kanál v režimu 24/7 \"Rossija 24\", televizní kanál pracující v zahraničí od roku 2002 \"RTR-Planet\"; ruskojazyčnou verzi sportovního televizního kanálu \"Euronews\"; 5 rozhlasových stanic \"Radio Rossiji\", \"Majak\", \"Kultura\", \"Vesti FM\", \"Junost\" a \"Rossija\" (veřejný internetový on-line kanál).\n\nNa počátku roku 1993 získala VGTRK status veřejnoprávní vysílací společnosti. Ten stejný rok se stala plnoprávným členem Evropské vysílací unie.\n\nVeřejnoprávní televizní kanál Rossija-1, rusky \"Россия-1\" začal vysílat v květnu 1991. Dnes je předním kanálem, který pokrývá vysíláním většinu země. Publikum kanálu se z 98,5 procenta skládá z obyvatel Ruska a více než 50 milionů diváků ze zemí SNS a Pobaltí. RTR-Planeta, rusky \"РТР-планета\" je mezinárodní verzí kanálu \"Rossija 1\", který je možné sledoval v USA, Evropě, na Středním východě, v severní Africe a Číně.\n\nTelevizní kanál Rossija je rozvíjející se společnost, jež přenáší informační programy, seriály, politickou žurnalistiku, talk show, herních show, komedie, celovečerní filmy a dokumentů, sportovní a politické události spolu se zábavou. V posledních několika letech se \"Rossija\" stává aktivním hráčem ve filmové produkci. \"Rossija\" je dnes vyvíjející se společnost, která se zaměřuje na oblast dokumentárních a celovečerních filmů vysílání.\n\nKrom získávání vysílacích práv byla \"Rossija\" první mezi ruskými televizními kanály, jež zahájila vlastní produkci televizních filmů ve velkém měřítku. Charakteristickým rysem seriálů, vysílaných na televizním kanále \"Rossija\", je zaměření na klasiku. Vysílání adaptací klasických děl ruských spisovatelů zaujalo široké publikum a stanovilo nové standardy filmové produkce. Filmy představují asi 35% celkového vysílacího času televizního kanálu \"Rossija\". Kanál získává filmová vysílací práva v korporaci s 50 hlavními produkčními a distribučními společnostmi.\n\nZpravodajský pořad Vesti je předním informačním programem v Rusku. Během předchozí televizní sezóny přijala výrobní cyklus 24/7 s dvouhodinovými intervaly, což umožňuje vysílat zprávy, které jsou v přímém přenosu ve všech ruských časových pásmech. \"Rossija\" má licenční práva na vysílání Mistrovství světa, Zimních a letních olympijských her, ruského fotbalového mistrovství a dalších velkých ruských a mezinárodních sportovních akcí.\n\nRossija-1, rusky Россия-1 je zaměřen na zábavu, a zpravodajství. Dříve byl znám jako \"Russia\", \"RTR-1\" a \"RTR\".\n\nRossija-2, rusky Россия-2 je sportovní a zábavný kanál. Dříve byl znám jako \"Sport\".\n\nRossija-24, rusky Россия-24 se zaměřuje na zpravodajství. Dříve byl znám jako \"Vesti\".\n\nRossija-K, rusky Россия-К je kulturní kanál. Dříve byl znám jako \"Culture\" a \"RTR-2\".\n\nKarusel', rusky Карусель je kanálem pro dospívající děti (společně s \"Prvním kanálem\").\n\nRossija HD, rusky Россия HD vysílá nejlepší programy společnosti v HD rozlišení.\n\nRTR-Planeta, rusky РТР-планета je kanál, který vysílá mezinárodně.\n\nMoja planeta, rusky Моя планета je zaměřen na dukumentární pořady. Stejné zaměření má i Nauka 2.0, rusky Наука 2.0 a Strana, rusky Страна.\n\nSarafan, rusky Сарафaн je zábavní kanál.\n\nFight Club je sportovní kanál, který se zaměřuje na box.\n\nSport, rusky Спорт je ruský sportovní kanál.\n\nSport-1, rusky Спорт-2 je první placený sportovní kanál.\n\nMoskva 24, rusky Москва 24 je moskevský zpravodajský kanál. Dříve byl znám jako \"Stolica\".\n\nRuskojazyčná verze kanálu Euronews, nazvaná \"Euronews-Russia\", rusky \"Euronews-Россия\" nebo \"Евроновости\".\n\nHistorie, rusky История je kanál vysílající ruské a světové dějiny.\n\nA dalších 90 programů. Každá část Ruské federace má svůj vlastní kanál.\n\nRádio Kultura je rádio o kultuře.\n\nRádio Maják je kanál všeobecně o zábavě, současných otázkách a hudbě.\n\nRádio Rossiji je diskusní rádia obsahující regionální pořady.\n\nRádio Junost vysílá hlavně evropskou a americkou pop music.\n\nVesti FM je zpravodajské rádio.\n\n"}
{"id": "993533", "url": "https://cs.wikipedia.org/wiki?curid=993533", "title": "Mistrovství světa v judu 1981 – seznam účastníků", "text": "Mistrovství světa v judu 1981 – seznam účastníků\n\nSeznam účastníků na XI. mistrovství světa v judu v roce 1981.\n"}
{"id": "993542", "url": "https://cs.wikipedia.org/wiki?curid=993542", "title": "Kožlí u Čížové (tvrz)", "text": "Kožlí u Čížové (tvrz)\n\nTvrz Kožlí u Čížové se nachází ve vsi Kožlí u Čížové v okrese Písek, v prostorách bývalého panského dvora. Jedná se o bývalý renesanční zámeček Kalenických z Kalenic, slohově prostý objekt, který stojí v severní části hospodářského dvora a vyniká jen barokními žulovými ostěními s polokruhovitými okny schodiště.\n\nNeví se, kde a zda vůbec stála tvrz původních majitelů, kterými byli vladykové z Kožlí. Roku 1396 je uváděn Pavel z Kožlí a roku 1444 jeho syn Jan. Později až do roku 1547 je deskový statek majetkem královského města Písek. Ve stejném roce však dochází ke konfiskaci za účast v odboji proti králi Ferdinandovi I. Podle některých údajů je v roce 1549 prodán českou komorou Adamu Řepickému ze Sudoměře. Neví se, zda byl schopen za sídlo zaplatit kupní cenu, ale roku 1553 byla králem Ferdinandem I. připojena k Sedlici (Sedlc). Renesanční zámeček byl postaven až ve druhé polovině 16. či na počátku 17. století za rytířů Kalenických z Kalenic. V erbu měli stříbrné bůvolí rohy na červeném poli.\n\nNejstarší Jan Kalenský z Kalenic, zemřel roku 1629, odkáže zámeček se vsí Kožlí (Kozly) a dalšími třemi vesnicemi v okolí své dceři Johance. Ta jej přinese věnem do rytířské rodiny Běšinů z Běšín, když se provdá za Jana Václava Běšina z Běšín. Ti měli erb polcený, v pravém zlatém poli medvědí tlapu černé barvy (v místě utětí červenou), v levém červeném poli stříbrný bůvolí roh. Statek drží do roku 1666 jejich syn Jan Ladislav a téhož roku jej odprodává (tvrz, dvůr, pivovar a ves Kožlí) Petru Maxmiliánu Rozhovskému z Krucemburka a jeho choti Alžbětě z Běšín.\n\nRozhovští je méně známou rytířskou rodinou s erbem se stříbrnou kosou skříženou stříbrným mečem v červeném poli. Ti (Alžběta s pěti syny) roku 1704 zámeček prodávají Janu Petrovi Dejmovi (Dýmovi) ze Střítěže, který Kožlí připojuje k Čížové, jenž rod drží od roku 1560. K tomu navíc mají Drhovli.\n\nDejmové ze Střítěže je stará rytířská rodina, z níž někteří obdrželi v letech 1708, 1733 a 1739 panský stav a jeden roku 1730 i dědičný stav hraběcí. Dejmové mají ve znaku stříbrnou husu se zlatou zbrojí (zobákem a nohami) na červeném poli.\n\nRoku 1715 je Kožlí rytířem Petrem Dejmem prodané k Drhovli, která patří již od roku 1712 hraběnce Marii Josefě Černínové z Chudenic, rozené hraběnce z Kuenburgu, majitelce Mělníka a řady dalších panství. Kožlí je součástí rodového majetku až do První republiky. V 18. století je již centrem rozsáhlého panství (viz mapa v expozici Národního muzea v Lobkovickém paláci v Praze). Syn Marie Josefy František Antonín hrabě Černín z Chuděnic postaví spolu s chotí Marií Isabelou markraběnkou z Westerloo, hraběnkou z Merode na severním okraji Kožlí barokní kapli, která má na hlavním oltáři erb obou hraběcích manželů (tato větev Černínů již od roku 1623 má právo na polepšený erb, zde však užila svůj původní – polotrojřičí – vpravo (heraldicky) červený, vlevo modrý se třemi stříbrnými pruhy). Za nichž zřejmě dojde i k vestavbě barokních prvků do renesančního zámečku. Svědčí o tom žulová barokní kamenná ostění a schodiště.\n\nDcera Františka Antonína Černína, Marie Lidmila (1738–1790) se provdá za knížete Augusta Antonína Lobkowicze (1729–1803) a díky značnému majetku, který přináší věnem (panství Mělník, Byšice, Šopka, Čečelice, Skuhrov, Kožlí, Drhovle, Čížová s Vráží, Sedlice, Brloh aj.), je založena lobkowiczká sekundogenitura. Lobkowiczové již na Kožlí nerezidentují a tak v přízemí jsou zřízeny deputátnické byty, obchod, sklepy, lednice k pivovaru, v patře pak byt správce. Kníže August je vévodou Zaháňským a od roku 1786 vévodou Roudnickým, rytířem Řádu zlatého rouna, skutečným tajným císařským radou a komořím, generálem polním vachmistrem, nejvyšším zemským maršálkem v Čechách, v letech 1772-1776 císařským velvyslancem na španělském dvoře atd. On, stejně jako jeho nástupci, sem pouze dojíždějí a po smrti Jiřího Kristiána († 22. května 1932 na závodní dráze Avus v Berlíně), jednoho z nejvýznamnějších závodníků své doby, jsou statky rozprodány. Vzniká zbytkový statek Brloh se 44 ha (v majetku Kostomlatských) a v Kožlí je založeno zemědělské družstvo, které však záhy skončí. Zámeček s nepatrným množstvím půdy a příslušenstvím vlastní poté rodina Vrbových, jimž je následně konfiskována jeho polovina komunisty.\n\nV roce 1988 nemovitost koupil Jaromír Stach-Černín, dějepisec umění a historik, po matce, rozené Černínové z Chudenic, příbuzný někdejších majitelů objektu. Po jeho smrti má tato historická budova od roku 2014 nové majitele.\n\nV přízemí, vedle lednice, sklepů, skladových prostor se dochovaly renesanční klenby ať hřebínkové, či s kápěmi. V renesančním sále na druhé straně objektu blíž k rybníčku se dochoval středověký pilíř. Celé první patro je plochostropé s prkennou podlahou. Na obou stranách fasády jsou zcela sporadicky zachovány zbytky renesanční sgrafit. U objektů se vedle hospodářského dvora, chlívků aj. zachovaly staré ohradní zdi, jedna je dokonce gotickou hradbou, oddělující zahrádku od návsi a vycházející ze zdiva zámečku až do rybníčku pod zámkem.\n\nPublikace Hrady, zámky a tvrze v Čechách, na Moravě a ve Slezsku, díl V. Jižní Čechy, Praha 1986, str. 114 uvádí místo jména Rozhovských z Krucemburku jméno Kocovských z Krausenburku. Jde zřejmě jen o lexikální obměnu. Dále uvádí, že roku 1715 při prodeji Dejmy na Černíny se tvrz Kožlí uvádí naposledy a že „zanikla beze zbytku a nevíme, kde stávala“. Jisté je, že Černínové renesanční zámeček přestavěli v barokní (kamenná ostění dveří, barokní schodiště do prvního patra), v jádru však původní stavba zůstala zachována.\n\n\n"}
{"id": "993543", "url": "https://cs.wikipedia.org/wiki?curid=993543", "title": "Dissoluce", "text": "Dissoluce\n\nDissoluce je dohoda o zrušení závazku, aniž by byl nahrazen novým. Odpovídá to zásadě smluvní volnosti v závazkovém právu, kdy je plně na vůli účastníků nějakého právního vztahu, jak se vzájemnými právy a povinnostmi naloží. Upravena je v českém právu v ustanovení § 1981 občanského zákoníku.\n\nNa rozdíl od jednostranného prominutí dluhu jde o dohodu, je tedy nutný souhlas obou stran. Jestliže je na straně věřitele nebo dlužníka více subjektů, je pro zrušení závazku potřeba, aby dohodu uzavřeli všichni.\n"}
{"id": "993549", "url": "https://cs.wikipedia.org/wiki?curid=993549", "title": "Seznam medailistů na mistrovství světa ve vzpírání žen – střední váha", "text": "Seznam medailistů na mistrovství světa ve vzpírání žen – střední váha\n"}
{"id": "993550", "url": "https://cs.wikipedia.org/wiki?curid=993550", "title": "Azimutální montáž", "text": "Azimutální montáž\n\nAzimutální montáž je jednoduchá montáž dalekohledu založená na dvou navzájem kolmých osách. Na vertikální ose se nastavuje azimut, na horizontální pak výška nad horizontem.\n\nNejvětší výhodou azimutální montáže je jednoduchost výroby i jednoduchost při jejím používání. Používá se např. pro amatérské dalekohledy, používá se však i u velkých přístrojů, kde je prakticky podmínkou vzhledem k její jednoduchosti a vysoké hmotnosti dalekohledů, kde by bylo náročné zhotovení a obsluhování ekvatoriální montáže.\n"}
{"id": "993551", "url": "https://cs.wikipedia.org/wiki?curid=993551", "title": "Finále Coupe de la Ligue 2013/14", "text": "Finále Coupe de la Ligue 2013/14\n\nFinále Coupe de la Ligue 2013/14 bylo vyvrcholením Coupe de la Ligue, tedy francouzského ligového poháru ze sezóny 2013/14. Střetly se v něm týmy Paris Saint-Germain a Olympique Lyon. Mužstvo PSG vedl jako kapitán brazilský obránce Thiago Emiliano da Silva, tým Lyonu francouzský záložník Maxime Gonalons. V sestavě pařížského klubu chyběl hvězdný švédský útočník Zlatan Ibrahimović, neboť se zranil 2. dubna 2014 v prvním utkání čtvrtfinále Ligy mistrů proti anglickému klubu Chelsea FC. Šlo o svalové zranění.\n\nFinálové utkání se odehrálo 19. dubna 2014 na stadionu Stade de France v Saint-Denis. O poločase byl stav 2:0 pro tým PSG, který nakonec soupeře porazil konečným výsledkem 2:1. Bylo to 4. vítězství Paris Saint-Germain v této soutěži, čímž se dostal do čela historického žebříčku. Lyon propásl možnost získat svůj druhý titul.\n\n"}
{"id": "993560", "url": "https://cs.wikipedia.org/wiki?curid=993560", "title": "Wilbur Thompson", "text": "Wilbur Thompson\n\nWilbur Marvin „Moose” Thompson (6. dubna 1921 Frankfort, Jižní Dakota — 25. prosince 2013) byl americký atlet, olympijský vítěz ve vrhu koulí.\n\nAtletických úspěchů začal dosahovat od roku 1946, když se vrátil z armády. Kvalifikoval se na olympiádu v Londýně v roce 1948, kde zvítězil v novém osobním rekordu 17,12 m. Byl to zároveň olympijský rekord.\n\n"}
{"id": "993561", "url": "https://cs.wikipedia.org/wiki?curid=993561", "title": "Bill Nieder", "text": "Bill Nieder\n\nWilliam (Bill) Henry Nieder (10. srpna 1933 Hempstead) je bývalý americký atlet, olympijský vítěz ve vrhu koulí.\n\nByl předním světovým závodníkem ve vrhu koulí na přelomu padesátých a šedesátých let 20. století. K jeho největším rivalům patřili další američtí vrhači Parry O'Brien a Dallas Long. S prvním prohrál na olympiádě v Melbourne v roce 1956 a získal stříbro a na další olympiádě v Římě si vyměnili pořadí. S Longem v letech 1960 až 1962 vylepšovali světový rekord ve vrhu koulí a Nieder jako první člověk v historii překonal hranici 20 metrů.\n"}
{"id": "993562", "url": "https://cs.wikipedia.org/wiki?curid=993562", "title": "Max Klinger", "text": "Max Klinger\n\nMax Klinger (18. února 1857, Lipsko – 4. července 1920, Großjena) byl německý sochař, malíř a grafik, představitel symbolismu.\n\nMax Klinger se narodil jako druhý syn výrobce mýdla. Jeho učiteli byli Karl Gussow, Ludwig Des Coudres a Emile Wauters. Roku 1881 se usadil v Berlíně a otevřel si zde ateliér. Mnoho cestoval po Evropě, pobýval například v Itálii a v Paříži, kde ho zaujal symbolistický malíř Pierre Puvis de Chavannes. Roku 1897 se stal profesorem v Lipsku, v následujícím roce se seznámil se spisovatelkou Elsou Asenijeffovou, která se stala až do roku 1916 jeho partnerkou (mělí dceru Desirée) a modelkou. 19. října 1919 umělce ranila mrtvice, dožil ve své vile v obci Großjena, což je dnes část Naumburgu. Na podzim 1919 si vzal za manželku Gertrud Bockovou. Jeho poměrně známým dílem byl ,Rozsudek pařížský\".\n"}
{"id": "993563", "url": "https://cs.wikipedia.org/wiki?curid=993563", "title": "Dallas Long", "text": "Dallas Long\n\nDallas Crutcher Long (13. června 1940 Pine Bluff) je bývalý americký atlet, olympijský vítěz ve vrhu koulí.\n\nByl předním světovým závodníkem ve vrhu koulí na přelomu padesátých a šedesátých let 20. století. K jeho největším rivalům patřili další američtí vrhači Parry O'Brien a Bill Nieder. Prohrál s nimi na olympiádě v Římě a obsadil zde třetí místo. Celkem sedmkrát zlepšil světový rekord ve vrhu koulí - až na 20,68 m. Na olympiádě v Tokiu v roce 1964 neměl konkurenci a zvítězil.\n\n"}
{"id": "993565", "url": "https://cs.wikipedia.org/wiki?curid=993565", "title": "Randy Matson", "text": "Randy Matson\n\nJames Randel (Randy) Matson (5. března 1945 Kilgore) je bývalý americký atlet, olympijský vítěz ve vrhu koulí.\n\nStartoval na olympiádě v Tokiu v roce 1964, kde získal stříbrnou medaili ve vrhu koulí. O rok později zvítězil na univerziádě v Budapešti. Mezi lety 1965 a 1971 startoval v 79 závodech a vyhrál 73 z nich. V roce 1965 vytvořil světový rekord ve vrhu koulí 21,52 m. O dva roky později ho zlepšil na 21,78 m. Ve stejném roce (1967) hodil diskem 65,15 m, což byl výkon jen 7 cm za světovým rekordem.\n\nZvítězil na olympiádě v Mexiku v roce 1968. Na olympiádu do Mnichova o čtyři roky později se již nekvalifikoval a krátce poté ukončil aktivní kariéru.\n\nByl mistrem USA ve vrhu koulí v letech 1964, 1966, 1967, 1968, 1970 a 1972.\n\n"}
{"id": "993566", "url": "https://cs.wikipedia.org/wiki?curid=993566", "title": "First Aid Kit", "text": "First Aid Kit\n\nFirst Aid Kit je švédské folkové duo skládající se ze sester Johanny a Klary Söderbergových.\n\n\n\n\n"}
{"id": "993567", "url": "https://cs.wikipedia.org/wiki?curid=993567", "title": "Atletika na Letních olympijských hrách 1896 – 100 metrů muži", "text": "Atletika na Letních olympijských hrách 1896 – 100 metrů muži\n\nZávod v běhu na 100 metrů na Letních olympijských hrách 1896 se konal ve dnech 6.–10. dubna 1896 na stadiónu Panathinaiko v Athénách. Do tří rozběhů po sedmi závodnících mělo nastoupit celkem 21 sportovců, šest z nich však odstoupilo. V šestičlenném finále vyhrál vyhrál Američan Tom Burke.\n\nPrvní část závodů na 100 m proběhla 6. dubna 1896, přičemž první ze tří rozběhů byl vůbec první soutěží moderních olympijských her. Do finále postoupili závodníci z prvních dvou míst všech tří rozběhů.\n\nFinále závodu na 100 metrů proběhlo 10. dubna 1896. Postoupilo do něj šest běžců, kteří se ve svých rozbězích umístili na prvních dvou místech. Thomas Curtis nicméně do finále nenastoupil, chtěl šetřit síly na závod 110 m překážek, který byl na programu následně. Finále sprinterské stovky vyhrál Američan Burke, vítěz třetí rozběhu, s odstupem dvou metrů na druhého Němce Hofmanna. Na třetím místě skončili shodně Američan Lane a Maďar Szokolyi, pátý Řek Chalkokondylis měl na ně odstup pouhých 15 cm.\n\n"}
{"id": "993568", "url": "https://cs.wikipedia.org/wiki?curid=993568", "title": "Seznam kulturních památek ve Vranově (okres Brno-venkov)", "text": "Seznam kulturních památek ve Vranově (okres Brno-venkov)\n\n"}
{"id": "993569", "url": "https://cs.wikipedia.org/wiki?curid=993569", "title": "Anton Graff", "text": "Anton Graff\n\nAnton Graff (18. listopadu 1736, Winterthur – 22. června 1813, Drážďany) byl švýcarský portrétní malíř doby klasicismu. Působil v Německu a zanechal portréty velkého množství významných německých osobností své doby.\n\nStudoval ve Winterthuru, poté pracoval na různých místech v Německu. Roku 1766 získal místo dvorního malíře a později profesora malířské akademie v Drážďanech. Byl velmi žádaným portrétistou a zanechal asi 1000 podobizen svých klientů, jak aristokratů a politiků, tak také předních umělců a intelektuálů své doby.\n\nČeskosaské Švýcarsko získalo „Švýcarsko“ ve svém názvu proto, že Antonu Graffovi a jeho krajanovi a kolegovi Adrianu Zinggovi tamní krajina připomínala jejich vlast.\n"}
{"id": "993570", "url": "https://cs.wikipedia.org/wiki?curid=993570", "title": "Seznam kulturních památek v Nové Vsi (okres Brno-venkov)", "text": "Seznam kulturních památek v Nové Vsi (okres Brno-venkov)\n\n"}
{"id": "993571", "url": "https://cs.wikipedia.org/wiki?curid=993571", "title": "Seznam kulturních památek v Troubsku", "text": "Seznam kulturních památek v Troubsku\n\n"}
{"id": "993572", "url": "https://cs.wikipedia.org/wiki?curid=993572", "title": "Seznam kulturních památek v Tvarožné", "text": "Seznam kulturních památek v Tvarožné\n\n"}
{"id": "993573", "url": "https://cs.wikipedia.org/wiki?curid=993573", "title": "Seznam kulturních památek ve Vlasaticích", "text": "Seznam kulturních památek ve Vlasaticích\n\n"}
{"id": "993575", "url": "https://cs.wikipedia.org/wiki?curid=993575", "title": "Motorový vůz M 221.1", "text": "Motorový vůz M 221.1\n\nMotorový vůz M 221.1 byl čtyřnápravový motorový vůz se dvěma hnacími agregáty a elektrickým přenosem výkonu. Výrobcem byla Královopolská strojírna, která roku 1930 dodala dva vozy.\n\nByly to velké vozy se dvěma otočnými podvozky s rozvorem 3100 mm. Otočný čep byl uložen mimo střed – 1700 mm od prvního dvojkolí. V každém podvozku byl uložen benzínový, čtyřdobý řadový šestiválec s válci o průměru 120 mm a se zdvihem pístů 150 mm. Vznikl vývojem z menšího motoru, který byl použit u řady M 140.2. Při 1500 ot/min. dával výkon 90 koní a poháněl derivační stroj – hlavní generátor. První nosné dvojkolí podvozků mělo průměr 850 mm a druhé, hnací dvojkolí, na němž byl tlapově zavěšen trakční motor, mělo průměr 1000 mm. \n\nVýrobce uvedl do našeho provozu opět nový systém elektrického přenosu výkonu, a to soustavu BBC. Tato úprava přenosu byla dokonalejší než dosud používané soustavy Gebus nebo Škoda, ovšem opět za cenu větší složitosti. Hlavní generátor měl kromě vlastního derivačního buzení ještě cizí buzení z baterií. Do vlastního derivačního buzení byl stejně jako do obvodu cizího buzení zapojen stupňový odpor. Důležitým automatickým prvkem v této soustavě přenosu byl regulační kontrolér, který reagoval na impulsy relé (v podstatě to byl wattmetr), a to v každém případě, kdy došlo k porušení výkonové rovnováhy v soustrojí motor – hlavní generátor. V případech, kdy hlavní generátor vykazoval větší výkon než motor, zařazoval regulační kontrolér do série další odpory, a to v obou větvích buzení nebo při nižším výkonu motoru naopak tak, aby hlavní generátor pracoval na potřebné charakteristice. Pro každý jízdní stupeň bylo nutno nastavit též ještě zvláštní odpor ovládaný přímo jízdním kontrolérem ze stanoviště strojvedoucího.\n\nSkříň vozů byla na čelních plošinách zúžena a prostor pro strojvedoucího byl oddělen zábradlím. Oddíl pro cestující byl rozdělen příčkou na dvě části a byl vytápěn výfukovými plyny od spalovacích motorů. Při úpravě sedadel 3 + 2 měly vozy 75 míst k sedění. Do menší části oddílu zasahovala prostorově v rohu vestavěná toaleta a do větší části oddílu na shodné straně v rohu zavazadlový oddíl. Ten byl uzamykatelný z čelní plošiny a byly v něm ještě dvě sklopné lavice s místy 3 + 2.\n\nTyto motorové vozy připomínaly svým vzhledem, zvlášť úpravou chladičů na střeše, první německé motorové vozy. Robustní, dlouhé a těžké nemohly proniknout do dopravy na místních drahách a pro hlavní tratě měly opět malý výkon i rychlost.\n\nVůz M 221.101 byl vyřazen v roce 1944, M 221.102 byl roku 1947 přestavěn na přípojný vůz.\n\nUspořádání: (1A)´ (A1)´\nVýrobce: Královopolská, rok: 1930\nPrůměr kol: 850/1000 mm\nRozvor: 14 500 mm\nRozvor podvozku: 3 100 mm\nDélka přes nárazníky: 19 850 mm\nPočet míst: 2. tř./3. tř.: 0/75\nVáha vozu:\nMax. rychlost: 45 km/h\nVýkon: 2×90 k\nPřenos výkonu: E - BBC\n\n"}
{"id": "993584", "url": "https://cs.wikipedia.org/wiki?curid=993584", "title": "Atletika na Letních olympijských hrách 1896 – 800 metrů muži", "text": "Atletika na Letních olympijských hrách 1896 – 800 metrů muži\n\nBěh na 800 metrů byl atletický závod, jehož rozeběhy se na olympijských hrách v roce 1896 uskutečnily 6. dubna a finále 9. dubna.\n"}
{"id": "993586", "url": "https://cs.wikipedia.org/wiki?curid=993586", "title": "Joseph Anton Koch", "text": "Joseph Anton Koch\n\nJoseph Anton Koch (27. července 1768 Elbigenalp – 12. ledna 1839 Řím) byl rakouský malíř a grafik období klasicismu a romantismu.\n\nStudoval v Augsburgu a díky stipendiu tamního biskupa i ve Stuttgartu. Studia však nedokončil z politických důvodů – sympatizoval totiž s Francouzskou revolucí. Roku 1794 mohl díky stipendiu dalšího mecenáše odejet do Itálie, kterou procestoval a usadil se v Římě. Roku 1806 se oženil s Cassandrou Ranaldiovou, s níž měli tři děti; jeho vnukem byl architekt Gaetano Koch. Až do stáří zůstal Koch chudý a málo známý; až několik týdnů před smrtí mu císař Ferdinand I. Dobrotivý udělil velkorysou rentu.\n"}
{"id": "993592", "url": "https://cs.wikipedia.org/wiki?curid=993592", "title": "Ve znamení Merkura", "text": "Ve znamení Merkura\n\nVe znamení Merkura je seriál Československé televize z roku 1978. Tematicky je zaměřen na boj tehdejší Celni správy ČSSR především s pašeráky historických uměleckých děl, v menší míře pak ukazuje boj s převážením nelegálních valut, drog, kradených automobilů aj. Navzdory době vzniku neobsahuje seriál ideologický balast ani glorifikaci komunistického režimu.\n\nDěj se tak odehrává částečně na hraničních přechodech do Německé demokratické republiky (celnice Hřensko), Spolkové republiky Německo (celnice Pomezí, Rozvadov, Železná Ruda, Strážný), Rakouska (celnice Petržalka) a Polska (celnice Harrachov a Náchod), částečně v československém vnitrozemí, se kterým je ta která celnice spjata dějovou linkou. \n\n"}
{"id": "993595", "url": "https://cs.wikipedia.org/wiki?curid=993595", "title": "Ecce homo (freska)", "text": "Ecce homo (freska)\n\nEcce homo, freska namalovaná v roce 1930 na zdi kostela ve španělské Borje malířem Elíasem Martinézem, profesorem umění ze Zaragozy, se stala jedním z nejznámějších obrazů Ježíše Krista s trnovou korunou poté, co se ji místní osmdesátiletá farnice Cecilia Gimenéz v roce 2012 pokusila zrestaurovat.\n\nObraz v jejím provedení byl pak někdy posměšně nazýván \"Ecce Mono\" (mono = španělsky opice) a dodnes zůstává dokonalým příkladem nepovedené restaurace obrazu. Upravené dílo se dočkalo masivního posměchu od lidí, kteří v obraze místo Ježíše viděli podobu jakési opice, což pobouřilo kněze, kteří vyhlásili, že nechají obraz přemalovat. Na druhou stranu se však vyrojily skupiny lidí, kteří obraz vychvalovali jako kritické veledílo či ikonu moderního umění. Obraz si získal velkou popularitu také na internetu, kde se stal internetovým fenoménem. Již první rok po restauraci obrazu utratili turisté za vidění díla přes padesát tisíc euro. Svůj podíl věnovala Cecília Gimenez na charitu.\n"}
{"id": "993597", "url": "https://cs.wikipedia.org/wiki?curid=993597", "title": "Westinghouse J46", "text": "Westinghouse J46\n\nWestinghouse J46 byl proudový motor s přídavným spalováním, který byl vyvinut jako pohonná jednotka několika letounů námořnictva Spojených států amerických v 50. letech 20. století. Bylo plánováno, že bude sloužit jako pohonná jednotka verze letounu F3D-3 Skyknight se zkosenými křídly, který byl nakonec zrušen. Také poháněl letouny Convair F2Y Sea Dart a Vought F7U Cutlass. Také sloužil k pohonu rychlostního automobilu Wingfoot Express.\n\nMotor J46 byl vyvinut jako asi o polovinu větší a výkonnější verze motoru Westinghouse J34. Vývoj tohoto motoru se potýkal s celou řadou problémů.\n\nMotor měl jedenáctistupňový kompresor, který byl poháněn jedinou hřídelí dvoustupňovou turbínou. Motor měl rovněž zabudované jedno z prvních přídavných spalování, které bylo jednoduché konstrukce a bylo ovládáno dlouhou tyčí, která se táhla po celé délce motoru.\n\n\nMotor J46 byl používán u následujících letounů: \nMotor byl použit i k pohonu rychlostního člunu Harvey Hustler a vysokorychlostní vozidlo Wingfoot Express.\n\n\"Data pocházejí z časopisu „Flight“.\"\n\n\n\n\n\n"}
{"id": "993598", "url": "https://cs.wikipedia.org/wiki?curid=993598", "title": "Philippe Quinault", "text": "Philippe Quinault\n\nPhilippe Quinault (3. června 1635, Paříž – 26. listopadu 1688, Paříž) byl francouzský dramatik a libretista. Byl blízkým spolupracovníkem Jeana-Baptiste Lullyho.\n\nQuinault byl žákem Françoise Tristana l'Hermita a jeho první hra byla uvedena v \"Hôtel de Bourgogne\" v roce 1653, když mu bylo pouhých 18 let. Sklidil úspěch a to bylo motivací pro jeho další tvorbu. Roku 1660 se oženil s bohatou vdovou a díky jejím penězům si mohl koupit místo v \"Cour des Comptes\".\n\nZískává místo ve francouzské akademii \"(Académie française)\" a zatím napsal zhruba šestnáct komedií, tragédií a tragikomedií. Tragédie byly nízké hodnoty, tragikomedie o něco větší, ale stále spíše slabší průměr. Avšak komedie, zvláště jeho první dvě \"Les Rivales\" (1653) a \"L'Amant indiscret\" (1654) jsou velice podařené a podobné Molièrovým hrám.\n\nV roce 1671 Quinault pomáhal, spolu s Molièrem, při tvorbě \"tragédie et balet\" Psyché, pro kterou tvořil libreto Pierre Corneille a hudbu Jean-Baptiste Lully.\nPrvní operou, kterou Quinault napsal byla \"Les Fêtes de l'Amour et de Bacchus\" (1672).\nDíky \"Psyché\" se dostává do blízkosti Lullyho, který byl velice vlivnou osobou u dvora Ludvíka XIV. a začíná jejich spolupráce.\nNapsal libreto již pro první Lullyho operu z roku 1673 Cadmus et Hermione (ta bývá považována za první francouzskou operu). Dále napsal libreto pro Alceste (1674), Thesée (1675), Atys (jedno z jeho nejlepších libret, 1676) a také Isis (1677).\n\nLully skládal přibližně jednu operu za rok a v roce 1678 tak skládal další, nicméně libretistou pro operu Psyché se stal namísto Quinaulta libretista Thomas Corneille, protože Quinault byl u dvora v nemilosti kvůli opeře Isis.\nQuinault píše libreto k další Lullyho opeře Proserpine až po dvouleté odmlce, v roce 1681 Lully žádnou operu neskládá. Až v roce 1682 je uvedena opera Persée, libreto je opět od Quinaulta, který pak sepsal libreta také pro všechny následující Lullyho opery: Phaëton (1683), Amadis (1684), Roland (1685), Armide (Quinaultovo nejlepší libreto, 1686). Pro poslední Lullyho operu Achille et Polyxène z roku 1687 již libreto nepsal, za Lullyho operu dokončil Pascal Collasse a premiéru měla až po Lullyho smrti.\nMimo libret pro Lullyho opery psal i texty pro jeho balety, např. pro \"Le Temple de la paix\" (1685).\n\nPo Lullyho smrti v roce 1687 se Quinault upnul k náboženství. Napsal báseň \"Zničení kacířství\" a sám zemřel 26. listopadu 1688 v Paříži.\n\nJeho socha je jednou ze 146 soch umístěných na fasádě budovy Hôtel de ville de Paris.\n\n"}
{"id": "993600", "url": "https://cs.wikipedia.org/wiki?curid=993600", "title": "Franz von Stuck", "text": "Franz von Stuck\n\nFranz Stuck, od roku 1906, kdy byl jmenován rytířem, Franz von Stuck (23. února 1863, Tettenweis – 30. srpna 1928, Mnichov) byl německý malíř, sochař a grafik tvořící ve stylu symbolismu.\n\nFranz Stuck byl synem mlynáře, studoval v Mnichově. Nejdříve se prosadil jako kreslíř, karikaturista a ilustrátor. V roce 1892 Stuck a Wilhelm Trübner založili umělecké hnutí Mnichovská secese, které stálo v opozici proti zkostnatělému, akademickému umění, jež tehdy prosazovaly umělecké instituce. Roku 1895 se stal profesorem v Mnichově, k jeho žákům patřili Vasilij Kandinskij, Paul Klee, Josef Hengge, Georges Kars, Paul Stollreither a Heinrich Strieffler. V roce 1906 mu byl udělen Záslužný řád bavorské koruny a rytířský titul.\n"}
{"id": "993603", "url": "https://cs.wikipedia.org/wiki?curid=993603", "title": "Nabil Fekir", "text": "Nabil Fekir\n\nNabil Fekir (* 18. července 1993, Lyon, Francie) je francouzský fotbalový záložník a reprezentant alžírského původu, který hraje ve francouzském klubu Olympique Lyon.\n\nV A-týmu Lyonu debutoval v ligovém zápase 31. srpna 2013 proti týmu Evian Thonon Gaillard FC, který Olympique prohrál 1:2. Fekir odehrál kompletní utkání.\n\nV sezóně 2013/14 se dostal s Lyonem do finále Coupe de la Ligue, kde jeho tým podlehl celku Paris Saint-Germain 1:2.\n\nV A-mužstvu Francie debutoval 26. března 2015 v přátelském utkání v Saint-Denis proti týmu Brazílie (porážka 1:3).\n\nGóly Nabila Fekira ve francouzském reprezentačním A-mužstvu\n\n"}
{"id": "993626", "url": "https://cs.wikipedia.org/wiki?curid=993626", "title": "Lou Rawls", "text": "Lou Rawls\n\nLouis Allen „Lou“ Rawls (1. prosince 1933, Chicago – 6. ledna 2006) byl americký zpěvák a herec, prosadil se hlavně díky svému jemnému zpěvu. Frank Sinatra o něm prohlásil, že je: „jedním z nejklasičtějších a nejsametovějších mužských hlasů”.\n\nZpívat začal v sedmi letech v kostelním zboru v Chicagu, kde se také později setkal s pozdějšími hvězdami Samem Cookem a Curtisem Mayfieldem. V roce 1958 měl vážnou autonehodu. Před příjezdem do nemocnice byl prohlášen za mrtvého, nicméně po šesti dnech v kómatu se probral. Paměť se mu postupně vracela ještě dalšího půl roku. Lou Rawls později prohlásil, že mu tato příhoda kompletně změnila život.\n\nBěhem své kariéry prodal 40 miliónů desek, nahrál jich více než 60. Měl celou řadu úspěšných singlů, mezi nejznámější patří „You'll Never Find Another Love Like Mine“. Lou Rawls je držitelem třech cen Grammy, všech v kategorii \"Nejlepší zpěvák R&B\".\n"}
{"id": "993640", "url": "https://cs.wikipedia.org/wiki?curid=993640", "title": "UA:Peršyj", "text": "UA:Peršyj\n\nUA:Peršyj (ukrajinsky \"UA:Перший\"; \"UA:První\") je státem provozovaná televizní stanice na Ukrajině, kterou obsluhuje Nacionalna Telekompanija Ukrajiny. Je to jediný ukrajinský televizní kanál pokrývající více než 97 % území Ukrajiny. Pořady jsou orientovány na všechny společenské vrstvy ukrajinské společnosti a národnostní menšiny. Zaměřuje se především na informativní publicistiku a populárně vědecké, kulturní, zábavné a sportovně orientované pořady. Dne 1. září 2008 nahradila stávající logo novým, které se používá dodnes a obsahuje slovo \"Перший\" (První).\n\nPrvní pokus o vysílání se uskutečnil 1. února 1939 a trval po dobu 40 minut. Druhý pokus se konal až po určité době po ukončení druhé světové války 6. a 7. listopadu 1951, kdy Kyjevské studio odvysílalo dva pořady. Další pokus proběhl 1. května 1952, kdy studio vysílalo koncert Novely Separionové. V roce 1953 byly provedeny stavební práce na budově Kyjevské televizního centra na ulici 26 Chreščatyk. Bylo to třetí oficiální televizní centrum založené v Sovětském svazu. Pravidelného vysílání se dočkala až od listopadu 1956. Do té doby studio prezentovalo jen pár pořadů za den.\n\nDne 20. ledna 1965 mohli diváci v některých ukrajinských oblastech vidět na obrazovce dvě velká tiskací písmena \"UT\" (\"УТ\"), které symbolizovaly začátek Ukrajinské televize. Vysílací čas byl v roce 1965 přes 200 hodin. Dne 6. března 1972 začala vysílat na dvou kanálech současně UT-1 (\"УТ-1\") a UT-2 (\"УТ-2\"). Na konci roku 1970 byla budova televize na Chreščatyk v rekonstrukci a zaměstnanci dostali tři nové ateliéry, ale otázka budování nového moderního centra vyvstala. Výstavba nového sídla začala v roce 1983 a byla dokončena v roce 1993. Nové centrum bylo postaveno na Melnjkově ulici a byla oficiálně zkontrolována prezidentem Ukrajiny, Leonidem Kravčukem.\n\nV roce 2002 veřejnoprávní Nacionalna Telekompanija Ukrajiny a ukrajinská vesmírná agentura zahájila vysílání УТ-1 v zahraničí přes satelit. V roce 2004 ukončil kanál УТ-2 své vysílání. \"Українське телебачення і радіомовлення\" zahájila vysílání na frekvenci УТ-2. УТ-1 byla přejmenována na Peršyj kanal. V roce 2005 se stal Taras Stets'kiv prezidentem Nacionalna Telekompanija Ukrajiny. První kanál zahájil přípravy a hostil úspěšně Eurovision Song Contest 2005 v hlavním městě Ukrajiny, v Kyjevě. V roce 2006 byl Vitalij Dokalenko jmenován prezidentem NTU ze strany bývalého ukrajinského prezidenta Viktora Juščenka. V roce 2010 byl Jehor Benkendorf, bývalý šéf výrobce Inter TV kanálu, jmenován prezidentem NTU ukrajinským prezidentem Viktorem Janukovyčem.\n\nOd roku 1972 až do roku 1997 bylo logo umístěno v levém horním rohu. Od roku 1997 stojí v pravém horním rohu.\n"}
{"id": "993645", "url": "https://cs.wikipedia.org/wiki?curid=993645", "title": "Pavel Bunčák", "text": "Pavel Bunčák\n\nPavel Bunčák (4. března 1915, Skalica − 5. ledna 2000, Bratislava) byl slovenský básník, literární vědec, vysokoškolský pedagog, publicista a překladatel.\nPocházel z učitelské rodiny a vzdělání získával v Skalici, Klášteře pod Znievom a Bratislavě, kde v letech 1938–1942 studoval na Filozofické fakultě Univerzity Komenského obor slovenština – filosofie. V roce 1944 získal titul PhDr. a v roce 1971 se stal docentem slovenské literatury. V letech 1939–1940 pracoval na ředitelství železnic v Bratislavě. Později pracoval zejména jako redaktor – v letech 1942–1943 pracoval v Národních novinách v Martině, v letech 1945–1949 ve vydavatelství Pravda, v letech 1951–1953 v časopise Kulturní život a v letech 1953–1955 pracoval ve vydavatelství Slovenský spisovateľ.\n\nV roce 1955 působil jako pedagog na Vysoké škole pedagogické a později i na Filozofické fakultě Univerzity Komenského v Bratislavě. V letech 1967–1969 působil jako lektor slovenského jazyka a literatury na univerzitě v Štrasburku (Francie) a od roku 1971 přednášel opět na Univerzitě Komenského slovenskou, polskou a světovou literaturu.\n\nPrvní básně uveřejňoval v časopisech Svojeť, Elán a Slovenské pohledy, později pravidelně přispíval i do časopisů Slovenská literatura a Slovenská řeč. Svou tvorbou se řadí mezi slovenské nadrealisty, které ovlivnil francouzsky surrealismus a český poetismus. Ve své tvorbě využíval přírodní, intimní a společenské motivy a v poezii hledá přirozenost, lásku a lidskost, díky čemuž se častým motivem jeho veršů stává srdce. Kromě vlastní tvorby se věnoval i překladům z francouzské poezie (Charles Baudelaire, Paul Eluard, Guillaume Apollinaire atd.), ale také z polské a ruské poezie. Překlady publikoval časopisecky.\n\n\n\n"}
{"id": "993647", "url": "https://cs.wikipedia.org/wiki?curid=993647", "title": "Bram van Polen", "text": "Bram van Polen\n\nBram van Polen (* 11. října 1985, Nijkerk, Nizozemsko) je nizozemský fotbalový obránce, který v současné době působí v klubu PEC Zwolle. Haje na postu pravého beka.\n\nV Nizozemsku nejprve profesionálně působil ve Vitesse. V roce 2007 přestoupil do PEC Zwolle, kde posléze přebral kapitánskou pásku. S PEC vyhrál v sezoně 2011/12 nizozemskou druhou ligu Eerste Divisie a pomohl tak vyválčit přímý postup do Eredivisie.\nV sezoně 2013/14 vyhrál s PEC nizozemský fotbalový pohár (KNVB beker), ve finále proti Ajaxu Amsterdam vstřelil jeden gól a utkání skončilo poměrem 5:1. Na začátku sezony 2014/15 vyhrál Johan Cruijff Schaal (nizozemský Superpohár, výhra 1:0 opět nad Ajaxem).\n\nS PEC si zahrál ve 4. předkole Evropské ligy 2014/15, kde byl jeho tým vyřazen českým klubem AC Sparta Praha.\n\n"}
{"id": "993649", "url": "https://cs.wikipedia.org/wiki?curid=993649", "title": "Sekavčík zlatavý", "text": "Sekavčík zlatavý\n\nSekavčík zlatý (\"Sabanejewia aurata\") je druh paprskoploutvé ryby.\nVyskytuje se v Afghánistánu, Arménii, Ázerbájdžánu, Bulharsko, Chorvatsku, Gruzie, Maďarska, Íránu, Rumunsku, Rusku, Ukrajině a Uzbekistánu.\n"}
{"id": "993650", "url": "https://cs.wikipedia.org/wiki?curid=993650", "title": "Diederik Boer", "text": "Diederik Boer\n\nDiederik Boer (* 24. září 1980, Emmeloord, Nizozemsko) je nizozemský fotbalový brankář, který v současné době působí v klubu AFC Ajax.\n\nV roce 2001 zahájil v PEC Zwolle svou profesionální kariéru. S PEC vyhrál v sezonách 2001/02 a 2011/12 nizozemskou druhou ligu Eerste Divisie a pomohl tak vyválčit přímý postup do Eredivisie.\nV ročníku 2013/14 vyhrál s PEC nizozemský fotbalový pohár (KNVB beker), první v historii klubu. Ve finále proti Ajaxu Amsterdam inkasoval jen jeden gól a utkání skončilo poměrem 5:1.\n\nS PEC si zahrál ve 4. předkole Evropské ligy 2014/15, kde byl jeho tým vyřazen českým klubem AC Sparta Praha.\n\nV létě 2014 přestoupil do Ajaxu Amsterdam, na pozici brankářské dvojky za Jasperem Cillessenem.\n\n"}
{"id": "993651", "url": "https://cs.wikipedia.org/wiki?curid=993651", "title": "Georges Kars", "text": "Georges Kars\n\nGeorges Kars, \"narozený\" Jiří Karpeles, \"psaný též\" Jiri, \"nebo\" Georg (2. května 1880, Kralupy nad Vltavou – 5. února 1945, Ženeva) byl český malíř krajin a aktů, tvořící převážně ve Francii.\nPocházel ze židovské rodiny obchodníka s obilím a majitele parního mlýna Viléma Karpelese. Narodil se ve mlýně v Kralupech nad Vltavou čp. 7 (na domě, mezitím radikálně přestavěném, je od roku 1981 umístěna pamětní deska). Studoval v Mnichově u Franze Stucka. Jeho spolužáci byli mj. Jules Pascin a Paul Klee. V letech 1906 a 1907 procestoval Iberský poloostrov, studoval díla Velázquezova a Goyova a setkal se s Juan Grisem. Poté se usadil v Paříži na Montmartru. První světovou válku strávil s přítelem Pascinem v Belgii.\n\nV roce 1933 si koupil dům v Tossa de Mar nedaleko Barcelony, kde strávil tři roky, poté se vrátil do Paříže a žil v ulici Caulaincourt. V roce 1939 utekl do Lyonu a roku 1942 odešel se svou sestrou do exilu ve Švýcarsku; žili nedaleko Curychu. V roce 1945, deprimován zprávami o holokaustu, spáchal sebevraždu skokem z pátého patra ženevského hotelu.\n\n\n"}
{"id": "993653", "url": "https://cs.wikipedia.org/wiki?curid=993653", "title": "Darryl Lachman", "text": "Darryl Lachman\n\nDarryl Lachman (* 11. listopadu 1989, Amsterdam, Nizozemsko) je nizozemský fotbalový obránce, který v současné době působí v klubu FC Twente. Haje na postu stopera (středního obránce).\n\nV Nizozemsku nejprve profesionálně působil v FC Groningen. V roce 2011 přestoupil do PEC Zwolle. S PEC vyhrál v sezoně 2011/12 nizozemskou druhou ligu Eerste Divisie, pomohl tak vyválčit přímý postup do Eredivisie.\nV ročníku 2013/14 vyhrál s PEC nizozemský fotbalový pohár (KNVB beker), první v historii klubu. Finále proti Ajaxu Amsterdam skončilo poměrem 5:1.\n\n"}
{"id": "993654", "url": "https://cs.wikipedia.org/wiki?curid=993654", "title": "Seznam medailistů na mistrovství světa ve vzpírání žen – polotěžká váha", "text": "Seznam medailistů na mistrovství světa ve vzpírání žen – polotěžká váha\n"}
{"id": "993655", "url": "https://cs.wikipedia.org/wiki?curid=993655", "title": "Maikel van der Werff", "text": "Maikel van der Werff\n\nMaikel van der Werff (* 22. dubna 1989, Hoorn, Nizozemsko) je nizozemský fotbalový obránce, který v současné době působí v klubu PEC Zwolle. Haje na postu stopera (středního obránce).\n\nV Nizozemsku nejprve profesionálně působil v FC Volendam. V lednu 2013 přestoupil do PEC Zwolle.\nV ročníku 2013/14 vyhrál s PEC nizozemský fotbalový pohár (KNVB beker), první v historii klubu. Finále proti Ajaxu Amsterdam skončilo výsledkem 5:1. S PEC si zahrál ve 4. předkole Evropské ligy 2014/15, kde byl jeho tým vyřazen českým klubem AC Sparta Praha.\n\n"}
{"id": "993659", "url": "https://cs.wikipedia.org/wiki?curid=993659", "title": "The Ultra Zone", "text": "The Ultra Zone\n\nThe Ultra Zone je sólové studiové album amerického kytaristy Steva Vaie, vydané v roce 1999 u vydavatelství Epic Records. Skladba „Jibboom“ je věnována Steviemu Rayi Vaughanovi a „Frank“ pak Vaiovu dřívějšímu spoluhráči Franku Zappovi.\n\nAutorem všech skladeb je Steve Vai.\n"}
{"id": "993662", "url": "https://cs.wikipedia.org/wiki?curid=993662", "title": "Vulsini", "text": "Vulsini\n\nVulsini je rozlehlý vulkanický komplex rozkládající se na 2 200 km v severní části regionu Lazio v Itálii. Je složený z více struskových kuželů a kalder, z nichž 16 metrů široká kaldera Bolsena v současnosti vytváří Bolsenské jezero.\n\nVulkanická aktivita komplexu zahájila činnost před 800 000 lety v trhlinové erupční zóně na východě komplexu a probíhala ve čtyřech vulkanických centrech. Před 600 000 lety se aktivita zkoncentrovala do místa, nyní známého jako Monti Paleovulsini, jehož pozůstatky se nacházejí pod Bolsenským jezerem. Druhé centrum Bolsena-Orvieto se nacházelo blízko prvního a zapříčinilo kolaps kaldery Bolsena (přibližně před 370 000 lety).\n\nTřetí centrum Montefiascone se nachází na jihovýchodním okraji kaldery Bolsena a během své aktivity (300 000 až 150 000 let) vyprodukovalo několik depozitů vulkanického prachu a popela z četných erupcí. Čtvrté centrum Latera, nacházející se západně od Bolseny, bylo aktivní přibližně ve stejnou dobu jako třetí. Jako pozůstatek jeho činnosti zůstala kaldera stejného jména.\n"}
{"id": "993663", "url": "https://cs.wikipedia.org/wiki?curid=993663", "title": "Cryptic Studios", "text": "Cryptic Studios\n\nCryptic Studios je americká firma, zabývající se vývojem videoher, specializující se na MMORPG (massively multiplayer online role-playing games) hry. Hlavní sídlo má v Los Gatos v Kalifornii. Je dceřinou společností Perfect World.\n"}
{"id": "993664", "url": "https://cs.wikipedia.org/wiki?curid=993664", "title": "Andy C", "text": "Andy C\n\nAndy C, rodným jménem Andrew John Clarke (* 6. dubna 1976, Caguas, Portoriko) je anglický drumandbassový diskžokej, hudební producent a spoluzakladatel hudebního vydavatelství Ram Records. Je synem baskytaristy Micka Clarka, který byl zakladatelem skupiny The Rubettes.\n\nAndy C je považován za průkopníka žánru drum and bass, přičemž se specializuje na rychlé mixování, často s použitím tří gramofonů. V seznamu sta nejlepších diskžokejů z roku 2010 časopisu \"DJ Mag\" se Andy C umístil na 62. místě. Dne 1. prosince 2011 vyhrál Andy C titul nejlepší diskžokej během udělování cen Drum and Bass Arena Awards.\n"}
{"id": "993668", "url": "https://cs.wikipedia.org/wiki?curid=993668", "title": "Harriet Taylor Mill", "text": "Harriet Taylor Mill\n\nHarriet Taylor Mill, rodným jménem Harriet Hardy (8. října 1807, Londýn − 3. listopadu 1858, Avignon) byla anglická filosofka. \n\nJejím druhým manželem byl John Stuart Mill. Spojoval je jejich zájem o filozofii a umění. Určit skutečný rozsah díla Harriet Taylor Mill a pokusit se o jeho hodnocení je ve velké míře ztíženo i z toho důvodu, že její vztah s J. S. Millem byl velmi blízký a dvojice trávila mnoho času při společných diskusích. Sám Mill ve své autobiografii připisoval mnohé z myšlenek, které uveřejňoval ve svých dílech, právě své manželce Harriet, přesto tímto odkazem je problematika původu myšlenek, které byly zveřejněny pod jménem J. S. Milla velmi aktuálním tématem různých polemik.\n\nMimo jiné je autorkou díla \"The Subjection of Women\", ve kterém vysvětluje důležitost účasti žen na veřejném politickém životě.\n"}
{"id": "993670", "url": "https://cs.wikipedia.org/wiki?curid=993670", "title": "Viktor Amazaspovič Ambarcumjan", "text": "Viktor Amazaspovič Ambarcumjan\n\nViktor Hambarcumjan, arménsky: Վիկտոր Համազասպի Համբարձումյան, rusky: Виктор Амазаспович Амбарцумян (18. září 1908, Tbilisi – 12. srpen 1996, Jerevan) byl arménský astrofyzik, akademik (AV SSSR od roku 1953 a AV Arménské SSR od roku 1943), zakladatel a ředitel Biurakanské astrofyzikální observatoře v Arménii (od 1946).\n\nZabýval se zejména fyzikou planetárních mlhovin, problémem vývoje hvězd a hvězdných soustav, v roce 1947 objevil hvězdné asociace. Významné jsou jeho práce z oblasti studia aktivity jader galaxií, fyziky hvězd a plynových mlhovin, dynamiky hvězdných soustav a kosmogonie. Je autorem významné učebnice teoretické astrofyziky.\n\nV letech 1961-1964 byl prezidentem Mezinárodní astronomické unie, 1968-1972 prezidentem Mezinárodní rady vědeckých unií (ICSU).\nHambarcumjan byl od roku 1940 členem Komunistické strany Sovětského svazu. Roku 1947 se stal členem nejvyššího sovětu Arménské SSR, v letech 1948-1989 byl členem ústředního výboru Komunistické strany Arménie, v letech 1950-1990 byl stálým delegátem Arménie v Nejvyšším sovětu SSSR.\n\nJakožto jeden z nejvýznamnějších arménských vědců je Ambarcumjan od roku 1998 vyobrazen na arménské bankovce 100 dramů. Roku 2010 byla arménským prezidentem založena Mezinárodní cena Viktora Hambarcumjana, která je udělována významným astrofyzikům, fyzikům a matematikům bez ohledu na národnost. Je s ní spojena odměna 500 000 amerických dolarů.\n\n\n\n"}
{"id": "993671", "url": "https://cs.wikipedia.org/wiki?curid=993671", "title": "Malaysian Open 2014", "text": "Malaysian Open 2014\n\nBMW Malaysian Open 2014 byl tenisový turnaj pořádaný jako součást ženského okruhu WTA Tour, který se hrál v Royal Selangor Golf Clubu na otevřených dvorcích s tvrdým povrchem. Konal se mezi 14. a 20. dubnem 2014 v malajsijském hlavním městě Kuala Lumpur jako 5. ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře byla slovenka Dominika Cibulková.\n\nAčkoli bylo nejprve rozhodnuto o zrušení turnaje, později byl obnoven, když pořadatelé odkoupili práva na pořádání od turnaje v Palermu.\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčka se účastnila hlavní soutěže na základě chráněného žebříčku:\n\n\n\n\nNásledující páry obdržely divokou kartu do hlavní soutěže:\n\nNásledující páry se dostaly do kvalifikace jako náhradníci:\n\n\n\n"}
{"id": "993672", "url": "https://cs.wikipedia.org/wiki?curid=993672", "title": "Timukuové", "text": "Timukuové\n\nTimukuové (Timucua, zkomolenina z vlastního jména Thimogona) byli severoamerický indiánský kmen, původně obývajících severní část Floridy, centrum kmenového území se nacházelo poblíž dnešního města Jacksonville. Byli vyhubeni jako jedni z prvních severoamerických indiánů. Jako samostatný kmen zanikli již v polovině 18. století, několik rodin Timukuů, smísených se Seminoly a Španěly přežívalo na Floridě ještě kolem roku 1800, poslední rodilí mluvčí jazyka Timukua zemřeli kolem roku 1821.\nO životě a kultuře Timukuů není známo příliš mnoho, neboť vyhynuli již počátkem 19. století. Byli to především zemědělci, pěstující kukuřici, fazole, dýně a tabák. Při obdělávání polí údajně používali motyčky z rybích kostí, spíše se však jednalo o kosti kapustňáků. Velký význam měl rybolov a lov, především jelenců, ptáků, ale také aligátorů a kapustňáků. K lovu, ale také v boji používali především luky vyrobené ze dřeva hikory, které měřily téměř 2 m (patrně nejdelší v celé Severní Americe). V boji, ale i k ceremoniálním účelům sloužily bojovníkům těžké kyje. Jejich obydlím byly tzv. \"čikí\" (chickee), jednoduché chýše z palmových listů, postavené na kůlech. Stavěli však i přízemní chýše, které měly na rozdíl od obydlí sousedních kmenů (např. Seminolů) kruhový půdorys. Osady někdy bývaly obehnané palisádami.\n\nSpolečnost Timukuů se dělila na náčelníky, svobodné a otroky, tvořené válečnými zajatci ze sousedních kmenů. Symbolem moci náčelníků byly čepice zdobené mývalími ocasy, ptačím peřím a někdy i celými vysušenými ptáky. Náčelníci a jejich ženy používali především při rituálech jakési dřevěné trůny ve tvaru roštu.\n\nO vzhledu Timukuů nejlépe informují akvarely Johna Whitea a rytiny Théodora de Bry, které věrohodně zachycují jejich kulturu na počátku 17. století. Jejich oděv byl vzhledem k subtropickému klimatu Floridy velmi prostý, nosili jen bederní zástěrky a jednoduché mokasíny, ženy nosily rovněž sukně v vláken epifytické rostliny \"Tillandsia usneoides\". Obě pohlaví se však hojně tetovala pomocí rybích kostí. Ženy nosily vlasy rozpuštěné nebo stažené čelenkou, muži si je vyčesávali do drdolu a zdobili peřím, případně nosili čepice, zdobené ptačím peřím či ocasem mývala. Z řemesel bylo rozšířeno především zpracování dřeva, z něhož vyráběli luky, zemědělské nářadí, dlabané kánoe, ale také totemové sloupy, často s motivem sovy (pravděpodobně výra virginského), která hrála důležitou roli v jejich náboženství.\n\nPodobně jako ostatní kmeny Jihovýchodu slavili v létě několikadenní \"Tanec zelené kukuřice\", při němž pili tzv. \"černý nápoj\" z listů cesmíny. Jednalo se nejen o oslavu sklizně, ale také o slavnost očisty, obnovy a nového začátku, při níž byl v ohniších zapalován nový oheň a rituálně ničeno staré vybavení domů. Mrtvé pohřbívali do mělkých jam, na něž navršili mohylu. Hroby často zdobili ulitami mořských měkkýšů. Timukuové hráli míčové hry podobné lakrosu, a také hru \"čankí\", při níž se snažili zasáhnout oštěpem otvor v pohybujícím se kamenném disku.\n\nJazyk Timukuů je znám jen velmi nedostatečně, neboť vyhynul již kolem roku 1821. Většinou je pokládán za izolovaný jazyk, patrně příbuzný maskogijským nebo algonkinským jazykům.\n\nTimukuové měli s okolními indiánskými kmeny dobré vztahy, byli mírumilovní. Přátelili se dokonce i s Načézy, žijícími v oblasti dolního toku Mississpippi. Přestože oba kmeny oddělovala značná vzdáloenost, náčelníci Timuků a Načézů si v době prvních kontaktů s Evropany vzájemně vyměňovali děti. Jejich tradičními nepřáteli byli Katóbové, žijící severně od Timukuů.\nTimukuové byli objeveni Evropany jako jedni z prvních severoamerických indiánů již roku 1526 výpravou španělského conquistadora Pánfila de Narvaéze. Nedlouho poté se s nimi setkal také Hernando de Soto. Roku 1564 došlo k neúspěšnému pokusu francouzských hugenotů vedených Jacquesem le Moyne o kolonizaci Floridy. Hugenoti, jež byli ve Francii pronásledovaní, se pokusili najít v Americe nový domov, podobně jako později angličtí puritáni. S Timukuy i ostatními indiány měli poměrně dobré vztahy, které však trvali jen krátce, neboť již roku 1565 Španělé francouzské osady vojensky zlikvidovali a osadníky z větší části zabili. Po roce 1560 začali španělští mniši, zejména františkáni a jezuité, vyvíjet mezi Timukuy misijní činnost. Indiáni byli rychle christianizováni a usazeni v misijních osadách, kde se věnovali řemeslům a pěstování kukuřice. Osady byly značně přehuštěné a indiáni zde přicházeli do styku s evropskými nemocemi, s nimiž si jejich imunitní systém nedokázal poradit. V 17. a 18. století počet Timukuů rychle klesal, k čmeuž kromě nemocí přispěly i války se severněji žijícími Jučii, Kríky a především Katóby, kteří byli tradičními nepřáteli Timukuů. Z jihu Floridy zase útočili příbuzní, údajně kanibalští Kalucové. Kolem roku 1725 odešla část Timuků se španělskými misionáři na Kubu, kde se smísili s černochy a byli rychle asimilováni. Od počátku 18. století na Floridu migrovali Seminolové, kteří zbytky Timukuů přijali do svého kmenového společenství, kde byli do roku 1800 asimilováni. Když roku 1821 Spojené státy anektovaly Floridu, žilo zde posledních pět osob hovořících jazykem Timukua.\n\n"}
{"id": "993673", "url": "https://cs.wikipedia.org/wiki?curid=993673", "title": "Marianne von Werefkinová", "text": "Marianne von Werefkinová\n\nMarianne von Werefkinová, nepřechýleně Marianne von Werefkin, rusky \"Марианна Владимировна Верёвкина\", Marianna Vladimirovna Verjovkina (10. září 1860, Tula, Ruské impérium – 6. února 1938, Ascona, Švýcarsko) byla ruská malířka, tvořící ve stylu expresionismu. Od roku 1896 působila v Německu a Švýcarsku.\n\nNarodila se v ruské šlechtické rodině, její otec byl generál, matka malířka. Když rodiče objevili její výtvarný talent, poskytli jí kvalitní umělecké vzdělání, studovala mj. u Ilji Repina. Na lovu si roku 1888 nešťastnou náhodou prostřelila pravou ruku, již používala k malbě.\n\nPřed rokem 1890 Marianna Verjovkinová malovala v realistickém stylu scény z ruského života, poté pod vlivem impresionismu pojetí svých obrazů modernizovala. Roku 1892 navázala 27 let trvající vztah s Alexejem von Jawlenským a svého mladšího partnera podporovala hmotně i v jeho uměleckém rozvoji.\n\nPo smrti otce se malířka s Jawlenským roku 1896 odstěhovala do Mnichova. Zde na deset let přestala malovat, ale udržovala bohaté vztahy s tamním uměleckým světem. Vztah obou partnerů prošel krizí, když roku 1902 jejich šestnáctiletá služebná Helena porodila Jawlenskému syna Andrease.\n\nRoku 1907 Marianne von Werefkinová vytvořila své první expresionistické malby. Roku 1914 se chtěla definitivně rozejít s Jawlenským, odešla na čas k bratrovi Petrovi do Vilniusu. Vrátila se do Mnichova a když o několik dní později vypukla první světová válka, museli s Jawlenským, Helenou a Andreasem jako Rusové bezodkladně opustit Německo. Uchýlili se do Švýcarska, roku 1917 se usadili v Curychu. Následkem revoluce v Rusku ztratila Werefkinová občanství i příjmy. Vydělávala si malováním plakátů a pohlednic a psaním článků.\n\nNa její počest se v Berlíně od roku 1990 uděluje každé dva roky cena Marianne-Werefkin-Preis, určená vynikajícím současným malířkám.\n"}
{"id": "993676", "url": "https://cs.wikipedia.org/wiki?curid=993676", "title": "Kananga vonná", "text": "Kananga vonná\n\nKananga vonná (\"Cananga odorata\", běžně známá jako \"ylang-ylang\") je tropický strom, pocházející z tropické Asie a Austrálie, běžně je pěstována i v Polynésii, Melanésii, Mikronésii a Komorských ostrovech. Je ceněna pro svou vůni, esenciální olej z jejích květů se používá v aromaterapii. Jméno ylang-ylang se odvozuje z tagalského \"ilang\" – divočina, či \"ilang-ilan\" – vzácný, běžný špatný překlad je „květ květů“.\n\nKananga vonná je rychle rostoucí strom z čeledi láhevníkovitých. Rychlost jejího růstu může být vyšší než 5 m za rok, v ideálním klimatu dorůstá průměrné výšky 12 m. Roste na přímo nebo částečně osvětlených místech, dává přednost kyselé půdě deštného pralesa. 13–20 cm dlouhé stálezelené listy jsou hladké a lesklé, oválného tvaru, zašpičatělé a s vlnitými okraji. Květy jsou svěšené, na dlouhé stopce, šest úzkých okvětních lístků je zeleno-žluté (řídce i růžové) barvy, celý květ tvarem vzdáleně připomíná mořskou hvězdici. Květ je zdrojem vysoce vonného esenciálního oleje. Kananga vonná plodí trsy černých bobulí, kterými se živí mnoho druhů ptáků, např. holub černokrký, holub mahagonový, holub skvrnitobřichý, holub nádherný, holub bělobradý, holub lilokorunkatý, holub oranžovobřichý a holub čarokrásný.\n\nV mírném podnebném pásmu je možno pěstovat kanangu vonnou ve skleníku.\n\nEsenciální olej z květů se využívá v aromaterapii ke snížení vysokého krevního tlaku, při problémech s mazovými žlázami a považuje se za afrodisiakum.\nMůže však vyvolávat alergii.\n\nVyužívá se též v kosmetickém průmyslu pro výrobu orientálních a květinových parfémů. V roce 1998 tvořil vývoz esenciálního oleje 29 % celkového vývozu republiky Komory.\n\nEsenciální olej kanangy vonné běžně tvoří tyto chemické sloučeniny:\n\n"}
{"id": "993679", "url": "https://cs.wikipedia.org/wiki?curid=993679", "title": "Mustafa Saymak", "text": "Mustafa Saymak\n\nMustafa Saymak (* 11. února 1993, Deventer, Nizozemsko) je nizozemský fotbalový záložník tureckého původu, který v současné době působí v klubu PEC Zwolle. V mládežnických kategoriích reprezentoval Nizozemsko i Turecko.\n\nV Nizozemsku debutoval na profesionální úrovni v PEC Zwolle (tehdy FC Zwolle) v roce 2011. S PEC vyhrál v sezoně 2011/12 nizozemskou druhou ligu Eerste Divisie a pomohl tak vyválčit přímý postup do Eredivisie.\nV ročníku 2013/14 vyhrál s PEC nizozemský fotbalový pohár (KNVB beker), první v historii klubu. Finále proti Ajaxu Amsterdam skončilo poměrem 5:1. S PEC si zahrál ve 4. předkole Evropské ligy 2014/15, kde byl jeho tým vyřazen českým klubem AC Sparta Praha. Byl to jeho debut v evropských pohárech.\n\nSaymak nastoupil v září 2011 ve dvou přátelských zápasech nizozemského reprezentačního výběru do 19 let, proti Anglii (remíza 0:0) a proti Německu (remíza 2:2). Hrál i za výběry U20 a U21.\n\nSaymak odehrál v březnu 2013 dva přátelské zápasy za tureckou reprezentaci do 20 let proti Portugalsku (výhra 2:1 a remíza 1:1).\n\n"}
{"id": "993681", "url": "https://cs.wikipedia.org/wiki?curid=993681", "title": "Přírodní park Doubrava", "text": "Přírodní park Doubrava\n\nPřírodní park Doubrava je chráněná oblast v okrese Chrudim, součásti Pardubického kraje. Vyhlášen byl roku 14. listopadu 1998. Rozkládá se na ploše o rozloze asi 65 hektarů (dle jiných zdrojů 426 hektarů).\n\nMá protažený tvar ze severu k jihu. Na severní straně ji vymezuje město Ronov nad Doubravou, na jižní zas obec Spačice. Část východní hranice přírodního parku se dotýká města Třemošnice. Celým územím ve směru od jihu na sever protéká řeka Doubrava, na níž se na území parku nachází vodní nádrž Pařížov s hrází z lomového kamene, která je technickou památkou. Mezi Mladoticemi a Ronovem nad Doubravou navíc protékají vody řeky umělým vodním tunelem.\n\nRoste zde například růže převislá (\"Rosa pendulina\"), prvosenka vyšší (\"Primula elatior\"), pryšec mandloňový (\"Euphorbia amygdaloides\"), zvonek broskvolistý (\"Campanula persicifolia\") či kostival hlíznatý (\"Symphytum tuberosum\"). U vodních ploch na území parku žije ledňáček říční (\"Alcedo atthis\"), konipas horský (\"Motacilla cinerea\") nebo skorec vodní (\"Cinclus cinclus\"). Z ptactva se tu dále vyskytuje holub doupňák (\"Columba oenas\") a datel černý (\"Dryocopus martius\"). Zahlédnout je možné mloka skvrnitého (\"Salamandra salamandra\") i vydru říční (\"Lutra lutra\").\n\n"}
{"id": "993682", "url": "https://cs.wikipedia.org/wiki?curid=993682", "title": "Jesper Drost", "text": "Jesper Drost\n\nJesper Drost (* 11. ledna 1993, Nunspeet, Nizozemsko) je nizozemský fotbalový záložník, který v současné době působí v klubu PEC Zwolle. Je také mládežnickým reprezentantem Nizozemska.\n\nV Nizozemsku debutoval v profesionální kopané v roce 2010 v PEC Zwolle (tehdy FC Zwolle). S PEC vyhrál v sezoně 2011/12 nizozemskou druhou ligu Eerste Divisie, pomohl tak vyválčit přímý postup do Eredivisie.\nV ročníku 2013/14 vyhrál s PEC nizozemský fotbalový pohár (KNVB beker), první v historii klubu. Finále proti Ajaxu Amsterdam skončilo poměrem 5:1. S PEC si zahrál ve 4. předkole Evropské ligy 2014/15, kde byl jeho tým vyřazen českým klubem AC Sparta Praha.\n\nJesper Drost hrál za mládežnické výběry Nizozemska od kategorie U17.\n\nV nizozemském týmu U21 (tzv. Jong Oranje) debutoval 5. září 2013 proti Skotsku, gólem se podílel na výhře 4:0.\n\n"}
{"id": "993686", "url": "https://cs.wikipedia.org/wiki?curid=993686", "title": "Wilsonov", "text": "Wilsonov\n\nWilsonov je český komediální krimi film režiséra Tomáše Mašína. Předlohou filmu byla mysteriózní povídka \"Najhorší zločin vo Wilsonove\" z knihy \"Lovci a sběrači\" slovenského spisovatele Michala Hvoreckého. Autorem scénáře byl Marek Epstein. V hlavních rolích hráli herci Jiří Macháček, Vojtěch Dyk, Táňa Pauhofová a Jan Kraus. Snímek byl propadákem jak u komerčního publika, tak u kritiků.\n\nFilm se odehrává na přelomu ledna a února 1919 ve slovenské Bratislavě, tehdy v poválečné euforii přejmenované na Wilsonov po americkém prezidentovi Woodrow Wilsonovi. Vedení města v čele s primátorem Danglem usiluje o připojení k USA, aby předešli připojení k Maďarsku nebo Česku. Během příprav oslav k příjezdu prezidenta Wilsona, který by Wilsonov oficiálně připojil k USA, se ovšem stane podivná vražda.\n\nMístní policejní orgány, zastoupené komisařem Brunnerem a čekatelem Eisnerem, si s ní neví rady, a proto je z USA povolán agent Food, který má případ vyřešit. Brzy se vyšetřovatelé dopátrají, že vraždy páchá podivné monstrum, které Food označí za nekromanta. Další vraždy následují a oběti jsou členy židovské obce. Zatímco vyšetřování vede agent Food s čekatelem Eisnerem, v pozadí chtějí slávu za vyšetření případu převzít komisař Brunner a policejní prezident Wittich.\n\nVše začne být dramatické, když nekromant unese naivní Šajndele, dceru místního podnikatele, na kterou si potají myslí čekatel Eisner. V závěru jsou Food a Eisner zrazeni Foodovým otrokem Bobbym, který je utajeným agentem maďarské vlády. Z nebezpečí se ovšem dostanou a následně odhalí, že za vraždami stál policejní ředitel Wittich, který je zase tajným agentem Česka a má za úkol připojit Slovensko k tvořícímu se Československu.\n\nVšichni padouši jsou poraženi a Eisner získává Šajndele, která s ním následně čeká dítě. Agent Food se vydává řešit další tajuplný případ. Wilsonov se oficiálně připojí k USA, ale ihned poté jsou všichni zastánci této myšlenky usmrceni v nešťastném výbuchu, který neznalostí způsobí komisař Brunner. Ačkoliv je sám v době výbuchu nejblíže výbušninám, v závěrečné scéně dělá šoféra čekateli Eisnerovi, nyní již policistovi, a jeho Šajndele. Vypravěč na konci řekne, že Wilsonov byl připojen k Československu.\n\nVe filmu se objevuje mnoho dobových chyb. Například velmi často je ve filmu zobrazena americká vlajka, avšak soudobá s 50 hvězdami, kterou v USA začali používat až v roce 1960. Navíc se ve filmu opakovaně mluví o tom, že Wilsonov chce být 49. státem USA a na vlajku (s 50 hvězdami) se herci snaží přidělat 49. za Wilsonov. Dále agent Food opakovaně tvrdí, že je ve Wilsonovu z úřední moci FBI, avšak agentura používá tento název až od roku 1935, do té doby fungovala pod názvem Bureau of Investigation (BOI) (od r. 1908). Navíc FBI má pravomoci jen na půdě USA, v zahraničí zasahuje CIA. Druhou zmíněnou agenturu Food ve filmu rovněž zmiňuje, avšak CIA byla založena až v roce 1947.\n\nKdyž agent Food vypráví o svých bývalých ženách je na fotce ukázán plynový sporák, který rozhodně není dobový. Plynové sporáky se začaly šířit až ve 20. letech 20. století a vypadaly jinak než ten na fotce. Ten odpovídá spíše sporákům z druhé poloviny 20. století. Dalšími chybami ve filmu jsou spletená jména. Ve scéně s novinami je v nich napsáno jméno agenta „Aron Food“, v závěrečných titulcích je však jméno Aaron Food. V češtině je město pojmenováno Wilsonov, v němčině Wilsonstadt, avšak německé noviny se tam jmenují \"Wilsonov Zeitung\". V slovenském Wilsonově všichni mluví česky, až na dvě postavy, které skutečně mluví slovensky.\n\nFilm se dočkal negativních reakcí od kritiků. Kritizován byl jak slabý scénář, tak výkony herců. Rovněž nebyl přijat humor snímku založený na rasových, náboženských a genderových stereotypech. Český agregátor recenzí Kinobox.cz udělil filmu hodnocení 35 %, založené na 18 českých a slovenských recenzích.\n\n\nNejnákladnější česká komedie s rozpočtem nejméně 50 milionů korun se v žebříčku TOP 20 navštěvovaných filmů udržela jen čtyři týdny. Za ty v tuzemsku utržila pouze 4 189 332 Kč, při návštěvnosti 31 801 diváků. Na Slovensku se film v žebříčku Top 20 udržel rovněž pouze čtyři týdny, za které utržil 94 092 Eur (cca 2,55 milionu Kč), při návštěvnosti 17 698 diváků. Jedná se tedy o komerční propadák.\n\nFilm získal čtyři nominace na Českého lva v kategoriích nejlepší hudba, scénografie, kostýmy a masky.\n\nFilm získal tři nominace na národní slovenské filmové ceny Slnko v sieti v kategoriích nejlepší hudba, scénografie a kostýmy.\n\nFilm měl mezinárodní premiéru na MFF Peking 2016\n\n"}
{"id": "993687", "url": "https://cs.wikipedia.org/wiki?curid=993687", "title": "Fran Rubel Kuzui", "text": "Fran Rubel Kuzui\n\nFran Rubel Kuzui je americká režisérka, producentka a scenáristka.\n\nVystudovala New York University, v 80. letech pracovala jako filmová skriptka. Je spoluautorkou scénáře filmu \"Tokyo pop\", který v roce 1988 také režírovala. Na začátku 90. let objevila tehdy neznámého televizního scenáristu Josse Whedona s jeho scénářem, podle kterého v roce 1992 natočila snímek \"Buffy, zabíječka upírů\". Podílela se na něm také jako výkonná producentka, v této funkci působila společně se svým manželem Kazem Kuzuiem i u dalších Whedonových děl, seriálů \"Buffy, přemožitelka upírů\" (1997–2003) a \"Angel\" (1999–2004). Kromě toho produkovala také filmy \"Lhaní po americku\", \"Mr. Orgazmo\" (oba 1997) a \"Poslední život na světě\" (2003).\n\n"}
{"id": "993689", "url": "https://cs.wikipedia.org/wiki?curid=993689", "title": "Volvo FH", "text": "Volvo FH\n\nVolvo FH je řada těžkých nákladních automobilů, které od roku 1993 vyrábí švédská automobilka Volvo Lastvagnar. Je běžně používaný na přepravu, těžkou distribuční dopravu a dopravu stavebních materiálů na dlouhé vzdálenosti. Je dostupný v hmotnostech od 18 tun a je poháněn naftovými motory R6 s turbodmychadlem a mezichladičem. Od roku 2013 se vyrábí třetí generace a v nabídce jsou modely FH s motory o objemu 12,8 litru a FH 16 o 16,1 litru.\n\nŘada FH byla představena veřejnosti po sedmiletém vývoji v roce 1993 a nahradila úspěšnou řadu \"F\", která byla v nabídce 15 let. První generace se vyráběla do roku 2002, přičemž v roce 1998 prošla částečnou přeměnou. Vozidla poháněly motory s obsahem 12,1 l, které dosahovaly 4. výkonové úrovně od 295 do 338 kW (460 koní) a s obsahem 16,1 l s naladěním na 382 kilowattů (520 koní).\n\nDruhá generace byla vyráběna v letech 2002 až 2012 a během výroby také podstoupila několik změn. Kromě vizuálních změn na a v kabině byly použity nové převodovky, přibyla elektronika a významnou byly úpravy pohonných agregátů pro emisní normu Euro 5. Výkon motorů se mírně zvýšil a na výběr byly výkonové verze od 310 do 395 kW při 12 litrovém obsahu, resp. 400 až 515 kW při 16 litrovém variantě.\n\nV roce 2013 byla na trh uvedena třetí generace řady FH, která podstoupila opět několik významných změn. Výraznější změny se již tradičně udály na kabině, motorech, převodovce i podvozku. Přibylo nezávislé zavěšení předních kol, robotizovaná 12 stupňová převodovka, v kabině množství pohodlí zvyšujících prvků, či úpravy zvyšující ekonomičtější provoz. Motorizaci zabezpečují řadové šestiválce se zdvihovým objemem 12,8 a 16,1 litru, které splňují emisní normu Euro 5 (D13C a D16G) a Euro 6 (D13K). Jejich výkon se pohybuje od 309 po 551 (420 - 750 koní) a točivý moment od 2 100 po 3 550 Nm při 1 000 - 1 500 ot/min.\n\n"}
{"id": "993693", "url": "https://cs.wikipedia.org/wiki?curid=993693", "title": "Leon ter Wielen", "text": "Leon ter Wielen\n\nLeon ter Wielen (* 31. srpna 1988, Raalte, Nizozemsko) je nizozemský fotbalový brankář, který v současné době působí v nizozemském klubu Achilles '29.\n\nV Nizozemsku nejprve profesionálně působil v BV Veendam. V roce 2010 přestoupil do PEC Zwolle. S PEC vyhrál v sezoně 2011/12 nizozemskou druhou ligu Eerste Divisie, což znamenalo přímý postup do Eredivisie.\nV sezoně 2013/14 vyhrál s PEC nizozemský fotbalový pohár (KNVB beker), první v historii klubu. Ve finále proti Ajaxu Amsterdam nenastoupil, zápas odchytala brankářská jednička Diederik Boer (výhra 5:1).\n\nPo sezoně 2013/14 přestoupil do klubu Achilles '29.\n\n"}
{"id": "993696", "url": "https://cs.wikipedia.org/wiki?curid=993696", "title": "Tonkawové", "text": "Tonkawové\n\nTonkawové (z wičitského \"Tonkaweya\" - \"Ti, kteří stojí pohromadě\", vlastním jménem \"Tikanwa-tik\", tj. \"Praví lidé\") jsou málo známý kmen severoamerických indiánů obývající jižní okraj oblasti prérií v dnešním Texasu. V současné době žijí v počtu asi 600 osob (většinou míšenců s Čerokíji a bělochy), hovořících anglicky, v rezervaci v Oklahomě.\nTonkawové byli především sběrači a lovci drobné zvěře, lov bizonů a chov koní pro ně měl menší význam než pro sousední skupiny. Kulturně se blížili spíše Apačům. Obydlím bylo týpí nebo jednoduché přístřešky z větví a trávy. Oděvem se Tonkawové podobali prérijním indiánům, nenosili však nikdy péřové čelenky, typickou pokrývkou hlavy byly kožešinové čepice, připomínající turban, nebo později čelenky z pestrých šátků. O náboženství a mytologii je toho známo velmi málo, k uctívaným zvířatům patřil vlk a kojot. Vlk byl pokládán za praotce kmene Tonkawů a kojeot za kulturního hrdinu, který lidem přinesl oheň a naučil je lovit bizony. Při ulovení bizona bylo zvykem přenechat kusy masa v prérii jako dar vlkům a kojotům. Podobně jako v kultuře Apačů existovalo u Tonkawů tabu, zakazující komunikaci a styky mezi zetěm a jeho tchyní. Mýty a pohádky se vyprávěly v noci, zpravidla v zimním období. Až do roku 1862 praktikovali jako jedni z mála severoamerických indiánů rituální kanibalismus. Po návratu z válečného tažení bojovníci Tonkawů jedli části těl usmrcených nepřátel, neboť věřili, že tak získají jejich sílu. Právě kvůli kanibalismu byli Tonkawové sousedními kmeny, zvláště Komanči, velmi nenáviděni a v průběhu 19. stol. téměř vyhubeni.\n\nTonkawové hovořili izolovaným jazykem, který zanikl po roce 1862, kdy byli Tonkawové téměř vyhubeni. Poslední mluvčí tonkawštiny zemřeli kolem roku 1940. Vztah tonkawštiny k ostatním indiánským jazykům je předmětem diskusí, někteří vědci předpokládají její vztahy k algonkinským jazykům nebo k jazykové rodině kaddo. Velmi neobvyklou vlastností tokwaštiny bylo téměř nepřetrźité obměňování slovní zásoby, způsobená náboženským tabu vyslovovat jméno zemřelého příslušníka kmene. Jména byla tvořena obdobně jako u jiných indiánských kmenů, podle vlastností nositele či metaforou, často zvířecí, proto vyžadovalo toto tabu obměňování názvů zvířat, barev, vlastností i některých sloves. Je to zřejmě hlavní důvod, proč se lingvistům nedaří prokázat vztah tonkawštiny k ostatním indiánským jazykům.\n\nTonkawové, společně s Wičity, přišli do prérií jako jedni z prvních indiánských kmenů již ve 14. stol. n. l., patrně z oblasti jihovýchodu. S Evropany, konkrétně Španěly, přišli poprvé do kontaktu kolem roku 1740. Tonkawové měli poměrně dobré vztahy s příuznými Wičity, Kaddy a především s Lipan Apači, naproti tomu Komančové byli jejich úhlavní nepřátelé. Právě kvůli válkám s početnějšími Komanči se Tonkawové roku 1824 spojili s bílými osadníky, vedenými Stephenem Austinem. V letech 1840 a 1859 bojovali Tonkawové a Lipan Apačové společně s texaskými rangery proti Komančům. Spojenectví s Texasany přetrvalo až do americké občanské války, v níž bojovali na straně Konfederace. Roku 1862 byli Tonkawové napadeni spojenými bojovníky Komančů, Wičitů, Osedžů a Kajovů, kteří tento kmen téměř vyhladili. Mezi zabitými byl i poslední významný náčelník Placido. Několik desítek přeživších Tonkawů se po masakru uchýlilo pod ochranu bělochů a byli přesunuti do rezervace v Oklahomě, kde se částečně smísili s Čerokíji. Nenávist vůči Komančům u nich přetrvala i nadále, během válek americké armády s Komanči v 70. letech 19. stol. sloužilo několik Tonkawů jako armádní stopaři. Jazyk Tonkawů vymřel kolem roku 1940, kdy zemřeli jeho poslední rodilí mluvčí. V současné době žije asi 600 Tonkawů, vesměs míšenců, kteří hovoří pouze anglicky nebo čerokíjsky.\n\n"}
{"id": "993698", "url": "https://cs.wikipedia.org/wiki?curid=993698", "title": "Guyon Fernandez", "text": "Guyon Fernandez\n\nGuyon Fernandez (* 18. dubna 1986, Haag, Nizozemsko) je nizozemský fotbalový útočník, v současné době hráč NAC Breda.\n\nV Nizozemsku nejprve profesionálně působil v ADO Den Haag, kde dříve hrával v mládežnických týmech. Začátkem roku 2009 přestoupil do SBV Excelsior a v roce 2011 do rotterdamského Feyenoordu.\n\nV červenci 2013 odešel na hostování do PEC Zwolle, s nímž během sezony 2013/14 vyhrál nizozemský fotbalový pohár (KNVB beker), první v historii klubu. Ve finále proti Ajaxu Amsterdam vstřelil dva góly a utkání skončilo poměrem 5:1.\n\n"}
{"id": "993699", "url": "https://cs.wikipedia.org/wiki?curid=993699", "title": "Nami Havelková", "text": "Nami Havelková\n\nNami Havelková (narozená v Kladně jako Natálie Miroslava Havelková) je česká dětská herečka a operní zpěvačka. Od 7 let hraje v televizi, v divadle, v dabingu a v dětské opeře. \n\nPochází z Prahy. Od září 2013 studuje na víceletém gymnáziu v Praze. Její matka Danuše Havelková pracuje jako policejní komisař. Její strýc je Tomáš Masák, člen souboru Národního divadla. \n\nOd 5 let navštěvovala pěvecký sbor Bambini di Praga. V 7 letech hostovala na Pražské konzervatoři v titulní roli \"Malý princ\" (režie Natália Deáková). Poté začala chodit do Kühnova dětského sboru. Začala hrát v Národním divadle v inscenaci \"Prodaná nevěsta\". Zahrála si ve hře \"Veselé paničky windsorské\" (režie Jiří Menzel). Chodí na hodiny zpěvu. Zpívá v dětské opeře Národního divadla. Studuje zpěv druhým rokem u pana profesora Mrázka. Zpívá ve sboru Českého rozhlasu.\n\n\n\n\n"}
{"id": "993700", "url": "https://cs.wikipedia.org/wiki?curid=993700", "title": "Jaroslav Frydrych", "text": "Jaroslav Frydrych\n\nJaroslav Frydrych (17. října 1928, Kroměříž – 13. srpna 1982, Rožnov pod Radhoštěm) byl moravský akademický malíř, jehož domovem i trvalou inspirací se stalo Valašsko. Maloval krajinu i portréty místních lidí, přilnul zejména k oblasti v okolí Valašské Bystřice. Věnoval se také hře na housle a byl i cimbalistou rožnovského souboru Radhošť.\n\nJaroslav Frydrych studoval na Pedagogické fakultě Palackého univerzity v Olomouci u profesora Jana Zrzavého a na Vysoké škole uměleckoprůmyslové v Praze v ateliéru Antonína Pelce.\n\nPoté žil v Rožnově a v letech 1957-1968 byl zaměstnán v podniku Tesla.\n\nZemřel náhle ve věku 54 let. Je pochován na Valašském Slavíně.\n\n"}
{"id": "993701", "url": "https://cs.wikipedia.org/wiki?curid=993701", "title": "Balkánská federace", "text": "Balkánská federace\n\nBalkánská federace byl projekt na vytvoření federace několika balkánských států, především levicové orientace. Koncept Balkánské federace se poprvé objevil ke konci 19. století. Cílem bylo vytvořit novou politickou unii, federální republiku spojující Balkánský poloostrov na bázi internacionalismu, socialismu, sociální solidarity a ekonomické rovnosti. Základní vizí bylo to, že i přes rozdíly mezi balkánskými národy je společnou bází pro sjednocení historická potřeba jejich emancipace.\n\nTato politická koncepce měla tři fáze. V první fázi byla tato myšlenka formulována jako reakce na kolaps Osmanské říše na začátku 20. století. V druhé fázi, převážně v meziválečném období (1919 až 1936), byla idea Balkánské federace převzata balkánskými komunistickými stranami. Třetí fáze je charakterizována konfliktem mezi balkánskými komunistickými vůdci a Stalinem, který byl protivníkem tohoto projektu během poválečného období.\n\nRoku 1865 skupina radikálních balkánských intelektuálů založila v Bělehradě Demokratickou orientální federaci, navrhujíc tak federaci od Alp po Kypr, založenou na politické svobodě a sociální rovnosti. Potvrdili svou oddanost ideálům Velké francouzské revoluce v linii Saint-Simonova federalismu a ve spojení se socialistickými idejemi Karla Marxe a Michaila Bakunina. Roku 1894 byla ve Francii ustanovena Liga Balkánské konfederace, na které se podíleli řečtí, bulharští, srbští a rumunští socialisté, kteří podporovali autonomii Makedonie, chápajíce složitost makedonské otázky. Další pokus přišel okamžitě po mladoturecké revoluci v roce 1908. Následujícího roku v Soluni se Asociace socialistických dělníků spojila s dvěma bulharskými socialistickými skupinami a vznikla tak Socialistická dělnická federace otomanských dělníků. Ačkoliv podceňovala až do roku 1913 politickou důležitost národní otázky, která se projevila v právu na sebeurčení národů, a její vůdci zastávali umírněnou pozici k nacionalistickým tendencím v balkánských sociálně-demokratických stranách.\n\nVe dnech 7. až 9. ledna 1910 se sešla v Bělehradě První balkánská socialistická konference, na které se řešila otázka balkánské jednoty, snaha zabránit hrozícím válkám a také volání po vyřešení makedonské otázky. Roku 1915, po konferenci v Bukurešti, bylo rozhodnuto vytvořit Revoluční balkánskou sociálně-demokratickou federaci práce, skládájící se ze skupin trvajících na Zimmerwaldské konferenci a odporujících účasti na první světové válce. Zpočátku byla vedena Christianem Rakovským, později se mezi jejími prominentními členy objevují Vasil Kolarov a Georgi Dimitrov. Roku 1915 Dimitrov napsal, že Makedonie „která byla rozdělena na tři části“, by měla být „sjednocena do jednoho státu, požívajícího rovná práva v rámci Balkánské demokratické federace.“ Tato nezávislá a sjednocená Makedonie se měla skládat z příslušných geografických oddílů Bulharska, Srbska a Řecka. Federace byla v průběhu doby potlačována národními vládami, samotný Rakovskij byl v roce 1916 zatčen v Rumunsku.\n\nPo Říjnové revoluci v Rusku se mezi lety 1920 až 1921 zformovala Balkánská komunistická federace, ovlivněná názory Vladimira Iljiče Lenina na národnost. Jednalo se o zastřešující komunistickou organizaci, ve které byly zastoupeny všechny balkánské komunistické strany a která byla řízena požadavky Sovětského svazu a Kominterny. Obhajovala vizi Balkánské federativní republiky, která by zahrnovala Bulharsko, Jugoslávii, Řecko a Turecko; některé návrhy začleňovaly i Rumunsko. Tento orgán tedy dohlížel na aktivity Bulharské komunistické strany, Komunistické strany Jugoslávie, Komunistické strany Řecka, Turecké komunistické strany a do jisté míry i Komunistické strany Rumunska. Balkánská komunistická federace byla rozpuštěna v roce 1939.\n\nKrátce po konci druhé světové války jednali komunističtí vůdci Jugoslávie a Bulharska Josip Broz Tito a Georgi Dimitrov o spojení jejich dvou zemí do Balkánské federativní republiky. Jako ústupek jugoslávské straně souhlasili Bulhaři s uznáním makedonského etnika a jazyka v bulharské části Makedonie. Dne 1. srpna 1947 byla mezi Jugoslávií a Bulharskem podepsána tzv. Bledská dohoda. V listopadu 1947 podepsalo také Bulharsko, pod jugoslávským a sovětským tlakem, dohodu o přátelství s Jugoslávií. Další jednání však byla přerušena kvůli rozkolu mezi Titem a Stalinem v červnu 1948, kdy se Bulharsko na příkaz Sovětského svazu stalo vůči Jugoslávii nepřátelské.\n"}
{"id": "993703", "url": "https://cs.wikipedia.org/wiki?curid=993703", "title": "Kamohelo Mokotjo", "text": "Kamohelo Mokotjo\n\nKamohelo Mokotjo (* 11. března 1991, Odendaalsrus, Jihoafrická republika) je jihoafrický fotbalový záložník a reprezentant, který v současné době hraje v klubu FC Twente.\n\nV JAR nejprve profesionálně působil v SuperSport United FC, kde dříve hrával v mládežnických týmech. V létě 2009 přestoupil do Nizozemska do rotterdamského Feyenoordu, odkud vzápětí odešel na roční hostování do SBV Excelsior.\n\nV červenci 2013 přestoupil do PEC Zwolle, s nímž během sezony 2013/14 vyhrál nizozemský fotbalový pohár (KNVB beker), první v historii klubu. Ve finále proti Ajaxu Amsterdam odehrál kompletní počet minut, utkání skončilo výraznou výhrou PEC 5:1.\n\nKamohelo Mokotjo debutoval v A-týmu JAR 11. září 2012 v přátelském utkání proti Mosambiku (výhra 2:0). Dostal se na hřiště v samotném závěru střetnutí.\n\n"}
{"id": "993705", "url": "https://cs.wikipedia.org/wiki?curid=993705", "title": "Malaysian Open 2014 – ženská dvouhra", "text": "Malaysian Open 2014 – ženská dvouhra\n\nDo soutěže ženské dvouhry na tenisovém turnaji Malaysian Open 2014 nastoupilo třicet dva hráček. Obhájkyní titulu byla Češka Karolína Plíšková, která však podlehla v semifinále Dominice Cibulkové ze Slovenska.\n\nTitul získala teprve sedmnáctiletá chorvatská tenisová naděje Donna Vekićová, která ve finále udolala nasazenou jedničku a světovou desítku Dominiku Cibulkovou až v tiebreaku třetí sady; po setech 5–7, 7–5 a 7–6(4). Sedmá nasazená Vekićová tak získala svůj vůbec první titul z turnaje WTA Tour.\n\n\n"}
{"id": "993707", "url": "https://cs.wikipedia.org/wiki?curid=993707", "title": "Giovanni Gravenbeek", "text": "Giovanni Gravenbeek\n\nGiovanni Gravenbeek (* 11. května 1988, Utrecht, Nizozemsko) je nizozemský fotbalový záložník surinamského původu, který je v současné době bez angažmá.\n\nV Nizozemsku nejprve profesionálně působil ve Vitesse, kde dříve hrával v mládežnických týmech. V létě 2010 přestoupil do Willem II Tilburg a v červenci 2012 do PEC Zwolle. S PEC v sezoně 2013/14 vyhrál nizozemský fotbalový pohár (KNVB beker), první v historii klubu. Ve finále proti Ajaxu Amsterdam šel na hřiště v 83. minutě, utkání skončilo jasnou výhrou Zwolle 5:1.\n\n"}
{"id": "993708", "url": "https://cs.wikipedia.org/wiki?curid=993708", "title": "Gossan", "text": "Gossan\n\nGossan, někdy též Gosan (nebo i \"železný klobouk\"), je geologický termín, označující intenzivně zoxidovanou a zvětralou vrstvu hornin, nacházející se ve svrchních částech rudného ložiska, případně rudných žil.\n\nV minerálním složení gossanu převládají sekundární minerály železa (jako oxidy železa, limonit, goethit, jarosit a pod.) a dále křemen, které představují zbytky po chemickém zvětrávání železných rud. Barva gossanu nabývá v důsledku výskytu těchto minerálů různých odstínů červené barvy.\n"}
{"id": "993709", "url": "https://cs.wikipedia.org/wiki?curid=993709", "title": "Tramvaj 6MT", "text": "Tramvaj 6MT\n\nTramvaj 6MT je typ dvounápravové tramvaje, vyráběný ve vagónkách Tatra Studénka a Tatra Česká Lípa v letech 1949–1953. Jednalo se o vozidla určená výhradně pro rozchod koleje 1000 mm. Vyrobeno bylo celkem 75 kusů, které byly dodány do Bratislavy a do severočeských tramvajových provozů. Další čtyři kusy vzhledově podobných tramvají na pojezdech starších vozů vznikly v dílnách bratislavského dopravního podniku v roce 1953. V osobním provozu vydržely tramvaje typu 6MT nejdéle v Bratislavě, kde byly poslední vozy odstaveny rázově v květnu 1974.\n\nPo obou světových válkách nastala ve většině dopravních podniků nepříjemná situace. Vozové parky tvořily vozy vyrobené před první světovou válkou, dále vozy vyrobené mezi válkami, což byly jen upravené předválečné typy, a vozy ze 30. let 20. století. V důsledku druhé světové války se značně omezila automobilová doprava a po nástupu komunistů k moci se značně zvýšil počet lidí v hromadné dopravě. To znamenalo značně zvýšené opotřebovávání starších tramvají a nutnost dodávky nových vozů. Dodávky vozů 6MT umožnily stáhnout značnou část motorových vozů vyrobených před rokem 1914. V plánu byly i vlečné vozy odvozené od typu 6MT, k jejich výrobě ale nedošlo. U dopravních podniků, kterým byly na přelomu 40. a 50. let 20. století vozy 6MT dodány, se jednalo o první nové tramvaje pořízené po dlouhé době.\n\nV roce 1941 objednala Bratislavská elektrická účastinná spoločnosť (BEÚS), tehdejší dopravní podnik, 15 motorových vozů bez výzbroje u pražské vagónky Ringhoffer-Tatra. Elektrické výzbroje vznikly ve slovenské továrně Siemens (pozdější Bratislavské elektrotechnické závody) v roce 1944, motorové vozy však vyrobeny nebyly z důvodů válečných zakázek vagónky Ringhoffer, a proto všechny byly výzbroje pět let uskladněny u BEÚS. V roce 1949 byla pro Bratislavu postavena ve vagónce Tatra Studénka série 15 karoserií, do kterých byly v Bratislavě zabudovány uskladněné elektrické výzbroje Siemens. Vznikly tak vozy ev. č. 51–65, které byly pozdějšímu typu 6MT velmi podobné mechanickou částí, měly však zcela odlišnou elektrickou výzbroj a některé další části.\n\nTato série měla kontroléry od firmy Siemens, odpory byly umístěny pod podlahou, vozy měly jiné trakční motory, scházely jim otvory pod okny na bočnicích, vytápění bylo řešeno tak, že se využívalo odpadové teplo z odporníků a všechna světla byla napájena z troleje (600 V). Interiérová světla byla zapojena do série, venkovní světla byla napájena přes předřadné odporníky včetně směrových světel a světlomety na čelech byly menší než u 6MT. Zcela odlišná byla ruční brzda, oproti vozům 6MT se brzdový účinek vyvolal přitáhnutím páky směrem k sobě. Samotný mechanismus brzdy byl upevněn na rámu vozové skříně, která byla od rámu podvozku odpružena, takže účinnost ruční brzdy byla závislá na obsazenosti vozu, což vyžadovalo neustálé korigování výšky brzdových špalků. Protože se v Bratislavě nepoužívalo typové označení 6MT (údajně ani nebylo známo), označovaly se tyto vozy v každodenním provozu jako „studénky“. V publikacích se z praktických důvodů označují různě: „pré-MT“ či „předsérie“.).\n\nVůz 6MT je obousměrný dvounápravový motorový tramvajový vůz s odporovou výzbrojí s kontroléry. Celkově se jednalo o zcela nový typ, který měl jako první v Československu výzbroj se dvěma okruhy – nízkonapěťovým (24 V), který byl napájen z baterie, a vysokonapěťovým (600 V). Vozy měly mezi sebou mírné odlišnosti v závislosti na požadavcích jednotlivých dopravních podniků.\n\nVůz měl samostatný podvozek s rozchodem 1000 mm a rozvorem 3200 mm, tvořený masivními ocelovými profily, na kterém byla usazena vozová skříň. Tu tvořila kovová kostra z poměrně tenkých profilů, aby se co nejvíc šetřilo materiálem, a také proto, že se počítalo s jejich nízkou životností. Střecha nesla odporníky a základnu s pantografovým sběračem.\n\nVnitřek byl obložen dřevem, strop byl pokryt latěmi potaženými impregnovaným plátnem. V salónu pro cestující byly umístěny podélné dřevěné lavice, podlaha byla tvořena latěmi. Na obou stranách se nacházela čtveřice oken, z nichž vždy krajní byla spouštěcí. Prostor pro řidiče a salón oddělovaly prosklené zástěny s dveřmi. Plošiny byly zcela uzavřené, vchody se uzavíraly dvojkřídlými teleskopickými dveřmi. Nad čelními okny se nacházely schrány pro transparenty, nad bočními okny byly schrány pro číslo linky, oboje byly prosvětlené. Stanoviště bylo větráno jedním spouštěcím oknem, salón byl větrán pomocí kanálu, který vedl přes střechu a vyústil na čelech.\n\nVůz typu 6MT měl provozní elektrodynamickou brzdu, zajišťovací ruční špalkovou, jejíž mechanismus byl upevněn na rámu podvozku, a nouzovou elektromagnetickou. Kontroléry byly vyrobeny v závodě Škoda Plzeň, měly 22 jízdních stupňů a 10 brzdových stupňů, jimiž se volila jízda vpřed nebo vzad a s jedním nebo s oběma motory. Při jízdě na jeden motor nebylo možné používat elektrodynamickou brzdu. Nízkonapěťový okruh napájel vnější osvětlení, pohon stěračů a nouzové osvětlení. Vnitřní osvětlení bylo napájeno z troleje. Topení bylo řešeno odporovými tělesy pod lavicemi v salónu pro cestující napájenými brzdovým proudem. Stanoviště řidiče byla za kontroléry vybavena rozmrazovači čelních skel, které byly napájeny z troleje. Zásuvky mnohočlenného řazení byly u každého provozovatele odlišné, pro neshodu jednotlivých dopravců, kde mají být umístěny, a proto se montovaly až po dodání.\n\n\n"}
{"id": "993711", "url": "https://cs.wikipedia.org/wiki?curid=993711", "title": "Iveco EuroStar", "text": "Iveco EuroStar\n\nIveco EuroStar byl model těžkého nákladního automobilu vyráběný společností Iveco. V roce 1993 nahradil model Iveco TurboStar.\n\nBěhem výroby modelu EuroStar se montovaly různé motory. Nejprve byly k dispozici 3 motory splňující emisní normu Euro 2:\n\nOd roku 1995 se začal montovat nový motor 8210.42S 6 - válec o objemu 13,8 l a o výkonu 469 koní. Byl představen s použitím převodovky EuroTronic používající poloautomatický režim. V letech 1998-1999 dostala řada EuroStar nové motory Cursor (původně omezeno na motory Cursor 10, 10,3 l o výkonu 400 koní, později byla nabídka rozšířena na motory Cursor 13 s výkony 460 nebo 480 koní).\n\nEuroStar se vyráběl ve dvou a třínápravovém provedení jako tahač nebo podvozek s kabinou. Ten je určen zejména pro montáž valníkových, případně skříňových nebo chladírenských nástaveb. Konfigurace pohonu mohou být 4x2, 6x2 nebo 6x4. Celková hmotnost vozidla je od 18 do 26 tun, u soupravy tahače s návěsem maximálně 48 tun. Brzdy jsou vpředu kotoučové a vzadu bubnové s automatickým nastavováním. Součástí je systém ABS kombinovaný se systémem ASR.\n"}
{"id": "993712", "url": "https://cs.wikipedia.org/wiki?curid=993712", "title": "Jan Hus (film, 2015)", "text": "Jan Hus (film, 2015)\n\nJan Hus (2015) je trojdílný televizní film režiséra Jiřího Svobody podle románu Evy Kantůrkové. Premiéra byla naplánována k šestistému výročí jeho upálení.\n\nVe filmu hrají Matěj Hádek, Jan Dolanský, Milan Kňažko, Marika Šoposká, Petra Špalková, Michal Dlouhý, Vladimír Javorský, David Novotný, Pavel Gajdoš, Tomáš Dastlík, Lukáš Melník, Justin Svoboda.\n\nFilm byl nominován na Českého lva v kategorii Nejlepší televizní film nebo minisérie, ale cenu nezískal.\n\nFilm se natáčel v Praze v Anežském klášteře na Františku, na hradě Lipnici, v Lipnici nad Sázavou, v Třebíči, na Zvíkově, Křivoklátě či v Chebu. Zvažováno bylo i natáčení přímo v Kostnici, ale současná podoba města je pro film nevyhovující. Scéna Husova upálení se tak natáčela u Kutné Hory. Natáčení probíhalo od června 2014 do února 2015. Film s Českou televizí koprodukovala ARTE.\n\nHudbu k filmu složil Michael Kocáb, je symfonická se syntetickými a rockovými prvky, práce na ní mu trvaly tři měsíce. Chorály a zpívané pasáže nahrával ve studiích České televize dvacetičlenný sbor a sóloví zpěváci Iva Bittová a Matěj Ruppert.\n\nČeská televize oslovila zástupce české rapové scény, aby zhudebnili myšlenky a citáty Jana Husa. Výsledné singly publikovala na svém webu. K akci se připojili Lipo (píseň \"Terapie\"), Bonus (\"Nádražák\"), Kato (\"Díky, mistře\") a Kyklos Galaktikos (\"Pravdou živi\").\n\n\nKritické reflexi filmu byl také věnován díl pořadu Hergot na Radiu Wave s církevním historikem Peterem Morée. Teolog a církevní historik Martin Vaňáč ve svém textu pro internetový magazín ChristNet.cz uvedl, že film obsahuje celou řadu historických nepřesností. Zároveň kritizoval režiséra Jiřího Svobodu, že v souvislosti s filmem se opakovaně v médiích prezentoval jako odborník na církevní problematiku, ač této příliš nerozumí (což doložil citáty Svobodových výroků). Film kritizoval rovněž teolog Ctirad Václav Pospíšil.\n"}
{"id": "993715", "url": "https://cs.wikipedia.org/wiki?curid=993715", "title": "Volubilis", "text": "Volubilis\n\nVolubilis ( وليلي \"Walīlī\") je částečně odkryté římské město v Maroku, které se nachází nedaleko města Meknes, mezi Fásem a Rabatem. Bylo založeno v úrodné zemědělské oblasti a od 3. století př. n. l. rozvíjeno jako fénické (a později kartágské) osídlení. Od 1. století n. l. začal rapidní růst pod Římskou nadvládou a město se zvětšilo na plochu 40 hektarů s obvodovou zdí o délce 2,6 km. Ve 2. století n. l. ve městě přibylo mnoho významných staveb, včetně baziliky, chrámu a vítězného oblouku. Prosperita Volubilis, která pocházela převážně z pěstování olivovníků, také podnítila výstavbu mnoha cenných domů s mozaikovou podlahou.\n\nMěsto kolem roku 285 padlo do rukou místních kmenů a Římu se již nikdy nepodařilo navrátit jej do svých rukou, hlavně kvůli jeho vzdálenosti a špatným možnostem obrany. Město poté zůstalo obydlené ještě po 700 let. V pozdním 8. století z Volubilis vládl Idris ibn Abdallah, zakladatel státu Maroko. Město bylo opuštěno až v 11. století poté, co byla vláda přesunuta do Fásu. Většina místní populace se přestěhovala do nového města Moulay Idriss Zerhoun, které je od Volubilis vzdáleno asi 5 km.\n\nOd roku 1997 jsou ruiny Volubilis součástí seznamu světového dědictví UNESCO.\n"}
{"id": "993718", "url": "https://cs.wikipedia.org/wiki?curid=993718", "title": "Ambulocetus", "text": "Ambulocetus\n\nAmbulocetus (\"chodící kytovec\") byl raný kytovec žijící během Eocénu, v stupni Lutet. Znám je jediný druh, \"Ambulocetus natans\", jehož fosilní pozůstatky byly odkryty v Pákistánu. Dosahoval délky 3 metrů, vážil 180 kilogramů a byl zřejmě schopný obývat jak suchou zem, tak vodní prostředí. Paleontologové se i tak domnívají, že byl již spíše obojživelný. Nalezené zuby \"Ambuloceta\" jsou také velmi podobné chrupu pozdějších kytovců. Také se, na rozdíl od krokodýlů, pohyboval podobně jako velryby.\n\n\"Ambulocetus\" je vyobrazen v první části fiktivně-dokumentárního seriálu Putování s pravěkými zvířaty (\"Walking with Beasts\"). Příběh vypráví o tom, že jeden \"Ambulocetus\" opustí pobřežní vody, aby se vydal na lov do vnitrozemí v pravěkém Německu. Objevuje se také v epizodě \"Kytovci\" ze série Evoluce (\"Evolutions\").\n\n"}
{"id": "993720", "url": "https://cs.wikipedia.org/wiki?curid=993720", "title": "Gabdulchaj Achatov", "text": "Gabdulchaj Achatov\n\nGabdulchaj Churamovič Achatov, rusky Габдулха́й Хура́мович Аха́тов, tatarsky Габделхәй Хурам улы Əхәтов (8. září 1927, Staroe Ajmanovo - 25. listopad 1986, Naberežnyje Čelny) byl sovětský lingvista a turkolog tatarské národnosti. Proslavil se studiem dialektů obyvatelů Sibiře a vyslovil hypotézu o kypčackém původu těchto dialektů. Jeho nejslavnější práce vyšla roku 1963 pod názvem \"Nářečí západosibiřských Tatarů\". Jako první se široce věnoval idiomatice tatarštiny, zdvojenému záporu v turkických jazycích (zná ho i čeština) či tzv. párování v tatarštině. Byl polyglotem, ovládal přes 20 jazyků.\n\n\n"}
{"id": "993721", "url": "https://cs.wikipedia.org/wiki?curid=993721", "title": "Natalja Arinbasarova", "text": "Natalja Arinbasarova\n\nNatalja Utevlevna Arinbasarova ( , \"Natalja Öteulikyzy Arynbasarova\", ; * 24. září 1946 Alma-Ata, Sovětský svaz) je ruská herečka kazašského a polského původu.\n\nNarodila se 1946 roku v Kazachstánu (tehdy Kazašská SSR). Než se dostala ke herectví, chtěla se stát baletkou. První velký úspěch získala v roce 1966, kdy byla na mezinárodním filmovém festivalu v Benátkách vyznamenána první cenou za hlavní úlohu ve filmu „První učitel“ natočeném podle stejnojmenné knihy kyrgyzského spisovatele Čingize Ajtmatova. V roce 1971 absolvovala Všesvazový státní institut kinematografie (VGIK) a dostala angažmá ve Státním divadle filmového herce, kde působí dodnes. V roce 1979 se stala Zasloužilou herečkou RSFSR, a v roce 1980 obdržela statní cenu za ženskou roli ve filmu „Vkus chleba“ (1979). Je také Zasloužilou herečkou Kazachstánu.\n\nV letech 1966–1969 byla manželkou Andreje Končalovského.\n\n\nhttp://aleph.nkp.cz/F/?func=direct&doc_number=000213432&local_base=AUT\n\n"}
{"id": "993730", "url": "https://cs.wikipedia.org/wiki?curid=993730", "title": "Frotáž (umělecká technika)", "text": "Frotáž (umělecká technika)\n\nFrotáž (z francouzského \"Frotter\" – třít, drhnout, natírat) je umělecká technika kopírování, resp. přenášení reliéfní struktury na papír. Podobné jsou techniky kopírování povrchů v angličtině označované jako Brass rubbing a Stone rubbing (otisk mosazných a kamenných náhrobních desek). Tuto techniku používají také některé forenzní vědy. \n\nPrincip spočívá v přiložení papíru (obvykle pevný papír z dlouhých přírodních vláken) na reliéf. Rovnoměrným přejížděním měkké tužky, kreslicího uhlu, voskové křídy nebo válečku s barvou po celé ploše zakrytého reliéfu je vytvořen jeho otisk. Efekt vzniká v důsledku změny přítlačného tlaku kreslicího nástroje v místě vyvýšení reliéfu. Dokonalejší otisk je možno získat předchozím navlhčením papíru a zvýrazněním reliéfu potupováním tvrdším kartáčem. Frotáž je možné použít na jakýkoli reliéfní materiál (dřevo, kůra, suché listy stromů, apod.), včetně grafických tiskových matric. \n\nV umění tuto techniku zavedl roku 1925 Max Ernst a byla využívána zejména surrealisty. Ti využívali např. otisků struktury dřeva nebo textury jiných materiálů a náhodné obrazce doplňovali kresbou nebo koláží.\n\nKopírování technikou \"brass rubbing\" se týká především Británie, kde se nalézá v kostelích velké množství monumentálních mosazných náhrobních desek. Nejstarší pocházejí ze 14. století, množstvím jemných detailů vynikají desky z 15. a 16. století.\n\nPodobný praktický účel má \"stone rubbing\" (otiskování kamenů), nejčastěji starověkých petroglyfů, málo zřetelných nápisů na náhrobních kamenech, geometrických vzorů na neolitických památkách, apod. V Číně byly touto technikou reprodukovány Konfuciovy texty v Loyangu a snímány kaligrafické nápisy z náhrobních kamenů již v 1. století n.l.\n\nV tomto článku byly užity překlady různých textů z anglické Wikipedie (Stone rubbing, Frottage (art), Rubbing, Brass rubbing)\n\n\n"}
{"id": "993734", "url": "https://cs.wikipedia.org/wiki?curid=993734", "title": "Mária Medvecká", "text": "Mária Medvecká\n\nAkademická malířka Mária Medvecká (11. září 1914, Medvedzie − 23. dubna 1987, Bratislava) byla slovenská malířka, představitelka slovenského realistického impresionismu. \n\nPocházela ze šlechtického rodu Medveckých z Medvedzieho a Malého Bysterca (Medveczky de Medveczei és Kis Bisterczei).\nPo maturitě v Košicích studovala na Pedagogické akademii v Bratislavě. Působila jako učitelka v Zubrohlava, Tvrdošíně, Jablonka a Námestově. Po válce pokračovala ve studiu na Akademii výtvarných umění ve Vídni a v Praze u profesora Jána Želibského. Stala se malířkou rodné Oravy a jejího lidu. Od 50. let 20. století se věnovala i angažovaným tématům socialistického realismu obrazúm industrializace a budování socialistické společnosti. V roce 1974 obdržela titul národní umělec.\n\nVýběr její celoživotního díla se nachází v Galerii Márie Medvecké, zpřístupněné veřejnosti v roce 1979 v obci Medvedzie.\n"}
{"id": "993736", "url": "https://cs.wikipedia.org/wiki?curid=993736", "title": "Mehdi Zeffane", "text": "Mehdi Zeffane\n\nMehdi Zeffane (* 19. května 1992, Sainte-Foy-lès-Lyon, Francie) je francouzský fotbalový obránce alžírského původu, který hraje ve francouzském klubu Olympique Lyon. Hraje na postu pravého beka.\n\nV A-týmu Lyonu debutoval v ligovém zápase 28. září 2013 proti týmu Lille OSC (remíza 0:0).\n\nV sezóně 2013/14 se dostal s Lyonem do finále Coupe de la Ligue, kde jeho tým podlehl celku Paris Saint-Germain 1:2.\n\n"}
{"id": "993737", "url": "https://cs.wikipedia.org/wiki?curid=993737", "title": "Ludvík Němec (spisovatel)", "text": "Ludvík Němec (spisovatel)\n\nLudvík Němec (* 8. července 1957, Kyjov) je český spisovatel. V letech 1957–1959 žil v Kyjově, poté v letech 1959–1969 v Karviné a pak v Pohořelicích. V letech 1972–1975 studoval na gymnáziu v Mikulově.\n\nOd roku 1973 publikoval v normalizačním tisku (Rudé právo, Tvorba, Rovnost, Nové slovo, Čs. voják aj.), roku 1978 vydal první knihu \"Nejhlasitější srdce ve městě\".\n\nV letech v letech 1992–1995 a 1998–2013 byl ředitelem brněnského studi Českého rozhlasu, ve které pracoval již od roku 1981.\n\nZa sbírku povídek \"Láska na cizím hrobě\" byl nominován na cenu Magnesia Litera 2014.\n\nJeho syn Jan Němec je také spisovatel.\n\n\n"}
{"id": "993738", "url": "https://cs.wikipedia.org/wiki?curid=993738", "title": "Jan Gross", "text": "Jan Gross\n\nJan Gross (2. února 1929, Praha – 15. dubna 1994, Plzeň) byl český divadelní a filmový herec.\n\nAbsolvoval obor činoherní herectví na Divadelní akademii múzických umění v Praze (1951). Po studiích působil v oblastních divadlech v Liberci, Gottwaldově a v pražském Divadle Jiřího Wolkera, od roku 1967 byl členem souboru činohry Divadla J. K. Tyla v Plzni. Plzeňskému divadlu zůstal věrný, až na krátkou přestávku, do konce svého života. Gross se podruhé oženil s Marií Texelovou, tehdejší režisérkou plzeňského studia Československého rozhlasu. Sňatek přinesl ještě nevlastní dceru Alexandru (z prvního manželství M. Texelové s Karlem Texelem). \n\nHerectví se nevěnoval pouze na divadelních prknech, ale také za mikrofonem v Čs. rozhlasu. Mezi jeho významné divadelní role patřil Karel IV. ve Šmahelově Cestě Karla IV. do Francie nebo role Starce v Radoeově Lidožroutce. Ztvárnil také množství dramatických postav v rozhlasových hrách, za zmínku stojí Dostojevského Idiot v roli Rogozina nebo Soudce v Roseho Dvanácti rozhněvaných mužích. Na filmovém plátně se objevil v akčním snímku \"Atrakce švédského zájezdu\" (role psychiatra) a ve Šteindlerově komedii Vrať se do hrobu! jako gymnaziální profesor. Epizodní roli ztvárnil v televizním seriálu Dobrodružství kriminalistiky.\n\nNa začátku 70. let se postavil za režiséra Jana Papeže, který musel odejít z plzeňského divadla, neboť tehdejší normalizační vedení vidělo v jeho tvorbě kritiku režimu. Gross byl za svůj statečný postoj z divadla propuštěn a od roku 1970 pracoval jako řidič tramvaje. Jako herec nastoupil v roce 1972 do chebského divadla, v roce 1974 dostal svolení vrátit se zpět do Plzně. V plzeňském divadle zůstal až do své smrti v roce 1994. Na začátku roku 1994 se jeho zdravotní stav zhoršil, v dubnu prodělal infarkt a na divadelní prkna se již nevrátil. Jan Gross zemřel na rakovinu plic ve Fakultní nemocnici v Plzni.\n\n\n"}
{"id": "993739", "url": "https://cs.wikipedia.org/wiki?curid=993739", "title": "Malaysian Open 2014 – ženská čtyřhra", "text": "Malaysian Open 2014 – ženská čtyřhra\n\nDo soutěže ženské čtyřhry na tenisovém turnaji Malaysian Open 2014 nastoupilo šestnáct dvojic. Minulý ročník získala trofej tchajwansko-japonská dvojice Kchaj-čchen Čchangová a Šúko Aojamová, která se však tohoto ročníku nezúčastnila.\n\nTitul si připsala nejvýše nasazená dvojice Tímea Babosová a Čan Chao-čching, když ve finále ve dvou setech porazily nasazené čtyřky Jung-žan Čanovou a Saj-saj Čengovou 6–3 a 6–4.\n\n"}
{"id": "993743", "url": "https://cs.wikipedia.org/wiki?curid=993743", "title": "Synagoga v Bytči", "text": "Synagoga v Bytči\n\nSynagoga v Bytči je synagoga nacházející se v okresním městě Bytča na Slovensku.\n\nSynagoga byla postavena v roce 1886 na podnět barona Poppera. Během druhé světové války došlo ke zničení jejího interiéru. V současnosti je budova opuštěná a postupně chátrá.\n\nCihlová budova byla postavena na půdorysu tvaru T v novorománském stylu. Průčelí zdobí četné umělecké a geometrické ozdobné prvky. Interiér stavby je tvořen trojlodním prostorem s galerií nad hlavním vchodem.\n"}
{"id": "993744", "url": "https://cs.wikipedia.org/wiki?curid=993744", "title": "Synagoga status quo ante", "text": "Synagoga status quo ante\n\nSynagoga status quo ante je synagoga v Trnavě, která patří v současnosti Galerii Jána Koniareka. Organizují se v ní vernisáže.\n\nPochází z roku 1891 (uvádí se též rok 1897), kdy ještě působil jako rabín v Trnavě Šimon Sidon, jenž patřil k těm, kteří chtěli zachovat status quo ante, tedy stav před rozkolem v maďarské židovské komunitě mezi reformní a ortodoxní.\n\nReprezentuje architekturu s orientálními prvky ve stylu historismu. Její dispozice tvoří apsida a modlitebna obklopená galerií pro ženy, kterou podpírají litinové sloupy s kompozitními hlavicemi. Ve středu modlitebny se otevírá kopule původně se skleněnou výplní.\n\nPřed synagogou je památník židovským obětem druhé světové války.\n"}
{"id": "993745", "url": "https://cs.wikipedia.org/wiki?curid=993745", "title": "Masha Tokareva", "text": "Masha Tokareva\n\nMasha Tokareva (* 3. května 1981, Moskva, Rusko) je německá herečka. Má zelené oči a hnědé vlasy. Herectví vystudovala na herecké škole v Moskvě piatnizskiy staatliche v letech 1996–1999. S přítelem Vinzenzem Kieferem žije v Berlíně. Ráda tancuje balet, ráda poslouchá moderní hudbu, jazz a hip-hop a ráda hraje na klavír. Ovládá němčinu, angličtinu (pokročilá), italštinu (základní) a ruštinu (pokročilá).\n\n"}
{"id": "993746", "url": "https://cs.wikipedia.org/wiki?curid=993746", "title": "Delroy Lindo", "text": "Delroy Lindo\n\nDelroy George Lindo (* 18. listopadu 1952, Eltham, Londýn, Anglie) je anglický herec a divadelní režisér. Lindo byl nominován na řadu ocenění, včetně Tony Award a Screen Actors Guild Award a získal cenu Satellite Award. Mezi jeho nejznámější role patří West Indian Archie ve filmu \"Malcolm X\", Catlett ve filmu \"Chyťte ho!\", detektiv Castleback ve filmu \"60 sekund\" či jako Woody Carmichael ve filmu \"Crooklyn\".\n\n"}
{"id": "993748", "url": "https://cs.wikipedia.org/wiki?curid=993748", "title": "Masarykovo náměstí (Znojmo)", "text": "Masarykovo náměstí (Znojmo)\n\nMasarykovo náměstí je jeden ze dvou ústředních prostorů v historickém jádru Znojma. Nazváno bylo podle prvního československého prezidenta Tomáše Garrigua Masaryka. Lemuje ho zástavba měšťanských domů, které jsou několik stovek let staré. Na náměstí se nachází kašna. Pod náměstím probíhají historické podzemní chodby. Ve Znojmě je několik náměstí, tomuto se původně říkalo Dolní náměstí.\n"}
{"id": "993749", "url": "https://cs.wikipedia.org/wiki?curid=993749", "title": "Devon Murray", "text": "Devon Murray\n\nDevon Michael Murray (* 28. října 1988, Maynooth, Irsko) je irský herec, známý především pro svou roli Seamuse Finnigana z filmové série o Harrym Potterovi.\n\nMurray je jedináček, narodil se Michaelovi a Fidelmě Murrayovým. V šesti letech uspěl v národní talentové soutěži a připojil se ke školnímu divadlu Billie Barry, odkud se dostal do Národní školy múzických umění. Věnuje se také jezdectví, kde soutěží v exhibičních skocích v celém Irsku.\n\n"}
{"id": "993751", "url": "https://cs.wikipedia.org/wiki?curid=993751", "title": "Mauzoleum Chatama Sofera", "text": "Mauzoleum Chatama Sofera\n\nMauzoleum Chatama Sofera je hrobka rabína bratislavské židovské obce, Chatama Sofera (1762-1839), představitele tradičního židovského učení a zároveň poutní místo Židů. Nachází se na nábřeží L. Svobody v Bratislavě. Objekt je v nominaci na zápis do seznamu světového dědictví UNESCO.\n\nMauzoleum bylo otevřeno v roce 2002 v den 240. výročí jeho narození. Nachází se na místě nejstaršího židovského hřbitova v Bratislavě, založeného v 17. století, když rodina Pálffyů povolila Židům pohřbívat jejich zesnulých blízko hradního opevnění. Byl využíván až do roku 1847. V roce 1942, po velké povodni byla většina hrobů zatopena. Zachovalo se jen 23 hrobů a 41 náhrobních kamenů, včetně hrobu rabína Chatama Sofera. \n\nPo úpravách komunikace a výstavbě tunelu v době druhé světové války se hřbitov ocitl hluboko pod úrovní terénu, a nakonec byl zakryt betonovým stropem. Teprve změna politického zřízení na Slovensku po roce 1989 a finanční příspěvky od Židů z celého světa umožnily rekonstrukci objektu. Posunutí tramvajové trati poskytlo prostor pro výstavbu pietního místa, následně byly vytvořeny prostory pro návštěvníky a hroby zrekonstruovány.\n\nNové architektonické řešení Ing. Arch. Martina Kvasnicy (* 1958) využilo skutečnosti, že hroby jsou již v podzemí, a nad nimi vznikl pahorek se skleněnými stélami. Do podzemní hrobky se vstupuje po lávce natažené přes prostranství původního hřbitova, jenž byl pokryt vrstvou jemného štěrku. Lávka vstupuje do shora otevřeného černého hranolu z pohledového betonu, ztvárňující hrobku. Hranol je symbolem propojení současnosti a minulosti, nebo také profánní a sakrální architektury. \n\nUvnitř je prostor se skleněnou stěnou s výhledem na hrobový areál určený osobám, kterým náboženské předpisy nedovolují vstoupit na půdu hřbitova. Skleněné desky vnějších stél, které symbolicky prostupují stropy nad hroby, pronikají z povrchu do interiéru a prosvětlují prostor. Zevnitř pak vede ocelové schodiště až k hrobům, kde pouť končí.\n\nArchitektura vyzdvihuje osobitost místa, které je pro Soferův význam, místem návštěv z celého světa.\n\n"}
{"id": "993752", "url": "https://cs.wikipedia.org/wiki?curid=993752", "title": "Alexandre Lacazette", "text": "Alexandre Lacazette\n\nAlexandre Lacazette (* 28. května 1991, Lyon, Francie) je francouzský fotbalový útočník a reprezentant původem z Guadeloupe, od července 2017 hráč klubu Arsenal FC.\n\nV A-týmu Lyonu debutoval v květnu 2010 proti týmu AJ Auxerre.\nV sezóně 2011/12 vyhrál s Lyonem Coupe de France (francouzský fotbalový pohár). Na začátku sezóny 2012/13 se klub utkal v Trophée des champions (francouzský Superpohár) s vítězem Ligue 1 - týmem Montpellier HSC, kterého zdolal až v penaltovém rozstřelu poměrem 4:2. Lacazette odehrál celý zápas.<br>\nV sezóně 2013/14 se dostal s Lyonem do finále Coupe de la Ligue, kde jeho tým podlehl celku Paris Saint-Germain 1:2. Lacazette vstřelil jediný gól Lyonu.\n\nV červenci 2017 přestoupil za 60 milionů eur z Olympique do anglického klubu Arsenal FC z Londýna. Stal se do té doby nejdražší posilou Arsenalu.\n\nAlexandre Lacazette prošel francouzskými mládežnickými reprezentacemi od kategorie U16. Byl členem francouzského týmu U17, který dokráčel do finále na Mistrovství Evropy hráčů do 17 let v roce 2008 v Turecku. Ve finále Francouze zastavilo Španělsko po výsledku 0:4.\n\nByl také členem týmu U19, který získal zlaté medaile na domácím Mistrovství Evropy hráčů do 19 let v roce 2010, když ve finále porazil Španělsko 2:1. Byl to druhý titul pro Francii v této věkové kategorii (první získala v roce 2005). Lacazette na turnaji vstřelil 3 góly, dva proti Rakousku v základní skupině A a vítězný ve finále Španělům.\n\nVzhledem k vítězství na Mistrovství Evropy devatenáctek se mladí Francouzi kvalifikovali na Mistrovství světa hráčů do 20 let 2011 v Kolumbii, kde vypadli v semifinále s Portugalskem po výsledku 0:2. Lacazette vstřelil na tomto turnaji 5 branek (stejně jako Brazilec Henrique Almeida Caixeta Nascentes a Španěl Álvaro Vázquez) a za to bral „bronzovou kopačku“.\n\nV květnu 2013 byl poprvé nominován do A-týmu Francie (zvaného \"Les Bleus\") pro přátelské zápasy s Uruguayí a Brazílií na jihoamerickém turné. Debutoval pod trenérem Didierem Deschampsem 5. června 2013 v Montevideu proti Uruguayi, naskočil do hry v průběhu druhého poločasu (porážka 0:1). Zahrál si i ve druhém utkání 9. června proti Brazílii, které Francouzi prohráli 0:3.\n\n"}
{"id": "993754", "url": "https://cs.wikipedia.org/wiki?curid=993754", "title": "Bratislavská ješiva", "text": "Bratislavská ješiva\n\nBratislavská ješiva (hebrejsky ישיבת פרשבורג) byla nejstarší ješiva na Slovensku. Byla založena pravděpodobně již počátkem 18. století. Největšího rozkvětu dosáhla v 19. století za působení rabína Chatama Sofera, kdy se stala nejvýznamnější ješivou v Uhersku. Bratislavská ješiva vyprodukovala celou generaci významných rabínských učenců a náboženských myslitelů. Fungovala až do druhé světové války.\n"}
{"id": "993755", "url": "https://cs.wikipedia.org/wiki?curid=993755", "title": "Pavol Mikulík", "text": "Pavol Mikulík\n\nPavol Mikulík (2. března 1944, Prešov − 27. listopadu 2007, Bratislava) byl slovenský herec. Patřil k nejvíce obsazovaným slovenským hercům. Jeho bratr Peter je režisér a herec. \n\nOd dětství účinkoval v rozhlasových inscenacích a ve Slovenském národním divadle hostoval již během studia. V roce 1965 absolvoval studium na VŠMU. Od roku 1969 do jeho úředního uzavření v roce 1971 působil v Divadle na Korze.\nMezi jeho nejznámější filmové postavy patří role rychtáře v úspěšné pohádce \"Perinbaba\" (1985). Věnoval se i pedagogické činnosti, v roce 1990 byl prorektorem na bratislavské VŠMU.\n\nV roce 1993 překonal mozkovou mrtvici ale zůstal upoután na invalidní vozík. O několik let se stal prvním obyvatelem petržalského penzionu Leberfinger, který zrekonstruoval jeho někdejší kolega Ľubomír Roman.\n\nV roce 2000 se vrátil na jeviště v představení \"Na konci hry\", za ztvárnění hlavního hrdiny dostal ocenění \"Krištáľové krídlo\". Zemřel v roce 2007 na selhání srdce.\n"}
{"id": "993757", "url": "https://cs.wikipedia.org/wiki?curid=993757", "title": "Ján Mathé", "text": "Ján Mathé\n\nJán Mathé (14. června 1922, Košice − 5. června 2012) byl slovenský sochař.\n\nSochařství studoval v letech 1945 až 1950 v Praze na Akademii výtvarných umění u Otakara Španěla. Po návratu do rodných Košic vytvořil několik děl, která se nacházejí na několika sídlištích. Také vytvořil známou plastiku \"Sám\" v košickém krematoriu. Mezi základní témata jeho tvorby patří lidský život, uvažování o jeho zrodu, hodnotě a ochraně.\n\nV roce 1998 byla otevřena retrospektivní výstava jeho tvorby ve Vodních kasárnách Slovenské národní galerie v Bratislavě. V roce 2007 mu byla udělena Cena města Košice. Výstava pod názvem Ján Mathé & Pocty pro Jána Mathého byla uskutečnena v roce 2010 v Považské galerii umění v Žilině.\n\nV rámci projektu Košice - Európske hlavné mesto kultúry 2013, bylo dne 19. ledna 2013 po Mathéovi pojmenováno bývalé Náměstí naděje na křižovatce Hlinkovy ulice a Národní třídy v Košicích.\n"}
{"id": "993758", "url": "https://cs.wikipedia.org/wiki?curid=993758", "title": "Bachja ibn Pakuda", "text": "Bachja ibn Pakuda\n\nBachja ibn Pakuda (hebrejsky בחיי אבן פקודה), celým jménem Bachja ben Josef ibn Pakuda, známý také jako \"Rabbenu Bechaja\" („náš učitel Bechaja“) byl židovský filozof a rabín. Žil v španělské Zaragoze v první polovině 11. století. O jeho životě se ví jen to, že působil jako dajan (člen rabínského soudu). Z četných odkazů v jeho díle lze usuzovat, že byl vzdělaný nejen v tradičním rabínský judaismu, ale i ve filozofickém písemnictví arabského, řeckého a latinského původu.\n\nJe autorem prvního židovského systému etiky, který napsal kolem roku 1040 v arabštině pod názvem \"Al-hidája ILA fará'id al-qulúb\" (Průvodce k povinnostem srdcí). Do hebrejštiny ho v letech 1161-1180 přeložil Jehuda ibn Tibbon pod názvem \"Chovot ha-levavot\" (Povinnosti srdcí).\n\n"}
{"id": "993759", "url": "https://cs.wikipedia.org/wiki?curid=993759", "title": "Seznam tenisových pojmů", "text": "Seznam tenisových pojmů\n\nToto je seznam pojmů tenisové terminologie.\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "993760", "url": "https://cs.wikipedia.org/wiki?curid=993760", "title": "Šmuel ibn Tibon", "text": "Šmuel ibn Tibon\n\nŠmuel ben Jehuda ibn Tibon (hebrejsky שמואל בן יהודה אבן תיבון; jiný přepis ibn Tibbon; 1150 − 1230) byl židovský lékař, filozof a překladatel. Narodil se v obci Lunel (Languedoc, Francie), zemřel v Marseille. Byl synem významného překladatele Jehudy ibn Tibona. Proslavil se hlavně překladem Maimonidova \"Průvodce tápajúcich\" do hebrejštiny.\n"}
{"id": "993761", "url": "https://cs.wikipedia.org/wiki?curid=993761", "title": "Avraham ibn Daúd", "text": "Avraham ibn Daúd\n\nAvraham ibn Daúd (1110 Córdoba – 1180 Toledo), hebrejsky Avraham ben David ha-Levi, arabsky Ibráhím ibn Daud, známý také pod akronymem Rabad nebo Ravad (ראב\"ד), byl židovský středověký filozof, historik a astrolog, jeden z prvních židovských aristoteliků. Napsal historické dílo \"Kniha tradice\" (Sefer ha-Kabala) a filozofický spis \"Vznešená víra\" (EMUNI rama).\n"}
{"id": "993763", "url": "https://cs.wikipedia.org/wiki?curid=993763", "title": "Vladimír Bahna", "text": "Vladimír Bahna\n\nVladimír Bahna (25. července 1914 Banská Štiavnica – 19. října 1977 Bratislava) byl slovenský filmový režisér, scenárista a dramaturg.\n\nNarodil se v Banské Štiavnici a pocházel z rodiny řemeslníka ze sousedního báňského města Pukanec. Od dětství inklinoval k umění, což potvrdilo i přijetí na pražskou výtvarnou akademii, kam však pro nedostatek prostředků pro zajištění studia nenastoupil. Zpočátku se učil za typografů v Novém Městě nad Váhom, později odešel do Bratislavy, kde v roce 1934 absolvoval Školu uměleckých řemesel. V tomto období začal publikovat různé literární pokusy a novinové články. Začal si všímat kinematografii a veřejně se vyslovoval k Fričovu Jánošíkovi, Plickovu filmu Zem zpívá, jakož i k obecným předpokladům a perspektivám budoucí slovenské filmové tvorby. Záliba ve fotografování našla uplatnění i v redakční činnosti, zejména za pobytu v Piešťanech, kde působil jako lázeňský redaktor časopisu \"Nové Slovensko\".\nVe filmu začínal jako dramaturg a scenárista společnosti Nástup (1944 - 1945). Koncem ledna 1945 byl pověřen funkcí tiskového referenta a redaktora povstaleckého časopisu \"Pohronie\". Po porážce fašismu a znárodnění kinematografie vznikla v roce 1945 Slovenská filmová společnost. Bahna se stal dramaturgem krátkého filmu a již v roce 1946 došlo k reedici Bahnova scenáristického debutu \"Černé umění\". Osvětový snímek zpracovávající tematiku dějin knihtisku na Slovensku vznikl ve spolupráci s režisérem Vladimírem Zimmerem.\nV poválečném období Vladimír Bahna pokračoval v nastoupené cestě filmového žurnalisty. Byl členem redakčního kruhu časopisu Kino. Bahnovým režisérským debutem byl autorský dokumentární film \"Pukanští koláři (1947)\". Po únorovém komunistickém převratu v Československu vytvořil Bahna reportážní filmy \"Kouzelný prut (1948)\" a \"Údolí radosti (1948)\", inspirované prací na stavbách a protialkoholní osvětový snímek \"Nepřítel mezi námi ( 1948)\".\n\nDalší zkušenosti filmového tvůrce získal Vladimír Bahna přípravou celovečerního filmu \"Ocelová cesta (1949)\". Tento agitační dokument zobrazuje výstavbu Tratě mládeže z Hronské Dúbravy do Banské Štiavnice. V linii a duchu předchozího snímku vytvořil Bahna i první slovenský barevný celovečerní nehraný film s tematikou industrializace, \"Duha nad Slovensku (1951)\". V první polovině padesátých let působil Bahna i jako redaktor časopisu \"Film a doba\".\n\nV oblasti hraného filmu se Bahna dramaturgicky podílel na filmu \"Boj skončí zítra (1951)\". Pro svůj hraný debut \"Pole neorané 1953\" si Bahna zvolil jako předlohu stejnojmenný román Petra Jilemnického. Autorem scénáře je Vladimír Mináč. Film pojednává o životě chudých kysuckých kopaničářů během hospodářské krize v třicátých letech. Film jako jeden z mála filmů tehdejší produkce překročil umělecké limity a alespoň částečně překryl ideové schémata.\nDvojice tvůrců Mináč a Bahna realizovala i další celovečerní hraný film \"Žena z vrchů (1955)\". V roce 1956 se ve slovenském filmu decentralizovala dramaturgická práce a vznikly tři tvůrčí skupiny, jedna z nich pod vedením Vladimíra Bahny. K reorganizaci došlo v roce 1958, kdy se z tvůrčích skupin stali skupiny výrobní a Bahna, Bielik a Gajdošová se vzdali svých funkcí.\nPo práci se současnou tematikou Bahna realizoval historickou komedii \"Zemianska čest (1957)\", která vycházela z Kalinčiakovo prózy Reštavrácia. Zároveň s ní natáčel i \"Poslední bosorku (1957)\", kterou měl původně režírovat Paľo Bielik, ale pro jeho neshody s Bukovčanem pověřilo vedení Koliby Vladimíra Bahnu. Bahna zůstal i v tomto období nadále věrný svým žurnalistickým začátkem a pravidelně přispíval do časopisu \"Film a divadlo\". Podílel se i na literární přípravě filmové komedie \"Deštník svatého Petra (1958)\", ale vzdal se zveřejnění své tvůrčí účasti. V roce 1959 režíroval film \"Dům na rozcestí\", o dva roky později se zaměřil na téma protifašistického odboje v melodramatické snímku \"Předjaří (1961)\".\n\nZačátkem 60. let odešel Vladimír Bahna do bratislavského televizního studia, kde realizoval dramatickou relaci \"Návraty\". V televizi zpracoval adaptaci divadelní hry Jozefa Hollého, \"Geľo Sebechlebský (1963)\", přepis povídky Janka Jesenského, \"Sluneční lázeň (1963)\" a navázal na spolupráci s Vladimírem Mináčem při realizaci povídky \"Případ (1964)\".\nScénář k další Bahnově literární adaptaci \"Náměstí svaté Alžběty (1965)\" napsal Štefan Sokol podle románu Rudolfa Jašíka. Tématu slovenského národního povstání se Vladimír Bahna věnoval ve filmu \"Stopy na Sitno (1968)\" a v třídílném televizním filmu \"Generace (1969)\". I přes uvolnění v 60. letech trpí tyto filmy ideologickým schematismem.\nKromě režisérské činnosti zastával Vladimír Bahna v tomto období i místo ředitele Studie hraných filmů a v periodikách se pravidelně vyjadřoval ke stavu slovenské kinematografie.\n\nDalší adaptací Vladimíra Bahn byl filmový přepis Zubkova prózy \"Skrytý pramen (1973)\". Ľudo Zúbek se vrátil do doby mistra Pavla z Levoče. Scénář filmu však ještě zdůraznil schematizmus předlohy a film je tak velmi transparentní stranickou propagandou poplatnou období normalizace. Filmový přepis novely \"Skrytý pramen\" byl posledním celovečerním dílem režiséra Vladimíra Bahny. V roce 1976 obdržel titul národní umělec.\n\nK filmové dokumentaristiky se Bahna vrátil až téměř po dvaceti letech filmem \"Devět set let někdejšího svobodného království důlního města Pukanca (1976)\". Původně zamýšlený dvoudílný velkofilm \"Poéma o svědomí (1978)\" byl dokončen v podobě jednodílného filmu, který přesně odpovídal politické mytologii 70. let. Po náhlé Bahnově smrti film dokončil Zoro Záhon.\n\n\n\n\n"}
{"id": "993764", "url": "https://cs.wikipedia.org/wiki?curid=993764", "title": "Richard Henry Tawney", "text": "Richard Henry Tawney\n\nRichard Henry Tawney [\"ričrd henri tóný\"] (30. listopadu 1880, Kalkata, Indie − 16. ledna 1962, Londýn, Velká Británie) byl anglický spisovatel, filosof, historik hospodářství, sociální kritik a univerzitní profesor, vlivný zastánce křesťanského socialismu a vzdělávání dospělých.\n\nVzdělání získal na \"Rugby School\" a \"Balliol College\" v Oxfordu, kde studoval moderní historii. Do \"Rugby School\" nastoupil zároveň s W. Templem, budoucím arcibiskupem z Canterbury, a zůstali blízkými přáteli na celý život. V roce 1905 se stal členem výkonného výboru „Dělnické vzdělávací asociace“ (\"Workers' Educational Association\", WEA), od dvacátých let do roku 1947 byl jejím ředitelem a pravidelně přednášel pro dělnické vzdělávací spolky. Před začátkem první světové války přednášel na univerzitě v Glasgowě, za války byl těžce zraněn v bitvě na Sommě a v roce 1917 začal přednášet na prestižní \"London School of Economics\", kde setrval až do konce své kariéry. V roce 1931 získal titul profesora ekonomické historie. Dvakrát neúspěšně kandidoval do Dolní komory britského parlamentu za \"Labour Party\".\n\nJako historik a věřící anglikánský křesťan Tawney ostře kritizoval moderní „hrabivou společnost“ (\"acquisitive society\") a svoji první velkou vědeckou práci věnoval vyvlastnění půdy šlechtou v 16. století. Začal jako radikální socialista, nicméně kritický vůči Karlu Marxovi, postupem času však opustil revoluční stanovisko a prosazoval sociální reformy, zejména rozšíření všeobecného vzdělávání. \n\n\n"}
{"id": "993765", "url": "https://cs.wikipedia.org/wiki?curid=993765", "title": "David Kimchi", "text": "David Kimchi\n\nDavid Kimchi (1160, Narbonne − 1235) (hebrejsky ), známý také pod hebrejským akronymem Radak nebo Redak (), byl středověký rabín, komentátor Bible, filozof a gramatik. Jeho otcem byl rabi Josef Kimchi a bratr rabi Moše Kimchi, oba rovněž komentátoři a gramatikové.\n\nZ jeho děl je nejznámější komentář k Prorokům, v němž často polemizuje s křesťanskou exegezí, gramatické dílo \"Michlol\" a jeho slovníková část \"Sefer ha-šorašim\" (Kniha kořenů). \n\n"}
{"id": "993766", "url": "https://cs.wikipedia.org/wiki?curid=993766", "title": "Bryher", "text": "Bryher\n\nBryher, vlastním jménem Annie Winifred Ellerman (2. září 1894 Margate − 28. ledna 1983 Vevey) byla anglická spisovatelka a básnířka.\n\nNarodila se v rodině Johna Ellermana, který patřil k nejbohatším Angličanům, loďařům a finančníkům. Její matkou byla Hannah Glover.\n\nJako dítě cestovala po Evropě, do Francie, Itálie a také do Egypta. Ve věku čtrnácti let byla poslána do tradiční internátní školy. Někdy kolem tohoto období se její matka a otec vzali. Když se jednou Ellermann plavil k souostroví Scilly, vymyslel název pro svůj oblíbený ostrov Bryher. Ten se stal později pseudonymem jeho dcery. \nVe dvacátých letech dvacátého století se Bryher stala nekonvenční osobností pařížské společnosti. Do okruhu jejích přátel patřil tehdy Ernest Hemingway, James Joyce, Gertrude Steinová, Sylvia Beach, Adrienne Monnier a Berenice Abbottová. Její pozice jí umožňovala finančně podporovat chudé spisovatele včetně Jamese Joyce a Edith Sitwell. Finančně podporovala i Sylvii Beach a její známý obchod s knihami Shakespeare and Company a několik publikací. Založila filmovou společnost Pool Group. Poskytovala granty na nákup bytu v Paříži pro umělce hnutí dada, například pro umělkyni Elsu von Freytag-Loringhovenovou.\n\nOd roku 1918 měla lesbický vztah s básnířkou Hildou Doolittle lépe známou jako H.D. V roce 1921 však uzavřela sňatek z povinnosti s americkým autorem Robertem McAlmonom, s nímž se rozvedla v roce 1927. Ve stejném roce se provdala za skotského spisovatele Kennetha Macphersona, s nímž sdílela svůj zájem o kinematografii. Ve Švýcarsku si manželský pár postavil sídlo ve stylu Bauhausu, který byl jejich domovem i nahrávacím studiem s názvem Kenwin. Oba také formálně adoptovali dceru H.D. Perditu. Bryher se opět rozvedla v roce 1947. Rozešla se i s H.D., ale nadále zůstaly přítelkyněmi až do smrti H.D. v roce 1961.\n\nK jejím oblíbeným zájmům patřila psychoanalýza a kinematografie. Ve Vídni se H.D. a Bryher setkaly se Sigmundem Freudem a britským sexuologem Havelockem Ellisem. V Řecku v roce 1920 měla možnost být v kontaktu s režiséry Georgem Wilhelmem Pabstem a Sergejem Ejzenštejnem.\n\nOd roku 1927 byly její kontakty na německou kinematografii velmi úzké. Mezi 1927 až 1933 založili Bryher a McPherson první časopis \"Close Up\", který se zabýval filmovou kritikou a vědou. Napsala knihu \"Problémy kinematografie v Sovětském Rusku\" (1929). Zasloužila se o představení nového díla Sergeje Ejznštejna anglickému publiku. \n\nZaložila i literární časopis \"Life and Letters Today\", ve kterém zveřejňovala díla H.D. Roku 1930 vyrobila spolu s manželem experimentální film \"Borderline\" s Paulem Robesonem a H.D. v hlavních rolích. Bryher si v něm sama zahrála hostinskou.\n\nOd roku 1929 žila i se svou matkou, manželem McPhersonem, H.D. a její dcerou Perditou nejprve v Territet am Genfersee, pak většinou v moderní vile Villa Kenwin v La Tour-de-Peilz u Vevey, kde měla ideální prostor k bydlení a práci, tvorbu, koncerty a oslavy. \n\nVe třicátých letech a během druhé světové války zachraňovala emigranty spolu s Alicí Toklasovou, družkou Gertrudy Steinové. Před válkou psala o pronásledování Židů v Německu. Během války pomáhala ve Švýcarsku lidem, kteří utíkali z Německa před nacisty. Po válce začala psát historické romány a autobiografii.\n\n\n\n\n"}
{"id": "993769", "url": "https://cs.wikipedia.org/wiki?curid=993769", "title": "Jehuda ben Jicchak Abravanel", "text": "Jehuda ben Jicchak Abravanel\n\nJehuda ben Jicchak Abravanel (hebrejsky ) nebo Abrabanel, známější pod latinským jménem Leo Hebræus nebo jeho ekvivalenty Leone Ebre v italštině, León Hebreo v španělštině a Leão Hebreu v portugalštině (cca 1460, Lisabon – po 1521, Neapol), byl židovský lékař, básník a novoplatónský renesanční filozof. Byl nejstarším synem filozofa, státníka a teologa Izáka Abrabanela.\n\nJeho dílo mělo velký vliv na filozofy 17. století, především na Giordana Bruna a Barucha Spinozy.\n\n"}
{"id": "993776", "url": "https://cs.wikipedia.org/wiki?curid=993776", "title": "Stadlern", "text": "Stadlern\n\nStadlern je německá obec v zemském okrese Schwandorf ve spolkové zemi Bavorsko. Leží u hranic s Českou republikou.\n\nSousední obce jsou: Bělá nad Radbuzou, Rybník nad Radbuzou, Tiefenbach, Weiding, Schönsee.\n\n"}
{"id": "993781", "url": "https://cs.wikipedia.org/wiki?curid=993781", "title": "Maxim Galkin", "text": "Maxim Galkin\n\nMaxim Galkin (* 18. června 1976, Moskevská oblast) je ruský herec, televizní moderátor, komik a zpěvák. Od roku 2011 je manželem populární ruské zpěvačky Ally Pugačovy. \n\nNarodil se v Rusku v Moskevské oblasti. Když mu byly tři roky, žil se svou rodinou ve Východním Německu. V sedmi letech, kdy byl jeho otec povýšen na generála, se rodina přestěhovala do Oděsy. Později žili ve vojenském městečku vzdáleném 30 km od Ulan-Ude. Nakonec se vrátili zpátky do Moskvy.\n\nUž v dětství ukázal své umělecké nadání. Často účinkoval ve školních hrách. Na střední škole se zase věnoval parodování. Naučil se třem cizím jazykům - angličtině, němčině a francouzštině.\n\nOd roku 2005 žije s populární ruskou zpěvačkou Allou Pugačovou. Chodili však spolu už od roku 2001, kdy byla Alla Pugačova ještě manželkou zpěváka Filippa Kirkorova. Po deseti letech, 24. prosince 2011, se vzali. Společně se svými dětmi žijí na vlastním zámku ve vesnici Grjaz, vzdálené asi 20 km od Moskvy. Nazpívali mnoho duetů, jako např. písně \"Kafeška\", \"Buď ili ně buď\", \"Cholodno\", \"Eto ljubov \"aj. \n\nMaxim Galkin a Alla Pugačova mají dvojčata - syna Garriho a dceru Jelizavetu (*18. září 2013). Ta musela být ale kvůli vysokému věku zpěvačky donošena náhradní matkou.\n\nHlasově je Maxim Galkin kontratenor a této své vlastnosti bohatě využívá ve svých pěveckých parodických vystoupeních.\n\nKariéru zahájil v r. 1994 debutem ve Studentském divadle MGU. V lednu 2001 obdržel Galkin ocenění \"Triumf\". V letech 2001-2008 moderoval televizní soutěž Chcete být milionářem?, která je známá i jako česká verze v ČR. 16. února 2013 koncertoval sólově v Pavlovském Posadu. \n\nPočet jeho vystoupení v různých pořadech, m.j. Festivalu humoru v Jurmale, jde do desítek. Na svém kontě má šest vlastních sólových programů (\"koncertů\"). Moderoval silvestrovskou show TV1. Měl i několik vlastní talk-show na různých ruských televizních stanicích. Bohatě využil svůj pěvecký i umělecký talent když se v r. 2015 účastnil jako soutěžící ruské verze hudební show \"Toch v toch\", jež je u nás nyní uváděna pod názvem \"Tvoje tvář má známý hlas\". \n\n21. 5. 2016 na ruské televizní stanici TV1 zahájil svoji vlastní show \"MaximMaxim\".\n\nV letech 2010, 2013, 2014 a 2016 také navštívil Českou republiku, kde vystoupil v Praze v Paláci Hybernia a v Hudebním divadle Karlín, a v Karlových Varech.\n"}
{"id": "993794", "url": "https://cs.wikipedia.org/wiki?curid=993794", "title": "Fritz Bleyl", "text": "Fritz Bleyl\n\nFritz Bleyl, občanským jménem Hilmar Friedrich Wilhelm Bleyl (8. října 1880, Zwickau – 19. srpna 1966, Bad Iburg) byl německý malíř, grafik a architekt, tvořící ve stylu expresionismu, jeden ze čtyř zakladatelů umělecké skupiny Die Brücke. \n\nBleylův otec pracoval jako účetní ve stavební firmě ve Zwickau. Fritz maturoval s vyznamenáním a obdržel zvláštní ocenění z kreslení. Na přání rodičů začal v roce 1901 studovat architekturu na Technické univerzitě v Drážďanech, chtěl se však stát malířem. Hned během prvního semestru, na kurzu geometrie, se spřátelil s Ernstem Kirchnerem. Roku 1905 Bleyl s Kirchnerem a dva jejich podobně smýšlející přátelé Karl Schmidt-Rottluff a Erich Heckel založili uměleckou skupinu Die Brücke („Most“). Vystupovali proti tehdy převládajícímu akademickému malířství a chtěli propojit („přemostit“) minulost a přítomnost; zajímali se jak o středověké a raně novověké umění, tak o soudobé avantgardní směry. Jejich tvorba měla podstatný vliv na umění 20. století a založila nový styl, expresionismus.\n\nV prvním roce po založení byl Bleyl v rámci skupiny velmi aktivní. Poté, co Kirchnerova bytná ztratila nervy, scházeli se členové skupiny u něj. \"Scházeli jsme se pravidelně jednou týdně, zprvu u Kirchnera. Uskutečňovali jsme přitom naše přání kreslit podle živého modelu, ale ne běžným akademickým způsobem, nýbrž jako \"čtvrthodinové akty,\" vzpomínal Bleyl později. Princip byl ten, že malíři měli na nakreslení modelu čtvrt hodiny, po které si vyměnili místa. Bleyl se specializoval na grafiku a tvořil plakáty a vstupenky na výstavy nové umělecké skupiny. Byl také autorem plakátu první výstavy Die Brücke v říjnu 1906. Zobrazoval nahou modelku, byl ale policejně zakázán jako pornografický.\n\nStejně jako Kirchner dokončil i Bleyl roku 1905 studium architektury. V říjnu příštího roku začal učit na stavební škole ve Freibergu a roku 1907 se oženil. Jeho nový životní styl vedl k rozchodu se skupinou Die Brücke, v níž ho postupně nahradili Max Pechstein a Otto Mueller. V dalších letech působil Bleyl i v akademické sféře jako docent, roku 1916 obhájil dizertaci. Věnoval se především architektuře, což ho přivedlo do Braniborska, Rostocku a Berlína. Tvořil i jako grafik, ale své práce již nevystavoval. Přes své relativně krátké působení zanechal Bleyl v historii Die Brücke významnou stopu. Svými grafikami se do října 1907 podílel na 21 výstavách skupiny.\n\n\n"}
{"id": "993801", "url": "https://cs.wikipedia.org/wiki?curid=993801", "title": "Zdeněk Kampf", "text": "Zdeněk Kampf\n\nZdeněk Kampf (20. září 1920 Jaroměřice nad Rokytnou – 12. ledna 1987 Brno) byl český herec.\n\nPo absolvování oboru herectví na Státní konzervatoři v moravské metropoli (1943) zůstal po celý svůj profesní život věrný brněnským divadelním scénám, s výjimkou krátkého hostování v pražském Národním divadle (léto 1944). Do svého prvního angažmá nastoupil v \"Českém lidovém divadle v Brně,\" (1943–1944), v letech 1945–1952 a 1954–1985 byl členem činohry Národního divadla Brno (po odchodu do důchodu zde pohostinsky vystupoval až do svého skonu), od roku 1952 do 1954 působil v souboru dnešního Městského divadla Brno.\n\nZa více než čtyři desetiletí herecké práce vytvořil řadu zpočátku milovnických, později komediálních i charakterních rolí současného a klasického divadelního repertoáru. Oceňovány byly jeho výkony zejména v postavách \"Puka\" (Sen noci svatojánské, 1944, 1957), \"Studenta\" (J. Mahen, Ulička odvahy, 1946), \"Šťastlivce\" (A. N. Ostrovskij, Les, 1948, 1966), \"Opovědníka\" (J. Kopecký, Komedie o umučení a slavném vzkříšení Pána a Spasitele našeho Ježíše Krista, 1965) a \"vodníka Michala\" (Lucerna, 1974).\nSpolupracoval s filmem, brněnskými studii Čs. rozhlasu a Čs. televize, uplatnění našel také v dabingu. \n\nByl dvakrát ženat, jeho první manželkou byla tanečnice a choreografka \"Dana Vejchodová\" (* 1925), v roce 1953 se jeho životní partnerkou stala přední brněnská herečka Vlasta Fialová.\n\n\n\n\n\n\n"}
{"id": "993810", "url": "https://cs.wikipedia.org/wiki?curid=993810", "title": "Vůz Bmz RJ", "text": "Vůz Bmz RJ\n\nVozy Bmz 61 81 21-90, 61 81 21-91 a 61 81 28-91 jsou řadami osobních vozů vyrobených původně pro Rakouské spolkové dráhy (ÖBB) v letech 1976–1978. V letech 2002-2010 byly u ÖBB modernizovány, společnost RegioJet postupně odkoupila minimálně 20 vozů.\n\nZačátkem 70. let 20. století západoevropské železniční společnosti připravily společný nákup větší série komfortních vozů pro mezinárodní dopravu. Financování bylo zastřešeno organizací Eurofima, proto bývají tyto vozy souhrnně označovány jako \"Eurofima vozy\". Společně objednaná série čítala 500 vozů, z ní ÖBB obdržely 100 vozů, z nich bylo 25 vozů 1. třídy Amz a 75 vozů 2. třídy Bmoz 61 81 21-71 000 ... 074. Všech 75 vozů prošlo v letech 2002-2010 modernizací, u 11 z nich byl navíc vybudován dětský koutek \"Kinderspielabteil\" (toto již v letech 1996 a 2001 před modernizací - Bmz 61 81 28-71) a u dalších 12 byl jeden oddíl upraven jako dětské kino (v letech 2007-2009 - Bmz 61 81 20-91).\n\nDalší série vozů si již objednávaly jednotlivé železniční společnosti samostatně, pro ÖBB byla takřka souběžně dodána další série 55 vozů, která byla označena jako Bmoz 61 81 21-70 000 ... 054. Také tyto vozy prošly modernizací v letech 2003-2009.\n\nJedná se o oddílové klimatizované vozy 2. třídy o délce 26 400 mm, po modernizaci všechny se zvýšenou rychlostí ze 160 km/h na 200 km/h.\nBmz 61 81 21-91 - 11 šestimístných oddílů, podvozky Fiat Y270S\nBmz 61 81 28-91 - 7 šestimístných oddílů + dětský koutek (místo tří oddílů), podvozky Fiat Y270S\nBmz 61 81 21-90 - 11 šestimístných oddílů, podvozky SGP VS-RIC, zalamovací dveře\n\nPrvní skupinu 2 vozů řady 21-91 a 7 vozů 21-90 zakoupil RegioJet v roce 2011, na přelomu let 2013/2014 následovala skupina 11 vozů řady 28-91. Vozy jsou lakovány do firemního žluto-černého nátěru. Vozům zůstalo původní rakouské označení, jsou stále registrovány v Rakousku, pouze vlastnická zkratka byla změněna na A-RJ. Vozy jsou zařazeny do třídy \"standard\", místa v dětském kupé jsou přednostně určena pro rodiče s dětmi od 2 do 6 let.\n\n"}
{"id": "993813", "url": "https://cs.wikipedia.org/wiki?curid=993813", "title": "Adolf Erik Nordenskjöld", "text": "Adolf Erik Nordenskjöld\n\nNils Adolf Erik Nordenskiöld [\"nordenšjöld\"] (18. listopadu 1832, Helsinki – 12. srpna 1901, Dalbyö) byl finsko-švédský botanik, geolog, mineralog, kartograf a cestovatel. Pocházel ze švédsko-finského šlechtického rodu. Narodil se na území dnešního Finska, které v té době bylo součástí Ruské říše a z politických důvodů musel emigrovat do Švédska, kde se stal i poslancem parlamentu. V letech 1878–1879 vedl známou expedici Vega, během níž jako první zdolal Severovýchodní cestu a došlo k historicky prvnímu obeplutí Euroasie. Moře Laptěvů bylo původně nazýváno jeho jménem, Nordenskiöldovo moře (мо́ре Норденшельда).\n\n"}
{"id": "993815", "url": "https://cs.wikipedia.org/wiki?curid=993815", "title": "Synagoga Or Tora", "text": "Synagoga Or Tora\n\nSynagoga Or Tora (hebrejsky בית הכנסת אור תורה; fonetická transkripce \"Bejt ha-Kneset Or Tora\") je synagoga komunity tuniských Židů v izraelském městě Akko. Stojí na 13 Kaplan Street.\n\nPo první arabsko-izraelské válce se do Izraele začalo stahovat velké množství Židů. Ve městě Akko tímto způsobem vznikla velká komunita židovských přistěhovalců z Tuniska. Jeden z nich, Cion Badašem, chtěl postavit synagogu, která by připomínala synagogu al-Gharib na Džerbě. Za tímto účelem bylo rozhodnuto v roce 1955 přebudovat tuniské komunitní centrum. Byla to čtyřpatrová budova nacházející se východně od opevněného centra města.\n\nNa stavbě byla použita mozaika vyrobená v kibucu Ejlon. Mozaiky vyobrazují ptáky a zvířata, starobylé motivy judaismu, jako jsou menora či šofar. Hlavní modlitebna má sedm oltářních kabinetů na svitky. Je zakončena zdobenou kupolí. Na podlahových mozaikách jsou znamení zvěrokruhu. Budova má 140 vitrážových oken a čtyři patra. V prvním patře jsou konferenční prostory, ve druhém modlitebna, ve třetím ženská galerie a čtvrté slouží jako výstavní síň.\n"}
{"id": "993816", "url": "https://cs.wikipedia.org/wiki?curid=993816", "title": "Milena Vecková-Blahoutová", "text": "Milena Vecková-Blahoutová\n\nMilena Vecková roz. Blahoutová (30. ledna 1933- 1. května 2018) byla československá hráčka basketbalu a házené (vysoká 166 cm). Je zařazena na čestné listině zasloužilých mistrů sportu. V roce 2005 byla uvedena do Síně slávy České basketbalové federace.\n\nMilena Vecková-Blahoutová byla oporou basketbalového reprezentačního družstva Československa, za které v letech 1951 až 1964 hrála celkem 174 utkání a má významný podíl na dosažených sportovních výsledcích. Zúčastnila se třikrát mistrovství světa a sedmkrát mistrovství Evropy v basketbale žen, na nichž získala celkem 10 medailí, z toho 5 stříbrných za druhá místa (MS 1964 a ME 1952, 1954, 1962, 1964) a pět bronzových medaile za třetí místa (MS 1957, 1959 a ME 1956, 1958, 1960). Reprezentační kariéru zakončila na Mistrovství Evropy v roce 1964 v Maďarsku (2. místo).\n\nV československé basketbalové lize žen hrála celkem 17 sezón (1952–1968), všechny za Spartu Praha, v nichž s týmem získala v ligové soutěži sedmkrát titul mistra Československa, třikrát druhé a třikrát třetí místo, celkem třináct medailových umístění.\n\nS týmem Sparty Praha (Spartaku Sokolovo) se zúčastnila čtyř ročníků Poháru evropských mistrů v basketbale žen, třikrát tým skončil v soutěži na druhém místě, když podlehl až ve finále (1964, 1967, 1968 proti Daugava Riga) a v roce 1959 se probojoval mezi čtyři nejlpší týmy a podlehl až v semifinále se Slavia Sofia, Poté hrála za německý USC Heidelberg.\n\nByla také hráčka házené v klubu Sparta Praha a odehrála 50 zápasů za reprezentační družstvo žen házené, s nímž na Mistrovství světa 1962 v Rumunsku získala bronzovou medaili.\n\n\n\n\nčesky\n\nanglicky, německy\n"}
{"id": "993818", "url": "https://cs.wikipedia.org/wiki?curid=993818", "title": "Al-Hitan", "text": "Al-Hitan\n\nVádí Al-Hitan (, v překladu \"Údolí velryb\") je paleontologické naleziště v Egyptském guvernorátu Fajjúm, 150 km jihozápadně od Káhiry.\n\nV roce 2005 bylo přidáno na Seznam světového dědictví UNESCO, a to kvůli stovkám fosilií jednoho z nejstarších druhů velryb: archaeoceti (dnes již vyhynulého poddruhu). Na světě není žádné jiné místo, na kterém by se nacházel takový počet a koncentrace těchto fosilií.\n"}
{"id": "993819", "url": "https://cs.wikipedia.org/wiki?curid=993819", "title": "Galileo Galilei (hudební skupina)", "text": "Galileo Galilei (hudební skupina)\n\nGalileo Galilei ( ガリレオガリレイ) byla původně čtyřčlenná japonská rocková skupina původem z města Wakkanai. Jejich vydavatelem bylo SME Records. \n\nV roce 2012 členové Fumito Iwai a Noguči Kazumasa skupinu opustili a o rok později si založili vlastní skupinu Folks. V lednu 2016 skupina oznámila, že po doprovodném turné k pátému studiovému albu \"Sea and The Darkness\" ukončí svou činnost. Při avizovaném posledním koncertu nicméně skupina oznámila, že téhož roku ještě 15. června vydá kompilační album \"Šarin no džiku\" a 11. října odehraje poslední koncert v tokijském Nippon Budókan. \n\nSkupina za dobu své existence vydala pět studiových alb, čtyři EP, jedenáct singlů a jedno kompilační album. Do povědomí široké hudební veřejnosti se nejvíce zapsala písní \"Aoi šiori\", jež byla použita jako úvodní znělka k anime seriálu \"Ano hi mita hana no namae o bokutači wa mada širanai.\" Zpěvák skupiny Júki Ozaki také poskytl vokály k dalším skladbám, jež byly později použity v anime seriálech. Jde jmenovitě o skladbu \"FLAT\" od skupiny livetune, jež byla použita jako úvodní znělka v seriálu \"Hamatora\", a skladbu \"Trigger\", již složila Jóko Kanno k seriálu \"Zankjó no Terror\".\n\n\n\n\n\n\n"}
{"id": "993821", "url": "https://cs.wikipedia.org/wiki?curid=993821", "title": "Bart van Hintum", "text": "Bart van Hintum\n\nBart van Hintum (* 16. ledna 1987, Oss, Nizozemsko) je nizozemský fotbalový obránce, který v současné době hraje v klubu PEC Zwolle.\n\nV Nizozemsku nejprve profesionálně působil v TOP Oss, kde dříve hrával v mládežnických týmech. V létě 2010 přestoupil do FC Dordrecht a v roce 2011 do PEC Zwolle. S PEC vyhrál v sezoně 2011/12 nizozemskou druhou ligu Eerste Divisie, pomohl tak vybojovat přímý postup do Eredivisie.\n\nS PEC v sezoně 2013/14 vyhrál i nizozemský fotbalový pohár (KNVB beker), první v historii klubu. Ve finále proti Ajaxu Amsterdam odehrál kompletní utkání, které skončilo poměrem 5:1 pro Zwolle.\n\nS PEC si zahrál ve 4. předkole Evropské ligy 2014/15, kde byl jeho tým vyřazen českým klubem AC Sparta Praha.\n\n"}
{"id": "993823", "url": "https://cs.wikipedia.org/wiki?curid=993823", "title": "Mikra'ot gdolot", "text": "Mikra'ot gdolot\n\nMikra'ot gdolot (hebrejsky מקראות גדולות), nebo též rabínská bible, je vydání hebrejského Tanachu (nebo jeho části), které kromě vokalizovaného masoretského biblického textu s liturgickými akcenty obsahuje i masoretský textově-kritický aparát, aramejský překlad biblického textu (Targum) a středověké biblické komentáře. \n\nNejpoužívanější jsou biblické komentáře, jejichž autory jsou Raši, Abraham ibn Ezra, Moše ben Nachman, David Kimchi, Šmuel ben Mejr.\n"}
{"id": "993829", "url": "https://cs.wikipedia.org/wiki?curid=993829", "title": "Churban", "text": "Churban\n\nChurban (hebrejsky חורבן) znamená doslovně \"zkáza, zničení\"; specificky ve vztahu ke zničení Jeruzalémského chrámu. Termínem \"churban\" se označují dvě velké katastrofy židovských náboženských a národních dějin, známé jako \"Churban Bajit Rišon\" (Zničení prvního Chrámu) roku 586 př. n. l. a \"Churban Bajit Šeni\" (Zničení druhého Chrámu) roku 70 n. l.. Podle tradice došlo k oběma neštěstím 9. dne židovského měsíce av (Tiš'a be-av).\n"}
{"id": "993832", "url": "https://cs.wikipedia.org/wiki?curid=993832", "title": "Dany Boon", "text": "Dany Boon\n\nDany Boon (* 26. června 1966, Armentières, Nord-Pas-de-Calais, Francie), vlastním jménem Daniel Hamidou, je francouzský herec, komik, scenárista a režisér.\n\nPochází z chudé rodiny ze severu Francie. Jeho otec je alžírského původu, který býval boxerem a stal se z něj automechanik. Jeho matka byla ženou v domácnosti a původem ze severu Francie. Jako svůj pseudonym použil jméno hrdiny televizního seriálu, amerického lovce Daniela Boona. Tento seriál se vysílal v televizi ve středu odpoledne v polovině sedmdesátých let. Dany má dva bratry, Alexise a Philippa.\n\nV roce 1989 přichází do Paříže, kde dělá pouličního mima, aby si vydělal na živobytí a posléze spolupracuje s divadelní skupinou Trévise.\n\nOženil se, rozvedl se a poté v roce 1998 se oženil s herečkou Judith Godrèche, se kterou zůstal do roku 2002. Dne 26. prosince 2003 se oženil s Yaël Harris, se kterou se setkal v prosinci 2002. Pár má spolu tři děti. Yaël se objevila v malé roličce ve filmu \"Vítejte u Ch'tisů\" a pracovala také na vzniku filmu. Dany Boon po sňatku s Yaël Harris konvertoval k judaismu.\n\nJe otcem pěti dětí:\nNa začátku filmu \"Galimatyáš\" (2009) Noé hraje roli Bazila jako dítěte. Roli dospělého Bazila hraje poté jeho otec, Dany Boon.\n\n\n\n\n\n\n\n\n\n\n"}
{"id": "993833", "url": "https://cs.wikipedia.org/wiki?curid=993833", "title": "Růže mnohokvětá", "text": "Růže mnohokvětá\n\nRůže mnohokvětá (\"Rosa multiflora\" Thunberg) je keř z čeledi růžovitých, zástupce rozsáhlého rodu růže, v jehož rámci se řadí do podrodu \"Rosa\", sekce \"Synstylae\". Popsána byla švédským botanikem Thunbergem v roce 1784, do Evropy byl tento druh růže přivezen patrně až v roce 1862. Je jednou z nejvýznamnějších introdukovaných růží užitých ke šlechtění kulturních růží. Jejími potomky je velká část tzv. pnoucích růží a pravděpodobně všechny tzv. polyantky (mnohokvěté záhonové růže).\n\nOpíravé liány nebo mohutné, gejzírovitě větvené keře s obloukovitě sehnutými, ostnitými větvemi. Vytváří šlahounovité výhony, dorůstající za rok až čtyř metrů. Ostny jsou jednotlivé, hákovité, slouží jako příchytky k podložce (stromu, skále). Nápadným znakem růže mnohokvěté jsou hřebínkovitě zpeřené palisty, vlastnost, která se zachovala po mnoho generací i u velkého počtu zahradních růží. Složené listy jsou sedmičetné.\n\nKvěty jsou bílé, drobné, pouze 1-2 cm široké, jednoduché, ve velmi bohatých kuželovitých chocholících, příjemně vonící. Kališní cípy jsou chudě zpeřené, po odkvětu brzy opadávají; čnělky pestíků jsou srostlé v nápadný vystupující sloupek. Kvete v červnu a červenci. Šípky jsou malé, asi velikosti velkozrnného hrachu, kulovité, červené.\n\nPochází z oblasti východní Asie, Japonska, Číny a Koreje. V Evropě začala být pěstována až mezi lety 1865–1870. V České republice je pěstována přibližně od přelomu 19. a 20. století. Místy zplaňuje. Na jejím rozšiřování v zahradách a krajině se podílí ptactvo, pro které jsou drobné šípky vítanou potravou.\n\nRůže mnohokvětá je velmi pohledná a snese rozmanité podmínky (mráz, výsluní, sucho, dobře roste i v polostínu a vlhku). Je vhodná jako solitéra, a to zejména pro větší plochy; hodí se také do skupin k plošnému ozelenění. Dobře se množí semenem, dřevitými řízky i hřížením.\n\nVyužívá se jako solitérní keř ve větších zahradách, na prostranství a v živých plotech. Jedna z linií, téměř bezostný klon, se využívá jako podnožová růže, oblíbená zvláště mezi švédskými školkaři. Ve Skandinávii se \"R. multiflora\" užívá jako podnož kulturních růží díky její značné odolnosti vůči nízkým teplotám. Šípky jsou využitelné ve floristice do zimních kytic a vazeb.\n\n\n"}
{"id": "993840", "url": "https://cs.wikipedia.org/wiki?curid=993840", "title": "Matúš Blaho", "text": "Matúš Blaho\n\nMatouš Blaho (18. srpna 1772, Bystrička - 21. března 1837, Liptovský Mikuláš) byl náboženský spisovatel a evangelický duchovní.\n\nV letech 1784-1787 studoval na gymnáziu v Kremnici, 1787-1789 v Banské Bystrici, 1789-1794 na evangelickém lyceu v Bratislavě, 1794-1797 na univerzitě ve Wittenbergu. Evangelický kněz v Liptovském Mikuláši, 1819 liptovský senior. Už během studia uvědomělý příslušník národněkulturních akcí, v Liptovském Mikuláši přispěl k založení veřejné knihovny a prvního národního divadla. Propagoval slovenskou literaturu, založil základinu na její vydávání, podporoval slovenské evangelické školství. Autor homiletické literatury.\n\n"}
{"id": "993841", "url": "https://cs.wikipedia.org/wiki?curid=993841", "title": "Paul Nougé", "text": "Paul Nougé\n\nPaul Nougé (13. února 1895, Brusel – 6. listopadu 1967, Brusel) byl belgický surrealistický teoretik, básník, fotograf, formálním vzděláním biochemik.\n\nVystudoval biochemií a v letech 1919–1953 pracoval v lékařské laboratoři. V roce 1919 stál u zrodu Komunistické strany Belgie. Umělecky se zprvu angažuje v dadaistickém prostředí, ze kterého se postupně v polovině 20. let vytvořila bruselská surrealistická skupina (při vzniku této skupiny bylo důležité vydávání pamfletů \"Correspondances\" spolu s Camillem Goemansem a Marcelem Lecomtem) a až do druhé světové války hrál (ještě zejména spolu s René Magrittem) důležitou roli při fungování skupiny. Po válce žil v Magritteově stínu na okraji chudoby.\n\n"}
{"id": "993842", "url": "https://cs.wikipedia.org/wiki?curid=993842", "title": "Jozef Agnelli", "text": "Jozef Agnelli\n\nJozef Agnelli (23. února 1852, Skalica − 6. srpna 1923, Holíč) byl slovenský šlechtitel, pěstitel léčivých rostlin a katolický kněz. Byl členem Linného učené společnosti v Stockholmu. Za svou práci byl odměněn na zemědělských výstavách v Budapešti, Praze, Kodani a ve Vídni.\n\nZálibu v přírodě zdědil po otci, kterému od malička pomáhal v zahrádce. Gymnázium vystudoval ve Skalici. Po gymnáziu se rozhodl pro kněžské povolání. V roce 1876 byl v Ostřihomi vysvěcen za kněze. V novém povolání se mu první farností stala Lakšárska Nová Ves, později kaplan v Holíči a krátký čas působil v Kuklově. V roce 1884 nastoupil na faru v obci Čáry. Zde vydržel až do roku 1914 a dosáhl tu i své největší úspěchy v pěstitelské práci. Přestože půda zde není nejúrodnější, nedal se odradit, a tak se mu podařilo vypěstovat nové odrůdy plodin vynikajících vlastností. Z brambor to bylo asi 200 druhů. Právě brambory, po něm pojmenované \"agnellkami\", byly velmi oblíbené a rozšířily se téměř po celém Slovensku. Agnelli se rovněž věnoval i vinohradnictví, ale především pěstování léčivých rostlin. O jejich kvalitě svědčí i to, že byly oceněny na výstavách v Budapešti, Praze, Haagu, kde mu dali dokonce postavit vlastní pavilon, pojmenovaný po něm, dále v Bruselu, Vídni, Kodani, Stockholmu. .. Byl uznáván i v odborných kruzích. Své léčivé rostliny posílal do celé Evropy, ba dokonce až do USA. Na farní zahradě zavedl plantážní pěstování rostlin. O nejmodernějších prostředcích a nástrojích se dozvídal z časopisů, s jejich pomocí aplikoval racionální metody pěstitelství a šlechtitelství. Své výsledky pak publikoval v největších světových pěstitelských časopisech (Pharmaceutische Post, Wiener Landswirtschaftliche Zeitung, Journal pharmaceutique du New York ...) i doma (zejména Obzor). V pařížském časopise L'Encyclopédie Contemporaine z roku 1896 se uvádí, že plodiny z obce Čáry lze považovat za nejpozoruhodnější a nejvýznamnější na celém světě, neboť roční sklizeň dosahuje přes milion rostlin vypěstovaných rukou katolického kněze. Na sklonku života se uchýlil do Holíče, kde i zemřel.\n"}
{"id": "993844", "url": "https://cs.wikipedia.org/wiki?curid=993844", "title": "Ključevský masiv", "text": "Ključevský masiv\n\nKljučevský masiv ( \"Ключевская группа вулканов\") je sopečná oblast ležící ve středokamčatské tektonické depresi na poloostrově Kamčatka západně od Východokamčatského hřbetu.\n\nMasiv patří z geologického hlediska k východnímu vulkanickému pásmu, který je součástí ohnivého kruhu. Jde o největší skupinu sopek v Rusku. Její celková rozloha dosahuje 6 500 km².\n\nPohoří leží ve střední části poloostrova na dolním toku řeky Kamčatka u jejího ohybu na východ. Na jeho úbočí pramení řeky \"Pravyj Tolbačik\", \"Levyj Tolbačik\", \"Suchaja Chapica\" a \"Studěnoj\".\n\nKromě sopečných vrcholů se zde nachází okolo 400 povrchových vulkanických jevů.\n\nMasiv má 14 vrcholů.\n\n\n"}
{"id": "993848", "url": "https://cs.wikipedia.org/wiki?curid=993848", "title": "Japonský idol", "text": "Japonský idol\n\nIdoly (: \"aidoru\", ze slova „idol“) jsou v japonské popkultuře mediální osobnosti (zpěváci, herci, modely apod.), většinou teenageři, s roztomilým a nevinným mediálním obrazem. Idoly jsou samostatnou kategorií japonských umělců.\n\nIdoly jsou předmětem lásky jejich fanoušků, kteří je bezmezně obdivují. Existuje též názor, že Japonci vidí v ženách, \"idolkách\", sestry nebo „děvčata od vedle“.\n\nV japonské populární hudbě tvoří idoly specifický hudební žánr. Idoly zpívají nenáročné sentimentální písně.\n\nVe svém každodenním životě musejí být idoly rovněž v souladu se svými písněmi, mít perfektní veřejný obraz a být příkladem pro mladou generaci.\n\nFenomén vznikl na počátku 70. let v důsledku velkého rozmachu popularity francouzského filmu \"Cherchez l'idole\" („Hledejte idol“ – v Československu známý jako „Honba za kytarami“), který se objevil v japonských kinech v listopadu roku 1964. Herečka Sylvie Vartanová, která hrála hlavní roli, se stala velmi populární. Termín \"idol \"začal být používán pro dívky, většinou mezi 14. a 16. rokem, které právě začínají svou cestu ke slávě, nebo pro velmi mladé nové hvězdy.\n\nToto je výběrový seznam japonských idolových hudebních skupin, dělený podle projektů nebo talentové agentury.\n"}
{"id": "993849", "url": "https://cs.wikipedia.org/wiki?curid=993849", "title": "Juraj Pavlín Bajan", "text": "Juraj Pavlín Bajan\n\nJuraj Pavlín Bajan (12. dubna 1721, Vrádište, Uhersko - 15. července 1792, Skalica, Uhersko) byl slovenský františkánský kněz, kazatel, varhaník, hudební skladatel, autor mešních sborníků a kancionálu a jedna z významných postav slovenského baroka.\n\nPocházel z měšťanské rodiny, jeho otec byl řezníkem. Dětství prožil v Skalici, kde získal u skalických jezuitů i vzdělání. Tam studoval zpěv a hudbu. Byl také výtvarně nadaný, ale před studiem výtvarných umění dal přednost církevní dráze. V roce 1740 vstoupil do kláštera v Pruskem, kde dostal řeholní jméno Pavlín. Studoval filozofii a teologii v klášterech v Jágr, Vacov a Levicích. V roce 1746 byl v Trnavě vysvěcen za kněze. Mezi jeho nejvýznamnější působiště patří Hlohovec, Beckov a Skalica. Na stáří oslepl a trpěl chorobou nohou.\n\nJe autorem třinácti větších hudebních děl. V rukopise se zachovalo devět svazků drobných skladeb - sbírek duchovních kompozic na slovenské i latinské texty, většinou pro jeden či dva sólové hlasy a sbor s varhanním doprovodem. Jeho tvorbu silně ovlivňoval folklór, zejména západoslovenské, ale i moravské lidové písně. Při komponování vánočních mší vkládal do latinských liturgických textů slovenské interpelace, často se silným rustikálním důrazem. Byl významným předchůdcem zakladatelů slovenské národní hudby.\n\nZ jeho tvorby jsou nejznámější svazky třiceti latinských mší \"Harmonia Seraphic - Serafínska harmonie\" (1755), Slovenská chrámových písní, tzv.. \"Pruštiansky kancionál\" (1758), propracovaných dřívějších skladeb \"Harmonia Seraphic Missarum - Serafinská harmonie mší\" (1761) a další. Sestavil i dva slovenské zpěvníky - tzv.. Beckovský (1758) a Skalický (1783).\n\nJeště během pobytu ve Vacově (1745- 1746) napsal latinský spis z morální teologie, obsahuje 12 traktátů o jednotlivých svátostech a problémech lidského svědomí i desatera (více než 700 stránkový latinský rukopis).\n\nVýsledky jeho kazatelské činnosti jsou shrnuty ve čtyřech rukopisných svazcích: \"Devoto Sermone in Dominica omnes ab Adventu usque ad Pascha inclusive (Zbožné kázání na všechny neděle od Adventu do Velikonoc)\"; \"Devoto Sermone in Dominica omnes a Dopminica Albis usque ad finem anni (Zbožné kázání na všechny neděle od Bílé neděle až do konce roku)\" ; \"Devoto Sermone in festa Beattissimae Virginis Mariae et Sanctorum totius anni (Zbožné kázání na svátky Blahoslavené Panny Marie a svatých celého roku); Devoto Sermone quadragesimales de Passione Domini (Zbožné kázání postní o utrpení Páně)\". Obsahují přes 600 kázání. Vydané knižně nebyly.\n"}
{"id": "993850", "url": "https://cs.wikipedia.org/wiki?curid=993850", "title": "Ostrov modrých delfínů", "text": "Ostrov modrých delfínů\n\nOstrov modrých delfínů (1961, Island of the Blue Doplhin) je dobrodružný román pro mládež od amerického spisovatele Scotta O'Della. Je založený na skutečném životním příběhu indiánské ženy, pojmenované Juana Maria (před 1811–1853). V románu je vylíčen osamělý život indiánské dívky Karany na rodném Ostrově modrých delfínů, opuštěném zbytkem kmene při jeho přesídlení do Kalifornie. Jde o ostrov San Nicolas (Svatý Mikuláš), jeden z tzv. Kanálových ostrovů (Channel Islands) u kalifornského pobřeží. \n\nDílo je považováno za vrchol autorovy tvorby a bylo přeloženo do dvaceti tří jazyků. O'Dell za román obdržel roku 1961 cenu Newbery Medal každoročně udílenou za význačný příspěvek do americké dětské literatury. Roku 1976 napsal autor pokračování, román \"Zia\", ve kterém je hlavní hrdinkou neteř Karany.\n\nRomán se odehrává v první polovině 19. století na ostrově \"San Nicolas\" (Svatý Mikuláš), který je vzdálený asi devadesát kilometrů od pobřeží Kalifornie a na kterém žijí indiáni kmene Nicoleňo. Jednoho dne se u ostrova objeví aleutští lovci tuleňů a mořských vyder pod vedením ruského kapitána Orlova. Když při odplutí nechtějí indiánům zaplatit dohodnutou cenu za ulovené vydry, dojde k boji, při kterém kmen ztratí dvacet sedm mužů, takže jich zbude pouze patnáct a z toho sedm starců. Padne i otec hlavní hrdinky a vypravěčky románu, dvanáctileté indiánské dívky Karany. \n\nNově zvolený náčelník se rozhodne doplavat v kánoi na pevninu, aby tam pro kmen získal nové místo k životu. Výsledkem jeho plavby je, že se u ostrova objeví loď, aby zbylé Indiány odvezla do Kalifornie. Když jsou všichni na lodi, Karana zjistí, že chybí její mladší šestiletý bratr Ramo, který se vrátil do vesnice pro svůj rybářský oštěp. Loď však již na něho nemůže čekat, neboť by se v sílící bouři rozbila o skaliska. Karana proto skočí do vody a doplave zpět na ostrov, aby tam její bratr nezůstal sám. \n\nSourozenci marně doufají, že se loď pro ně vrátí. A pak Karana zůstane na ostrově sama, když jejího bratra roztrhají zdivočelí psi. Karana se tak musí naučit práce, které dříve vykonávali muži. Dokáže v sobě přemoci strach, pramenící z kmenové pověry, podle níž se žena nesmí dotknout zbraně. Vyrobí si oštěp, luk a šípy, lovem si opatřuje potravu a postaví si obydlí z velrybích kostí. Když i ji napadnou psi, střelí jejich vůdce šípem do hrudi. Najde ho zraněného, vyléčí jej, pojmenuje jej Rontu a získá tak psího přítele. Po jeho smrti si brzy najde mladého psa, který vypadá jako Rontu, a ochočí si ho.\nMísto očekávané lodi se jednoho roku objeví znovu loď aleutských lovců. Karana se před nimi schová v jeskyni a stýká se pouze s dívkou, která lovce doprovází. Uvědomuje si, jak je na ostrově opuštěná, ale když lovci odjíždí, zůstane na ostrově. Zažije tam i zemětřesení i vlnu tsunami. Nakonec je po osmnácti letech nalezena a odvezena do misionářské osady v Santa Barbaře. Tam se také dozví, že loď, která odvezla její soukmenovce do misie, se krátce na to v bouři potopila, a proto se pro ni nikdo nevrátil.\n\n"}
{"id": "993852", "url": "https://cs.wikipedia.org/wiki?curid=993852", "title": "David Vavruška", "text": "David Vavruška\n\nDavid Vavruška (* 14. září 1972, Opava) je český fotbalový trenér.\n\nJeho první trenérské angažmá v Gambrinus lize bylo v týmu 1. FK Příbram, kde působil jako hlavní trenér v letech 2011–2012. Příbram v té době hrála pohledný ofenzivní fotbal, dala 44 branek a umístila se na úspěšném (vzhledem k prognózám) 9. místě.\nV následují sezoně se mu již nedařilo na tento úspěch navázat, a proto byl po sérii neúspěšných zápasů odvolán. Hned byl ale angažován v 2. lize v SFC Opava s úkolem zachránit tým v soutěži. To se mu nepodařilo.\n\nV dubnu 2014 se stal nástupcem Jaroslava Šilhavého u fotbalového A-týmu FC Slovan Liberec, který dovedl na konečné 4. místo a zajistil mu pro příští sezónu start v předkolech Evropské ligy UEFA. Po sezoně 2013/14 jej nahradil ve funkci hlavního kouče Slovák Samuel Slovák a Vavruška se vrátil k juniorskému týmu Liberce.\n\nV březnu 2015 se opět vrátil k libereckému A-týmu po odvolání trenérské dvojice Kotrba - Csaplár. Během krátké doby dokázal tým herně i výsledkově zvednout, udržel ho v první lize a v květnu 2015 s ním vyhrál český pohár 2014/15. Získal ocenění „Trenér měsíce Synot ligy“ za duben 2015.\n\nPo sezóně 2014/15 se stal trenérem FK Teplice, kde nahradil Petra Radu. Tým ale celou sezónu hrál ve spodní polovině tabulky a se získanými 30 body obsadil 12. místo. Na konci května 2016 po vzájemné dohodě od týmu odstoupil.\n\nDne 20. prosince 2016 oznámila FK Viktoria Žižkov jeho angažování. Tým poté dovedl ke konečnému 9. místu druholigové tabulky. V následující sezoně u mužstva, po nepřesvědčivých výsledcích, na vlastní žádost skončil.\n\n\n1x trenér měsíce Synot ligy: 2014/2015\n\n"}
{"id": "993854", "url": "https://cs.wikipedia.org/wiki?curid=993854", "title": "Judo na Letních olympijských hrách 1980 – muži – superlehká váha", "text": "Judo na Letních olympijských hrách 1980 – muži – superlehká váha\n\nZápasy v judu na XXII. Letních olympijských hrách v kategorii superlehkých vah mužů proběhly v Moskvě, 1. srpna 1980.\n\nDo oprav se dostali judisté, kteří během turnaje prohráli svůj zápas s jedním ze dvou finalistů.\n"}
{"id": "993855", "url": "https://cs.wikipedia.org/wiki?curid=993855", "title": "Max Slevogt", "text": "Max Slevogt\n\nMax Slevogt (8. října 1868, Landshut – 20. září 1932, Leinsweiler) byl německý malíř, grafik a výtvarník tvořící ve stylu impresionismu.\n\nPocházel z rodiny důstojníka, otec mu brzy zemřel. Studoval v Mnichově a Paříži, podnikl studijní cestu do Itálie. Roku 1898 si vzal Antonii (Nini) Finklerovou, která mu často sloužila jako model. Koncem 90. let 19. století se přiklonil k impresionismu a projasnil svou barevnou paletu.\n\nRoku 1901 se usadil v Berlíně. Získal titul profesora. Roku 1914 podnikl cestu do Egypta. Během první světové války byl oficiálním válečným malířem, hrůzy války ho přinutily hledat nové výrazové možnosti, odpovídající zobrazované realitě. Vytvořil obsáhlé dílo využívající mnoha malířských a grafických technik, navrhoval i divadelní scény.\n"}
{"id": "993856", "url": "https://cs.wikipedia.org/wiki?curid=993856", "title": "ORF 1", "text": "ORF 1\n\nORF 1 je rakouský veřejnoprávní televizní kanál, se kterým operuje společnost ORF. Byl to první televizní kanál v Rakousku, který započal vysílání již v roce 1955. ORF 1 vysílá televizní seriály a celovečerní filmy, zatímco ORF 2 se zaměřuje na kulturní a informační programy.\n\nORF SPORT + je nový sportovní kanál, který ale nebrání ORF 1 ve vysílání významných sportovních akcí. Vzhledem k tomu, že musí soutěžit s širší škálu německých soukromých televizních kanálů přes kabelovou televizi nebo satelit, programy ORF se zaměřují na tradiční publikum. Na rozdíl od německých televizních stanic (které jsou obvykle k dispozici free-to-air), ORF 1 a ORF 2 jsou zakódovány přes satelit.\n"}
{"id": "993857", "url": "https://cs.wikipedia.org/wiki?curid=993857", "title": "Jan Heimrich", "text": "Jan Heimrich\n\nJan Heimrich, celým jménem Jan Nepomuk Heimrich (11. května 1853 Bohdalov – 16. května 1933 Jihlava), byl rakouský a český podnikatel a politik české národnosti, na přelomu 19. a 20. století poslanec Říšské rady.\n\nProfesí byl továrníkem. Publikoval práce o škrobárenství a přispíval do \"Žďárských obzorů\". Roku 1895 založil v Bohdalově továrnu na stroje, kterou později přestěhoval do Jihlavy. Šlo tehdy o první průmyslový podnik v Jihlavě ovládaný etnicky českým kapitálem.\n\nV letech 1902–1906 se uvádí jako poslanec Moravského zemského sněmu. Byl sem zvolen v kurii venkovských obcí, obvod Nové Město, Bystřice, Žďár. Na konci 19. století se zapojil i do celostátní politiky. Ve volbách do Říšské rady roku 1897 získal mandát v Říšské radě (celostátní zákonodárný sbor) za kurii venkovských obcí, obvod Boskovice, Tišnov, Nové Město atd. Za týž obvod uspěl i ve volbách do Říšské rady roku 1901. K roku 1897 se profesně uvádí jako továrník a statkář.\n\nPo roce 1918 působil jako člen státní železniční rady. Byl místopředsedou jihlavské pobočky Svazu československých průmyslníků a členem místního výboru Národní banky a Živnostenské banky.\n\nZemřel v květnu 1933. V květnu 2013 mu byla v rodném Bohdalově odhalena pamětní deska.\n"}
{"id": "993859", "url": "https://cs.wikipedia.org/wiki?curid=993859", "title": "Rudolf Bauer (atlet)", "text": "Rudolf Bauer (atlet)\n\nRezső (\"Rudolf\") Bauer (2. ledna 1879 Budapešť — 9. listopadu 1932 Sósér) byl maďarský atlet, specializující se na hod diskem, olympijský vítěz.\n\nJeho největším úspěchem bylo vítězství v hodu diskem na olympiádě v Paříži v roce 1900. Zvítězil výkonem 36,04 m dosaženým v kvalifikaci. Ve finále nikdo nehodil dále a ve shodě s tehdejšími pravidly se stal vítězem.\n"}
{"id": "993861", "url": "https://cs.wikipedia.org/wiki?curid=993861", "title": "Zvonek hadincovitý", "text": "Zvonek hadincovitý\n\nZvonek hadincovitý (\"Campanula cervicaria\") patří k nejvzácnějším původním rostlinám, rostoucím v České republice. Je jedním z více než 20 druhů rodu zvonků, které se v české přírodě vyskytují.\n\nRoste v poměrně širokém areálu od Francie po východní Sibiř, na severu zasahuje až do Skandinávii a na jihu po sever Itálie a Balkánu, většinou se vyskytuje jen řídce. V Česku je známo ani ne 10 lokalit, na kterých vyrůstá. Jsou to např. přírodní památka Povydří a přírodní rezervace Údolí Teplé nebo oblast Bílých Karpat.\n\nTato světlomilná rostlina roste od nížin až do podhůří, nejčastěji ve světlých teplomilných doubravách a okolo nich, v křovinách, na výslunných stráních, v pasených trávnících nebo na jen málo vlhkých loukách. Přestože je poměrně robustní rostlinou její semena úspěšně klíčí jen v málo zapojené vegetaci.\n\nDvouleté byliny s přímými, výrazně pichlavými lodyhami vysokými 40 až 60 cm. Nevětvené, ostře žlábkovitě hranaté a štětinatě chlupaté lodyhy vyrůstající ze ztlustlého řepovitého kořene bývají někdy nafialovělé. Rostlina má chudou přízemní růžici tvořenou několika listy podobným listům ve spodní části lodyhy. Mají čepele téměř 10 cm dlouhé, podlouhle kopinaté, do krátkého řapíku zúžené a po obvodu nestejnoměrně zubaté. V horní části lodyhy rostou listy vejčitě kopinaté a přisedlé až poloobjímavé a o hodně kratší. Všechny listy jsou světle zelené, mírně zvlněné, na koncích zašpičatělé a stejně jako lodyhy po obou stranách pichlavě štětinatě chlupaté; spodní listy v době kvetení již zasychají.\n\nPoměrně drobné, pětičetné, oboupohlavné, modré až modrofialové květy jsou soustředěny do nejdříve vykvétajícího strboulu na vrcholu lodyhy a do později kvetoucích chudých květenství v úžlabí horních lodyžních listů považovaných někdy za listeny. Srostlé lístky kalichu jsou na koncích tupé a jsou jen poloviční lístků koruny dlouhých 12 až 20 mm. Koruna je nálevkovitě zvonkovitá a modře až modrofialově zbarvená. Štětinovými chlupy jsou na vnější straně porostlé plátky kališní i střední žilky plátků korunních. V květu je pět tyčinek, gyneceum je tvořeno třemi plodolisty, čnělka s bliznou ční z koruny. Květy rozkvétají v červnu a červenci. Proti samoopylení jsou chráněny protandrií. Opylovány jsou entomogamicky, po náhodné autogamií se vytvoří jen málo semen. Květy se za deště neohýbají a chrání si svůj pyl před vlhkem tak, že se korunní lístky ohrnují dovnitř a vytvářejí nad tyčinkami stříšku.\n\nPlodem je kuželovitá, žilkovaná, chlupatá tobolka otvírající se postranními děrami ve dnu. Obsahuje drobná, asi 1 mm velká semena, hmotnost tisíce semen je 77 mg. Druh se rozmnožuje výhradně semeny.\n\nZvonek hadincovitý je podobný na zvonek klubkatý, se kterým někdy vyrůstá na stejných stanovištích. Odlišuje se od něj hlavně svými štětinatými chlupy, spodními listy zúženými do krátkého řapíku a čnělkou delší než koruna.\n\nDruh, který se v minulých létech roztroušeně vyskytoval na většině území České republiky je v současnosti na pokraji vyhynutí. Vlivem změn v tradičním obhospodařování krajiny došlo k úbytku lokalit vhodných pro jeho úspěšný růst. Hlavní nepříznivou úlohu sehrálo velkoplošné používání umělých hnojiv, likvidace \"zbytečných\" mezí a remízků i omezení pastvy dobytka. Stejně je pro něj nepříznivé zakládání stejnověkých jehličnatých kultur bez bylinných podrostů i současný vysoký stav přemnožené spárkaté zvěře, kterou je spásán.\n\nV \"Seznamu zvláště chráněných druhů rostlin\" stanoveném vyhláškou Ministerstva životního prostředí ČR č. 395/1992 Sb. ve znění vyhl. č. 175/2006 Sb. je zvonek hadincovitý prohlášen za druh silně ohrožený  (§2) a v \"Červeném seznamu cévnatých rostlin České republiky\" z roku 2012 je považován dokonce za druh kriticky ohrožený (C1t).\n\n"}
{"id": "993865", "url": "https://cs.wikipedia.org/wiki?curid=993865", "title": "Partikule", "text": "Partikule\n\nPartikule (latinsky \"particula\" – dílek, částka, částečka nebo kousek) může být:\n\n"}
{"id": "993867", "url": "https://cs.wikipedia.org/wiki?curid=993867", "title": "Kostel svatého Jiří (Užhorod)", "text": "Kostel svatého Jiří (Užhorod)\n\nKostel svatého Jiří je římskokatolický kostel v Užhorodě, správním centru Zakarpatské oblasti na Ukrajině.\n\nTento římskokatolický chrám byl postaven na místě staršího kostela. Užhorod byl až do počátku 20. století obývaný velkým množstvím římských katolíků maďarské národnosti. I když v období reformace se část Maďarů přiklonila k reformované (kalvínské) církvi, velká část Maďarů zůstala věrna římskokatolické církvi. Římští katolíci v Užhorodě jsou převážně maďarské národnosti. Kostel byl postaven v letech 1762 až 1766 a na jeho stavbu byly využity materiály z hradního kostela. Několikrát byl renovován (1830, 1881, naposledy 2000 až 2001).\n\nChrám je vybudován ve stylu pozdního baroka. Historicky hodnotný je oltář s obrazem od známého maďarského malíře Józsefa Lukácse Kvakkera. Kromě množství krásných obrazů a soch se zde nacházejí i velmi cenné a vzácné monstrance. V letech 2000 až 2001 byl obnoven pomník Panny Marie, který zde stál až do nastolení komunistického režimu.\n\n"}
{"id": "993868", "url": "https://cs.wikipedia.org/wiki?curid=993868", "title": "Konrád Martínek", "text": "Konrád Martínek\n\nKonrád Martínek (25. listopadu 1863 Hoštice - 28. února 1916 Královo Pole) ,byl rakouský a český politik české národnosti, na přelomu 19. a 20. století poslanec Říšské rady.\n\nPůsobil jako starosta domovských Hoštic. Podporoval zřizování českojazyčných škol na Vyškovsku.\n\nNa konci 19. století se zapojil i do celostátní politiky. Ve volbách do Říšské rady roku 1897 získal mandát v Říšské radě (celostátní zákonodárný sbor) za kurii venkovských obcí, obvod Brno, Vyškov atd. Za týž obvod uspěl i ve volbách do Říšské rady roku 1901. K roku 1897 se profesně uvádí jako zemědělec.\n\nByl členem Lidové strany na Moravě (moravská odnož mladočeské strany). V prosinci 1897 se účastnil společné porady českých a polských poslanců v Krakově, kde se přijala rezoluce kritizující aktivity německorakouských politiků.\n\nRezignaci na mandát v Říšské radě oznámil na schůzi 16. října 1902. Na poslanecký mandát rezignoval kvůli aféře s koupí hotelu ve Vídni. V parlamentu ho nahradil český klerikál Josef Koudela.\n"}
{"id": "993869", "url": "https://cs.wikipedia.org/wiki?curid=993869", "title": "Medenický potok", "text": "Medenický potok\n\nMedenický potok je levostranný přítok řeky Klejnárky v okrese Kutná \nHora ve Středočeském kraji. Délka jeho toku činí 12,5 kilometru a z hlediska významnosti \ntoku je v databázi Výzkumného ústavu vodohospodářského T. G. Masaryka řazen mezi páteřní toky základního hydrologického povodí. Plocha povodí měří 16,3 km².\n\nMedenický potok vytéká z rybníka Pohan, který se rozkládá jen asi 200 metrů severně od mnohem známějšího a většího rybníka Katlov, asi 1,5 km jižně od Červených Janovic. Má úzké protáhlé povodí a většina jeho přítoků jsou jen krátké a malé toky (často bezejmenné). Po většinu délky teče převážně severovýchodním směrem, z Kutnohorské plošiny do Čáslavské kotliny. Medenický potok přímo neprotéká ani jedinou vesnicí, ty se rozkládají na okolních rovinách, na potoce byly mlýny a větší počet rybníků. Na horním toku (od rybníka Pohan až po rybník Medenice) teče rovinatou zemědělskou krajinou Červenojanovicka. Z rybníka Medenice se obrací na sever, za rybníkem Karásek (východně od obce Lomec) se vrací k původnímu severovýchodnímu směru toku. Zde protéká hlubokým údolím s bývalými podzemními lomy na vápenec, na konci tohoto údolí vtéká do Čáslavské kotliny. Po dalších asi dvou kilometrech, u obce Vodranty ústí zleva do řeky Klejnárky, na jejím 22,3 říčním kilometru. \n\nVzhledem k délce toku se na Medenickém potoku vyskytuje poměrně velký počet rybníků.\n\nNa Medenickém potoku fungovalo několik mlýnů a protože potok není příliš vodný, sloužily k akumulaci vody četné rybníky popsané výše. \n\nMezi obcemi Lomec a Třebonín vytváří Medenický potok (který jinak teče převážně rovinatou krajinou) hluboké a úzké údolí, které je nejhezčí a nejzajímavější částí celého jeho toku. Potok zde erozním zářezem proráží okrajem Českomoravské vrchoviny, z Kutnohorské plošiny do Čáslavské kotliny. Celé údolí je zalesněné, s příkrými svahy, na obou stranách se vyskytují i poměrně vysoké skály. Tento zářez končí u chovného rybníku nedaleko Třebonína. \n\nDalší zajímavostí tohoto údolí je výskyt krystalického vápence (mramoru). Zde byl tak kvalitní, že se vyplatilo dobývat ho v podzemních lomech důlním způsobem. Jeden z dochovaných lomů se nachází na pravé straně údolí (blíže k Třebonínu), v horní části svazu (asi 20 až 30 metrů nad potokem). Vytěžený prostor má celkovou délku asi 60 metrů, aby nedošlo ke zborcení jeskyně, je chodba podepřena ponechanými skalními pilíři. Na několika místech je patrná též grafitová žíla. Druhý podzemní lom se nachází naopak na druhém (levém) břehu potoka, již téměř na konci údolí, v menší výšce nad potokem. Tento lom je téměř celý zatopený, vzniklo v něm podzemní jezírko, které využívají potápěči. Vytěžená surovina se zpracovávala na vápno v nedaleké vápence u Třebonína. Tato vápenka již zcela zanikla, ale lokalita je dodnes na mapách označena \"Vápenka\" a odsud pochází i název nedalekého mlýna.\n\nV lese nad levým břehem údolí mezi obcemi Lomec a Třebonín (až několik desítek metrů nad úrovní potoka) se rozkládají celkem tři hradiště či tvrziště. Všechna jsou zapsána do Ústředního seznamu nemovitých kulturních památek ČR. Názvy pod kterými jsou zakresleny na mapách Seznamu jsou však odlišné od názvů a popisů v rejstříku ÚSKP, není tak úplně jasné, které číslo v rejstříku odpovídá jednotlivým místům na mapě.\n"}
{"id": "993870", "url": "https://cs.wikipedia.org/wiki?curid=993870", "title": "Paul Reubens", "text": "Paul Reubens\n\nPaul Reubens (* 27. srpna 1952 Peekskill, New York), vlastním jménem Paul Rubenfeld, je americký herec, scenárista, producent a komik.\n\nNa přelomu 70. a 80. let vymyslel postavu Pee-wee Hermana, kterou v průběhu osmého desetiletí hrál v komediální show \"The Pee-wee Herman Show\", ve filmech \"Pee-Weeho velké dobrodružství\" (celovečerní režijní debut Tima Burtona) a \"Big Top Pee-wee\" a v dětském pořadu \"Pee-wee's Playhouse\". V roce 1980 se objevil také v menší roli ve snímku \"Bratři Bluesovi\", v 90. letech hrál např. ve filmech \"Buffy, zabíječka upírů\", \"Batman se vrací\", \"Ukradené Vánoce\", \"Matilda\", \"Dr. Dolittle\", \"Mystery Men\", po roce 2000 se objevil např. ve snímku \"Kokain\" a daboval v animovaných filmech \"Šmoulové\" a \"Šmoulové 2\".\n\n"}
{"id": "993885", "url": "https://cs.wikipedia.org/wiki?curid=993885", "title": "Wielki Giewont", "text": "Wielki Giewont\n\nWielki Giewont (1895 m) je hora v polských Tatrách, v horském masívu Giewont.\n\nJe považován za polskou národní horu. Podle pověsti spí v Tatrách rytíři, kteří v časech útrap a nouze vyjedou polskému národu na pomoc − největší a nejsilnější z nich zkameněl právě v Giewontu.\n\nNa vrcholu se nachází 15 m vysoký (dalších 2,5 m je ukotveno v zemi) ocelový kříž − nejvyšší v Tatrách. Pochází z roku 1901, kdy huť Józefa Góreckého z Krakova vyrobila konstrukci o výšce 17,5 m a hmotnosti 1800 kg. Dne 3. července 1901 vyneslo okolo 500 věřících rozložené díly od chaty Hala Kondratowa na vrchol (spolu s 400 kg cementu a 200 vědry vody). V srpnu pak byl kříž vysvěcen lvovským biskupem Władysławem Bandurskim. Ocelovému kříži předcházel dřevěný z roku 1900, který však byl záhy zničen při vichřici.\n"}
{"id": "993910", "url": "https://cs.wikipedia.org/wiki?curid=993910", "title": "Ray Kurzweil", "text": "Ray Kurzweil\n\nRaymond „Ray“ Kurzweil (* 12. února 1948) je americký vynálezce, futurolog a jedna z klíčových postav technologického vývoje ve společnosti Google.\n\nPochází ze židovské rodiny, která přišla do USA z Rakouska před 2. světovou válkou. Vystudoval MIT.\n\nV oblasti počítačových technologií se zaobíral především optickým rozpoznáváním znaků (programy OCR), syntézou řeči, neboli umělou tvorbou řeči (programy TTS) a rozpoznáváním řeči, tedy automatickým převodem mluvené řeči do textu. Vynalezl v těchto oblastech některé průlomové přístroje (například první CCD plochý scanner, první převaděč řeči do písma pro slepce apod.) Věnoval se též vývoji klávesových hudebních nástrojů - jeho klávesy Kurzweil K250 byly prvním hudebním nástrojem, který produkoval zvuk odvozený od vzorku zvuků vypálených na integrovaných obvodech známých jako paměť pouze pro čtení (ROM), bez požadavku na jakýkoliv typ disku. Celkem vlastní přes 400 patentů.\n\nNapsal též několik hojně diskutovaných knih na téma umělé inteligence, technologické singularity (\"pokrok budou vytvářet stroje\") a tzv. transhumanismu, tedy hnutí, které podporuje použití nových vědeckých objevů a technologií k vylepšení lidských mentálních i fyzických schopností, které Kurzweil podporuje.\n\nTelevizní společnost PBS ho zařadila mezi \"16 revolucionářů, kteří stvořili Ameriku\".\n\n\n"}
{"id": "993911", "url": "https://cs.wikipedia.org/wiki?curid=993911", "title": "Kostel svatého Martina (Holice)", "text": "Kostel svatého Martina (Holice)\n\nKostel svatého Martina je sakrální stavba vybudovaná ve východočeském městě Holice. Objekt je kulturní památkou České republiky.\n\nPrvní zmínka o stavbě je z roku 1349, avšak tehdy byl zmiňován ještě kostel dřevěný. Ten postupem času natolik zchátral, že se místní věřící na přelomu 17. a 18. století dožadovali pardubické vrchnosti, kam Holice patřily, o výstavbu kostela nového. K tomu došlo ve třicátých letech 18. století, kdy byl původní dřevěný kostel stržen a na jeho místě vyrostl v letech 1736 až 1739 kostel kamenný. Plány kostela zpracoval Tomáš Haffenecker, ale jeho návrhy ještě upravil Kilián Ignác Dientzenhofer.\n\nKostel je jednolodní s věží zakončenou cibulovitou bání. V přízemí věže je sakristie a nad ní, v prvním patře, oratoř. Ve zvonici visí z původních třech zvonů již pouze jediný, a sice zvon Martin, ulitý roku 1499. V sanktusové věžičce je navíc umístěn zvon umíráček.\n\nVybavení interiéru kostela se dochovalo z doby jeho výstavby. Autorem sochařských děl je Ignác Rohrbach. Hlavní oltář je je vyřezávaný ze dřeva a pozlacen. V jeho ústředí je obraz svatého Martina, biskupa v Tours. Na obraze je zachycen též výjev ze světcova života, kdy se – ještě coby voják – podělil u Amiens o svůj plášť s nuzákem. I ten je na obraze zachycen. Vedle obrazu se na hlavním oltáři vyskytuje i několik soch. Patří mezi ně sousoší svaté Trojice umístěné na vrcholu oltáře. Nejvýše je umístěna postava Boha Otce, pod nímž je umístěna holubice představující Ducha Svatého a pod ní sedící postava Ježíše Krista držící část pláště svatého Martina.\n\nV levé části kostela, v místech přechodu kostelní lodě do presbytáře, stojí sochy svatého Václava spolu sochou svatého Jana Nepomuckého. Na opačné straně vpravo je umístěna socha Krista Dobrého pastýře. Další sochy v kostele jsou již mladšího data. Ve střední části chrámové lodi jsou sochy Panny Marie Lurdské spolu s Nejsvětějším Srdcem Ježíšovým a pod kruchtou se nacházejí dvě sochy, a to svaté Terezie od Dítěte Ježíše a svatého Antonína Paduánského.\nK dalším uměleckým předmětům v interiéru kostela patří cínová křtitelnice z roku 1567, dále plastická křížová cesta z konce 19. století a původní zámky ve dveřích kostela, na nichž je vyražen letopočet vybudování celé stavby. Na kruchtě se nacházejí novogotické varhany se třemi manuály a pneumatickou trakturou. Jejich autorem byla pravděpodobně na přelomu 19. a 20. století salzburská varhanářská firma Mauracher a původně je tvořila pro vojenskou akademii v Hranicích na Moravě. Odtud ovšem roku 1953 putovaly do Holic, kde nahradily dosavadní dvoumanuálový nástroj s mechanickou trakturou vytvořený Josefem Jiruškou. Z původního Jiruškova nástroje se zachovala pouze skříň umístěná v zábradlí na kůru.\n\nKolem kostela se do poloviny 19. století rozkládal hřbitov. Na něj již upomínají pouze torza bývalé hřbitovní zdi a také několik dochovaných náhrobků. Severovýchodně od kostela stojí barokní jednopatrový objekt fary (dům číslo popisné 7) dokončený v roce 1734. V něm je pod podlahou bývalé farní kuchyně ukryta asi pět metrů hluboká dříve využívaná studna.\n\n"}
{"id": "993913", "url": "https://cs.wikipedia.org/wiki?curid=993913", "title": "Miloslav Novák", "text": "Miloslav Novák\n\nMiloslav Novák byl český fotbalista, obránce.\n\nV československé lize hrál za SK Baťa Zlín a Svit/Jiskru Gottwaldov. Nastoupil ve 146 ligových utkáních.\n\n"}
{"id": "993916", "url": "https://cs.wikipedia.org/wiki?curid=993916", "title": "Jan Pospíšil (politik)", "text": "Jan Pospíšil (politik)\n\nJan Pospíšil (31. července 1845 Velká Oslavice – 11. června 1925 Oslavice) byl rakouský a český politik české národnosti, na přelomu 19. a 20. století poslanec Říšské rady.\n\nPocházel z rolnické rodiny. Vychodil hlavní školu a nižší soukromou reálnou školu ve Velkém Meziříčí. Následně se vzdělával sám. Převzal rodinné hospodářství. Roku 1903 si postavil nový dům. Byl aktivní veřejně a politicky. V roce 1875 byl zvolen starostou rodné Velké Oslavice (dnes oficiálně Oslavice). Starostou byl do roku 1880 a opět v letech 1886–1892. Od roku 1893 do roku 1903 se uvádí jako člen obecního výboru. Byl rovněž členem okresního silničního výboru ve Velkém Meziříčí. Publikoval v tisku. Roku 1882 se účastnil deputace k císaři Františku Josefu I. s cílem přimluvit se za výstavbu železničního spojení do Velkého Meziříčí. Trať pak byla zprovozněna roku 1886. Působil jako jednatel Okresní hospodářské jednoty ve Velkém Meziříčí a v červnu 1884 patřil do její deputace k zemskému sněmu za účelem zachování dvouleté hospodářské školy ve Velkém Meziříčí a jejího převzetí pod zemskou správu. Ve Velkém Meziříčí založil politický spolek a v Olomouci selskou jednotu.\n\nV roce 1890 nastoupil jako poslanec Moravského zemského sněmu. Byl členem Lidové strany na Moravě (moravská odnož mladočeské strany), předtím se profiloval jako příslušník rolnického křídla staročeské Národní strany. Do sněmu byl zvolen za kurii venkovských obcí, obvod Třebíč a Velké Meziříčí. Porazil staročeského kandidáta Antonína Mezníka. Mandát obhájil za týž obvod i v zemských volbách roku 1896 a zemských volbách roku 1902. V zemských volbách roku 1906 kandidoval, ale porazil jej klerikál Josef Šamalík.\n\nNa sněmu se zaměřoval na otázky venkova a zemědělská témata. Dlouhodobě vystupoval na podporu povolení pěstování tabáku na Moravě. Podporoval pěstování lnu a lnářský průmysl, který trpěl konkurencí dovozové bavlny. Podával také návrhy na úpravu zákona o vojenské službě tak, aby se omezil dopad na zemědělské práce. Přimlouval se za zřizování rolnických a hospodářských škol.\n\nNa konci 19. století se zapojil i do celostátní politiky. Již ve volbách do Říšské rady roku 1891 neúspěšně kandidoval do Říšské rady (celostátní zákonodárný sbor) za lidovou stranu v kurii venkovských obcí, obvod Jihlava, Třebíč atd. Uspěl za tento obvod až ve volbách do Říšské rady roku 1897. Za týž obvod obhájil mandát i ve volbách do Říšské rady roku 1901. K roku 1897 se profesně uvádí jako zemědělec.\n\nZemřel v červnu 1925.\n"}
