{"id": "1093266", "url": "https://cs.wikipedia.org/wiki?curid=1093266", "title": "Operace Sochor", "text": "Operace Sochor\n\nOperace Sochor (polsky \"Akcja Łom\") byla polská diverzní operace proti pomnichovskému Československu, probíhající v říjnu a listopadu 1938 ve dvou etapách na území Podkarpatské Rusi. Byla organizována polskou vojenskou rozvědkou a jejím cílem byla destabilizace zbytkového Československa, podpora Maďarska při první vídeňské arbitráži a ustavení společné polsko-maďarské hranice. Operace byla ukončena v listopadu 1938 v souvislosti s neuskutečněním maďarského obsazení Podkarpatské Rusi, plánovaného na noc 20. listopadu 1938.\n\nV průběhu operace bylo provedeno celkem 56 ozbrojených útoků na československé cíle, během nichž nezákonně překročilo československé hranice celkem 722 mužů. Jádro prvního sledu polských bojůvkářů tvořili z velké části polští bojůvkáři z československého Těšínska, již vycvičení, se zkušenostmi s bojem proti československým ozbrojeným silám na Těšínsku a hovořící česky. V druhé fázi operace došlo k většímu zapojení polské armády. Na polské straně zahynulo 11 osob a 10 jich bylo vážně zraněno. Na československé straně bylo 20 příslušníků jednotek SOS odvlečeno do Polska a sedm osob (dva četníci, dva příslušníci finanční stráže, dva hajní a jeden notář) padlo; podle polských údajů zahynulo na československé straně celkem 23 osob a desítky jich byly zraněny.\n\nV souvislosti s Mnichovskou krizí se vystupňovaly i polské územní požadavky vůči Československu. 21. září 1938 polská vláda formulovala své územní nároky vůči Československu a vytvořila samostatnou operační skupinu polské armády o síle 35 966 mužů. Tato operační skupina se soustředila v bezprostřední blízkosti československo-polských hranic a připravovala se na útok proti Československu. 30. září 1938 polská vláda zaslala československé vládě ultimátum o okamžitém vydání požadovaných oblastí a 2. října 1938 započalo obsazování východní části československého Těšínska (a malého pruhu Čadecka na Slovensku) polskou armádou, které trvalo až do 11. října 1938.\nPo obsazení Těšínska pokračovaly polské snahy o „komplexní řešení“ československého problému. Polsko podporovalo slovenskou iredentu a vyhlášení slovenské nezávislosti. Protože však slovenští iredentisté nepostupovali z polského pohledu dostatečně rychle a rostl německý zájem o Slovensko, byla v Polsku zahájena propagandistická kampaň na podporu polských územních nároků na Oravě a Spiši. Současně Polsko zahájilo diverzní operaci Sochor k destabilizaci a diskreditaci československé státní moci na Podkarpatské Rusi.\n\nRozkaz k přípravě operace byl vydán náčelníkem hlavního štábu Polské armády generálem Wacławem Stachiewiczem 7. října 1938. Následující den byl na Těšínsku zahájen nábor dobrovolníků. 19. října 1938 byl vydán rozkaz k zahájení diverzních akcí na Podkarpatské Rusi a druhý den Polsko vyslalo do Budapešti koordinační misi. První útok proběhl 23. října 1938 u Nižních Verecek na most přes řeku Latorica (podle české verze nebyl tento útok úspěšný – most pouze nepatrně poškozen, žádné ztráty na životech, útok byl následně třikrát neúspěšně opakován, podle polské verze naopak ano – most byl vyhozen do povětří, byli zabiti čtyři českoslovenští četníci a tři českoslovenští vojáci).\n\nNejvětšího úspěchu dosáhli polští bojůvkáři 10. listopadu 1938, kdy se jim podařilo při použití československých uniforem a rukojmí postupně zajmout při přepadu Nižních Verecek a Bělasovic celkem 20 příslušníků Stráže obrany státu a zničit celkem dva mosty. Českoslovenští zajatci byli odvlečeni do Polska, kde byli obviněni lvovskou prokuraturou z ozbrojeného vpádu do Polska s cílem státního převratu a 129 dní (s výjimkou Alexandra Cziroka, který byl jako etnický Maďar propuštěn na svobodu) vězněni.\n\n10. listopadem 1938 současně nastala nová etapa operace Sochor. Dosavadní útoky byly především proti mostům a komunikačním objektům. Po 10. listopadu 1938 byly útoky zaměřeny především proti četnickým stanicím, oddělením finanční stráže, poštovním úřadům, bojovým stanovištím a hlídkám Stráže obrany státu, s cílem zničení živé síly nepřítele. Do této druhé fáze se i více zapojila polská armáda, konkrétně v počtu 46 důstojníků, 67 délesloužících poddůstojníků a 70 vojínů základní prezenční služby. Štáb operace byl přemístěn do Lvova a 18. listopadu 1938 byl přímo podřízen velení VI. armádního sboru polské armády ve Lvově.\n\nV druhé fázi operace Sochor došlo i z československé strany k přitvrzení postupu. Při útoku na oddělení finanční stráže v Prislopu 16. listopadu 1938 zastřelili příslušníci československé finanční stráže během léčky čtyři bojůvkáře (včetně velitele oddílu Władysława Wolského, podporučíka stryjského 53. pěšího pluku polské armády, který však podle polské verze nebyl zastřelen, ale umučen při výslechu) a další zranili. Při dalším útoku u Huklivého 18. listopadu 1938 byl v léčce velitel oddílu bojůvkářů zastřelen a jeden bojůvkář těžce zraněn (velitel, údajně baron Podmanicki, byl pohřben na místním hřbitově, následující noci ale bojůvkáři tělo vykopali a přenesli do Polska). V noci na 4. listopad 1938 československé orgány převážely šest zajatých polských bojůvkářů z Užhorodu (který měl na základě Vídeňské arbitráže připadnout Maďarsku) a během převozu byli u obce Onokovce tři z nich zastřeleni a jeden utonul v řece Uh. Podle československé verze k tomu došlo při pokusu o útěk (jednomu z nich se podařilo uprchnout na Slovensko), podle polské verze byli bojůvkáři popraveni.\n\nOperace Sochor měla vrcholit v okamžiku předpokládaného útoku maďarské armády na Podkarpatskou Rus. Ten se měl uskutečnit v noci na 21. listopadu 1938, ale na nátlak Německa a Itálie k němu nedošlo. Operace tak skončila 25. listopadu 1938 vydáním rozkazu o ukončení všech akcí. Spolu s ukončením operace končilo i polské obsazování dalšího území Čadecka a Javoriny na severním Slovensku, vynucené na Československu nótou z 1. listopadu 1938. V den ukončení operace Sochor tak byl též vydán rozkaz o jednostranném polském vojenském obsazení odstupovaného území na Čadecku, který vyústil v ozbrojený střet československé a polské armády.\n\nPo skončení operace Sochor došlo ke střetu mezi československými a polskými jednotkami ještě 27. listopadu 1938 na Javorině – v přestřelce s československými jednotkami padl zástupce velitele 10. brigády motorizované jízdy major Stefan Rago a těžce byl zraněn desátník Oleksowicz.\n\nNa konci roku 1938 a prvních měsících roku 1939 vnější tlak na zbytkové Československo dále pokračoval a vnitřní krize oslabeného státu se stupňovala.\n\n22. listopadu 1938 byly schváleny (byť protiústavní cestou) ústavní zákon o autonomii Slovenska a ústavní zákon o autonomii Podkarpatské Rusi. Slovensko a Podkarpatská Rus tak získaly v rámci zbytkového Československa autonomii.\n14. března 1939 vyhlásilo Slovensko nezávislost, Maďarsko vojensky zaútočilo na Podkarpatskou Rus a zbytkové Československo úspěšně potlačilo tzv. povstání Karpatské Siče. 15. března 1939 Německo vojensky obsadilo zbytek českých zemí a Podkarpatská Rus vyhlásila nezávislost. Nová podkarpatoruská vláda se obrátila telegramem na Rumunsko s žádostí o vojenské obsazení a vyhlášení rumunského protektorátu. Rumunsko na tuto žádost nereagovalo.\n\nVyhlášením slovenské nezávislosti a německou okupací českých zemí se československé ozbrojené síly, bránící se na Podkarpatské Rusi proti maďarskému útoku, ocitly v plné izolaci. Jejich situaci dále komplikovalo vyhlášení podkarpatoruské nezávislosti – vojenská organizace podkarpatoruských nacionalistů Karpatská Sič se sice veřejně postavila na stranu československých jednotek, přesto však docházelo i k vzájemným vojenským střetům. Československé jednotky pod velením generála Olega Svátka nicméně pokračovaly v ústupových bojích s maďarskými jednotkami až do 23. března 1939. V samém závěru maďarského obsazování Podkarpatské Rusi vstoupily na Podkarpatskou Rus i jednotky polské armády.\nPo obsazení Podkarpatské Rusi Maďarsko vojensky zaútočilo na Slovensko a následně část slovenského území anektovalo.\n\n1. září 1939 Slovensko po boku Německa a Gdaňsku vojensky zaútočilo na Polsko a vypukla druhá světová válka.\n\n\n"}
{"id": "1093268", "url": "https://cs.wikipedia.org/wiki?curid=1093268", "title": "Venture kapitál", "text": "Venture kapitál\n\nVenture kapitál je označení, jehož původcem je anglický termín „venture capital“, které se v České republice používá v souvislosti s tzv. rizikovým a rozvojovým kapitálem. Jak již z tohoto názvu vyplývá, je to kapitál, který slouží zejména k financování inovačních projektů a k financování počátečního rozvoje společnosti. Česká asociace venture kapitálu (CVCA), venture kapitál definuje následovně: \"„Venture kapitál je v našem prostředí chápán jako středně až dlouhodobý kapitál investovaný formou kapitálového vstupu do společnosti. Za investici získává fond venture kapitálu podíl na základním kapitálu podniku a společně s finančními prostředky předává firmě také odbornou pomoc (princip “chytrých peněz”).“\"\n\nČasto se také používá další anglický termín „private equity“. Obecně je tento termín překládán jako soukromý kapitál. Charakteristickým znakem je, že investice použité k financování rizikového a rozvojového kapitálu pocházejí ze soukromých zdrojů a jsou investovány do soukromých společností, které nejsou veřejně obchodovanými společnostmi (nejsou kotované na burze).\n\nProblémem je však používání těchto pojmů. Například v Evropě, se pojem „venture capital“ používá jako synonymum pro private equity, kdežto v USA se pojem „venture capital“ používá pouze pro kapitál, který je investován do založení společnosti (tzv. \"seed\") nebo do rozběhu společnosti (tzv. \"start-up\") a jejího dalšího rozvoje. Private equity je tedy potřeba chápat jako širší pojem, který obsahuje jak venture kapitál, tak i odkupy společností prostřednictvím interního managementu (tzv. \"buy out\"), nebo prostřednictvím externího managementu (tzv. \"buy in\") a dále pak také tzv. \"business angels\".\n\nVenture kapitálové investování se poprvé objevuje v USA a to před koncem druhé světové války. Plně se však tato forma investování rozvinula až ke konci 20. století. Venture kapitálové investice pomohly ke zrodu dnes již velice známých a světově proslulých firem. Jako například největší výrobce počítačových softwarů na světě, kterým je společnost Microsoft, dalšími společnostmi z oblasti IT technologií jsou např. Compaq, Logitech a Xerox. Dále také nejpoužívanější internetový vyhledávač na světě Google a sociální síť Facebook. Všechny výše uvedené společnosti mají sídlo v tzv. Silicon Valley (česky Křemíkové údolí), které se nachází na jihu sanfranciského pobřeží v Kalifornii. Je to centrum počítačového a technologického průmyslu, jehož rozvoj byl financován prostřednictvím venture kapitálu. Ve Spojených státech se koncem 20. st. investovalo především do počáteční fáze, tedy založení společnosti (tzv. seed) a do rozběhu společnosti (tzv. start-up) a jejího dalšího rozvoje. Což znamenalo, že zhruba 70 % investic soukromého kapitálu (private equity) představovaly venture kapitálové investice. Výrazný pokles venture kapitálových investic byl pak zaznamenán v roce 2000, kdy došlo k výraznému poklesu cen akcií všech společností působících v oblasti technologií.\n\nV České republice se venture kapitálové investování objevuje až v roce 1990. Důležitou roli zde hraje Česká asociace venture kapitálu (CVCA), jejíž členové realizovali v letech 1990 až 2009 přes více jak 100 investic v celkové částce 2,4 miliardy EUR. Investice byly směřovány zejména do oblasti výroby a služeb. Většina těchto investic pak směřovala do oblasti informačních technologií, telekomunikace a internetu. Velký zájem o investování formou venture kapitálu projevili investoři v roce 2006, kdy bylo investováno cca 1,2 miliardy EUR do Českých Radiokomunikací. Další skokový nárůst investic formou venture kapitálu byl zaznamenán v roce 2009, kdy investoři investovali více jak 1 miliardu EUR do společnosti StarBev (StarBev byla pivovarská skupina, která byla majitelem několika pivovarů v Evropě, včetně českého Staropramenu).\n\n\nPrimární investoři venture kapitálu se dále dělí na:\n\nVenture kapitál vykazuje základní znaky, jež ho odlišují od ostatních zdrojů financování, které vstupují do firmy a navyšují základní kapitál. Jednotlivé znaky spojuje poznávací rys. Ten představuje synergický efekt, který přináší vlastníkovi podnikatelského záměru spojení s venture kapitálem. Tyto znaky jsou následující:\n\n\n\n\n\n\nInvestoři venture kapitálu mohou odejít ze společnosti prodáním svého podílu, veřejným úpisem akcií nebo akvizicí. Výběr nejvýhodnějšího způsobu odchodu je ovlivněn řadou faktorů a důležitou roli hraje správné načasování. Smyslem odchodu (tzv. exit) je zisk a získání zpět investovaných zdrojů pro další investice.\n\n\n\n"}
{"id": "1093272", "url": "https://cs.wikipedia.org/wiki?curid=1093272", "title": "Biblický pás (Nizozemsko)", "text": "Biblický pás (Nizozemsko)\n\nBiblický pás (nizozemsky \"De Bijbelgordel\") je pás území v Nizozemsku, obývaný značným množstvím konzervativních protestantů. Táhne se od nizozemsko-německé hranice jihozápadním směrem až k hranici nizozemsko-belgické. Byl pojmenován po biblickém pásu ve Spojených státech. Obce v Biblickém pásu se vyznačují větším důrazem na tradiční hodnoty, odmítáním některých praktik většinové nizozemské společnosti (obrana práv homosexuálů, eutanazie, interrupce, atp.) a nadprůměrnou porodností.\n"}
{"id": "1093283", "url": "https://cs.wikipedia.org/wiki?curid=1093283", "title": "Železniční trať Nové Zámky – Prievidza", "text": "Železniční trať Nové Zámky – Prievidza\n\nŽelezniční trať Nové Zámky – Prievidza (v jízdním řádu pro cestující označená číslem 140) je jednokolejná železniční trať na Slovensku, která spojuje Nové Zámky a Prievidzu. Elektrizována je v úseku Nové Zámky – Šurany.\n\nPočáteční plány propojení Komárna, Nitry a Trenčína s Ponitřím se objevily v projektu hraběte Keglevicha už v roce 1865. Projekt se neuskutečnil kvůli nedostatku peněz. Až po opakovaných neúspěšných pokusech ji postavila Rakouská společnost státní dráhy (StEG) v letech 1874–1884. Tehdy trať končila ve Veľkých Bielicích a úsek do Prievidzy byl dokončen později. 1. listopadu 1876 byl zprovozněn úsek Šurany – Ivánka pri Nitre a 19. listopadu 1876 úsek Ivánka pri Nitre – Nitra. Úsek železnice z Nitry do Topoľčan byl otevřen až 16. září 1881.\n\n\nV úseku Nové Zámky – Šurany je trať elektrizovaná. Úsek Nové Zámky – Lužianky je využívaný pouze regionální dopravou a nachází se v něm i největší město celé tratě Nitra. V úseku Lužianky – Prievidza je trať využívaná i pro rychlíkové spojení z Bratislavy do Prievidzy. Nákladní dopravu na trati využívají zejména průmyslové podniky v Horní Nitře.\n\nV roce 2018 má začít modernizace a elektrizace tratě 140 v úseku Lužianky – Šurany, jejíž součástí je i dlouho zanedbávaný úsek vedený přes město Nitra.\n\nPlánované opravy mají \"„připravit podmínky pro moderní dopravní systém integrované vlakové dopravy.“\" a také propojení s Bratislavou. Součástí oprav tratě by mělo být umožnění bezbariérového přístupu na nástupiště, rekonstrukce osvětlení, instalace vizuálního informačního systému na stanicích a zastávkách a ve stanicích rozhlas pro cestující. Projekt má také vzít do úvahy případné zdvojkolejnění úseku Leopoldov – Nitra. Nejvíc kolejí, osm, bude elektrizovaných v Nitře a v Lužiankách. Závěrečná zpráva by měla být hotová v březnu 2015, po ní bude následovat projektová dokumentace.\n\nSoučástí projektu je i výstavba nové železniční tratě Nitra – Trnovec nad Váhom, která je plánovaná jako jednokolejná elektrizovaná s maximální rychlostí do 160 km/h.\n\n\nPo celé délce tratě projíždějí moderní jednotky řady 861, jednotky 813 a soupravy s lokomotivami řad 736, 750 a 754. V úseku Šurany – Nové Zámky i nové soupravy řady 671.\n"}
{"id": "1093287", "url": "https://cs.wikipedia.org/wiki?curid=1093287", "title": "František Valentin", "text": "František Valentin\n\nFrantišek Valentin, někdy uváděn i jako Valentín (5. února 1892, Hlohovec – 27. ledna 1966, Bratislava), byl slovenský chemik, vysokoškolský pedagog.\n\nPo maturitě na gymnáziu v Banské Bystrici v roce 1911 studoval teologii ve Vídni, po 1. světové válce chemii na na ČVUT v Praze. V roce 1925 získal titul Ing. Následně v letech 1935-1939 absolvoval pobyt na Institut de Biologie physico-chemique v Paříži.\n\nV období 1915-1920 krátce působil jako kněz a kaplan v Banské Bystrici. Byl prvním slovenským univerzitním profesorem v oboru lékářská chemie. V letech 1940 až 1942 byl prvním děkanem Přírodovědecké fakulty Slovenské univerzity v Bratislavě, kde přednášel organickou chemii. Působil i jako rektor a prorektor SVŠT v Bratislavě. Ve vědeckovýzkumné práci se zameřil na oblast sacharidů a potravinářskou chemii. Objevil a připravil vněkteré nové organické sloučeniny. Byl autorem vysokoškolských učebních textů, studií a článků v odborných časopisech. Obdržel bulharský Řád s hvězdou za občanské zásluhy a jiná vyznamenání.\n\n\n"}
{"id": "1093292", "url": "https://cs.wikipedia.org/wiki?curid=1093292", "title": "Unterlamm", "text": "Unterlamm\n\nUnterlamm je obec v rakouské spolkové zemi Štýrsko, v okrese Südoststeiermark.\n\nK 1. lednu 2015 zde žilo 1 233 obyvatel.\n\n"}
{"id": "1093297", "url": "https://cs.wikipedia.org/wiki?curid=1093297", "title": "Iberská federace anarchistické mládeže", "text": "Iberská federace anarchistické mládeže\n\nIberská federace anarchistické mládeže (FIJL, španělsky: \"Federación Ibérica de Juventudes Libertarias\") je anarchosocialistická organizace založená v roce 1932.\nFIJL byla založena roku 1932 v Madridu. V únoru 1937 FIJl zorganizovala plénum regionálních organizací. V říjnu 1938 se účastnila pléna libertariánského hnutí, kterého se účastnili i členové CNT a FAI.\n\nBěhem čistky zamířené na členy Dělnické strany marxistického sjednocení (POUM) a dalších organizací, která proběhla v době španělské občanské války v Barceloně, bylo mnoho členů FIJL zavražděno na Stalinův rozkaz. Po občanské válce byla organizace rozdělena na dvě části: jedna byla v exilu v Paříži a druhá ilegálně bojovala ve Španělsku proti frankistickému režimu. Někteří členové FIJL byli ve spojení se Skupinou 1. Máje. FIJL byla ve Francii v roce 1963 zakázána.\n\nMezi nejznámější členy organizace patří například Federico Borrell García, zobrazený na fotografii \"The Falling Soldier\". Fotografie z roku 1936 zachycuje moment jeho smrti během španělské občanské války.\n"}
{"id": "1093299", "url": "https://cs.wikipedia.org/wiki?curid=1093299", "title": "Třída HSY-56A", "text": "Třída HSY-56A\n\nTřída HSY-56A je třída hlídkových lodí řeckého námořnictva. Někdy bývají kategorizovány jako korvety. Jedná se o zdokonalenou verzi předcházející třídy \"HSY-55\". Všechny čtyři postavené jednotky jsou stále v aktivní službě.\n\nČtyři jednotky této třídy byly postaveny řeckou loděnicí Hellenic Shipyards ve Skaramangasu. Plavidla byla dokončena v letech 2003–2005.\n\nJednotky třídy \"HSY-55\":\nKromě 36 členů posádky mohou přepravovat až 25 vojáků. Jsou vybavena dvěma inspekčními čluny RHIB na zádi. Výzbroj tvoří jeden 76mm kanón OTO Melara na přídi, jeden 40mm kanón Bofors na zádi a dva 20mm kanóny. Pohonný systém tvoří dva diesely Wärtsilä Nohab 16V25 o celkovém výkonu 10 000 hp. Nejvyšší rychlost dosahuje 25 uzlů.\n"}
{"id": "1093303", "url": "https://cs.wikipedia.org/wiki?curid=1093303", "title": "Jachad (současná politická strana)", "text": "Jachad (současná politická strana)\n\nJachad ( יחד, doslova \"Společně\", původně známa jako ha-Am itanu, העם איתנו, doslova \"Národ je s námi\") je izraelská politická strana vytvořená koncem roku 2014 Eli Jišajem před nadcházejícími předčasnými parlamentními volbami v březnu 2015, v nichž ale nezískala parlamentní zastoupení.\n\nV roce 2013 se do čela strany Šas vrátil po několikaleté nucené přestávce (kvůli pravomocnému odsouzení) Arje Deri. Spolupráce mezi ním a předchozím předsedou strany Eli Jišajem se zhoršovala. Když pak byly na konci roku 2014 ohlášeny předčasné volby do Knesetu, oznámil Jišaj, že odchází z Šasu a že do voleb bude kandidovat za novou politickou formaci, kterou založí. Sám odhadoval, že by mohla získat až 10 mandátů. Uvedl, že „\"lidé chtějí konečně prolomit bariéry mezi náboženskou a sekulární populací, mezi Aškenázy a Sefardy, spojit kmeny Izraele dohromady. Lidé jsou s námi, protože chtějí sociální spravedlnost a ohled na chudé, nižší třídu, periferii a rozvojová města\".“ Šas označil odchod Jišaje za politováníhodný a za důsledek jeho osobních ambicí.\n\nPůvodně nový subjekt vystupoval pod názvem ha-Am itanu. Počátkem roku 2015 došlo k dohodě o spojení mezi Eli Jišajem a nacionalistickou stranou Ocma le-Jisra'el. Aliance šla do voleb jako Jachad, přičemž oficiální celý název, se níž strana kandidovala, zněl Jachad – ha-Am itanu bi-ršut Eli Jišaj (יחד - העם איתנו בראשות אלי ישי, \"Jachad – ha-Am itanu pod vedením Eliho Jišaje\").\n\nKromě sefardských ultraortodoxních a nacionalistických proudů okolo Eliho Jišaje do sebe integrovala i proudy náboženského sionismu, zejména tzv. chardal. Programově jde o pravicovou stranu, která podporuje rozšíření izraelské suverenity na všechny části Země izraelské a podporuje židovské osidlování ve všech částech Judeje a Samařska (Západní břeh Jordánu).\nVe volbách nakonec obdržela 125 158 hlasů (tj. 2, 97 % všech platných hlasů), čímž nedosáhla na práh nutný pro vstup do Knesetu, jenž byl nově stanoven na 3,25 % hlasů.\n\n"}
{"id": "1093304", "url": "https://cs.wikipedia.org/wiki?curid=1093304", "title": "Naučná stezka Žizníkovský rybník", "text": "Naučná stezka Žizníkovský rybník\n\nNaučná stezka Žizníkovský rybník začala být budována v Žizníkově poblíž České Lípy u Žizníkovského rybníka v roce 2013 z iniciativy vedení města Česká Lípa organizací Městské lesy Česká Lípa spol. s r.o. \n\nTabule i vedení naučné stezky jsou ve stylu ostatních naučných stezek města. Informační tabule nejsou očíslované, nejsou zde směrovky. Trasa navazuje nepřímo na značené turistické cesty Klubu českých turistů, v tomto případě na červenou z České Lípy do Mimoně poblíž řeky Ploučnice a nedalekou Cyklostezku Vlčí důl. Není zde velké převýšení a žádné překážky, trasu lze projít i rodinami s dětmi či projet na kole. Centrální lokalitou stezky je upravená lokalita Žizníkovského rybníka. V plánu je tuto naučnou stezku napojit přes Nový Žizníkov na 500 metrů vzdálenou Hubertovu naučnou stezku na okraji českolipské čtvrti Svárov.\n\n"}
{"id": "1093305", "url": "https://cs.wikipedia.org/wiki?curid=1093305", "title": "FC Mikeska Ostrava", "text": "FC Mikeska Ostrava\n\nFC Mikeska Ostrava byl futsalový klub ze slezské části Ostravy. Klub byl založen v roce 1993 pod názvem \"Mikeska Ostrava\", který klub dostal podle stejnojmenné ostravské hospody. O rok později klub již pod názvem \"Pragoclima Ostrava\" vybojoval postup do 1. celostátní ligy. V roce 1996 se klub přejmenoval zpátky na \"Mikeska Ostrava\". Hned první sezóna pod obnoveným názvem byla pro klub nejúspěšnější v historii. Klub získal nejen titul v lize, ale zvítězil i v domácím poháru. Díky vítězství v lize se klub pro následující sezónu přihlásil do Pohárů mistrů evropských zemí (neoficiální evropský pohár). V něm klub skončil ve skupině A na posledním místě. I přes neúspěch v evropském poháru byla i další sezóna úspěšná, jelikož klub získal druhý titul v řadě. Další měření sil v evropském poháru bylo pro klub velmi úspěšné, svoji pouť završil až v semifinále. V roce 2001 byl do klubu navíc sloučen futsalový Baník Ostrava, bývalý dvojnásobný mistr republiky.\n\nDalší sezóny už pro klub nebyly příliš úspěšně. Kvůli obměně kádru přišel pro klub krutý pád do nižších pater ligové tabulky. V nich zůstal až do sezóny 2005/06, kdy došel až do finále. Poté klub ovšem postihly finanční problémy, které vyřešil v roce 2009 sloučením s krajským rivalem z Jistebníka.\n\n\nZdroj:\n\n\nZdroj:\n\n"}
{"id": "1093310", "url": "https://cs.wikipedia.org/wiki?curid=1093310", "title": "Vitra (firma)", "text": "Vitra (firma)\n\nVitra AG je švýcarská společnost zabývající se výrobou a obchodem s bytovým a kancelářským nábytkem. Ústředí společnosti sídlí v Birsfeldenu v kantonu Basel-Landschaft ve Švýcarsku.\nFirma má samostatné pobočky ve 14 státech, včetně Česka. V německé obci Weil am Rhein je od roku 1989 v provozu Vitra Design Museum a od roku 2014 skoro 31 metrů vysoká rozhledna s plechovou skluzavkou Vitra Rutschturm.\n\n"}
{"id": "1093311", "url": "https://cs.wikipedia.org/wiki?curid=1093311", "title": "Minihof-Liebau", "text": "Minihof-Liebau\n\nMinihof-Liebau je městys v rakouské spolkové zemi Burgenland, v okrese Jennersdorf. Území obce sousedí se Slovinskem.\n\nK 1. lednu 2014 zde žilo 1 085 obyvatel.\n\n"}
{"id": "1093313", "url": "https://cs.wikipedia.org/wiki?curid=1093313", "title": "Ignaz Mayer", "text": "Ignaz Mayer\n\nIgnaz Mayer (19. června 1810 Budín – 31. srpna 1876 Linec) byl rakouský podnikatel v lodním průmyslu a politik z Horních Rakous, v 2. polovině 19. století poslanec Říšské rady.\n\nNarodil se v uherském Budíně. V mládí získal vzdělání a roku 1826 nastoupil do firmy svého strýce Lüfteneggera, který provozoval lodní dopravu. V roce 1834 koupil loďařství v Linci a působil jako její majitel ještě v 60. letech 19. století. Po smrti strýce roku 1836 vedl spolu s vdovou po něm tuto firmu. Později se osamostatnil. V roce 1838 založil loděnici, kde pak byly vyrobeny první železné lodě pro dunajskou říční plavbu, což byla jeho technologická myšlenka, kterou uvedl do praxe i díky studijnímu pobytu v Londýně. První loď, nazvaná \"Die Stadt Linz\", byla spuštěna na vodu v listopadu 1840. Později se jeho podnik podílel na rozmachu paroplavby. Zde postavená plavidla byla vyvážena do Turecka, Ruska a na Balkán. Ve své firmě zaváděl moderní podmínky sociální péče o dělníky.\n\nV roce 1848 se zapojil do politiky, když se stal členem obecní rady v Linci a náčelníkem linecké Národní gardy. Kromě toho se stal roku 1854 členem obchodní a živnostenské komory v Linci (od roku 1867 jejím viceprezidentem, od roku 1869 prezidentem komory). Inicioval výstavbu železného mostu přes Dunaj v Linci a železniční trati Linec–Gausbach.\n\nV únoru 1867 byl zvolen na Hornorakouský zemský sněm za město Linec. Sněm ho pak 23. února 1867 zvolil i do Říšské rady (tehdy ještě volené nepřímo), za kurii měst a průmyslových míst, obvod Linec. Znovu ho zemský sněm do Říšské rady delegoval roku 1870.\n\nPo roce 1871 se stáhl z politického života, když čelil značné kritice. Po smrti svého syna roku 1874 svůj podnik prodal.\n"}
{"id": "1093316", "url": "https://cs.wikipedia.org/wiki?curid=1093316", "title": "IFT Computers Ostrava", "text": "IFT Computers Ostrava\n\nIFT Computers Ostrava byl futsalový klub ze slezské části Ostravy. V roce 1993 se klub stal zakládajícím členem první pravidelné celostátní ligy v republice. Další sezónu již pod názvem \"IFT Computers Ostrava\" dokázal ligu vyhrát a připsal si tak svůj první titul mistra republiky. Svůj druhý titul získal o sezónu později. V roce 2000 byl klub převeden pod hlavičku fotbalového Baníku Ostrava. Ve stejném roce byl do klubu sloučen klub \"Sokol Vítkovice\". V roce 2001 byl klub sloučen do ostravské Mikesky.\n\n\nZdroj:\n\n\nZdroj:\n"}
{"id": "1093324", "url": "https://cs.wikipedia.org/wiki?curid=1093324", "title": "Seznam dílů seriálu Hledání", "text": "Seznam dílů seriálu Hledání\n\nToto je Seznam dílů seriálu \"Hledání\". Americký televizní seriál \"Hledání\" (v originále \"Looking\") vysílala televize HBO ve dvou řadách od 19. ledna 2014. První řada měla 8 dílů, z druhé řady bylo od 11. ledna 2015 odvysíláno celkem 10 dílů. V České republice seriál od 25. února 2014 uvedla česká mutace téže televize. Po druhé řadě byl seriál televizí zastaven, po protestech fanoušků však byl uveden v létě 2016 ještě závěrečný speciální díl ve formě celovečerního filmu.\n\n<onlyinclude></onlyinclude>\n\n"}
{"id": "1093328", "url": "https://cs.wikipedia.org/wiki?curid=1093328", "title": "Woking", "text": "Woking\n\nWoking je město a nemetropolitní distrikt na západě hrabství Surrey. Nachází se na jihozápadě londýnské konurbace, 37 km od Charing Cross. Město má přímé železniční spojení s Londýnem, cesta na nádraží Waterloo trvá necelou půlhodinu.\n\nVe Wokingu sídlí automobilová firma McLaren.\n\nNepřetržitě od roku 1950 zastupuje Woking v Dolní sněmovně kandidát Konzervativní strany.\n\nFunguje zde nejstarší britské krematorium z roku 1878. Roku 1889 byla ve městě otevřena první mešita na britských ostrovech. Tante Marie Culinary Academy je nejstarší britskou kuchařskou školou, byla zřízena v roce 1954. Jejím majitelem je od roku 2008 Gordon Ramsay.\n\nNa prostranství před obchodním domem se nachází socha třínohého Marťana, dílo výtvarníka Michaela Condrona. Připomíná román \"Válka světů\", který Herbert George Wells napsal ve Wokingu a zmiňuje v něm řadu místních lokalit.\n\nNejvyšší budovou ve městě je 73 vysoký Export House, bývalé sídlo firmy British American Tobacco.\n\n\n"}
{"id": "1093334", "url": "https://cs.wikipedia.org/wiki?curid=1093334", "title": "Václav Černý (malíř)", "text": "Václav Černý (malíř)\n\nVáclav Černý (17. ledna 1872, Malé Svatoňovice, Rakousko-Uhersko - 27. září 1947, Uherské Hradiště, Československo) byl český ilustrátor a malíř.\n\nVyučil se u portrétisty Šrůtka v Náchodě. Po té odešel do Vídně, kde absolvoval výtvarnou akademii u profesora Bergra, zdokonaloval své umění a studoval v Itálii a Německu. Nakonec se vrátil a usadil ve Vídni, kde namaloval řadu dekorativních, divadelních a výtvarných děl či kostelních obrazů. V roce 1914 nastoupil vojenskou službu a první světovou válku prožil v Rusku, kde byl čtyři roky v ruském zajetí. Na radu lékařů se po skončení války usadil a oženil v Újezdci u Uherského Brodu, kde ztvárnil život Slovácka a další historická díla. V roce 1936 uspořádal výstavu svých originálních olejomaleb v Malých Svatoňovicích. Náměty čerpal z války, lidového života, z lidových zvyků a z dějin. „Řada jeho svěžích obrazů živě líčí život a zvyky moravských Slováků, život i útrapy ruských zajatců a výjevy náboženské. Výstavy jeho originálů těší se značné oblibě a je odborníky řaděn mezi nejlepší malíře Slovácka. Jeho práce byly i novinářskou kritikou příznivě přijaty a originály jsou prodány do Ameriky, Anglie a Francie.“ hodnotí malíře Dr. O. Hurych. V seznamu jeho obrazů z roku 1936 najdeme názvy obrazů i s oceněním: Boj 150 000 Kč; Adamité u Tábora 60 000 Kč; Přepadení Adamitů u Příběnic 60 000 Kč; Útěk z Uherského Brodu za válek husitských 20 000 Kč; Příchod sv. Cyrila a Metoděje na Moravu 20 000 Kč; Útěk z Uherského Brodu za válek a časů Bočkálovců 20 000 Kč; Námluvy v Pašovicích roku 1899 25 000Kč; Požehnání rodičů před svatbou 25 000 Kč; Jízda králů v Mařaticích u Uherského Hradiště 25 000 Kč; Za branou města 25 000 Kč; Siesta 25 000 Kč; Královničky z Uherského Brodu 20 000 Kč; Náměstí v Uherském Brodě 20 000 Kč; Náměstí Masarykovo v Uherském Brodě 20 000 Kč; Náměstí Mariánské v Uherském Brodě 20 000 Kč; Růžencová pouť v Uherském Brodě 20 000 Kč; Ježíškovo vidění 20 000 Kč; Pouť u sv. Antoníčka nad Blatnicí 50 000 Kč; Krajina u Maršova 20 000 Kč; Zimní krajina u Uherského Brodu 20 000 Kč; Za humny v Újezdci u Luhačovic 20 000 Kč; Svatební hostina v Pašovicích 25 000 Kč; Růžencová slavnost v Újezdě u Luhačovic 25 000 Kč; Průvod Božího Těla v Újezdě u Luhačovic 25 000; Pouť u sv. Antoníčka nad Blatnicí 50 000 Kč; Již mou milou od oltáře vedou 50 000 Kč; Pouť na Provodově nad Luhačovicemi 50 000 Kč; Pán Ježíš předpovídá zkázu Jeruzaléma 60 000 Kč; Napoleon objíždí boj 40 000 Kč; Narození Páně 40 000 Kč; Večeře Páně 60 000 Kč; Návrat do Nazareta 25 000 Kč; Cesta do Golgotu 60 000 Kč; Na Váhu II 20 000 Kč; Svačina v Újezdci u Luhačovic 20 000Kč. Zajímavý je objev výstřižku novinového článku objeveného na rubu originálu obrazu, ve kterém jsou popsány zdravotní potíže Václava Černého, které mu prakticky znemožnily uměleckou tvorbu. Asi tři lahve bylinného likéru zvaného Hromčíkovo tajemství byly tou správnou medicínou a dovolily malíři dále pokračovat v práci. I odkaz děl velké hodnoty malíře, panu Hromčíkovi, kterých se zřekl ve prospěch malířova synovce a jemu postačila hezká vzpomínka na ušlechtilého umělce malíře Václava Černého.\n\nIlustroval Máchův Máj vydaný v roce 1936.\n\n"}
{"id": "1093335", "url": "https://cs.wikipedia.org/wiki?curid=1093335", "title": "Rozhodnutí (rozcestník)", "text": "Rozhodnutí (rozcestník)\n\nSlovo rozhodnutí obecně znamená uskutečnění nějakého závěru, volbu jedné z možných alternativ apod. Jako takové může označovat řadu věcí:\n\n\n"}
{"id": "1093338", "url": "https://cs.wikipedia.org/wiki?curid=1093338", "title": "Bruce Foxton", "text": "Bruce Foxton\n\nBruce Foxton (* 1. září 1955 Woking, Surrey, Anglie) je anglický rokenrolový hudebník, známý především jako baskytarista punk rockových kapel The Jam a Stiff Little Fingers.\n"}
{"id": "1093340", "url": "https://cs.wikipedia.org/wiki?curid=1093340", "title": "Celtic punk", "text": "Celtic punk\n\nCeltic punk je hudební žánr, který vznikl spojením punk rocku s tradiční keltskou hudbou. Žánr byl rozšířen v 80. letech kapelou The Pogues. Celtic punkové kapely často hrají coververze tradičních irských nebo skotských folkových a politických písní. Mezi témata celtic punku patří politika, kultura, náboženství, pití alkoholu a dělnická třída.\n\n"}
{"id": "1093341", "url": "https://cs.wikipedia.org/wiki?curid=1093341", "title": "Goce Delčev", "text": "Goce Delčev\n\nGoce Delčev (bulharsky Гоце Делчев, původním jménem Georgi Nikolov Delčev, bulharsky Георги Николов Делчев, makedonsky Ѓорѓи Николов Делчев; 4. února 1872, Kilkis – 4. května 1903, Banica) byl bulharský revolucionář narozený na území dnešního Řecka (tehdy Osmanské říše), který působil zejména na území Makedonie a Thrákie. Za národního hrdinu je považován v Bulharsku a Severní Makedonii.\n\nGoce Delčev byl vzdělán na sofijské Vojenské akademii (dnes Národní vojenské univerzitě Vasil Levskij – Национален военен университет „Васил Левски“), ale byl vyloučen měsíc před maturitou kvůli svým politickým aktivitám a levicovému přesvědčení. Stal se poté učitelem, působil v Makedonii. Intenzivně studoval ideje a činy velkých revolucionářů, zejména Washingtona, Garibaldiho, Mazziniho, Marxe a Engelse, Levského i Boteva. Inspirován jimi se rozhodl bojovat za nezávislost na Osmanské říši. Představoval si, v botevovské inspiraci, vznik mnohonárodnostní a samosprávné \"Makedonsko-adrianopolské republiky\", která se nakonec integruje do velké Balkánské federace. Stal se proto vůdcem makedonské revoluční (paravojenské) organizace VMRO (Vnitřní makedonská revoluční organizace), která bojovala proti nadvládě Turecka na územích, která byla osídlena převážně slovanským obyvatelstvem, ale jejíž jednotky (\"čety\") sváděly boje také s prosrbskými a prořeckými silami. Delčev dal nacionalistické organizaci spíše anarchistický ráz, vsázel na teroristické útoky, guerillový způsob boje a na mobilizaci venkovských oblastí. V roce 1903 byl Delčev zabit Turky v severořeckém městě Banica (řecky Karié), které bylo později zničeno řeckou armádou roku 1913 během druhé balkánské války.\n\nDelčevova smrt vyvolala v srpnu 1903 ilindenské povstání, jehož potlačení si vyžádalo mnoho životů. VMRO byla následně velmi oslabena a rozpadla se na několik frakcí. O slovo se přihlásila znovu až během balkánských válek v první polovině 20. století, kdy podpořila bulharskou armádu.\n\nDelčev byl pohřben v Banici, jeho ostatky byly ale převezeny do makedonského Skopje po druhé světové válce, kdy Řecko vyhnalo etnické Bulhary a Makedonce. Pohřben je zde v kostele Sveti Spas.\n\nNe zcela jasná je jeho národnostní identita. V Bulharsku je považován za Bulhara, v Severní Makedonii za Makedonce (zajímavé je, že se k němu nehlásí Řekové, ačkoli se v Řecku narodil i zemřel). Etnicky byl Bulharem (ač je to v Severní Makedonii někdy popíráno), hovořil také bulharsky, ovšem byl dosti zklamán z vývoje bulharského státu (jenž vznikl 3. března 1878) a zvolil si tedy identitu makedonskou, přičemž pojem makedonství byl pro něj asi více politický než etnický, koncentroval do něj své politické sny a naděje, které se skládaly z regionálního patriotismu, ideje nezávislosti na konzervativní Osmanské říši a socialismu. Patrně si nepředstavoval, že by se makedonská etnicita měla oddělit od bulharské, je to ale předmětem sporů.\n\nV Bulharsku se po něm jmenuje město (Goce Delčev), v Severní Makedonii také (Delčevo). V makedonském Štipu nese jeho jméno univerzita (Универзитетот „Гоце Делчев“ – Штип), v Prilepu stadion (стадион \"Гоце Делчев\"). Jsou po něm pojmenovány též dvě hory, nejvyšší hora bulharského pohoří Slavjanka Gočev Vrah a Delcev Peak v Antarktidě.\n\nO Delčevovi se zpívá v hymně Severní Makedonie, jejíž slova napsal Vlado Maleski roku 1942. Jeho jméno je v hymně provoláváno spolu s Pitu Gulim, Dame Gruevem a Jane Sandanskim (všichni byli členy VMRO). V druhé sloce hymny se zpívá: \"Odnovo sega znameto se vee na Kruševskata Republika / Goce Delčev, Pitu Guli / Dame Gruev, Sandanski! Goce Delčev, Pitu Guli / Dame Gruev, Sandanski!\", tedy \"Znovu vlaje vlajka Kruševské republiky! / Goce Delčev, Pitu Gruli, / Dame Gruev, Sandanski! / Goce Delčev, Pitu Gruli / Dame Gruev, Sandanski!\" (Pojem \"Kruševská republika\" poukazuje k tomu, že v Kruševu začalo Ilindenské povstání.)\n"}
{"id": "1093342", "url": "https://cs.wikipedia.org/wiki?curid=1093342", "title": "Doklad", "text": "Doklad\n\nDoklad je písemný dokument, kterým lze prokázat existenci nějakého oprávnění. Na rozdíl od osvědčení, které pouze ověřuje nesporné skutečnosti, je doklad výsledkem správního rozhodnutí konstitutivní povahy. V případě, že správní orgán zcela vyhoví žádosti, nevydává písemné vyhotovení svého rozhodnutí, ale jen určený doklad, kterým lze toto rozhodnutí prokázat, a o jeho vydání učiní pouze záznam do spisu. Doklad je s příslušným rozhodnutím pevně svázán, dnem převzetí dokladu rozhodnutí nabývá právní moci a naopak, je-li rozhodnutí později zrušeno, pozbývá vydaný doklad své platnosti. Zrušeno může být jen na základě mimořádných opravných prostředků, příp. ve správním soudnictví, řádné opravné prostředky proti rozhodnutí, na základě něhož byl doklad vydán, uplatnit nelze. Doklad má vždy charakter veřejné listiny.\n\nTakovými doklady jsou např. cestovní doklady (cestovní pas, vízum), řidičské průkazy (ale jen první vydání, další již mají pouze povahu osvědčení o rozsahu řidičského oprávnění; podobně je osvědčením také občanský průkaz), zbrojní průkazy apod. Obecné označení \"doklad\" však mohou nést i jiné písemnosti, které se nevydávají na základě správního rozhodnutí, např. jízdní doklady, přepravní doklady nebo daňové doklady.\n"}
{"id": "1093349", "url": "https://cs.wikipedia.org/wiki?curid=1093349", "title": "Avlabari", "text": "Avlabari\n\nAvlabari je čtvrť v gruzínském Tbilisi, v městské části Dzveli Tbilisi (Staré Tbilisi). Je na levé břehu řeky Kura (Mtkvari), mezi čtvrtěmi: Riqe, Čugureti, Elia a Navtlugi. Ve 11.-13. století se této čtvrti se říkalo Isni (Isani), ale od 14. století se v historických zdrojích častěji zmiňuje název \"Avlabari\".\n\nV Avlabari se nachází několik starých kostelů (mezi nimi jsou i arménské kostely), arménské divadlo, mnoho hotelů, hostelů a dvě stanice metra: Avlabari a 300 Aragveli.\n"}
{"id": "1093351", "url": "https://cs.wikipedia.org/wiki?curid=1093351", "title": "Halbenrain", "text": "Halbenrain\n\nHalbenrain je městys v rakouské spolkové zemi Štýrsko, v okrese Südoststeiermark. Území obce sousedí se Slovinskem.\n\nK 1. lednu 2015 zde žilo 1 732 obyvatel.\n\n\n"}
{"id": "1093354", "url": "https://cs.wikipedia.org/wiki?curid=1093354", "title": "Vytyčovací síť", "text": "Vytyčovací síť\n\nVytyčovací síť je pojem z oboru inženýrské geodézie. Jde o soubor (množinu) bodů, pro které jsou známy s vysokou přesností jejich vzájemné prostorové vztahy, zpravidla vyjádřené seznamem souřadnic (X,Y,Z). Zaměříme-li tyto body s cílem určit polohu stanoviska měřického přístroje (teodolitu, totální stanice), můžeme následně vytyčovat stavbu, pro niž je vytyčovací síť vybudována. Slovo „síť“ se používá, protože zákres bodů vytyčovací sítě a dosažitelných záměr připomíná pohled na pletené sítě.\n\nBody vytyčovací sítě jsou fyzicky realizovány/stabilizovány v terénu v okolí stavby, která má být z této sítě vytyčována, přičemž musí svým provedením, stabilitou a trvanlivostí splňovat požadavky na vytyčovací síť.\n\nBody vytyčovací sítě se volí tak, aby svou polohou a trvanlivostí vyhovovaly budoucím měřickým pracím, které z těchto bodů budou vycházet (vytyčování stavby, opakovaná měření změn terénu, určování směru ražby tunelu, kontrolní měření objektu po dokončení stavby aj.).\nBody vytyčovací sítě se volí v chráněných zónách (za hranicí staveniště, uměle vytvořená zóna oplocením, obtížně dostupné místo jako ochrana proti vandalismu).\n\nFyzická realizace/stabilizace se provádí od nejjednoduššího nakreslení tečky, provedením zářezu (křížek) nebo vyražením důlku, přes nalepení odrazného štítku s ryskami (to vše na technických objektech) k těžší stabilizaci mezníkem nebo účelovou konstrukcí až k vybudování betonového pilíře (hloubkově založeného, chráněného proti teplotním vlivům), v jehož hlavě je zapuštěn šroub nebo tři drážky pro upevnění/ustavení měřického přístroje.\n\nPo fyzické realizaci bodů vytyčovací sítě se provede měření, jehož cílem je určení prostorových vztahů. Měříme úhly, délky (u teodolitů, totálních stanic vybavených převodem na pravoúhlé souřadnice) pravoúhlé souřadnice zpravidla místní soustavy. Měření musí být provedeno s přesností vyšší, než je přesnost navazujících měřických prací. Toho dosáhneme použitím přesnějšího přístroje nebo opakováním měření. Naměřené hodnoty se dále výpočetně zpracovávají – průměry opakovaných měření, vyrovnání odchylek statistickými výpočty (nejčastěji MNČ) a převod (transformace) do pravoúhlé souřadné soustavy (státní nebo místní).\n\nVýsledkem měření a výpočtů je tedy seznam prostorových souřadnic (X,Y,Z), který je pevně navázán na reálné body v terénu. K vytyčovací síti se zhotovuje dokumentace, která obsahuje informace o přesnosti sítě, seznam souřadnic, informace o poloze a způsobu stabilizace jednotlivých bodů (místopisy), informace o vztahu k jiným souřadným soustavám a nadmořské výšce, v níž má být síť používána, datum měření a zpracování výpočtů, jména měřičů a zpracovatelů. Dokumentace vytyčovací sítě musí být ověřena „úředně oprávněným zeměměřickým inženýrem“.\n\nVztah veřejnosti k bodům vytyčovací sítě (ochrana, strpění, náhrady) je v Česku upraven v § 8 zákona č. 200/1994 Sb., „o zeměměřictví“.\n"}
{"id": "1093357", "url": "https://cs.wikipedia.org/wiki?curid=1093357", "title": "Pokojská", "text": "Pokojská\n\nPokojská (výjimečně i muž – pokojský) je osoba provádějící úklid v hotelích, na ubytovnách a v jiných ubytovacích zařízeních. Uklízí zejména pokoje hostů, v nichž také vyměňuje ložní prádlo a ručníky, doplňuje mýdlo a toaletní papír, vynáší odpadkové koše a stele postele, ale i chodby a jiné společné prostory. Tato profese nevyžaduje žádné specifické vzdělání a někdy je vykonávána jen na částečný pracovní úvazek.\n\n\n"}
{"id": "1093358", "url": "https://cs.wikipedia.org/wiki?curid=1093358", "title": "Lodeho parametr", "text": "Lodeho parametr\n\nLodeho parametr je označení používané pro dvojici parametrů, z nichž jeden charakterizuje velikost prostředního hlavního napětí působícího v bodě tělesa, pokud je známá velikost největšího a nejmenšího hlavního napětí, a druhý charakterizuje velikost prostřední hlavní rychlosti plastické deformace, pokud je známá velikost největší a nejmenší hlavní rychlosti plastické deformace. Parametry se využívají v teorii plasticity při popisu chování izotropních materiálů. Parametr je nazván podle Waltera Lodeho, který v letech 1925 a 1926 publikoval články, v nichž tyto dva parametry použil.\nLode vycházel z Mohrova kritéria mezního stavu pružnosti, když pro vyjádření středního hlavního napětí zvolil lineární kombinaci největšího smykového napětí, formula_1, a normálového napětí působícího ve stejné rovině, jako největší smykové napětí, formula_2, ve tvaru\n\nkde formula_3 jsou velikosti hlavních napětí a formula_4 je Lodeho (napěťový) parameter.\nLodeho parametr lze tedy vyjádřit vztahem\nParametr může nabývat hodnot z intervalu formula_6, přičemž platí, že\nPodobným způsobem je definován i Lodeho parametr pro rychlost plastické deformace:\nkde formula_12 jsou hlavní rychlosti plastické deformace. Lode také použil integrální variantu tohoto parametru:\nkde formula_14 jsou velikosti hlavních plastických přetvoření.\n\nV Haighově prostoru hlavních napětí, což je trojrozměrný kartézský prostor, jehož souřadnice představují velikost hlavních napětí, je možné vyjádřit polohu bodu přímo hodnoty hlavních napětí, ale pro potřeby teorie plasticity může být vhodnější použít válcový souřadný systém, jehož osy jsou definovány pomocí trojice navzájem kolmých jednotkových vektorů:\nLodeho (napěťový) parametr je spjat s popisem charakteru napjatosti v tomto válcovém souřadném systému.\n\nPrůmět vektoru hlavních napětí formula_22, tj. polohového vektoru spojující bod v Haighově prostoru s počátkem souřadnic, do směru hydrostatické osy, která je osou válcového souřadného systému, je vektor\nkde formula_24 je \"hydrostatické napětí\" a formula_25 je první invariant tenzoru napětí (tj. jeho hodnota nezávisí na orientaci vztažného souřadného systému):\nPrůmět vektoru hlavních napětí formula_22 do deviátorové roviny je vektor deviátorového napětí\nkde formula_29, formula_30, formula_31 jsou hlavní deviátorová napětí, pro která platí\nVelikost průmětu vektoru hlavních napětí do deviátorové roviny, tj. deviátorového napětí, je\nkde formula_34 je druhý invariant deviátoru tenzoru napětí:\n\nLodeho parametr popisuje orientaci vektoru deviátorového napětí vzhledem k ose formula_18 v deviátorové rovině. Úhel, který vektor deviátorového napětí svírá s touto osou, se nazývá \"Lodeho úhel\". Tangens Lodeho úhlu lze vyjádřit pomocí velikosti průmětů vektoru deviátorového napětí (a rovněž vektoru hlavních napětí) do směru vektorů formula_37 a formula_38:\npřičemž formula_40, neboť musí platit formula_41\nPro Lodeho úhel formula_42 platí\nkde formula_45 je třetí invariant deviátoru tenzoru napětí. Výše uvedený vztah byl poprvé publikován v roce 1972.\nDále platí\nkde formula_47 je redukované napětí podle von Misese:\nHlavní napětí pak lze vyjádřit pomocí vztahu\n\nLodeho úhel lze rovněž zobrazit v Mohrově diagramu pro napětí. K tomu je potřeba sestrojit rovnostranný trojúhelník nad průměrem největší Mohrovy kružnice, daným body formula_49 a formula_50, a spojit bod reprezentující v Mohrově diagramu prostřední hlavní napětí, formula_51, s protilehlým vrcholem trojúhelníka, formula_52. Vzniklá úsečka svírá s přilehlou výškou trojúhelníka, spuštěnou na osu úseček, úhel formula_42 - Lodeho úhel.\n\nVzhledem k tomu, že Lodeho parametr udává poměrnou vzdálenost mezi středem největší Mohrovy kružnice formula_54 a bodem představujícím střední hlavní napětí formula_51 (viz ), a vzhledem k tomu, že bod představující hydrostatické napětí formula_56 leží ve třetině vzdálenosti mezi středem největší Mohrovy kružnice a bodem představujícím střední hlavní napětí, pro hlavní deviátorová napětí platí vztah\n\nPro hlavní napětí pak platí\ncož je vztah totožný se vztahem ().\n\nPůvodní definiční vztah Lodeho parametru může mít různou podobu, podle kontextu, kde je použit:\nkde formula_3, respektive formula_61.\n\nLodeho parametr bývá někdy také definován odlišně, než jej zavedl Lode:\nLodeho deformační parametr bývá definován pomocí hlavních inkrementů plastického přetvoření :\nkde formula_64\n\nLode v roce 1925 publikoval článek, v němž se zabýval vlivem středního hlavního napětí na okamžitou mez kluzu plávkové oceli. Lode zatěžoval trubkové zkušební vzorky kombinací osového tahu a vnitřního tlaku. Každý vzorek několikrát zatížil a odtížil, přičemž zatížení v každých dvou po sobě jdoucích krocích odpovídalo odlišné hodnotě parametru formula_4. V několika zátěžných krocích Lode použil pouze osové tahové zatížení (formula_66). Lode pak sledoval, zdali se liší okamžitá mez kluzu odpovídající kombinovanému zatížení a předpokládaná okamžitá mez kluzu odpovídající tahové napjatosti. Velikost předpokládané okamžité meze kluzu odpovídající tahové napjatosti byla určena pomocí fiktivní tahové křivky vytvořené propojením křivek odpovídajících zátěžným krokům s tahovým zatížením.\nLode zjistil, že poměr zmíněných dvou okamžitých mezí kluzu, charakterizovaných největším hlavním napětí, závisí na parametru formula_4, přičemž hodnoty tohoto poměru pro formula_66 a formula_69 byly takřka totožné, hodnota pro formula_70 se lišila o ca 12 procent.\n\nV roce 1926 Lode publikoval rozsáhlejší článek, v němž představil výsledky experimentů se vzorky z niklu, mědi a dalšího typu plávkové oceli. Na základě změřených hodnot poměru rozdílu největšího a nejmenšího hlavního napětí charakterizující okamžitou mez kluzu při kombinovaném namáhání a velikosti předpokládané okamžité meze kluzu odpovídající tahové napjatosti pro různé hodnoty formula_4 Lode posuzoval relevantnost několika hypotéz mezního stavu pružnosti. Jako nevyhovující Lode označil hypotézu mezního stavu pružnosti dle Trescy (hypotéza největšího smykového napětí), Beltramiho-Haighovu hypotézu (hypotéza limitní hustoty deformační energie) a hypotézu Beckerovu (kombinovaná hypotéza největšího smykového napětí a největšího hlavního přetvoření). Výsledkům experimentu podle Lodeho přibližně odpovídala von Misesova hypotéza limitní hustoty energie připadající na změnu tvaru tělesa.\n\nVe stejném článku Lode dále zavedl parametr formula_72 pro popis střední hlavní rychlosti plastické deformace a parametr formula_73 pro popis středního hlavního plastického přetvoření. Lode zjišťoval, jaká je závislost mezi parametrem formula_74 a formula_4, přičemž pozoroval, že výsledky experimentu lze se srovnatelnou přesností proložit přímkou formula_76 či křivkou formula_77. Na základě předpokladu, že stejné závislosti platí i pro formula_72 a formula_4, Lode došel k závěru, že výsledky jeho experimentů přibližně potvrzují předpoklad Maurice Lévyho o úměrnosti smykových napětí a rychlosti smykové deformace a naopak jsou v rozporu s předpokladem některých prací v oboru teorie plasticity, že když platí formula_80, pak formula_81 (např. práce Alfreda Haara a Thedora von Kármána či práce Marcela Brillouina).\n\nVe svém článku Lode použil pro stanovování meze kluzu \"metodu zpětné extrapolace\", známou též jako \"Lodeho extrapolační metoda\". Mez kluzu se dle této metody stanoví jako průsečík křivky napětí-deformace extrapolované z oblasti odpovídající rozvinuté plastické deformaci směrem k ose napětí a polopřímky odpovídající zatěžování bez rozvoje plastické deformace, tj. zatěžování v elastické oblasti. Tato metoda byla užívána například při studiu chování plochy plasticity při dvojosém zatěžování.\n\nLodeho prováděl své experimenty na Georg-August-Universität v Göttingenu v rámci své disertační práce, kterou obhájil v roce 1928. Podnět k Lodeho výzkumu dal profesor Arpád Nádai, autor pravděpodobně první monografie zabývající se teorií plasticity.\n\n"}
{"id": "1093366", "url": "https://cs.wikipedia.org/wiki?curid=1093366", "title": "Third Eye Blind", "text": "Third Eye Blind\n\nThird Eye Blind je americká rocková skupina, která vznikla v roce 1993 v San Franciscu. V roce 1996 její skladatelské duo Stephan Jenkins a Kevin Cadogan získali pro kapelu kontrakt s hudebním vydavatelstvím Elektra. O rok později skupina vydala své debutové album \"Third Eye Blind\". V té době byli členy kalepy Jenkins (hlavní vokály, doprovodná kytara), Cadogan (sólová kytara), Arion Salazar (baskytara) a Brad Hargreaves (bicí). Krátce po vydání druhého alba \"Blue\" (1999) skupinu za poněkud kontroverzních okolností opustil Kevin Cadogan. Third Eye Blind poté dále pokračovali, ovšem s častými personálními změnami. V roce 2003 skupina vydala album \"Out of the Vein\" a v roce 2009 \"Ursa Major\". V současnosti pracuje na pátém studiovém albu, které zatím nemá žádný oficiální název.\n\n\n\n"}
{"id": "1093370", "url": "https://cs.wikipedia.org/wiki?curid=1093370", "title": "Majorka (usedlost)", "text": "Majorka (usedlost)\n\nMajorka je bývalá viniční usedlost nacházející se na adrese Podbabská 13/30 v Praze-Dejvicích. Své jméno získala po Eliáši Magaurovi z Greinfenalu, který zdejší vinice vlastnil v 17. století. Podle něj se usedlost jmenovala postupně Magourka, Makourka a dnes Majorka. Usedlost byla omezena stavbou železnice, v roce 1864 zde byla zřízena cihelna. Na přelomu 19. a 20. století zde fungovala továrna na obuv. Obytná budova pochází z konce 18. století. Dnes zde sídlí Ústav pro hydrodynamiku AV ČR. Usedlost je památkově chráněná.\n\nV roce 1572 malostranský měšťan Hanuš Denk spojil pět dříve samostatných menších vinic do jedné usedlosti, která měla tehdy rozlohu 14 strychů. V roce 1628 koupil usedlost Eliáš Magaur z Greifenau. Podle něho se usedlost jmenovala původně Magourka, postupně bylo jméno komoleno na Makourku a od počátku 20. století na Majorku. Historické záznamy z doby smrti Eliáše Magoura v roce 1659 uvádějí, že zde byl viniční lis. Vinice se poté staly majetkem děkana metropolitní kapituly, po roce 1707, kdy se stala majetkem dalšího preláta kapituly, který přikoupil další pole, takže v té době měla usedlost dvojnásobnou výměru. V roce 1716 nechal děkan Tobiáš Vojtěch Opitz vybudovat na Magource pozdně barokní kapli Neposkvrněného Početí panny Marie a vytvořil i nadační fond na její budoucí opravy ve výši 50 zlatých. Když byla usedlost prodávána v roce 1734, píše se v kupní smlouvě o 6 kravách, 3 úlech a také mešním rouchu a dvou kališích, víno se tu v té době již nepěstovalo. Od roku 1791 do roku 1864 měla Makourka stejného majitele jako Juliska.\n\nV rámci výstavby Severní státní dráhy z Prahy do Drážďan v letech 1842-1851 byla část pozemků Majorky odkoupena pro tuto dráhu. Kolem roku 1860 byla díky svatovítskému arcijáhenovi Františku Dittrichovi opravena mariánská kaple na pozemku (vysvěcena byla 10. 10. 1886), koncem 19. století ji však noví majitelé nechali strhnout. V roce 1864 koupili Majorku podnikatelé, aby zde vybudovali cihelnu. Jejím výhradním majitelem se v roce 1869 stal Isidor Schmied, později ji koupil Antonín Klecanda. V roce 1916 se stali vlastníky Jan a Františka Reinerovi a Jiří a Anna Svagerovi a ti budovy nemovitosti adaptovali na továrnu na obuv. Autorem toto přestavby, stejně jako rozšíření továrny po \nprvní světové válce je Ludvík Melzer. V budově bývalé cihelny je dnes sklad a výroba autobaterií, v bývalých obytných budovách dnes sídlí Ústav pro hydrodynamiku AV ČR. Od roku 1958 je nemovitost zapsána do seznamu nemovitých kulturních památek.\n\n"}
{"id": "1093372", "url": "https://cs.wikipedia.org/wiki?curid=1093372", "title": "!!!", "text": "!!!\n\n!!! (výslovnost ) je americká dance-punková skupina, kterou založil zpěvák Nic Offer v roce 1996 v Sacramentu.\n\n"}
{"id": "1093373", "url": "https://cs.wikipedia.org/wiki?curid=1093373", "title": "Věra Lišková-Traubová", "text": "Věra Lišková-Traubová\n\nVěra Lišková, provdaná Traubová (19. října 1909 Švábenice - 20. listopadu 1944 Brno) byla česká literární kritička.\n\nNarodila se 19. října 1909 ve Švábenicích na Vyškovsku v rodině revidenta Stanislava Lišky. Od dětství žila v Brně - Králově Poli, kde měla také sídlo otcova firma dodávající nábytek. Od deseti let studovala na reálném gymnáziu v Králově Poli. Po maturitě v roce 1928 odjela do Paříže a zůstala tam do sklonku roku. Pak studovala českou a francouzskou filologii a moderní literaturu na Filozofické fakultě Masarykovy univerzity. V květnu 1934 úspěšně odpromovala na základě disertace \"Studie o próze Ant. Sovy\". Po doktorátu se provdala. Jejím manželem byl právník Jiří Rostislav Traub, syn brněnského historika a učitele Hugo Trauba a Ely Traubové. Úspěšně se věnovala literární kritice, redigovala a psala literárně-vědnou práci o románu. V listopadu 1944 tragicky zahynula ve svém bydlišti při spojeneckém bombardování Brna.\n\n\n\n"}
{"id": "1093376", "url": "https://cs.wikipedia.org/wiki?curid=1093376", "title": "Mikołaj Skrzetuski", "text": "Mikołaj Skrzetuski\n\nMikołaj Skrzetuski, erbu Jestřabec (asi 1610-1673), byl polský šlechtic, předobraz literární postavy Jana Skrzetuského z románu Ohněm a mečem spisovatele Henryka Sienkiewicze.\n\nPocházel z chudého rodu nižší šlechty z Rożnowa u Poznaně ve Velkopolsku. Po smrti svého otce se připojil k bojům proti kozáckým povstalcům, vedeným Bohdanem Chmelnickým. Byl příslušníkem těžké jizdy pod vedením rotmistra Marka Gdeszyńskieho. Roku 1649 se mu podařilo uniknout z pevnosti Zbaraž, kterou obléhal Chmelnický s kozáky a Tatary a podat o fatální situaci obránců pevnosti zprávu králi. Účastnil se rovněž bojů s ruským carstvím a Tatary, postupně pod velením Stefana Czarnieckieho a Jana Sobieského.\n\nRoku 1663 se Mikołaj dopustil mnoha drancování, přesto byl v roce 1664 povýšen do hodnosti plukovníka. Roku 1667 se pokusil násilím donutit k sňatku šlechtičnu Zofii Zawadzkou. Na konci svého života čelil několika obviněním. za některé přečiny byl i odsouzen, trestu však nikdy nedošel.\n\nPo smrti byl pohřben v klášterním kostele bosých karmelitánů v Poznani.\n\nSpisovatel Henryk Sienkiewicz použil Mikołaje Skrzetuského jako předlohu pro jednoho z hrdinů svého románu Ohněm a mečem, kterého přejmenoval na Jana Skrzetuského. Z Mikołajova života převzal pouze událost jeho útěku ze Zbaraže, jinak svého románového hrdinu značně zidealizoval a vylíčil jako vzor čestného rytíře.\n"}
{"id": "1093377", "url": "https://cs.wikipedia.org/wiki?curid=1093377", "title": "Hermann Mertlitsch", "text": "Hermann Mertlitsch\n\nHermann Mertlitsch (18. srpna 1821 – ???) byl rakouský politik z Korutan, v 2. polovině 19. století poslanec Říšské rady.\n\nOd roku 1851 působil jako notář ve Völkermarktu, kde vlastnil i nemovitosti.\n\nPočátkem února 1867 byl zvolen na Korutanský zemský sněm za kurii venkovských obcí, obvod Völkermarkt, Kappel am Krappfeld, Bleiburg a Eberndorf. Sněm ho pak 23. února 1867 zvolil i do Říšské rady (tehdy ještě volené nepřímo), za kurii venkovských obcí v Korutanech. Na Říšské radě se ještě v roce 1867 přihlásil ke klubu liberální levice (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik).\n"}
{"id": "1093380", "url": "https://cs.wikipedia.org/wiki?curid=1093380", "title": "Simeone de Michieli-Vitturi", "text": "Simeone de Michieli-Vitturi\n\nSimeone de Michieli-Vitturi, též Šimun de Michieli-Vitturi (3. ledna 1801 Split – 25. března 1868), byl rakouský politik z Dalmácie, v 2. polovině 19. století starosta Splitu a poslanec Říšské rady.\n\nVzdělání získal v domovské Dalmácii i v Itálii. Po třicet let byl starostou ve Vitturi. Zasadil se o výstavbu mostů a přístavu. Během revolučního roku 1848 se zapojil do politického dění. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Split. Uvádí se jako statkář. Patřil ke sněmovní levici.\n\nV roce 1850 byl členem deputace, která v Terstu vítala císaře. V roce 1854 mu byl udělen Řád Františka Josefa. Od roku 1853 do roku 1860 (podle jiného zdroje do roku 1859) zastával funkci \"podesty\" (starosty) rodného Splitu. Měl podíl na zkrášlení města a na zlepšení jeho ekonomické situace.\n\nV roce 1861 a opět roku 1864 a 1867 byl zvolen na Dalmatský zemský sněm za kurii nejvíce zdaněných, obvod Split. Sněm ho pak 1. března 1867 zvolil i do Říšské rady (tehdy ještě volené nepřímo), za kurii venkovských obcí v Dalmácii. Patřil do politického proudu dalmatských autonomistů, tzv. \"autonomaši\", nazývaní někdy pejorativně i \"talijanaši\"), kteří prosazovali multietnickou dalmatskou identitu a zůstávali napojení na italský kulturní okruh.\n\nZemřel 25. března 1868.\n"}
{"id": "1093382", "url": "https://cs.wikipedia.org/wiki?curid=1093382", "title": "Židovský vojenský svaz", "text": "Židovský vojenský svaz\n\nŽidovský vojenský svaz, (: , zkratka \"ŻZW\") byla ozbrojená formace polských Židů, vytvořená v listopadu 1939 bývalými důstojníky Polské armády a pravicovými aktivisty židovského původu.\n\nMístem prvního setkání Židů, kteří se v listopadu roku 1939 rozhodli vytvořit tajný svazek, byla nemocnice svatého Stanislava (: ) na ulici Wolska 37. Mezi zakladatele patřili: Józef Celmajster, Kałmen Mendelson, Mieczysław Ettinger, Paweł Frenkel, Leon Rodal i Dawid Wdowiński. Organizaci podle některých zdrojů vedl Dawid Wdowiński, ale jiné zdroje považují za vůdce ŻZW Mieczysława Apfelbauma a Pawła Frenkela. Organizace reprezentovala pravicový (tzv. revizionistický) proud sionistického hnutí, mimo jiné organizaci Bejtar. Svědectví Henryka Iwańského uvádí, že \"Židovský vojenský svaz (…) byl vytvořen z iniciativy důstojníků a poddůstojníků Polské Armády židovské národnosti \".\n\nOrganizace byla od samého začátku v kontaktu se strukturami polského odboje. Přímo podléhala Svazku ozbrojeného boje (: ). V první fázi svojí existence měla své buňky v Lublinu, ve Lvově, Stanislavově a Varšavě, zabývajících se přesunem židovských bojovníků do polských ozbrojených sil, které se tou dobou formovaly ve Francii a Anglii. Na krátký čas před povstáním ve varšavském ghettu došlo k navázání spolupráce mezi ŻZW a Židovskou bojovou organizací, které ŻZW pravděpodobně dalo 50 pistolí, dohodnuté bylo taktéž rozdělení ghetta na dvě obranné zóny náležící těmto organizacím v případě vypuknutí povstání. O ŻZW psal ve svých pamětech známý historik a tvůrce archivu varšavského ghetta, Emanuel Ringelblum, který byl podle svých slov ohromen množstvím arzenálu nashromážděného v jejím ústředí na ulicy Muranowska 17.\n\nBěhem Varšavského povstání udržoval Židovský vojenský svaz pomocí tunelů spojení s polskou stranou. Okolo 150 povstalců vyzbrojil Bezpečnostní sbor (: , zkratka KB). Tito povstalci fakticky spadali pod polské velení. Členové ŻZW bojovali i v největší bitvě povstání – v tzv. bitvě na Muranovském náměstí, která o toto náměstí proběhla ve dnech 19. až 22 dubna. Právě tam se nacházelo ústředí organizace; v době bojů byl proti Němcům použit těžký kulomet, obstaraný Józefem Lejbským. Byl též zničen německý obrněný vůz. Není jisté, kolik bojovníků ŻZW bojovalo v povstání; skoro všichni zemřeli v ghettu, bojujíc jak pod polskou, tak i po židovskou vlajkou (polská exilová vláda v Londýně Apfelbauma posmrtně povýšila do hodnosti majora Polského vojska). Z velení ŻZW válku přežili Józef Celmajster, Kałmen Mendelson i Dawid Wdowiński.\n\n\nŻZW byl rozdělen na oddělení:\n\nPo válce v Polsku došlo ke zfalšování historie vymazáním ŻZW ze stránek učebnic a zveličováním jeho významu ve prospěch jak socialistů, tak i sionistů Židovské bojové organizace, do které krajně pravicový a s Bejtarem těsně svázaný ŻZW nepřistoupil. Jedním z mála polských historiků vzpomínajících na účast ŻZW v povstání v době Lidového Polska, byl Bernard Ber Mark v monografii – \"Walka i zagłada warszawskiego getta\" vydané Ministerstvem národní obrany ve Varšavě 1959. Bezprostředně poté byly přerušeny vztahy ŻZW s armádou a omezeny pravicové politické trendy, které svaz zastupoval tak, že sám de facto upadl v zapomnění.\n\n\n\n"}
{"id": "1093385", "url": "https://cs.wikipedia.org/wiki?curid=1093385", "title": "Hunger Games: Síla vzdoru 2. část", "text": "Hunger Games: Síla vzdoru 2. část\n\nHunger Games: Síla vzdoru 2. část je americký dobrodružný film, režírovaný Francisem Lawrencem. Jedná se o pokračování snímku \"\", přičemž oba díly jsou inspirovány románem \"Síla vzdoru\" knižní série \"Hunger Games\" napsané Suzanne Collins. V hlavních rolích filmu se představili Jennifer Lawrence, Josh Hutcherson, Liam Hemsworth, Woody Harrelson, Robert Knepper, Elizabeth Banks, Julianne Moore, Philip Seymour Hoffman (pro nějž se jedná o poslední natočený snímek) a Donald Sutherland.\n\nNatáčení obou dílů začalo 23. září 2013 v Atlantě, poté se přesunulo na dva týdny do Paříže. 20. června 2014 se natáčelo v Berlíně.\n\nPremiéra byla naplánovaná na 20. listopadu roku 2015 ve Spojených státech a 19. listopadu v České republice.\n"}
{"id": "1093389", "url": "https://cs.wikipedia.org/wiki?curid=1093389", "title": "Tahj Mowry", "text": "Tahj Mowry\n\nTahj Dayton Mowry (* 17. května 1986, Honolulu, Hawa, Spojené státy americké) je americký herec, tanečník a zpěvák. Nejvíce se proslavil rolí T. J. Hendersona v sitcomu \"Smart Guy\" a jako Wade v animované komedii \"Kim Possible\" na stanici Disney Channel. Od roku 2012 do roku 2017 hrál roli Tuckera v komedii \"Tři kluci a nemluvně\" na stanici Freeform.\n\nNarodil se na Havaji, je synem Darlene Renee Mowry (rozené Flowers) a TImothyho John Mowryho. Jeho otec má anglické kořeny a jeho matka afro-bahamské.\n\nJeho rodiče se seznámili na střední škole v Miami, Florida a oba se připojili k americké armádě. Má starší sestry, dvojčata Tiu a Tameru Mowry a bratra Taviora.\n\nHrál fotbal za Westlake High School a jednu sezonu hrál za Savannah State University na Univesity of Wyoming. Navštěvoval Pepperdine Univesity v Malibu v Kalifornii.\n\nPrvní větší role přišla v roce 1997, kdy získal hlavní roli T. J. Hendersona v sitcomu \"Smart Guy\". Zahrál si roli Teddyho v sitcomu \"Plný dům\", také se objevil v Disney filmech jako \"Hounded \"a \"The Poof Point\". Hostující role získal v seriálech \"Sladký život Zacka a Codyho\" a \"\". Svůj hlas propůjčil seriálu \"Kim Possible\" na stanici Disney Channel.\n\nAktuálně hraje roli Tuckera Dobbse v sitcomu stanice Freeform \"Tři kluci a nemluvně\".\n"}
{"id": "1093390", "url": "https://cs.wikipedia.org/wiki?curid=1093390", "title": "Antonín Straka (odbojář)", "text": "Antonín Straka (odbojář)\n\nAntonín Straka (10. dubna 1906 Kvačice – 29. března 1945 Uherské Hradiště) byl učitel, účastník protinacistického odboje a zástupce velitele výsadku Carbon. \n\nAntonín Straka byl čtvrtým z celkem šestnácti dětí Ondřeje Straky a jeho manželky Kateřiny, rozené Strakové. Dětství prožil v Uherském Ostrohu. Po dostudování se stal učitelem na tamní měšťanské škole. V roce 1935 odešel učit do nedalekého Bzence. Stejně jako dříve v Uherském Ostrohu se i zde intenzivně zapojil do činnosti Sokola.\n\nOd počátku nacistické okupace se Antonín Straka zapojil do odbojové činnosti. Nejdříve jako člen Obrany národa a po její likvidaci zejména jako informační spojka mezi různými odbojovými skupinami a organizátor sbírek na pomoc rodinám osob zatčených a vězněných nacisty. Již v roce 1940 se sešel s konfidentem brněnského Gestapa Viktorem Ryšánkem (popraven v roce 1946). Ten byl zpočátku zapojen do protinacistického odboje, ale po zatčení začal pracovat pro Gestapo. Ryšánek mimo jiné vytvořil tzv. volavčí síť, která předstírala odbojovou činnost a dodávala informace nacistům.\n\nAntonín Straka byl poprvé zatčen a na dva měsíce uvězněn 7. dubna 1941. Po propuštění dále pokračoval v odbojové činnosti. Mezi jinými se setkával také s Ryšánkem, kterému v dobré víře poskytl informace vedoucí k dopadení velitele výsadku Zinc Oldřicha Pechala. Straka byl Gestapem záměrně ponechán na svobodě a sledován.\n\nIhned po seskoku paradesantního výsadku Carbon na území Protektorátu v dubnu 1944 byl Antonín Straka zkontaktován velitelem operace Františkem Bogatajem. Oba rodáci z Uherského Ostrohu byli přáteli již před válkou a Bogataj tak neváhal Straku jmenovat svým zástupcem. Cílem výsadku Carbon vyslaného Londýnskou exilovou vládou bylo navázat spojení s jihomoravským odbojem a pomáhat při přípravě ozbrojeného povstání proti nacistickým okupantům.\n\nO Ryšánkově práci pro Gestapo se členové Carbonu dozvěděli začátkem července 1944. Od té doby Straka ve spolupráci s Bogatajem prostřednictví Ryšánka Gestapu dodával záměrně matoucí informace, čímž Bogataje pomohl uchránit před zatčením a Carbon před zánikem. \n\nAntonín Straka byl znovu zatčen 29. března 1945. Během převozu k výslechu do Uherského Hradiště spáchal sebevraždu otrávením. Stalo se tak měsíc před osvobozením Uherskohradišťska.\n\n\n\n"}
{"id": "1093392", "url": "https://cs.wikipedia.org/wiki?curid=1093392", "title": "Auerbach (Vogtland)", "text": "Auerbach (Vogtland)\n\nAuerbach je velké okresní město na jihozápadě německé spolkové země Sasko. Rozkládá na srázech kolem řeky Göltzsch v zemském okrese Vogtland, jehož je po Plavnu hlavním centrem.\n\nPrvní zmínka o obci je z roku 1282. Z průmyslu se zde nachází hlavně textilní, potravinářský a strojírenský. Mezi dominanty Auerbachu patří kostel svatého Vavřince, kostel svatého Kříže a hradní věž vysoká 44 m ze 12. století. Podle těchto tří vysokých staveb se Auerbachu přezdívá „město tří věží“.\n\n"}
{"id": "1093394", "url": "https://cs.wikipedia.org/wiki?curid=1093394", "title": "Šokan Valichanov", "text": "Šokan Valichanov\n\nŠokan Čingisovič Valichanov či Šokan Šingisuly Valichanuly, rusky Чокан Чингисович Валиханов, kazašsky Шоқан Шыңғысұлы Уәлиханұлы, původním jménem Muhammed Kanafija, kazašsky Мұхаммед Қанафия (listopad 1835, Kušmurun — 10. duben 1865) byl kazašský etnograf, folklorista, historik, cestovatel a geograf, zakladatel moderní kazašské historiografie a etnografie. \n\nVystudoval vojenskou akademii v Omsku a jako voják ruské armády se zúčastnil několika významných geografických výprav (např. ke kyrgyzskému jezeru Issyk-kul v letech 1855-56) i tzv. Velké hry (britsko-ruského konfliktu ve Střední Asii). Zemřel v 29 letech.\n\nByl přítelem Fjodora Michajloviče Dostojevského, zachovala se jejich vzájemná korespondence. V kazašském městě Semej mají i společnou sochu. \n\nVe svých pracích se zabýval především dějinami Kazachů a jejich tradičním šamanismem. S kazašskými tradicemi byl ve styku od dětství, vyrostl v tradiční jurtě. Uspořádal též velké básnické dílo, kyrgyzský epos \"Manas\" (Манас дастаны).\n\nByl představitelem snah o poevropštění Kazachstánu a naopak kritikem jeho islamizace. Šochan Valichanov byl jeho literární pseudonym, který posléze přijal za občanské jméno.\n\n"}
{"id": "1093402", "url": "https://cs.wikipedia.org/wiki?curid=1093402", "title": "Ferdynand Hoesick", "text": "Ferdynand Hoesick\n\nFerdynand Hoesick (16. října 1867, Varšava – 13. dubna 1941, Varšava) byl polský knihkupec a nakladatel, spisovatel, literární historik a šéfredaktor novin \"Kurjer Warszawski\".\n\nByl synem knihkupce a vydavatele Ferdynanda Wilhelma Hoesicka. Studoval na univerzitách v Rize, Heidelbergu, Krakově a na Sorbonně. Byl členem studentského spolku Welecja. V roce 1900 začal provozovat knihkupectví, od roku 1905 byl činný v Krakově a v roce 1924 se stal spolueditorem \"Kurjera Warszawského\".\n\nJe autorem prvního literárního popisu Wołomina v knize \"Dom rodzicielski\" (1935). V roce 1937 mu byl udělen Zlatý vavřín Polské literární akademie. Byl velkým milovníkem Zakopaneho a Tater, turista a horolezec.\n\nOženil se s Zofií Lewenthalovou. Jeho vnučkou je spisovatelka Beatrix Podolska.\n\n"}
{"id": "1093408", "url": "https://cs.wikipedia.org/wiki?curid=1093408", "title": "Miroslav Čtvrtníček", "text": "Miroslav Čtvrtníček\n\nMiroslav Čtvrtníček (3. listopadu 1931, Kralupy nad Vltavou - 19. června 2006) byl český fotbalový brankář. Slavný je i díky fotografii Stanislava Tereby, kde je zachycen během zápasu Sparty a ČH Bratislava, a která v roce 1959 vyhrála Grand Prix na světové výstavě novinářské fotografie v Haagu.\n\nV československé lize hrál za Baník Kladno a Spartak Praha Sokolovo. Nastoupil ve 125 ligových utkáních. Za reprezentační B-tým nastoupil v 7 utkáních.\n\n\n"}
{"id": "1093411", "url": "https://cs.wikipedia.org/wiki?curid=1093411", "title": "Emilio Nsue", "text": "Emilio Nsue\n\nEmilio Nsue López (* 30. září 1989, Palma de Mallorca, Španělsko) je fotbalový záložník, který v současné době hraje v klubu Middlesbrough FC. V mládežnických kategoriích reprezentoval Španělsko, na seniorské úrovni nastupuje v reprezentaci Rovníkové Guiney.\nEmilio Nsue působil v mládežnických reprezentacích Španělska. \nS týmem do 19 let vyhrál Mistrovství Evropy U19 2007 v Rakousku.\nZúčastnil se Mistrovství světa hráčů do 20 let 2009 v Egyptě, kde mladí Španělé podlehli v osmifinále Itálii 1:3.\n\nS týmem do 21 let vyhrál roku 2011 Mistrovství Evropy U21 v Dánsku, kde Španělé zvítězili ve finále nad Švýcarskem 2:0.\n\nV březnu 2013 podepsal smlouvu s Fotbalovou federací Rovníkové Guiney za přítomnosti jejího prezidenta Domingo Mituye a bývalého fotbalisty Benjamína Zarandony, v níž se zavázal k účasti na všech reprezentačních srazech, na které bude pozván s tím, že veškeré náklady hradí fotbalová federace.\n\nS A-mužstvem Rovníkové Guiney si zahrál na domácím Africkém poháru národů 2015, kde Rovníková Guinea obsadila konečné 4. místo.\n\n"}
{"id": "1093443", "url": "https://cs.wikipedia.org/wiki?curid=1093443", "title": "Kostel svatého Mikuláše (Svatý Mikuláš)", "text": "Kostel svatého Mikuláše (Svatý Mikuláš)\n\nKostel sv. Mikuláše ve Svatém Mikuláši je římskokatolický kostel nacházející se v osadě Svatý Mikuláš, části obce Vysočina v okrese Chrudim. Od roku 1964 je chráněn jako kulturní památka. Kostel byl postaven před rokem 1350. Jeho nynější podoba pochází z druhé poloviny 19. století. Kolem kostela je hřbitov se sbírkou litinových náhrobních křížů. Je zde také hrob posledního rváčovského rychtáře z roku 1846.\n\nVypráví se, že stavbě kostela nepřál čert, který přes noc vždy rozboural část toho, co bylo postaveno. Když již byli stavebníci zoufalí, přišel jim na pomoc svatý Mikuláš. Čerta svojí silou zahnal a ten ve zlosti odkopl kámen, který zrovna přenášel. Kámen s otiskem čertova kopyta je možné dodnes spatřit nedaleko kostela. Vděční stavebníci pak kostel pojmenovali po sv. Mikuláši.\n"}
{"id": "1093444", "url": "https://cs.wikipedia.org/wiki?curid=1093444", "title": "Ján Urbanič", "text": "Ján Urbanič\n\nJán Urbanič (* 17. června 1930, Vysoká pri Morave) je bývalý slovenský fotbalista, záložník.\n\nS fotbalem začínal v žákovském věku ve Vysoké pri Morave pod vedením otce Karola Poláka.\n\nV československé lize hrál za Dynamo Žilina a Tankistu Praha. Nastoupil ve 113 ligových utkáních a dal 2 góly. V Poháru vítězů pohárů nastoupil ve 4 utkáních.\n\nPo skončení hráčské kariéry působil jako trenér. Od roku 1979 do 7. srpna 1982 byl předsedou fotbalového oddílu TJ ZVL Žilina.\n\nK 7. červenci 2015 byl nejstarším žijícím fotbalistou, který nastupoval v nejvyšší soutěži za Žilinu.\n\n\n"}
{"id": "1093447", "url": "https://cs.wikipedia.org/wiki?curid=1093447", "title": "Opticky anizotropní látka", "text": "Opticky anizotropní látka\n\nLátky opticky anizotropní jsou látky, které mají v různých směrech různé optické vlastnosti. Opticky anizotropní jsou všechny pevné látky, výjimku tvoří jen látky v kubické soustavě a látky amorfní.\n\nV každém opticky anizotropním krystalu lze nalézt jeden nebo dva směry, v nichž se krystal chová jako izotropní látka (nenastává tedy dvojlom). Takový směr se nazývá optická osa či osa optické izotropie (značí se \"o\"). Ve všech ostatních směrech se krystal chová anizotropně – dochází k dvojlomu. Krystaly s jedním směrem se nazývají opticky jednoosé, krystaly se dvěma směry se nazývají opticky dvojosé.\n\n"}
{"id": "1093448", "url": "https://cs.wikipedia.org/wiki?curid=1093448", "title": "Skolelinux", "text": "Skolelinux\n\nSkolelinux/Debian-Edu je operační systém určený pro vzdělávací účely a Debian Pure Blend. Tento svobodný a otevřený software projekt byl založen v Norsku v roce 2001 a nyní je vyvíjen v mezinárodní rovině. Jeho název je přímý překlad slovního spojení \"školní Linux\" z norštiny, \"skole\" je odvozeno od latinského slova \"schola\".\n\nSkolelinux nabízí čtyři různé instalační profily na jednom kompaktním disku, který jednoduše nainstaluje přednastavenou vzdělávací síť včetně hlavního serveru, pracovních stanic a serverů pro tenké klienty. Hlavní cíle distribuce Skolelinux jsou stručně:\n\n\nProjekt Skolelinux byl odstartován 2. července 2001. Celkem 25 počítačových programátorů a překladatelů se dohodlo, že vylepší použití softwaru ve školách. Nelíbilo se jim, že další generace počítačových uživatelů neměla přístup ke zdrojovému kódu. Argumentem byla skutečnost, že děti, které se zajímaly o tuto oblast, by se měly učit od odborníků v programování, aby mohly vytvářet svůj vlastní software. Jiní vývojáři, především překladatelé, se zajímali o poskytování počítačových programů v rodném jazyce studentů. Tito vývojáři se domnívali, že studenti by se měli být schopni v Internetu vyznat, pokud budou mít vodítka, kterým by rozuměli.\n\nProjekt Skolelinux spolupracoval s členskou organizací „Linux ve školách“, která byla založena 16. července 2001. „Linux ve školách“ později změnil svůj název na „Svobodný software ve školách“ na výročním shledání 16. října 2004. Němečtí učitelé, vývojáři a překladatelé se k projektu Skolelinux připojovali v roce 2002. V roce 2003 se stal Skolelinux standardní součástí Debianu.\n\nO roku 2003 se k projektu Skolelinux připojilo mnoho vývojářů z celého světa, včetně vývojářů ve Francii, Řecku a Německu, kteří přispívali nejvíce aktivně. Projekt Skolelinux také spolupracuje s mnoha dalšími svobodnými sotwarovými projekty jako například LTSP, gnuLinEx, Edubuntu, K12LTSP, KDE, GNOME, Mozilla Firefox a Apache OpenOffice. Podobné organizace byly také založeny ve Španělsku, Německu, Lotyšsku, Francii, Brazílii a Dánsku.\n\nSkolelinux se z velké části podílel na přepisu instalátoru Debianu. Kromě toho vedl Skolelinux rozsáhlý vývoj a testování tenkých klientů a bezdiskových pracovních stanic jako součást nové páté verze projektu LTSP.\n\nSeznam všech 196 škol, které používají Skolelinux, je aktuálně zobrazen na DebianEdu Wiki.\n\nVývoj Skolelinux je každoročně sponzorován nadací SLX Debian Labs Foundation. Norské ministerstvo školství a ministerstvo reforem a správy také sponzorovalo projekt Skolelinux. Další složkou finančních prostředků projektu jsou dary soukromníků a soukromých firem. Tyto finance pomáhají organizovat sedm až deset shledání vývojářů každý rok v Norsku, Španělsku a Německu.\n\n\n"}
{"id": "1093449", "url": "https://cs.wikipedia.org/wiki?curid=1093449", "title": "Biostratigrafie", "text": "Biostratigrafie\n\nBiostratigrafie je stratigrafická metoda, která pro datování stáří hornin využívá fosílie nalezené v jednotlivých vrstvách sedimentů. Aby zkameněliny mohly být pro stratigrafii použity, musí splňovat základní podmínky:\n\nFosílie, které tyto podmínky splňují, se nazývají vůdčí fosílie nebo vůdčí zkameněliny. Ne každá fosílie tedy může být pro datování využita.\n\nMezi nejčastěji využívané zkameněliny pro období paleozoika patří graptoliti (zejména pro břidlice), konodonti (zejména pro vápence), ramenonožci, mlži, trilobiti, chitinozoa, lasturnatky, atd. V mesozoiku jsou hojně využívaní amoniti či foraminifery.\n\nBiostratigrafie se využívá zejména pro datování stáří hornin, které je nutné při vyhledávání nerostných surovin. Dále je možné uplatnit biostratigrafii také při rekonstrukci paleoprostředí, paleoenvironmentálních podmínek či při rekonstrukci kontinentálního driftu (pohybů kontinentů) v dávné minulosti Země.\n\n\n"}
{"id": "1093450", "url": "https://cs.wikipedia.org/wiki?curid=1093450", "title": "Zvonečník černý", "text": "Zvonečník černý\n\nZvonečník černý (\"Phyteuma nigrum\") je jedním z endemitů Českoněmeckého masivu. Hojně se vyskytuje na šumavských horských loukách a pastvinách.\nPatří do čeledi \"Campanulaceae.\"\n\nJedná se o vytrvalou rostlinu, 20-60 cm vysokou s přímou, lysou, v horní polovině bezlistou lodyhou. Přízemní listy jsou dlouze řapíkaté. Čepel listů je na bázi srdčitá, nepravidelně vroubkovaná a dvakrát delší než širší. Dolní lodyžní listy mají čepel při bázi uťatou až klínovitou. Květy černofialové, květenství válcovitý klas. \n\nČernofialové klásky najdeme na šumavských loukách od května do července.\n\nVyskytuje se na suchých i vlhkých až rašelinných loukách. Lemuje také lesy na neutrálních až slabě kyselých půdách, nevápenatých a většinou písčitohlinitých.\n\nFytogeograficky patří k nejvýznamnějším druhům Šumavy. Je hojně rozšířený na české, bavorské i rakouské straně Šumavy. Jako endemit České vysočiny dosahuje maximálně předhůří Alp. Jeho rozšíření je v malém areálu, je proto řazen mezi ohrožené druhy ČR.\n\n \n"}
{"id": "1093452", "url": "https://cs.wikipedia.org/wiki?curid=1093452", "title": "Stromatopory", "text": "Stromatopory\n\nStromatopory (Stromatoporoidea) jsou třídou vyhynulých, bezobratlých mořských živočichů známých od kambria do křídy. Vytvářeli masivní kostry z uhličitanu vápenatého, známé jako ceonostea, ty nacházíme například v sedimentárních horninách siluru a devonu, kdy byli důležitými útesotvornými organismy a vytvářeli rozsáhlé poléhavé a povlékavé porosty.\n\nJejich taxonomické postavení je nejasné, bývají kladeny k žahavcům (\"cnidaria\") a živočišným houbám (\"porifera\").\n\nMezi stratigraficky nejvýznamnější patři silursko-devonské rody \"Amphipora\" a \"Actinostroma\". Zástupci rodu \"Actinostroma\" se dají nalézt i na území ČR, a to například v devonském koněpruském útesu.\n\nJejich trsy (hlízovité, kulovité, destičkovité, povlékavé, nebo větvené) dosahovaly velikosti od několika milimetrů do několika metrů. Základ vnitřní kostry jedince tvoří horizontální pláty – laminy spojené vertikálními sloupky – pilae. Ve struktuře endoskeletu mohou být vyvinuty prostory čočkovitého tvaru, zvané cysty. Povrch trsu bývá hladký, granulovaný nebo bradavičnatý, u některých jsou na výrůstcích na povrchu ceonostea patrné hvězdicovité útvary – astrorhizy. Uspořádání měkkých částí živočicha není známo.\n"}
{"id": "1093453", "url": "https://cs.wikipedia.org/wiki?curid=1093453", "title": "Mikov", "text": "Mikov\n\nMikov je český výrobce nožů se sídlem v Mikulášovicích v okrese Děčín v Ústeckém kraji. Majitelem firmy a držitelem ochranné známky MIKOV je v současné době společnost Mikov, s.r.o.\n\nHistorie podniku sahá až do roku 1794, kdy v Mikulášovicích (tehdejším Nixdorfu) založil první výrobnu nožů a drobného zboží Ignaz Rösler . Ten se zde narodil 1. srpna 1765 a vyučil se kupcem. Původně vlastnil výrobnu stuh, ale spojil se s místním kovářským mistrem Antonem Weberem a společně začali v Mikulášovicích vyrábět nože a skalpely. Rösler se později osamostatnil a přes tvrdý nátlak zejména vídeňské konkurence továrnu předal svým synovcům Josefu Emanuelu Fischerovi, Franzi Fischerovi, Josefu Röslerovi a Aloisi Röslerovi. Firma se nadále rozvíjela a v Mikulášovicích pak vznikaly i další továrny na výrobu nožů. Na přelomu 19. a 20. století tyto továrny zaměstnávaly 2800 - 3000 dělníků a vyráběly nože hlavně pro export do evropských zemí, ale také do USA, Jižní Ameriky a Kanady. \n\nÚspěchy Ignáze Röslera v na počátku 19, století vedly v Mikulášovicích i další podnikatele k zakládání nožířských podniků a brzy se jim začalo předzdívat \"český Solingen\". Největšího rozkvětu zdejí nožířský průmysl dosáhl v období před a po první světové válce. Za druhé světové války se Mikulášovice staly součástí III. říše a výroba nožů byla omezena, protože převládly zbrojní zakázky. K nožířství se zdejší továrny vrátily až po roce 1946.\n\nFirma Mikov vznikla v roce 1955 jako národní podnik v severočeských Mikulášovicích sloučením zdejších závodů – továrny na výrobu nožů Sandrik a továrny na kancelářské potřeby Koh-i-noor. Název Mikov znamenal zkratku – MIKulášovický KOVoprůmysl. Před revolucí byl Mikov jedním z předních výrobců nožů (vedle např. KDS Sedlčany) a kancelářské techniky (vedle např. Koh-i-Noor) v tehdejším Československu a měl pobočné závody v řadě měst – Benešově nad Ploučnící, České Lípě, Slaném a Lipové. Po roce 1989 došlo k osamostatnění a privatizaci jeho jednotlivých závodů. Výroba nožů pod značkou Mikov a kancelářské techniky pod značkou KIN nyní pokračuje pouze v Mikulášovicích. Firma v roce 2005 zakoupila technologii výroby nožů ADLER MESSER včetně práva využívat tuto značku.\n\nBěhem této doby se Mikov soustředil i na vývoj nových technologií a jeho pracovníci začali využívat nový způsob tepelného zpracování kovů podle československého patentu MARTFROST, kdy docházelo po kalení k hlubokému mražení čepelí nožů. Tato technologie se v současné doby již z ekologických důvodů nevyužívá.\n\nFirma se v současné době angažuje i na poli ochrany přírody, zejména ochrany slonů. V roce 2015 proto vyřadila slonovinu ze svého sortimentu a vyzvala i další firmy, aby se zřekly používání i legální slonoviny.\n\nV březnu 2017 došlo ve firmě ke změně vlastníka. Novým majitelem Mikova se stala firma Conmetron spol. s r.o., která byla v minulosti pobočným závodem státního podniku Mikov. Od října 2017 se obě firmy spojily v jednu, která nadále používá název Mikov.\n\nMikov v lednu 2019 zakoupil českého výrobce ručního nářadí a šroubováku Narex Bystřice. \n\nMikov vyrábí především celý sortiment nožů - kapesní zavírací nože, lovecké nože, vyhazovací nože, pracovní nože, ale také kuchyňské, řeznické a sportovní nože. Kromě toho je výrobcem a dodavatelem sortimentu kancelářské techniky, drobného strojírenského materiálu a přípravků pro přesné stříhání a tlakové lití. \n\nFirma Mikov pro to, aby zdůraznila svoji propojenost s historií regionu, otevřela 12. května 2012 přímo ve svém areálu Muzeum možířské tradice, které postihuje vývoj nožířství v Mikulášovicích. Jsou zde vystaveny historické exponáty nožů, dobové fotografie a historické texty. Zajímavé jsou takzvané ukázkové nože, které sloužily jako prezentace řemeslného umění nožířů. Kromě toho jsou zde vystaveny i některé rarity, například 60 centimetrů velký zavírací nůž „rybička” vyrobený na zakázku jednoho sběratele nebo speciální kovaný nůž z damascenské oceli, vyrobený slovenskými kováři a nožíři k 60. výroči vzniku značky Mikov.\n\nOd 1. 8. 2017 se muzeum přestěhovalo z areálu továrny do prostor Městského informačního střediska v Mikulášovicích.\n\n\n"}
{"id": "1093454", "url": "https://cs.wikipedia.org/wiki?curid=1093454", "title": "Šestičetní", "text": "Šestičetní\n\nŠestičetní (Hexacoralia) je podtřída žahavců ze skupiny korálnatců, obsahující přibližně 4300 druhů. Důležitými znaky odlišující tuto podtřídu je šestičetná symetrie těla polypů a jejich schopnost vylučovat vápnitou schránku, díky které se mohou stát důležitou součástí korálových útesů a vytvářet životní prostředí pro ostatní organismy tohoto křehkého ekosystému.\nTak jako ostatní žahavci, mají i šestičetní komplexní životní cyklus zahrnující pohyblivé larvální stádium (larva žahavců se nazývá planula) a přisedlé stadium dospělce, polypa.\n\nPodtřída Hexacoralia zahrnuje šest řádů:\nŘadí se sem i dvě důležité vyhynulé skupiny korálů (které jsou v paleontologicém systému dokonce povýšené na samostatné podtřídy): Rugosa (rozšířené od středního ordoviku do svrchního permu) a Tabulata (rozšířené od ordoviku po perm).\n"}
{"id": "1093459", "url": "https://cs.wikipedia.org/wiki?curid=1093459", "title": "Milan Mišík", "text": "Milan Mišík\n\nMilan Mišík (3. listopadu 1928, Skalica – 7. května 2011, Bratislava) byl slovenský geolog a vysokoškolský profesor.\n\nVynikal především jako odborník v mikrofaciální analýze, stratigrafii, sedimentologii, petrografii sedimentárních hornin ale i paleogeografii, všeobecné, strukturní a tektonické geologii. Největší uznání získaly jeho práce zabývající se karbonátovými horninami a exotickými slepenci.\n\nNarodil se v učitelské rodině ve Skalici 3. listopadu 1928. Maturitu složil na gymnáziu v Bratislavě v roce 1947. Vysokoškolské studium učitelství geologie a zeměpisu ukončil v roce 1951 na Přírodovědecké fakultě Univerzity Komenského v Bratislavě, kde poté začal pracovat. Působil na Katedře geologie a paleontologie, v letech 1951-1960 jako asistent a odborný asistent u profesora Dimitrije Andrusova, později, mezi lety 1960 a 1970 jako docent.\n\nSoučasně v letech 1963-1965 přednášel na univerzitě v Havaně. V období 1966 až 1970 působil jako vedoucí katedry geologie a paleontologie, přednášel regionální geologii Západních Karpat, petrografii sedimentárních hornin, geotektoniku a historickou a stratigrafickou geologii. V roce 1970 získal titul DrSc. a byl jmenován univerzitním profesorem. V letech 1981-1983 přednášel na alžírské univerzitě v Constantine. Zasloužil se o rozvoj Přírodovědecké fakulty Univerzity Komenského a rozvoj metodiky vyučování, podílel se na výchově desítek odborníků a vědeckých pracovníků. Vědecké činnosti se věnoval do vysokého věku. Poslední monografii publikoval ve věku 81 let. Zemřel 7. května 2011 v Bratislavě. Jeho pohřeb se konal 11. května v bratislavském krematoriu.\n\nSvou vědeckou práci soustředil na mikrofaciální a stratigrafický výzkum mezozoika Západních Karpat, sedimentární petrografii karbonatických hornin a paleogeografický výzkum. Publikoval více než 130 odborných prací a článků, 34 popularizačních článků. Mezi jeho nejvýznamnější díla patří monografie \"Mikrofácie mezozoika a terciéru vápencov západných Karpát\" (v anglickém i slovenském jazyce), která se setkala s pozitivním mezinárodním ohlasem a položila základy moderní mikrofaciální analýzy na Slovensku.. Milan Mišík je autorem příručky \"Geologické exkurzie po Slovensku\", byl editorem učebnice \"Stratigrafická a historická geológia\" (1985) a autorem textu o geologii Slovenska v anglické encyklopedii \"Encyclopedia of European and Asian regional geology\" (1997). V letech 2003 až 2009 se společně D. Rehákovou věnoval publikaci monografií o karbonatických horninách Západních Karpat. Byl též autorem populárně naučné knihy \"Štafeta vedy\" (1990), přibližující vědecký výzkum a vědce širší veřejnosti. Autorsky se podílel na přípravě některých geologických hesel díla Encyclopaedia Beliana.\n\nBěhem své vědecké kariéry vedl početné domácí vědecké projekty VEGA a KEGA. Spolupracoval též při řešení zahraničních vědeckých projektů IGCP UNESCO.\n\nMezi nejvýznamnější práce Milana Mišíka patří tyto monografie, učebnice resp. popularizační díla::\n\nZa svou vědeckou práci získal četná ocenění:\n"}
{"id": "1093467", "url": "https://cs.wikipedia.org/wiki?curid=1093467", "title": "Alex Teixeira", "text": "Alex Teixeira\n\nAlex Teixeira Santos [aleks tešejra] (* 6. ledna 1990, Duque de Caxias, Brazílie) je brazilský fotbalový záložník a bývalý mládežnický reprezentant, který v současné době hraje za klub Ťiang-su Su-ning v nejvyšší čínské soutěži Chinese Super League.\n\nAlex Teixeira začal svou profesionální kariéru v brazilském klubu CR Vasco da Gama.\n\nV prosinci 2009 přestoupil do ukrajinského celku FK Šachtar Doněck, kde podepsal pětiletý kontrakt. Se Šachtarem posbíral řadu domácích trofejí.\n\nV červenci 2014 se odmítl společně s pěti dalšími legionáři Šachtaru vrátit ze soustředění ve Francii do Doněcku (příčinou byl zřejmě konflikt na východní Ukrajině). Strach o bezpečnost musel překonat a do klubu se vrátit, majitel Šachtaru Rinat Achmetov mu pohrozil vysokými finančními sankcemi.\n\n21. 10. 2014 vstřelil v základní skupině H Ligy mistrů UEFA 2014/15 gól proti běloruskému klubu FK BATE, Šachtar vyhrál v Bělorusku vysoko 7:0.\n\nDne 4. února 2016 přestoupil za 50 milionů eur do čínského Ťiang-su Su-ning, čímž překonal pouhé dva dny starý rekord pro nejdražší přestup do čínské ligy, který držel klub Kuang-čou Evergrande FC za získání Jacksona Martíneze ze španělského Atlética Madrid za 42 miliónů eur.\n\nAlex Teixeira reprezentoval Brazílii v mládežnických kategoriích.\n\nPředstavil se v dresu brazilské reprezentace do 20 let na Mistrovství světa hráčů do 20 let 2009 v Egyptě, kde Brazílie podlehla až ve finále Ghaně v penaltovém rozstřelu. Alex svůj penaltový pokus neproměnil.\n\n"}
{"id": "1093471", "url": "https://cs.wikipedia.org/wiki?curid=1093471", "title": "František Urvay", "text": "František Urvay\n\nFrantišek Urvay (* 18. července 1945) je bývalý slovenský fotbalista, záložník a obránce. Po skončení aktivní kariéry působil jako trenér, vedl mj. ligovou Nitru a slovenskou ženskou reprezentaci.\n\nV československé lize hrál za Jednotu Trenčín. Dal 2 ligové góly.\n\n\n\n"}
{"id": "1093475", "url": "https://cs.wikipedia.org/wiki?curid=1093475", "title": "Trallpunk", "text": "Trallpunk\n\nTrallpunk (švédské označení pro \"melodický punk\") je punkový hudební subžánr rozšířený především ve Švédsku. Je známý pro své rychlé bubnování, melodickou hudbu a často politicky orientované texty. Obecně jsou za první trallpunkové kapely považovány Asta Kask a Strebers, ale názory se liší. Během 90. let, trallpunk navýšil svou popularitu především díky klubu Kafé 44 ve Stockholmu a kapele De Lyckliga Kompisarna (\"Štastní přátelé\").\nDnes je trallpunk reprezentován kapelami jako jsou Varnagel, Slutstation Tjernobyl, Greta Kassler a De Lyckliga Kompisarna. V ostatních zemích jsou známy například kapely Rasta Knast a Takahashi Gumi.\n"}
{"id": "1093476", "url": "https://cs.wikipedia.org/wiki?curid=1093476", "title": "Karel Dospiva", "text": "Karel Dospiva\n\nKarel Dospiva (28. března 1935 – 12. března 2012) byl krnovský dirigent a učitel hudby. \n\nNa podzim roku 1961 založil Dechový orchestr mladých při Základní umělecké škole v Krnově, kde působil jako ředitel a učitel hry na housle. Díky potřebě širšího nástrojového obsazení v dechovém orchestru se jeho působením rozšířilo spektrum vyučovaných hudebních nástrojů na celou řadu dechových nástrojů. 1. května 1962 byl dnem prvního veřejného vystoupení Dechového orchestru mladých pod vedením šéfdirigenta Karla Dospivy. Orchestr na sobě ustavičně pracoval a výsledky se dostavily již v roce 1966, kdy v celostátní soutěži v Ostravě získal 2. místo. V témže roce jel dechový orchestr mladých na první zahraniční zájezd do Polska. V té době už měl orchestr 50 členů.\n\n"}
{"id": "1093483", "url": "https://cs.wikipedia.org/wiki?curid=1093483", "title": "Asta Kask", "text": "Asta Kask\n\nAsta Kask je trallpunková kapela z Törebody ve Švédsku. Byla založena jako \"X-tas\" v roce 1978, ale o dva roky se přejmenovala na Asta Kask. \n\nRoku 1984 kapela začala spolupracovat s vydavatelstvím Rosa Honug Records. Po vydání LP \"Aldrig en\" se kapela rozpadla, avšak v roce 1989 se znovu zformovala a o tři roky později hrála na výročním koncertu Rosa Honung Records. Bubeník Bjurre, opustil kapelu v roce 2003 a nahradil ho Dadde. Během roku 2005 vyeskaloval konflikt s Rosa Honung a vyústil v ukončení spolupráce. Poté kapela podepsala smlouvu s Burning Heart Records. V dubnu 2006 kapela nahrála své první album za 20 let. Navzdory všem problémům, kapela získala celosvětovou reputaci.\n\n\n\n"}
{"id": "1093487", "url": "https://cs.wikipedia.org/wiki?curid=1093487", "title": "Montabaur", "text": "Montabaur\n\nPrvní zmínka o dané lokalitě je z roku 959 a hovoří o zdejším kastelu Humbach (latinsky \"castellum Humbacense\") v místě dnešního zámku. Od 11. století byl hrad s vesnicí a okolním územím Westerwaldu majetkem trevírského arcibiskupství. Vznik města pojmenovaného Montabaur je spojen s návratem trevírského arcibiskupa Dietricha von Wieda (Theoderich II. von Wied) z křížové výpravy do Svaté země. Dietrich von Wied se inspiroval určitou podobností kopce, na němž kdysi stával hrad Humbach, s biblickou horou Tábor v Galileji a po svém návratu v roce 1217 zde nechal vybudovat sídlo Montabaur. Arcibiskup Theoderich II. pojmenoval hradní vrch \"Mons Tabor\", obnovený hrad je ve zmínce z roku 1227 uváděn jako \"Muntabur\". V roce 1291 římský král Rudolf I. Habsburský udělil Montabauru společně s dalšími sídly Welschbilligem, Mayenem, Bernkastelem a Saarburgem městská práva.\n\n\n"}
{"id": "1093488", "url": "https://cs.wikipedia.org/wiki?curid=1093488", "title": "De Lyckliga Kompisarna", "text": "De Lyckliga Kompisarna\n\nDe Lyckliga Kompisarna (ze švědštiny \"Šťastní přátelé\"), DLK, je švédská punková kapela založená v roce 1989. V roce 1997 se rozpadla, ale roku 2008 se znovu dala dohromady. Nejznámější je nejspíš pro svou píseň \"Ishockeyfrisyr\", která je také známá jako \"Hockeyfrilla\". Píseň má také svůj vlastní videoklip.\nKapela je vedená Martem Hällgrenem, který píše texty, zpíva i hraje na některé nástroje. Kapela se rozpadla po dvou rozlučkových koncertech ve stockholmském Kafé 44. Z těchto koncertů si vytvořili živé album \"Live på Kafé 44\". Mart Hällgren po rozpadu DLK začal sólovou kariéru jako \"Mart\" a později byl členem kapely UBBA.\nDLK v lednu 2008 oznámila, že znovu začne hrát a vytvořila nové album \"Hugos Sång\"\n\n\n\n\n\n"}
{"id": "1093489", "url": "https://cs.wikipedia.org/wiki?curid=1093489", "title": "Jabat", "text": "Jabat\n\nJabat je ostrov ležící v Tichém oceánu v rovnoběžném pásu ostrovů zvaném Ralik. Ostrov se nachází 17 km severně od atolu atolu Ailinglaplap a 75 km východně od atolu Namu.Jabat má pouze přibližně 110 obyvatel.\nPovrch ostrova na rozdíl od jiných zdejších ostrovů je spíše skalnatý než korálový, ale pobřeží je obklopeno mělkým korálovým útesem.\n\nPrvní zaznamenané zpozorování ostrova bylo učiněno španělským navigátorem Alonsem de Arellanoem dne 8. ledna 1565 s lodí San Lucas.\n\n"}
{"id": "1093493", "url": "https://cs.wikipedia.org/wiki?curid=1093493", "title": "Důl Heřmanice", "text": "Důl Heřmanice\n\nDůl Heřmanice o.z., Ostrava-Heřmanice se rozkládal v severovýchodní části Ostravské dílčí pánve. Tvořily jej tři doly: Důl Heřmanice, Důl Rychvald a Důl Petr Cingr. Důlní pole P. Cingr v oblasti Heřmanic mělo bývalé důlní pole Alpinské společnosti s jámou Oskar, zbývající část se rozkládala v katastru Michálkovic a Slezské Ostravy (doly SDF, Zwierzinovo těžířstvo, doly hraběte Wilczka a Salmovy doly). Důlní pole Heřmanice se rozkládalo v katastrální části Hrušova, Heřmanic a Rychvaldu. Působily zde především doly patřící Vítkovickému hornímu a hutnímu těžířstvu (VHHT). \n\nHornická činnost v oblasti probíhala už od roku 1838 na Hrušovském dole (1844–1876) v podobě kutacích jam, které založilo Arcibiskupství Olomouc prostřednictvím ředitelství Rudolfovy hutě. Od roku 1840 ji mělo v nájmu Vítkovické těžířstvo. Bylo zde vyhloubeno mnoho mělkých kutacích jam např. jámy č. 15, 16, 17, 20, 21 a 22. V této oblasti se angažovalo i Kamenouhelné těžířstvo bratří Kleinů, které vedlo spor o získání důlních polí právě s Vítkovickým těžířstvem. Dlouhý sporný proces byl ukončen vyrovnáním v roce 1850, kdy kutací pole jižně od železnice Bohumín–Přerov připadla Vítkovickému těžířstvu a severně Kamenouhelnému těžířstvu bratří Kleinů. V Heřmanicích prováděl neúspěšně kutací práce i hrabě Harrach od něhož jámy odkoupilo Innské hlavní těžířstvo (později Rakouská alpinská montánní společnost). Jako první hlubinný důl byl založen v roce 1872 důl Ida (1872–1979) nájemní společností Vítkovické kamenouhelné doly v dobývacím poli Hrušov. V roce 1942 byl založen VHHT důl Viktoria (1942–1998) v dobývacím poli Heřmanice a v roce 1962 důl Rychvald (1962–1997) v důlním poli Rychvald (Viktoria a Viktoria I.). Doly Ida (Viktoria) a Viktoria I. byly v roce 1946 přejmenovány na Důl Generalissimus Stalin, od 31. 12. 1951 Důl Stalin, n. p a v roce 1962 Důl Rudý říjen, n.p. V roce 1966 došlo ke sloučení dolů Rudý říjen a Petr Cingr na Důl Rudý říjen k.p. V šedesátých letech 20. století dochází k částečnému útlumu dolů, buď z důvodů vytěžení zásob nebo těžba byla řešena jiným způsobem. V roce 1969 byla ukončena těžba na dole Ida. Od 1. 1. 1991 Nastává opět změna názvu na Důl Heřmanice. K 1. 7. 1993 bylo důlní pole zrušeného Dolu Heřmanice začleněno pod Důl Odra.\n\nDne 30. června 1993 dochází k celkovému útlumu těžby uhlí. Jako poslední byla likvidována jáma a těžní věž Heřmanice 2. Unikátní kozlíková těžní věž, která tvořila výjimečnou dominantu ostravské čtvrti Heřmanice i jejího okolí, byla likvidována odstřelem 9. října 1998. \n\n"}
{"id": "1093496", "url": "https://cs.wikipedia.org/wiki?curid=1093496", "title": "Bohuslav Cambel", "text": "Bohuslav Cambel\n\nBohuslav Cambel (29. října 1919 Banská Bystrica – 9. června 2006 Bratislava) byl slovenský geochemik a geolog. Je považován za zakladatele slovenské geochemie. V letech 1966 až 1969 byl rektorem Univerzity Komenského v Bratislavě.\n\nV roce 1939 úspěšně odmaturoval na gymnáziu v Banské Bystrici. Následně pokračoval ve studiu geologie na Přírodovědecké fakultě Univerzity Komenského v Bratislavě, kde později i působil. V období 1952 až 1953 působil jako proděkan Fakulty geografických a geologických věd Slovenské univerzitě a později jako prorektor Univerzity Komenského. V letech 1953–1958 pracoval jako vedoucí katedry nerostných surovin a geochemie. V letech 1959 až 1961 byl děkanem Přírodovědecké fakulty UK. Od 1. září 1966 do 31. srpna 1969 byl rektorem Univerzity Komenského. V roce 1969 se stal vedoucím první katedry geochemie na Slovensku. Zabýval se též mineralogií a ložiskovou geologií. Studoval geochemii bazických a granitoidních hornin a rudních minerálů domácích i světových ložisek. Podílel se také na přípravě základních geologických map v měřítku 1 : 200 000 (\"list Vídeň-Bratislava\"). V roce 1998 ho Cambridgeská univerzita zařadila mezi 2000 nejvýznamnějších osobností vědy 20. století.\n\nMezi jeho významné monografické práce patří:\n\nKromě toho do slovenštiny přeložil:\n\n\n"}
{"id": "1093498", "url": "https://cs.wikipedia.org/wiki?curid=1093498", "title": "Eco Investment Praha", "text": "Eco Investment Praha\n\nEco Investment Praha byl český futsalový klub z Prahy. Historicky je nejúspěšnějším pražským futsalovým klubem v historii.\n\nKlub byl založen v roce 1990 pod názvem \"FC Defect Praha\". V roce 1993 se klub stal zakládajícím členem první pravidelné celostátní ligy v republice. V sezóně 1995/96 se klub dočkal svého prvního titulu mistra republiky. V roce 1999 klub začal úzce spolupracovat s fotbalovou Viktorii Žižkov, spolupráce vydržela až do roku 2006. Klub zanikl v roce 2009, i přes to že v sezóně skončil na celkovém druhém místě. Licence klubu na 1. ligu přepadla teplické Balticfloře, hráči pak pražské Slavii.\n\n\nZdroj:\n\n\nZdroj:\n\n"}
{"id": "1093504", "url": "https://cs.wikipedia.org/wiki?curid=1093504", "title": "Cowpunk", "text": "Cowpunk\n\nCowpunk nebo Country punk je punk rockový subžánr vzniklý ve Velké Británii a v Kalifornii na konci 70. let a na začátku 80. let. Kombinuje punk rock a new wave s country hudbou, folkem a bluesem, jak v hudbě, tak v postojích a stylu.\n\n"}
{"id": "1093507", "url": "https://cs.wikipedia.org/wiki?curid=1093507", "title": "Sedlčansko", "text": "Sedlčansko\n\nSedlčansko je historický a administrativní region nacházející se v příbramském okrese, na jižní periferii Středočeského kraje. V současnosti jej lze nejpřesněji vymezit administrativní hranicí ORP Sedlčany, která byla aktualizována naposledy v roce 2007 připojením Sedlecko-Prčicka. Centrem regionu je město Sedlčany.\n\nHranice Sedlčanska, kopírující hranice ORP Sedlčany, probíhá ze severu od hladiny Slapské nádrže podél Mastníku a Křečovického potoka dále na východ, kde pokračuje přes hřeben s vrcholy V horách (566 m n. m.) a Vápenka (593 m n. m.), na jihu vede vrcholovými partiemi Votické vrchoviny, severním úbočím Kozlova a přes Králov (672 m n. m.) pokračuje k jihozápadu. Dále probíhá podél jižního okraje Petrovicka a při přechodu přes Hrby se znovu stáčí k západu. Od Onoho Světa vede k orlické vodní nádrži, odkud pokračuje povětšinou středem vodních nádrží Kamýk a Slapy, až znovu dosáhne ústí Mastníku u Živohoště.\n\nDoposud nebyla publikována přesná a ucelená definice Sedlčanska. Nejčastěji je oblast na pomezí středních a jižních Čech definována jako:\n\n\n\n"}
{"id": "1093508", "url": "https://cs.wikipedia.org/wiki?curid=1093508", "title": "Blanka Burgundská (1288–1348)", "text": "Blanka Burgundská (1288–1348)\n\nBlanka Burgundská ( \"Blanche de Bourgogne\"; 1288 – 27./28. července 1348, Dijon) byla savojská hraběnka z burgundské dynastie a majitelka bohatě iluminovaných Hodinek.\n\nBlanka se narodila jako dcera burgundského vévody Roberta a Anežky, dcery Ludvíka IX. 18. října 1307 byla na hradě Montbard provdána za svého vrstevníka Eduarda, nejstaršího syna savojského hraběte. Roku 1323 Eduard převzal dědictví po otci a když o šest let později zemřel, dědicem se stal jeho mladší bratr Aymon, protože z jeho manželství s Blankou se narodila pouze jediná dcera Johana. Blanka odešla po manželově smrti do Dijonu, kde v létě 1348 zemřela pravděpodobně v důsledku morové nákazy a byla pohřbena v místním klášteře klarisek po boku své dcery, jež zemřela již čtyři roky před svou matkou v roce 1344.\n"}
{"id": "1093511", "url": "https://cs.wikipedia.org/wiki?curid=1093511", "title": "Hubertus (pivo)", "text": "Hubertus (pivo)\n\nHubertus je značka českého piva, které se vyrábí v pivovaru Kácov.\n\n\n"}
{"id": "1093522", "url": "https://cs.wikipedia.org/wiki?curid=1093522", "title": "Sudetoněmecký dům", "text": "Sudetoněmecký dům\n\nSudetoněmecký dům neboli Dům sudetských Němců, \"Sudetendeutsches Haus\" je sídlo různých sudetoněmeckých institucí.\n\nNachází se v Mnichově na Hochstraße č. 8 v městské části Au, nedaleko kulturního centra Gasteig. Jeho provoz byl slavnostně zahájen v prosinci 1985. Sídlí v něm instituce:\n\n\nV budově je také restaurant Wallenstein-Stuben, Galerie Alfreda Kubina s proměnnými výstavami a společenské místnosti. V plánu je vytvoření Sudetoněmeckého muzea.\n\n"}
{"id": "1093526", "url": "https://cs.wikipedia.org/wiki?curid=1093526", "title": "Killing the Dragon", "text": "Killing the Dragon\n\nKilling the Dragon je deváté studiové album americké heavymetalové skupiny Dio, kterou vedl zpěvák Ronnie James Dio. Ten byl rovněž producentem tohoto alba, které vydalo v květnu 2002 hudební vydavatelství Spitfire Records. Změna oproti předchozímu albu \"Magica\" nastala na postu kytaristy, který zaujal Doug Aldrich. Na albu se nachází několik písní, pod kterými je autorsky podepsán jeho předchůdce, Craig Goldy.\n\nAutorem všech textů je Ronnie James Dio, autoři hudby jsou uvedeni.\n"}
{"id": "1093530", "url": "https://cs.wikipedia.org/wiki?curid=1093530", "title": "Magica", "text": "Magica\n\nMagica může být:\n\n"}
{"id": "1093531", "url": "https://cs.wikipedia.org/wiki?curid=1093531", "title": "Magica (album)", "text": "Magica (album)\n\nMagica je osmé studiové album americké heavymetalové skupiny Dio, kterou vedl zpěvák Ronnie James Dio. Ten byl rovněž producentem tohoto alba, které vydalo v březnu 2000 hudební vydavatelství Spitfire Records. Jde o konceptuální album. Oproti předchozímu albu \"Angry Machines\", které vyšlo o čtyři roky dříve, se zde vyměnila velká část členů skupiny. Kytaristu Tracyho Grijalvu nahradil Craig Goldy, na post baskytaristy Jeffa Pilsona se vrátil Jimmy Bain, který v kapele již v osmdesátých letech působil, a bubeníka Vinnyho Appicea vystřídal Simon Wright. Místo klávesisty Scotta Warrena zůstalo neobsazené a o tento nástroj se na této desce postarali ostatní členové kapely.\n\n"}
{"id": "1093532", "url": "https://cs.wikipedia.org/wiki?curid=1093532", "title": "Poezie kabinetního stylu", "text": "Poezie kabinetního stylu\n\nPoezie kabinetního stylu či kabinetní poezie () byl směr čínské poezie kvetoucí v čínské říši Ming v první polovině 15. století. \n\nOd počátku 15. století, za vlády císaře Jung-leho (1402–1424), se v mingské Číně stala poezie, podobně jako drama, doménou autorů z úřednických kabinetů, vzdělaných úředníků hlavního města. Současníky byla obdivována především tvorba učenců z akademie Chan-lin, a z nich zejména velkých sekretářů. Jejich básně připomínaly sungskou poezii, byly prosté, až monotónní, často repetitivní, a postrádaly lyrickou obraznost a živost tvorby předešlé básnické generace kolem Kao Čchiho. V básních kabinetního stylu jejich autoři velebili konfuciánské hodnoty a panovníka, oslavovali rozkvět státu umožněný (jejich) ctnostnou a řádnou vládou. \n\nSoučasníci nejvíce vyzdvihovali poezii nejvlivnějších politiků své doby – „tří Jangů“, Jang Š’-čchiho, Jang Žunga a Jang Pchua. Z nich si největšího uznání vydobyl Jang Š’-čchi, s charakteristicky vážnou poezií a častým motivem jara, spojovaným s úspěchy vlády. Nejlepší díla „tři Jangové“ napsali po smrti císaře Jung-leho, za politického uvolnění během desetiletí panování jeho syna a vnuka Chung-siho a Süan-teho. K předním autorům kabinetní poezie patřili také Wang Č’, Ťin Jou-c’, Sie Ťin a Ceng Čchi. Nejvýznamnější básník následující generace byl patrně Jü Čchien.\n\nS kabinetní poezií souviselo oživení žánru popisných básní \"fu\". V nich s obdobnými výrazovými prostředky a uměleckými cíli básníci jako Li Š’-mien, Čchen Ťing-cung a Jang Žung oslavovali nádheru metropolí (především Pekingu) a velikost císařského dvora.\n\n"}
{"id": "1093536", "url": "https://cs.wikipedia.org/wiki?curid=1093536", "title": "Trouble", "text": "Trouble\n\nTrouble může být:\n\n"}
{"id": "1093539", "url": "https://cs.wikipedia.org/wiki?curid=1093539", "title": "Naučná stezka Uhelná stezka Kroučová", "text": "Naučná stezka Uhelná stezka Kroučová\n\nNaučná stezka Uhelná stezka Kroučová vznikla v roce 2013. Vede převážně lesnatým terénem, její délka činí 4,9 kilometru. Poskytuje informace o přírodě, dějinách Kroučové a okolí a historii dolování černého uhlí.\n\nPodle nápisů na informačních tabulích realizovalo stezku v roce 2013 občanské sdružení Česká stezka. Projekt byl spolufinancován z prostředků Evropské unie z evropského zemědělského fondu pro rozvoj venkova. Slavnostně byla stezka otevřena 19. dubna 2014. \n\nPrvní zastavení je umístěno na návsi Kroučové u památné Fejfarovy lípy a kostela svaté Markéty. Cesta vede po silnici k obecnímu úřadu, kde odbočuje do lesa. Prudký svah, na jehož začátku vyvěrá Knížecí studánka, končí u Budkovského pramene Smolnického potoka. Z údolí se vystoupá ke Schwarzenberskému domu, odkud stezka vede zpět na náves v Kroučové. Na stezce jsou umístěna dvě zastřešená odpočívadla, pět laviček a osm informačních panelů.\n\n\n\n"}
{"id": "1093540", "url": "https://cs.wikipedia.org/wiki?curid=1093540", "title": "Ginger Johnson", "text": "Ginger Johnson\n\nGeorge Folunsho „Ginger“ Johnson (1916 – 15. červenec 1975) byl nigerijský perkusista a lídr skupiny Ginger Johnson and His African Messengers. Nahrával také s hudebníky jako jsou Edmundo Ros, The Rolling Stones, Ronnie Scott, Quincy Jones a s mnohými dalšími.\n\nJohnson se narodil v Ijebu Ode v Nigérii. Jeho otec byl jorubského původu a jeho matka byla z Brazílie. Jeho rodiče brzy zemřeli a Johnson byl vychováván svou sestrou. V polovině 30. let se přidal k nigerijskému námořnictvu a v roce 1943 přesídlil do Londýna, aby se dal k britskému obchodnímu námořnictvu. Po druhé světové válce se rozhodl v Londýně zůstat a živit se hudbou.\n\nOd konce 40. let nahrával a vystupoval s africkým perkusistou Ronniem Scottem. V roce 1950 se Johnson stal jako hlavní perkusista členem Edmundo Ros Orchestra a nahrál s nimi několik alb. Také hrál v orchestech vedených Paulem Adamem a Harrym Parrym. Oženil se a založil rodinu. V této době se také stal známým napříč africkou a karibskou komunitou v Anglii. V padesátých letech také nahrál několik desek pro Melodisc Records.\n\nBěhem 60. let hrál s mnohými jazzovými a rockovými hudebníky tehdejšího „swingujícího Londýna“. Těmito byli například Georgie Fame, Brian Auger, Long John Baldry, Graham Bond, Hawkwind, Genesis nebo Elton John. Založil svoji vlastní kapelu, Ginger Johnson and his African Messengers, a aktivně se účastnil Notting Hill Carnivalu v roce 1966. V březnu 1967 nahrál album \"African Party\" (též známé jako \"Music from Africain\"). V červenci 1969 hrál s The Rolling Stones v Hyde Parku.\n\nBěhem své návštěvy v nigerijském Lagosu v roce 1975 se Johnsonovi udělalo nevolno a zemřel zde na infarkt.\n"}
{"id": "1093541", "url": "https://cs.wikipedia.org/wiki?curid=1093541", "title": "Galerie Zdeněk Sklenář", "text": "Galerie Zdeněk Sklenář\n\nGalerie Zdeněk Sklenář vznikla v polovině 90. let 20. století v Litomyšli, v ulici Mariánská čp. 1097. Jejím zakladatelem a majitelem je Zdeněk Sklenář, galerista, který je synovcem známého českého malíře a výtvarníka Zdeňka Sklenáře (1910–1986).\n\nV roce 2001 rozšířila Galerie Zdeněk Sklenář svoji působnost do Prahy, kde měla své sídlo na Smetanově nábřeží 334/4, Praha 1. Tyto prostory, včetně některých uměleckých děl v nich vystavených, byly zničeny výbuchem plynu v Divadelní ulici dne 29. 4. 2013. I přes značné finanční a materiální škody se majitel Zdeněk Sklenář nevzdal a otevřel znovu svoji galerii v nově získaných prostorách v Salvátorské ulici 6, Praha 1. Tyto prostory se nacházejí v domě, který je součástí komplexu novobarokních a secesních budov postavených v letech 1899–1909 Osvaldem Polívkou pro bývalou Pražskou městskou pojišťovnu. Galerista Zdeněk Sklenář je získal do pronájmu na základě veřejné obchodní soutěže vyhlášené Ministerstvem pro místní rozvoj ČR a jejich úpravou pověřil architekta Josefa Pleskota. Nevelké výstavní prostory charakterizuje jednoduchost a střídmost. Architekt ubouráním stropu v patře vytvořil vertikální prostor, připomínající sakrální stavby.\nTento dojem je umocněn propojením hlavní výstavní místností s malou vedlejší místností, do které je přiváděno světlo půlkruhovým oknem nad původním, nyní zazděným vchodem.\n\nV současné době sídlí Galerie Zdeněk Sklenář v nově adaptovaných prostorech v 1. patře Schönkirchovského paláce, Mikulandská 7, Praha 1\n\nGalerie Zdeněk Sklenář představuje tradiční hodnoty českého výtvarného umění konce 19. století, přes 20. století až po současnost nejen v České republice, ale i v zahraničí. Spolupracuje přitom s významnými světovými galeriemi a muzei, přičemž se orientuje zejména na oblast východní Asie, jmenovitě Čínu (CAFA Art Museum, Today Art Museum, Times Art Museum v Pekingu, MOCA v Čcheng-tu).\n\nMezi vystavovanými umělci jsou především současníci významného českého malíře a výtvarníka Zdeňka Sklenáře, například Václav Boštík, Karel Malich, Zdeněk Sýkora nebo Hugo Demartini.\n\nZe zahraničních umělců je to například známý čínský surrealistický malíř Čang Siao-kang (Zhang Xiaogang), jehož výstava s názvem \"Slivoň a dívka\" byla zahájena v lednu 2015 ve výstavních prostorech galerie v Salvátorské ulici v Praze 1. Pro tuto výstavu dovezl Zdeněk Sklenář osobně z Číny originál autorova obrazu se stenojmenným názvem spolu s dalšími grafickými listy určenými pro Edici 27 linií Galerie Zdeněk Sklenář.\n\nKromě hlavní výstavní síně v Salvátorské ulici 6 využívá Galerie Zdeněk Sklenář v Praze na Starém Městě ještě prostor zvaný Chambre à part, Kosárkovo nábřeží 1 a výstavní sál, Petrská 12.\n\n\n"}
{"id": "1093543", "url": "https://cs.wikipedia.org/wiki?curid=1093543", "title": "Votická vrchovina", "text": "Votická vrchovina\n\nVotická vrchovina je geomorfologický podcelek v celku Vlašimská pahorkatina. Celek je součástí podsoustavy Středočeská pahorkatina.\nNejvyšším bodem vrchoviny je Javorová skála (723 m n. m.). Nejvyšší partie Votické vrchoviny bývají označovány laickými, avšak hluboce zakořeněnými názvy, jako je Česká Sibiř (na východě území), Český Merán (na Sedlecko-Prčicku) a Čertova hrbatina (na západě území). Reliéf vrchoviny, který dotváří zlomové svahy, se vyvinul na území nejvyššího vyklenutí středočeské megaantiklinály. Nalezneme zde jak strukturní hřbety, suky a ruwary, tak skalní tvary tropického a mrazového zvětrávání.\n\nVrchovina tvoří výrazný předěl mezi středními a jižními Čechami, historicky vždy byla i hranicí mezi Pražskou a Budějovickou diecézí. Severní svahy jsou odvodňovány potoky Brzinou, Sedleckým potokem a Mastníkem do Vltavy a jižní svahy potoky Košínským, Vlásenickým a říčkou Smutnou a jejími přítoky do Lužnice; z východních svahů Miličínské vrchoviny odtéká voda menšími přítoky do řeky Blanice ústící do Sázavy. \n\nFytogeograficky patří celek do chladnějšího mezofytika, tvoří dva specifické fytogeografické okresy Votická pahorkatina (42a) a Votická vrchovina (43). V zachovalé, lesnaté, kulturní krajině se rozkládají tři přírodní parky: Jistebnická vrchovina, Petrovicko a Džbány-Žebrák. \n\n\nNechvalická vrchovina představuje severní křídlo středočeské megaantiklinály. Obdobně jako v sousední Kovářovské vrchovině se i zde nacházejí samostatné žokovité balvany (např. Husova kazatelna či Vrškámen) a kamenná stáda. Balvany často nesou stopy terciérního tropického zvětrávání v podobě povrchových tvarů – skalních mís, žlábkových škrapů, tafoni apod. Nechvalická vrchovina je směrem na jih omezena nenápadnou Sedleckou kotlinou.\n\nNechvalická vrchovina je dále členěna na podokrsky:\n\nKovářovská vrchovina se dále člení na podokrsky:\n\nSedlecká kotlina je sníženina tektonického původu, jíž protéká Sedlecký potok. Sedlecká kotlina se již dále nečlení. Nejvyšším vrchem okrsku je Porostlý (514 m n. m.), v jehož západním úpatí se nachází starý zatopený žulový lom.\n\nJižně od Sedlecké kotliny se zvedají prudké severní svahy Jistebnické vrchoviny. Okrsek Jistebnická vrchovina představuje temeno středočeské megaantiklinály, která, na rozdíl od severní části, spadá k jihu velice pozvolna. Zatímco náhorní plošiny vrchoviny zasahují pouze do výšek 600–650 m n. m., nejvyšší vrcholy překračují hranici 700 m n. m. (Javorová skála 723 m n. m., Čertovo břemeno 714 m n. m. a Kozlov 709 m n. m.). Na celém hřebeni protaženém ve východozápadním směru se nachází četné tvary mrazového zvětrávání (např. mrazové sruby či kamenná moře).\n\nJistebnická vrchovina se dále člení na podokrsky:\n\nMiličínská vrchovina je dále členěna na podokrsky:\n\n\n"}
{"id": "1093546", "url": "https://cs.wikipedia.org/wiki?curid=1093546", "title": "Zsa Zsa Gaborová", "text": "Zsa Zsa Gaborová\n\nZsa Zsa Gaborová, rodným jménem Sári Gábor (6. února 1917, Budapešť - 18. prosince 2016, Los Angeles ) byla maďarsko-americká herečka. \n\nJejí matka Jolie Gábor (rozená Janka Tilemann) byla židovského původu, sestřenice Annette Tillemannové, která se později stala manželkou demokratického kongresmana Toma Lantose. Otec Vilmos Gábor byl maďarský voják. Měla dvě sestry, Magdu a Évu. Všechny tři byly v Budapešti proslulé svou krásou a divokým způsobem života. Zsa Zsa navštěvovala internátní školu ve Švýcarsku. Avšak roku 1936 vyhrála soutěž Miss Maďarska, což způsobilo zlom v její kariéře – slavný vídeňský tenorista Richard Tauber jí nabídl, aby vystoupila v operetě \"Der singende Traum\" (\"Zpívající sen\") v divadle Na Vídeňce. Tak se stala herečkou. Jméno „Zsa Zsa“ přijala na počest maďarské herečky Sári Fedák, která byla právě takto přezdívána. Roku 1941 odešla do Hollywoodu, kam už předtím odešly její sestry, rovněž herečky. Od roku 1952 hrála ve filmech. Za svůj život natočila více než 50 snímků.\n\nJednu z mála hlavních rolí dostala v hudebním filmu Johna Hustona \"Moulin Rouge\" (1952). K jejím úspěšným snímkům patří také thriller \"Dotek zla\" režiséra Orsona Wellese (1958). V závěru kariéry jí byly často nabízeny též populární cameo role (\"Noční můra v Elm Street 3: Bojovníci ze sna\", \"Bláznivá střela 2 a 1/2: Vůně strachu\").\n\nSpíše než svým herectvím však na sebe poutala pozornost svým osobním životem. Byla devětkrát vdaná, často za herce a milionáře:\n\n\nJejím posledním manželem, kterého si vzala roku 1986, byl Frédéric von Anhalt, adoptivní syn princezny Marie Augusty Anhaltské (snachy císaře Viléma II.).\n\nStejně dlouhý je i seznam milenců, který mapoval s oblibou bulvár. Měl jím být zakladatel Turecka Kemal Atatürk, herci Richard Burton a Sean Connery, či zpěvák Frank Sinatra (ten ji dle jejích slov znásilnil). Tisk také referoval o bezpočtu jejích skandálů a výstřelků.\n\nJejí jediná dcera, fotografka Francesca Hiltonová, kterou měla s manželem Conradem Hiltonem, zemřela v Los Angeles na mrtvici 5. ledna 2015. Bylo jí 67 let.\n\nRoku 2002 se stala obětí autohavárie a byla upoutaná na vozíku. Od té doby se její zdravotní stav zhoršoval, byla jí i amputována noha.\n"}
{"id": "1093549", "url": "https://cs.wikipedia.org/wiki?curid=1093549", "title": "Galerie NTK", "text": "Galerie NTK\n\nGalerie NTK je nekomerční výstavní síň sídlící v budově Národní technické knihovny v Praze-Dejvicích. Galerie od svého vzniku v roce 2009 organizuje výstavy zaměřené především na propojení současného umění, vědy a technologií, dále na prezentaci architektury, ale také na výzkum institucionálního pozadí uměleckého provozu. Často se zde také prezentují ateliéry českých uměleckých škol (AVU, UMPRUM, FAMU). Během své existence Galerie NTK připravila především řadu skupinových přehlídek, ale i několik samostatných výstav. Kurátorem Galerie NTK je umělec Milan Mikuláštík. Design prostoru galerie je, stejně jako celá budova, dílem architektonického studia Projektil. \n\n\"Limity těla\" – výstava zabývající se vztahem lidského fyzična a nových technologií, \"Fenomén hra\" – expozice tematizující herní aspekty sociálních jevů, \"Stíny minulých utopií\" – výstava o vztahu architektury a ideologie, PBBK80 – přehlídka prací předních českých umělců spojených s generací postmoderny, \"Velocypedia\" – velmi široce pojatá prezentaci umění, designu i sociálního aktivismu spojených s cyklistikou a udržitelnou dopravou, \"Librarianism\" – výstava o knihovnách a jejich konstrukci. Výstava \"Současná česká malba\" z roku 2012 byla mezigenerační sondou do ženské malby a současně reflexí mocenských mechanismů konstrukce historie umění. \"Per video\" – výstava představila tvorbu současných umělců v konfrontaci s knihami z historického fondu NTK a objekty z depozitářů Národního technického muzea, vše spojovalo téma vidění. \"Ptolemaiovy děti\" – výstava představila současné umění pracující s fenoménem kartografie a současně historické mapy ze soukromých sbírek i fondů NTK. \"Jedna z možností\" – experimentální „tekutá“ výstava deseti malířů, jejíž expozice se denně proměňovala, divák tedy při opakované návštěvě viděl stejnou, ale současně odlišnou výstavu. \"SPOT\" – další experimentální proměnlivá výstava, tentokrát založená na úpravě osvětlovacího systému galerie, který zhasínáním a rozsvěcováním jednotlivých světel diktoval divákovi způsob vnímání vystavených děl. Výstava \"Xenofilia\" se pokusila kriticky vyrovnat s rostoucí xenofobií v české společnosti. V roce 2015 proběhla v Galerii NTK výstava pěti geometrických malířů, jejichž obrazy byly konfrontovány s renesančními a barokními knihami o matematice a geometrii - \"GEO EGO\". Ve stejném roce galerie představila první soubornou výstavu českého postinternetového umění s názvem \"Generation Smart\" a v závěru roku expozici současných klasicistních sochařských inspirací \"Ztracená forma\". V roce 2016 se v galerii představili malíři nepravidlených formátů - výstava \"Shaped Canvas\". V oblasti institucionální kritiky se pohybovala výstava \"Side Job\", na které měli tu možnost ukázat svou tvorbu kustodi galerie - mladí studenti umění. Galerie NTK také prostřednictvím retrospektivní výstavy poprvé v České republice představila práci \"Karla Dudeška\" (člena uměleckých skupin Minus Delta T a Van Gogh TV) rakouského umělce českého původu, který patří mezi průkopníky umění nových médií. Samostatnou výstavu galerie uspořádala také slovenskému umělci \"Mariovi Chromému\". \n\nKromě vlastních výstav galerie spolupracuje s řadou kulturních a vědeckých institucí a subjektů. Začátkem roku 2011 se zde odehrál festival novomediálního umění \"Enter: Datapolis\". Nakladatelství Foibos připravilo výstavu \"Slavné vily Čech, Moravy a Slezska\". Expozice \"Prolomit prostor\" představila výběr deseti nejvýznamnějších scénografických realizací poslední doby. Výstava \"Za všedností\" zpracovala téma architektury evropských divadelních budov. Festival \"Archiweek\" přinesl do Galerie NTK výstavu \"Centrální osa Pekingu\". Národní technická knihovna dále hostila soutěž začínajících designérů Mladý obal či studentskou kompetici \"Olověný Dušan.\" Z architektonických výstav je třeba zmínit retrospektivy britského \"vesmírného\" architekta \"Davida Nixona\", nebo rumunského královského stavitele českého původu \"Karla Zdeňka Límana\", dále výstavu \"Rumunská secese\", expozici \"Meziválečná architektura Kaunasu\", výstavu celoživotního díla funkcionalisty \"Adolfa Benše\", výstavu plakátů ruského grafického designéra \"Petra Bankova\".\n"}
{"id": "1093563", "url": "https://cs.wikipedia.org/wiki?curid=1093563", "title": "Bund der Deutschen", "text": "Bund der Deutschen\n\nBund der Deutschen (\"česky Svaz Němců\") byl nacionální obranný spolek založený 1. července 1934 na ustavující valné hromadě v Litoměřicích. Zabýval se hospodářskou, kulturní, výchovnou a sociálně podpůrnou činností. Jeho český nacionální obranářský protipól zastávaly Národní jednoty. BdD přinesl do spolkového sudetoněmeckého hnutí změnu jak v dosavadní náplni spolkové práce tak i v organizační struktuře. Po změně stanov začal pracovat na vůdcovském principu a nosná idea sudetoněmeckého společenství se ve svazovém nacionálně socialistickém programu postupně radikalizovala. Svaz pracoval v župách - Bundesgau Prag, Böhmerwaldgau, Egerlandgau, Gau Nordwestböhmen, Elster-Elbe-Gau, Gau Nordböhmen, Jeschken-Iser-Gau, Gau Ostböhmen, Gau Schlesien, Gau Nordmähren a Gau Südmähren. Na jaře 1938 se BdD přihlásil k politickému vedení v čele s Konradem Henleinem. Za druhé světové války fungoval pod spolkem pro německé etnické skupiny v zahraničí Verein für das Deutschtum im Ausland (VDA). Po vysídlení Němců z Československa zastřešuje sudetské Němce Sudetendeutsche Landsmannschaft.\n\nIndustrializace na území českých zemí zasáhla do hospodářské a sociální struktury českých a německých jazykových oblastí rozdílným způsobem. V první vlně získaly průmyslovou modernizací předstih jazyková německá území v převážně horských a méně úrodných příhraničních oblastech (textilnictví a sklářství). Česká jazyková území byla oproti německým o jednu až dvě generace pozadu. V druhé polovině 19. století se nová generace německých podnikatelů stále orientovala z větší části na textilní průmysl a v rozvinutých průmyslových oblastech a městech žila jen část německé populace. Česká jazyková území se rozvíjela primárně v agrární oblasti a během druhé poloviny 19. století začal přebytek pracovní síly odcházet za prací do pohraničí. Jednalo se o dělníky, řemeslníky, horníky nebo drobné živnostníky. Čeští přistěhovalci tedy patřili k „sociálně slabšímu“ obyvatelstvu. Na tomto socioekonomickém základě a kulturní odlišnosti obou komunit se formovalo i nacionální hnutí - český austroslavismus a německá touha (plynoucí z rozdrobenosti) po velkém a jednotném Německu.\n\nV revolučních letech 1848–1849 se národnostní vztahy mezi Němci a Čechy (právě kvůli velkoněmecké myšlence) začaly komplikovat. Německá populace v českých zemích žijící v těsné blízkosti Německého císařství a Výmarské republiky (následně Třetí říše) přebírala postupně myšlenku o „osudovém a nadlidském“ poslání Němců a odcizovala se Vídni. Němci se organizovali jednak v nepolitickém „völkisch hnutí“ výchovně vzdělávacích, sociálně charitativních a kulturních obranných spolků a za druhé v politickém německo-nacionálním hnutí - oba proudy se vyznačovaly přáním po hospodářském a politickém sblížení s Bismarckovým Německem:\n\nPočátky „obranné” práce leží v jižním Tyrolsku v obci Proveis v oblasti Nonsberg nedaleko Merana (náležela k italskému Trientu). Kněz a školní dozorce Ambros Steinegger a pomocný kněz Franz Xaver Mitterer se zde snažili svépomocí zlepšit hospodářské a kulturní podmínky ze strany Italů ohrožených Němců. V červnu roku 1880 založili vídeňští liberálové odnož politického spolku Deutscher Verein - Deutscher Schulverein, který sice pracoval pro celé Předlitavsko, ale nejvíce poboček měl právě v českých zemích. Na obranu hospodářské oblasti proti slovanské pracovní migraci se zakládaly svazy Němců: Deutscher Böhmerwaldbund (České Budějovice 1884), Bund der Deutschen Nordmährens (Olomouc 1886), Bund der Deutschen Westböhmens (Plzeň 1892), Bund der Deutschen in Böhmen (Praha 1894), Bund der Deutschen Nordwestböhmens (Most 1894), Bund der Deutschen Ostböhmens (Trutnov 1894), Nordmark (Opava 1894), Bund der Deutschen im Egerkreis (Cheb 1895), Bund der Deutschen Südmährens (Znojmo 1899), Bund der Deutschen der Iglauer Sprachinsel (Jihlava 1904). Snahy o integraci se objevily nejprve na Moravě. V roce 1912 se sloučily olomoucký Bund der Deutschen Nordmährens, znojemský Bund der Deutschen Südmährens a brněnský Deutschmährische Heimat do svazu Bund der Deutschen in Mähren (Brno).\n\nPo první světové válce a vzniku Československa dominoval „Bund der Deutschen in Böhmen”, dále zde pracovaly - „Deutscher Böhmerwaldbund” (České Budějovice), „Bund der Deutschen in Böhmen” (Teplice-Šanov), Bund der „Deutschen in Ostböhmen” (nyní se sídlem v Broumově), Bund der Deutschen in Mähren (Brno), „Nordmark” - od roku 1921 „Bund der Deutschen Schlesiens” (Opava). Hned v revolučních dnech roku 1918 svazy plně podporovaly připojení k Německému Rakousku a vznik německých provincií (Deutschböhmen, Sudetenland, Böhmerwaldgau a Deutschsüdmähren). Dne 2. července 1929 proběhlo další moravské sloučení (Bund der Deutschen in Mähren a v roce 1921 konstituovaný Bund der Deutschen Schlesiens) v „Bund der Deutschen Mährens und Schlesiens” se sídlem v Brně. V roce 1920 měla jejich obranná práce široký záběr:\n\nNa výročním sjezdu v Chebu v roce 1920 byl přijat program nazvaný „Chebské zásady” (Egerer Leitsätze) a o rok později byl na sjezdu v Broumově rozšířen o tzv. Učení o národní podstatě. Poprvé se objevuje v programu požadavek po „vůdčích osobnostech”, které by určovaly chod veřejného života. V roce 1933 přijal výroční sjezd v Jablonci nad Nisou nové stanovy, které ministerstvo vnitra odsouhlasilo 3. dubna 1934.\n\nNa 40. sjezdu „Bund der Deutschen in Böhmen” 1. července 1934 v Litoměřicích došlo k oficiálnímu ustanovení „Bund der Deutschen”. Nové stanovy se zaměřovaly na národní hospodářství, lidovýchovu a kulturu a rozvoj nacionálního společenství. Probíhala reorganizace svazů na osm (později jedenáct) žup, školení funkcionářů a agitační a náborová práce, vytvářely se pracovní příležitosti, vznikl nový projekt „Sudetendeutsche Volkshilfe” a svaz zavedl „nacionální dávku” ke zvýšení spolkových příjmů. Podstatnou změnou ve stanovách se stalo „právo jmenovací” namísto volebního a zavedení „vůdcovského principu”. Sjezdy jednotlivých svazů (až na Deutscher Böhmerwaldbund) během roku 1934 odhlasovaly připojení k BdD a provedly změny ve svých stanovách. Vůdcem svazu BdD byl jmenován evangelický kněz a dlouholetý funkcionář (BdDiB) Gottfried Wehrenfennig a dále tři jeho zástupci Hermann Brass, Emil Breuer a Rudolf Schubert. Takto „zglajchšaltovaný” svaz se stal oporou formujícího se Henleinova hnutí a od roku 1936 Sudetoněmecká strana v podstatě svaz řídila.\n\nZe začátku tvořily místní svazové odbočky základní organizační jednotky (Ortsgruppe), nad kterými stály okresní svazy (Bezirksverband). V čele každé jednotky rozhodovalo předsednictvo složené z předsedy, jednatele, pokladníka, popř. další členů. Předsednictvo se scházelo nepravidelně, před oslavami a veřejnými akcemi skoro denně, jinak někdy jednou týdně nebo jednou za měsíc. Na nižších stupních se pak konaly jednou za rok valné hromady s vypracovanou roční zprávou. Se vznikem centrálního svazu BdM se struktura členila na nejnižší spolkové skupiny (Bundesgruppe), okresní svazy (Bezirksverband) a župy (Bundesgau und -bezirk Prag, Böhmerwaldgau, Egerlandgau, Gau Nordwestböhmen, Elster-Elbe-Gau, Gau Nordböhmen, Jeschken-Iser-Gau, Gau Ostböhmen, Gau Schlesien, Gau Nordmähren, Gau Südmähren). Ve vedení všech organizačních jednotek stál od roku 1934 vůdce - v čele BdD svazový vůdce (Bundesführer), v čele župy župní vůdce (Gauführer), ve vedení okresu okresní vůdce (Bezirksführer) a v čele místní skupiny skupinový vůdce (Bundesgruppenführer), který měl pravomoc jmenovat tři referenty pro věci nacionální, hospodářské a kulturní (Volkswart, Wirtschaftswart, Kulturwart). Správní činnost BdD ležela na bedrech svazového vedení (Bundesleitung), svazového výboru (Bundesausschuß), vůdcovské rady (Führerrat), pracovní komory (Arbeitskammern), dozorčí rady (Aufsichtsrat) a smírčího soudu (Schiedsgericht). V jejich režii se pak konaly výroční valné hromady a pracovní porady.\n\nV každé obci, která měla více jak 2 000 německých obyvatel, se povinně zakládaly ženské skupiny v čele s „Gruppenfrau”. V menších obcích pracoval při stávajících skupinách „Pracovní výbor pro ženskou práci” (Arbeitsausschuss für die Frauenarbeit der Bundesgruppe). Podobně fungovaly ženské výbory na okresech pod velením „Bezirksfrau” nebo župy s „Gaufrau”. Nová role „manželky a matky” již nebyla soukromou záležitostí. Ženy se staraly o charitu a sbírky, šily nebo pletly oblečení pro děti, zajišťovaly hladký průběh plesů, organizovaly ozdravné pobyty pro děti nebo vánoční nadílky či bezplatnou stravu. Od května 1936 plnily pokyny pracovního listu „Frauenarbeit im BdD” (v roce 1938 přejmenován na „Frauenschaften”). Prorůstání vlivu Sudetendeutsche Partei (SdP) se projevilo i v ženských skupinách. Ke dni 30. června 1938 byly ústředím svazu zrušeny a po dohodě se stranickým ženským sudetoněmeckým hnutím „SdP-Frauenschaft” pracovaly ženy přímo v mužských odbočkách. Nadále byla každá členka SdP-Frauenschaft zároveň členkou BdD (po Mnichovu „NS-Frauenschaft”).\n\nPodchycen měly svazy také dorost ve věku 14–20 let v tzv. péči o mládež (Jugendpflege). Vhodnou příležitostí pro verbování mládeže do odboček, okresů a žup se staly tělovýchovné akce pořádané spolkem Deutscher Turnverband (DTV) a organizací venkovského dorostu „Landständische Jungmannschaft”: měsíční besedy nazvané „Heimatabend”, týdenní akce „Heimatwochen”, „Jugendwochen”, schůze mládeže, vzdělávací kurzy nebo přímo pobytové akce v atraktivním prostředí na pohraničních boudách a ubytovnách. Nechyběly ani mládežnické výchovné tiskoviny jako například oblíbená brožura „Jugendbüchlein”, která dorost nenásilně informovala o „velikostí“ německého národa, seznamovala s pojmy „krev a půda“ či v mládeži posilovala „válečného ducha“. Po roce 1933 převzal práci s mládeží tělovýchovný spolek DTV.\n\nČlenská základna se dělila na řádné členy (ordentliche Mitglieder), zřizovatele (Gründer, Stifter), zasloužilé (verdiente Mitglieder) a čestné členy (Ehrenmitglieder). Členem se mohl podle stanov stát kdokoli bez rozdílu pohlaví, náboženství a politického smýšlení, ale některé více nacionálně zaměřené svazy si stanovy upravovaly. Například Bund der Deutschen in Böhmen a Nordmark (po roce 1921 Bund der Deutschen Schlesiens) nabíraly jen členy zcela völkisch. Upravené stanovy BdD v roce 1934 uváděly, že členem se může stát každý bezúhonný Němec bez rozdílu pohlaví. Do řad svazu se přijímaly i organizace nebo spolky. Na základě žádosti vystavovalo župní vedení potvrzení o „árijském původu“. Potvrzení předcházela zdravotní prohlídka. Současně s výsledky lékařské prohlídky žadatel předkládal i rodokmen a zdravotní průkaz pro doložení údajů o dědičných nemocech. Na postech funkcionářů se objevovala (podle průzkumu Jitky Balcarové ) „měšťanská nacionální elita první generace vysokoškolsky vzdělané střední třídy - zástupci vídeňské říšské rady a zemských sněmů, radní, advokáti, lékaři, továrníci, obchodníci, novináři a úředníci”. Náborová akce „Žádná obec bez spolkové odbočky!“ přinesla do stagnace po roce 1934 nové členy. V roce 1937 činila členská svazová základna 10,5 % čs. německé populace, což byl každý 9.–10. německý občan v Československu. Horní třída se objevovala spíše v roli zřizovatele nebo dárce. Ve 30. letech 20. století se pod parolou krve a půdy objevilo v zemědělských oblastech hojné zastoupení spodní vrstvy střední třídy tzv. mladého sedláka (Jungbauer). Věkový průměr většiny členů se v roce 1937 pohyboval kolem 30–40 let a hned po té následovalo věkové složení mezi 20–30 lety.\n\nBdD zaměřoval hospodářsko-podpůrnou činnost na chudé děti, pro které zřizoval a provozoval vývařovny nebo pořádal vánoční nadílky a na péči o mládež. Další podpora cílila na zemědělsky orientovaný průmysl a domácí výrobu, majitele statků a zemědělských podniků za účelem udržení stávajícího majetku, ale i na řemeslníky a živnostníky nebo provozoval bezplatné zprostředkovatelny práce. V novém Československu probíhaly (mimo státních akcí) také dva sociální podpůrné projekty německých obranných spolků, ve kterých hrál Bund der Deutschen vedoucí úlohu - Brüder in Not (BN) a Sudetendeutsche Volkshilfe (SVH), podle vzoru německých projektů NSDAP (Winterhilfe, Winterhilfswerk).\n\nSvépomocný projekt na podporu německých dětí a mládeže „Brüder in Not” (Bratři v nouzi) probíhal od roku 1933 do roku 1934 v čele s předsedou spolku Gottfriedem Wehrenfennigem. V únoru 1934 byl projekt zařazen do obdobné státní akce na podporu nezaměstnané mládeže „Demokracie pro mládež” (Demokratie für die Jugend). Přídělu chleba, mléka, teplé stravy (polévky) a topného materiálu se dočkali sociálně slabé rodiny s vyšším počtem dětí, těhotné ženy, staří lidé a nezaměstnaní. Podpůrné akce se pořádaly pod hesly „Dvojnásobně pomůže ten, kdo rychle pomůže! (sbírky oděvů), „Dítě hostem!“ (bezplatné poskytnutí teplého jídla dětem v hostitelských rodinách nebo v hostincích), „Dítě na venkov!“ (prázdninová akce) či „Pomoc žactvu“ (svačiny ve školách).\n\nNejvýznamnějším nacionálním svépomocným projektem na podporu nezaměstnanosti se stala „Sudetendeutsche Volkshilfe” (Sudetoněmecká národní pomoc), na kterém participovalo více jak 70 spolků pod vedením Bund der Deutschen, Deutscher Turnverein a Sudetendeutsche Partei. Celá akce byla odstartována 8. listopadu 1934 a ukončena na konci března 1938. Zimní sbírky trvaly v průměru tři a půl měsíce (1934/35, 1935/36, 1936/37, 1937/38). I když čs. stát svépomocnou akci povolil a sbírky se mohly konat v obcích s nadpoloviční německou většinou a se značnou německou menšinou, přesto měl výhrady k její propagaci. Nejvíce výhrad vznášel ke sbírkám „od domu k domu“ a k označování přispívajících 1 % ze svého měsíčního platu speciálními domovními kolky (Monatsspendemarken) nebo přispívajících větších obnosů darovacími kartami (Spendekarten) u vchodu domu nebo bytu. Mimo osobně prováděných sbírek fungovaly po celé zimní období veřejné SVH-pokladničky v hostincích, klubech, hotelech, restauracích, vinárnách, kavárnách, kinech apod. Vedle finančních obnosů se vybíraly také obnošené oděvy, potraviny a jiné staré věci k dalšímu použití a pořádaly se různé kulturní, sportovní a přednáškové akce. Projekt finančně dotovalo i zahraničí. Z akce nebyli podporováni komunisté a sociální demokraté. Českým nacionalistům byla sociální svépomoc Sudetendeutsche Volkshilfe trnem v oku a požadovali po Ministerstvu vnitra a Ministerstvu sociální péče zákaz veškerých sbírek. V tisku „Der Sozialdemokrat” a „Die Arbeiterturnzeitung” se kriticky ozývali němečtí komunisté a sociální demokraté.\n\nPodstatou projektu Sudetendeutsche Freiwillige Arbeitsdienst (Sudetoněmecká dobrovolná pracovní služba - SFAD) se staly podle vzoru „Říšské pracovní služby” (Reichsverband deutscher Arbeitsdienstvereine – RAD) pracovní tábory, které byly financovány z výtěžku SVH a některé ze státních dotací. Přicházely i velké subvence v říšských markách. V Německu byla pracovní služba od 26. června 1935 pro chlapce a dívky „árijského původu“ ve věku 18–25 let povinná, v Československu na takovou povinnost mohl Svaz Němců pouze apelovat: „Pracovní služba je povinnost každého!“, „Chop se lopaty a služ! nebo „Je to tatáž povinnost pro všechny!“ BdD se staral o finanční krytí výstavby a chodu táborů a zprostředkovával nezaměstnanou mládež. Deutscher Turnverband uchazeče vybíral, vedl kartotéku táborových vedoucích a zúčastněných členů a školil táborové vedoucí. V táborech pracovali nejprve nezaměstnaní muži ve věku od 17 do 30 let, později i dívky. Mužská mládež odvodňovala mokřiny a skulturňovala novou zemědělskou půdu, stavěla cesty, nová cvičiště a ubytovny pro mládež. Dívky pomáhaly v rodinách sedláků, staraly se o děti, zastávaly práce v domácnosti a vykonávaly pomocné zemědělské práce (sklizně). V rámci\nprojektu „Sudetoněmecké osidlování“ budovala SFAD také nové osady. V první fázi projektu (1935–1937) měly tábory hlavně sociálně podpůrný význam, vzhledem k tomu, že nezaměstnanost po roce 1937 klesla, převažoval v druhé fázi (1937–1938) aspekt výchovný a agitační. Tábory podporovaly výchovu k půdě a krvi a nacionální pospolitosti. Řada objektů sloužila turnerům nebo SdP.\n\nNejnáročnějším projektem BdD se stal Kinderhilfswerk (Sociálně podpůrný projekt dětem - KHW), který navázal na projekty\n„Brüder in Not” a „Demokracie pro mládež”. Mimo teplého zimního oblečení a bezplatné teplé stravy („Dítě hostem“) poskytoval projekt od roku 1933 prázdninovou pobytovou zotavovací akci (Kinderferienhilfswerk) pod názvem „Dítě hostem na venkově!“. Protože kapacita volných míst v rodinách sedláků nestačila, vybudoval BdD vlastní prázdninové tábory a osady. Vedení tábora zajišťovali učitelé (po absolvování speciálního školení). Problém ze strany čs. státu nastával při zahraničních pobytech a ze strany říšských úřadů při pobytech dětí českých krajanů z Německa na území republiky. Zahraniční návštěvu tábora povoloval Zemský úřad v Praze. Nejvíce zamítal z ideových důvodů pobyty německých dětí z Československa v dětských táborech v Německu a v Rakousku (v letech 1936–1937 nebyly povoleny vůbec) a pobyty říšských dětí na území čs. státu.\n\nNa výročním sjezdu svazu „Bund der Deutschen in Böhmen” v Karlových Varech byl založen 17. dubna 1898 výbor pro sirotčí péči. Děti umísťoval svaz nejprve v rodinách, ale od začátku 20. století začal budovat vlastní sirotčince. První vznikl v roce 1905 v Nové Vsi u Dobřan na Plzeňsku. O tři roky později inicioval předseda spolku BdDiB Karl Schücker v Dolním Třešňovci u Lanškrouna rozsáhlý projekt, který obdržel na památku jeho jméno. „Dr. Karl Schücker Waisenheim des Bundes der Deutschen in Böhmen” vlastnil i zemědělský podnik pro vyučené sirotky. Spolek zakládal i menší sirotčí osady a kolonie (Waisensiedlungen, Waisenkolonien). Také se snažil zajistit dětem vhodné pěstouny s měsíční finanční podporou. V roce 1937 přešla veškerá zařízení na Deutscher Kulturverein a v držení spolku zůstaly pouze sirotčince v Třebnici u Domažlic a v Doubí u Karlových Varů.\n\nPracovní zprostředkovatelny se snažily zajistit pracovní místa německému obyvatelstvu a svazy, které střežily hlavně přesidlování lékařů a právníků, se tak zasloužily jen v roce 1934 o umístění 109 uchazečů z tohoto oboru. Zrovna tak se BdD obával přílivu českých učňů a českého služebnictva do německých rodin a to zejména na jazykové hranici. Snažily se proto hojně inzerovat žádosti a nabídky pracovních míst také ve svém tisku. Informace získávaly i z Centrálního úřadu zprostředkovatelského v Praze. Hledání práce měly uchazečům ze vzdálenějších míst usnadnit vybudované ubytovny (v Broumově a v Trutnově). Kolem roku 1935 provozoval BdD 81 pracovních zprostředkovatelen. Okresní zprostředkovatelny s vlastní kanceláří poskytovaly i poradenskou službu (volba povolání, rekvalifikace, koupě a prodej nemovitostí i půdy, půjčky). O situaci v každé obci a vsi je informoval důvěrník. Vládním nařízením č. 217 čs. stát provozování svazových zprostředkovatelen od 1. října 1936 značně zkomplikoval a podle §6 k provozování takové činnosti bylo nadále potřeba povolení ministerstva sociální péče. V roce 1938 BdD povolení nezískal.\n\nTuristické podvýbory vedly agendu letního ubytování v německých oblastech. Ve svazovém periodiku vycházely nabídky a doporučení „zaručeně německých“ rekreačních a turistických míst (hotelů, penzionů a horských boud). Dále vydávaly turistické průvodce, mapy, pohlednice. Na jejich bedrech ležela nejen starost o objekty v turistických destinacích, ale také financování nových chat a horských ubytoven. Pořádaly výlety a v atraktivních a zajímavých oblastech i veřejné akce. Společně s německými turistickými organizacemi udržovaly turistické stezky. Turistické ukazatele (a hlavně v jakém jazyce budou na nich nápisy) se staly samozřejmě mezi českými a německými organizacemi další třecí plochou a německá strana vyzývala k zastavení českého značení. Záslužnou práci odvedly při budování turistických ubytoven a chat pro\nmládež. Podle německého vzoru byl založen „Sudetendeutsches Herbergswerk” (Sudetoněmecký projekt výstavby ubytoven), později transformovaný na Verband für Deutsche Jugendherbergen (Svaz německých ubytoven pro mládež) se sídlem v Ústí nad Labem.\n\nSpolky poskytovaly domácím výrobcům nejen finanční dary, ale také výhodné půjčky na pracovní nářadí (někdy i zdarma výrobní materiál). Při zprostředkování prodeje neplatili domácí výrobci provizi a ve svazovém tisku se objevovala jejich inzerce bezplatně. Ve spolkové režii vycházely seznamy výrobců a knihovny nakupovaly potřebnou odbornou literaturu. Mimo vzorkovny výrobků v teplické kanceláři nabízel Bund der Deutschen in Böhmen mobilní variantu v podobě dvou cestovních kufrů k zapůjčení do okresů a odboček. Přibližně od roku 1922 prezentovali domácí výrobci své zboží (řezbářské a soustružnické výrobky – betlémy, dřevěné hračky, krajky, kresby aj.) na vánočních trzích. Spolkové a „zaručeně německé výrobky” reprezentovala ochranná známka „Wia”. Nemalý význam měly i prodejní výstavy. Pro domácké dělníky rozšířil svaz od roku 1934 poradenskou službu v místních odborných odbočkách.\n\nV roce 1919 položili Němci organizační základy nacionální lidovýchovy na školícím zasedáním v Ústí nad Labem (Aussiger Volksbildnertag). Následně přikročili k vydávání časopisu „Böhmerland-Jahrbuch” (Sudetendeutsches Jahrbuch). Deutscher Verband für Heimatforschung (Německý vlastivědný svaz) započal s kurzy vyšší lidové školy (Volkshochschule) a v Liberci v roce 1925 přibyla společnost völkisch lidovýchovy Gesellschaft für deutsche Volksbildung, která byla současně členem zastřešující organizace „obranných“ a ostatních nacionálních svazů „Hauptstelle für deutsche Schutzarbeit” (Ústředna německé obranné práce) v čele s předsedou Gottfriedem Wehrenfennigem. Gesellschaft für deutsche Volksbildung sídlila v Liberci od roku 1932 v budově Goethova domu (Goetheheim in Reichenberg). Oproti tomu byl založen v roce 1937 ještě pražský Institut für deutsche Volksbildung (Institut německé lidovýchovy).\nJádro a neodmyslitelný prvek lidovýchovy tvořily knihovny. V podstatě při zakládaní jakéhokoliv spolku se začínalo jejím zřízením. Zrovna tak tomu nebylo jinak ani u BdD. Svazové knihovny objednávaly ponejvíce německé a rakouské autory jako byl Goethe, Novalis, Schiller, Mörike nebo Rosegger, domácí německé autory (Josef Blau, Alois Celer, Konrad Henlein, Fritz Koberg, Erwin Quido Kolbenheyer, Karl Franz Leppa, Emil Lehmann, Reinhold Netolitzky, Wilhelm Pleyer, Walther Schlesinger, Hedwig Teichmann, Hans Watzlik aj.) a různé spolkové publikace či díla regionálních autorů a literaturu z řady německých lidových knižnic (Rheinischer Hausbücherei, Wiesbadner Volksbücher). Po založení centrálního Svazu Němců se zakládala výpůjční místa v každém okrese a poradenské kanceláře pomáhaly s výběrem literatury. Na konci roku 1936 svaz již disponoval s 600 knihovnami a 281 000 díly. Společně se Sudetendeutscher Bücherbund (Sudetoněmecký knižní spolek) organizoval oslavu německé knihy „Den knihy”.\n\nSpolkové vydavatelství „Wia-Verlag” se sídlem v Teplitz-Schönau vydávalo: publikace a sbírky lidových her, povídek, pohádek, zpěvníků, pověstí, říkadel, řady pohlednic s lidovými písněmi, propagační letáky, plakáty a výtisky se speciální tematikou k vánocům, velikonocům, ke Dni matek. Vydával samozřejmě svoje periodika, díla zabývající se rasovou hygienou a nacionální politikou atd. Bohaté ilustrace využívaly motivu orajícího sedláka (pluh), germánského válečníka (meč), matky s dítětem (v náruči), osamocené chalupy v horách a také výjevy ze selského a dělnického života. Prim hrály spolkové „kalendáře”. Kalendář a bible nechyběly v žádné rodině. Spolkový kalendář byl jednoduše nepostradatelný, obsahoval nejen zábavnou, ale i odbornou část a byla v něm pokaždé shrnuta roční spolková práce za uplynulý rok. Obsahoval články ke spolkové tematice, o regionálních osobnostech, ale jeho informativní část nabízela také spoustu důležitých adres německých samosprávných, hospodářských, školských a jiných organizací a nechyběla ani tematická inzerce.\n\nNárodní oslavy germánských svátků - Letního a Zimního slunovratu, jarních oslav bohyně Ostary a podzimních Dožínek představovaly návrat ke starogermánské mytologii a tradicím. Spolky tak demonstrovaly nacionální soudržnost. Oslavy Letního slunovratu (Sommersonnwende 21. červen) se zapálenými vatrami (Sonnwendfeuer) se odehrávaly na vrcholcích hor, kopců a na vyvýšeninách (oproti křesťanské svatojánské noci 24. června). Nechyběly zapálené pochodně, hořící kola s křížem, rolování zapálených kol ze slámy z kopců do údolí, tanec kolem ohně, proskakování ohněm a zpěv lidových písní. Zimní slunovrat (Wintersonnenwende 21.–22. prosinec) oslavovaly svazy podle starých Germánů jako Julfest, Julfeier nebo Weihnachtsfest. Ženy připravovaly pro děti program s vánoční nadílkou. Osterfest si Němci ve spolcích připomínali od roku 1905 v den 1. dubna k poctě Bismarckových narozenin. Sbírkové akce pro sirotky se v tento den moc neuchytily a tak byly pořádány zase o Velikonocích. Na počest nordicko-germánského Boha Wotana uctívali při Dožínkách (23. září) kult německého sedláka (půda a krev) a národní socialisté tento den oslavovali první neděli po 29. září jako národní svátek.\n\nMezi další národní slavnosti o druhé květnové neděli patřil i v roce 1924 svazem Bund der Deutschen in Böhmen zavedený Den matek (v Německu už v letech 1922–1923). Společně s mládeží politických stran pořádaly obranné spolky jízdy na „jazykovou hranici“ (Sprachgrenzfahrt) a to zejména o Velikonocích a Dožínkách. Po zákazu názvu ze strany čs. státu užívaly svazy označení Tag der Heimat. Ve 30. letech se staly provokace jak ze strany německých nacionálních obranných spolků, tak i ze strany českých nacionálních obranných spolků (Národní jednoty, Sokol) při návštěvách hraničních oblastí pravidlem. Bohatý kulturní život v německých městech a obcích doplňovaly veselice na Silvestra (Jahreschlussfeier), krojové slavnosti (Trachtfest), zahradní slavnosti (Gartenfeier), divadelní, osvětové večery (Bunter Abend, Bundesabend, Völkischer Abend), masopustní plesy, koncerty aj.\n\nValné hromady s volbou nového představenstva byly doprovázeny bohatým kulturním programem. Sjezdy se proto konaly o víkendu a někdy i od pátku až do pondělí. V druhé polovině 30. let se pořádaly sjezdy zejména o Svatodušních svátcích. S dostatečným předstihem proběhla volba přípravného výboru, kterému ležela na bedrech celá organizační práce a během sjezdu sloužil návštěvníkům zvláštní informační úřad (program, ubytování). V první polovině 20. let neunikly sjezdy drobnohledu čs. policejních úřadů. Obzvláště vadily zahraniční návštěvy ze sousedního Německa. Vypravené vlaky tak často po pasových kontrolách dorazily značně probrané. Členové SdP se na sjezdech objevovali povinně a ostatní politické strany v hojném zastoupení. Obrat v řečnických proslovech nastal ve 30. letech 20. století. Do popředí se dostalo téma „loajality k ČSR spolu s reálnou možností dosáhnout nacionálního společenství sudetských Němců v rámci republiky”.\n\nOd 30. let byl sice BdD stále formálním pořadatelem svazové lidovýchovy, ale SdP měla na její průběh značný vliv. Den matek nakonec pořádala už je Sudetoněmecká strana. Dožínky zůstaly v režii místních odboček a okresy se na pokyn strany zaměřily na „Dny domoviny” (náhrada za jízdy na jazykovou hranici). Pod stranickou taktovkou probíhaly i oslavy 1. května (Maifest). „Heimatabende” ve větších městech měli členové SdP nařízené. V letech 1937-1938 se stalo skandování hesel typu „Náš vůdce je Konrad Henlein!“, „Jeden národ, jedna vůle, jeden cíl!“, „Znovu přísaháme naši věrnost vůdci!“, „Jeden národ, jedna říše, jeden vůdce!“, „Vůdce nad námi bdí!” při kulturních akcích pravidlem. Zrovna tak potyčky a rvačky při střetu s českou menšinou.\n\nŘíšský komisař pro sudetská území pověřil nařízením č. 1/38 z 15. října 1938 Alberta Hoffmanna (Stillhalterkommissar für Organisationen im sudetendeutschen Gebiet) NS-glajchšaltováním spolků a organizací při procesu budování nacionálně socialistické státní a stranické struktury v připojených sudetských oblastech. Likvidační a prolongační komisař Hoffmann ponechal nejprve všechny složky BdD v činnosti a to i bez velkých personálních změn. Postupně byl sepsán veškerý majetek a přes „Kreditanstalt der Deutschen” se provedl převod na konto vedení svazu v Teplicích-Šanově. Ukončení činnosti naplánoval komisař Hoffmann na konec ledna či začátek února 1939. Bývalí funkcionáři a členstvo nacionálních „obranných“ organizací bylo považováno za spolehlivé a počítalo se s ním při obsazování nových NS-úřadů do župního vedení NSDAP.\n\nBdD pracoval nejprve pod Deutscher Heimatbund a nakonec s Deutscher Kulturverband (DKV) vytvořil „sudetské oddělení“ spolku „Bund Deutscher Osten” (BDO), který vydával spolkový časopis Sudetendeutsche Monatshefte. Na starosti měl knihovny a kulturní spolkové Německé domy (Deutsches Haus). V roce 1942 splynul BDO se sudetskou skupinou Verein für das Deutschtum im Ausland (VDA). Zcela jiná situace panovala nejprve ve zbylém Československu, kde činnost poboček BdD přestala až po zřízení Protektorátu Čechy a Morava a podzim roku 1939 došlo k jejich zrušení ve spolkovém katastru. Až do konce války roku 1945 byl součástí BDO s vedením VDA. Veškerý majetek protektorátních odboček spadl pod BDO. Spolkové prvorepublikové projekty se staly taktéž součástí NS-politiky: ze „Sudetendeutsche Volkshilfe“ vznikla „NS-Winterhilfe“, ze „Sudetoněmecké dobrovolné pracovní služby“ „Reichsarbeitsdienst“ a „Sudetoněmecké osidlovací hnutí“ se stalo součástí „Generalplan Ost“.\n\n\n\n"}
{"id": "1093568", "url": "https://cs.wikipedia.org/wiki?curid=1093568", "title": "Jan Hron", "text": "Jan Hron\n\nJan Hron (* 17. září 1941) je pedagog na Provozně ekonomické fakultě ČZU a bývalý rektor České zemědělské univerzity v Praze.\n\nPochází ze sedlácké rodiny, díky čemuž měl problémy s dostáním se na studia. Když se hlásil na Veterinární a farmaceutickou univerzitu v Brně, nebyl přijat údajně pro enormní zájem, dále se hlásil na provozně-ekonomickou fakultu ČZU, kde v náhradním termínu uspěl, ale po prvním ročníku byl vyloučen z kádrových důvodů.\n\n\nJe autorem asi 350 vědeckých publikací, 63 výzkumných zpráv, 45 učebnic a skript a 38 mezinárodních titulů.\n\n"}
{"id": "1093569", "url": "https://cs.wikipedia.org/wiki?curid=1093569", "title": "Probuzení jara", "text": "Probuzení jara\n\nProbuzení jara (v americkém originále Spring Awakening) je americký muzikál s hudbou Duncana Sheika a libretem a texty písní Stevena Satera. Je založen na stejnojmenné divadelní hře od Franka Wedekinda. Odehrává se na konci devatenáctého století v Německu a vypráví příběh o dospívajících, kteří objevují vnitřní a vnější rozvoj sexuality. \n\nPůvodní broadwayská verze měla premiéru dne 10. prosince 2006 a v hlavních rolích se představili Jonathan Groff, Lea Michele, Skylar Astin a John Gallagher mladší, v režii Michaela Mayera. Původní broadwayská hra získala osm cen Tony včetně kategorií nejlepší muzikál, režisér, scénář, hudba a herec ve vedlejší roli. Uvedení také získalo čtyři ceny Drama Desk Awards a původní nahrávka muzikálu obdržela cenu Grammy. \n\nČeská verze měla premiéru 21. listopadu 2009 na prknech Městského divadla Brno , v květnu 2015 tento muzikál také uvedlo plzeňské Divadlo Josefa Kajetána Tyla . \n\nWendla Bergmann, dospívající dívka žijící v Německu na konci devatenáctého století, si stěžuje, jak ji matka nenaučila „žádný způsob jak zvládat věci“ a neřekla ji, jaké to je, být mladou ženou („Mama Who Bore Me“). Řekne své matce, že je načase, aby se dozvěděla, odkud se berou děti, protože se stane dvojnásobnou tetičkou. Její matka se nemůže přimět k tomu, aby jí to vysvětlila, i když ví, že Wendla je již v pubertě. Místo toho řekne Wendle, že k tomu, aby žena měla dítě, stačí jen, když jí její muž bude milovat z celého svého srdce. Další mladé dívky ve městě vypadají podobně nevinně a jsou rozzlobené z nedostatečnosti znalostí, která se k nim dostává („Mama Who Bore Me (Reprise)“).\n\nNěkolik mladých chlapců studuje ve škole v hodině latiny básníka Vergilia. Když Moric Stiefel, velmi nervózní a impulzivní mladý muž, ospale při čtení přeskočí řádek, tak ho učitel tvrdě trestá. Moricův spolužák, rebelský a vysoce inteligentní Melchior Gabor, se ho snaží hájit, ale učitel ho neposlouchá a udeří Melchiora holí. Melchior přemýšlí o mělké omezenosti školy a společnosti a vyjadřuje svůj záměr změnit tyto věci („All That’s Known“).\n\nMoric popisuje sen, který se mu v noci zdál a Melchior si uvědomí, že Moric měl erotický sen, ale Moric si myslí, že je známka šílenství. Melchior chce uklidnit vyděšeného Morice a již předtím se dozvěděl sexuální informace z knih a řekne Moricovi, že všichni chlapci v jeho věku mají tyto sny. Vyhořelí chlapci mezi sebou sdílejí vlastní sexuálně frustrované myšlenky a touhy („The Bitch of Living“). Moric, kterému není příjemné o tom mluvit s Melchiorem, ho žádá, aby mu poskytl informace v písemné formě s ilustracemi. \n\nNěkteré dívky se sejdou po škole a škádlí se ohledně svých představ vzít si některé z chlapců z města. Na prvním místě jejich seznamu je radikální, inteligentní a dobře vypadající Melchior („My Junk“). Mezitím Jenda masturbuje, když pozoruje erotickou pohlednici a Georg si libuje v živých fantaziích ohledně jeho učitelky klavíru s výrazně ženskými tvary. Moric dychtivě přečetl poznatky, které mu Melchior sepsal, ale stěžuje si, že jeho nová znalost zapříčinila, že jeho sny jsou ještě živější a mučivější. Melchior se snaží svého kamaráda uklidnit, ale Moric ve frustraci uteče. Všichni chlapci a děvčata vyjadřují své touhy po fyzické intimitě („Touch Me“).\n\nWendla shání květiny pro svou matku a narazí na Melchiora. Společně vzpomínají na jejich přátelství, které měli v dětství a sedí u stromu. Každý z nich zvažuje, jaké by bylo poddat se fyzickým tužbám toho druhého, ale nakonec tak nečiní („The Word of Your Body“). Mezitím se Moritz vplíží do školy, aby zjistil výsledky svých zkoušek a zjistí, že výsledky jsou dostačující. Nicméně učitel a ředitel, kteří se domnívají, že ne každý může projít zkouškami, se rozhodnou, že nechají Morice propadnout, protože jeho známky nepovažují hodné standardu školy. \n\nMartha, jedna z dospívajících dívek, nechtěně svým kamarádkám přizná, že její otec ji fyzicky zneužívá (včetně sexuálního násilí) a její matka to ví, ale je buď lhostejná, nebo bezcitná. Ostatní dívky jsou zděšené, když se to dozví, ale Marta je přiměje slíbit, že to nevyzradí, jinak by skončila jako její kamarádka Elsa, která nyní putuje bez domova a bez cíle, protože po tomto oznámení ji rodiče vyhodili z domu („The Dark I Know Well“). Později Wendla najde Melchiora opět na jeho místě v lese a řekne mu o Martině zneužívání. Melchior je rozhořčen, když to slyší, ale Wendla ho přesvědčí, aby ji uhodil a ona tak pochopila bolest své kamarádky. Zpočátku Melchior není ochoten něco takového udělat, ale nakonec neochotně souhlasí. Během bití se nechá unést svými vlastními frustracemi a strhne Wendlu na zem. Melchior je znechucen sám sebou, utíká a nechá na zemi ležící a plačící Wendlu. Wendla zjistí, že Melchior na zemi nechal svůj deník, tak ho sbírá a bere si ho s sebou.\n\nMoric se dozví, že v závěrečných školních zkouškách neprošel, na což jeho otec reaguje pohrdáním a opovržením, když mu Moritz řekne, že se nebude ve škole zlepšovat. Místo aby se Moricův otec snažil pochopit bolest svého syna, tak mu vyčítá, že na něj bude pohlíženo jako na někoho „jehož syn zklamal“. Moric píše dopis Melchiorově matce, jako jediné z jeho dospělých přátel, s prosbou o peníze na cestu do Ameriky, ale ona to jemně avšak rozhodně odmítá a slibuje, že napíše jeho rodičům, aby na něj nebyli tak přísní („And Then There Were None“). Moric je zničený tímto odmítnutím, cítí, že mu mnoho možností již nezbylo a začne přemýšlet nad tím, že spáchá sebevraždu. \n\nVe vydýchaném seníku během bouře Melchior křičí ve svém zoufalství, že je chycen mezi dětstvím a dospělostí („The Mirror-Blue Night“). Wendla ho opět vyhledá, řekne, že mu chce vrátit jeho deník a oba se tomu druhému omlouvají za to, co se stalo předtím v lese. Nedlouho poté se začnou líbat. Wendla zpočátku odmítá jeho návrhy jít dál, ale ve skutečnosti moc nerozumí tomu, co se mezi nimi děje a nakonec se neochotně účastní, protože cítí, že je to něco silného a jiného, než cokoliv, co poznala dříve. Melchior se stává čím dál tím naléhavějším a kombinací lásky a síly přemůže její námitky, pokračují a nakonec mají pohlavní styk („I Believe“). Ve chvíli, když Melchior páchá tento čin, Wendla proti tomu křičí, ale snese se tma. \n\nWendla a Melchior dokončují svou chvíli zmatené intimity v seníku a přemýšlejí a baví se o tom, co se právě stalo („The Guilty Ones“). Moric byl vyhozen z domova, putuje městem a v ruce má pistoli („Don't Do Sadness“), když najednou potká Elsu, svou dávnou kamarádku z dětství, Elsa je do Morice tajně zamilovaná, řekne mu, že našla útočiště v umělecké kolonii a společně se baví o vzpomínkách z dětství a „nezapomenutelných časech“ („Blue Wind“). Zve ho do svého domu, aby si dále popovídali o jejich dětství a možná něco víc, ale Moric to odmítá a Elsa se ho snaží přesvědčit („Don't Do Sadness/ Blue Wind“). Poté, co jsou blízko k polibku a přiznání vzájemných citů, Moric odmítne a rozrušená a rozzlobená Elsa odchází. Moric si uvědomí své pravé city k ní, rozmyslí si to a volá na ní, ale je pozdě, ona již odešla. Moric je sám a věří, že se nemá na koho obrátit, a tak páchá sebevraždu.\n\nNa Moricově pohřbu každý s dospívajících (včetně Elsy) hodí květinu na jeho hrob. Melchior běduje nad odchodem svého přítele a přemýšlí nad důvody, které ho vedly ke smrti, včetně jeho špatného vztahu s rodiči („Left Behind“). Ve škole se ředitel a učitel snaží odvést pozornost od smrti Morice, která byla zčásti také jejich vinou. Prohledávají Moricovy věci a najdou zde zápisky o sexu, které pro něj sepsal Melchior. Vidí v tom příležitost svalit vinu z Moricovy smrti na Melchiora a ačkoliv Melchior ví, že není vinen, tak ví, že proti nim nemůže bojovat a je vyloučen ze školy („Totally Fucked“\"). Na jiném místě se v noci setkává Jenda se svým plachým a citlivým spolužákem Ernstem. Jenda s ním sdílí svůj pragmatický náhled na život a poté ho svede („The Word of Your Body (Reprise)“).\n\nWendla onemocní a její matka s ní jde k lékaři. Lékař dá Wendle léky a obě dvě ujistí, že Wendla trpí chudokrevností a bude v pořádku, ale poté si bere Wendlinu matku stranou a řekne jí, že Wendla je těhotná. Když se na ní její matka oboří s touto informací, Wendla je v šoku a nechápe, jak se to mohlo stát. Pochopí, že jí matka lhala ohledně toho, kde se berou děti. Ačkoliv je Wendla rozzlobená, že jí matka nic neřekla, její matka vinu odmítá a nutí Wendlu říct jí, kdo je otcem. Wendla jí neochotně ukazuje dopis, který ji Melchior poslal, poté co završili jejich vztah. Wendla střízlivě přemýšlí ohledně svého stavu a okolnostem, které ji vedly to této obtížné pozice, ale vyhlíží s optimismem své budoucí dítě („Whispering“). Mezitím se Melchiorovi rodiče hádají ohledně osudu jejich syna, jeho matka nevěří, že zápisky, které napsal Moricovi, jsou dostatečným důvodem pro vyhození ze školy. Když Melchiorův otec řekne své ženě o Wendlině těhotenství, tak ona souhlasí, že musí Melchiora poslat pryč, což nakonec také udělají a bez toho, aby mu řekli, že Wendla je těhotná.\n\nBěhem té doby Melchior a Wendla udržují kontakt pomocí dopisů, které jim doručuje Elsa. V polepšovně se Melchior dostane do boje s několika chlapci, kteří mu sebrali dopis od Wendly, který zrovna obdržel a použijí ho v masturbační hře. Když jeden z chlapců čte dopis nahlas, Melchior se konečně dozví o Wendle a dítěti a utíká z budovy, aby ji našel. Když se Melchior dostane do města, pošle zprávu Else, aby vyřídila Wendle, že se s ním má setkat o půlnoci na hřbitově, ale ona nemůže nic dělat, protože Melchior „neslyšel o Wendle“ . Na hřbitově Melchior narazí na Moricův hrob a přísahá, že on a Wendla budou vychovávat dítě v soucitném a klidném prostředí. Když Wendla na schůzku stále nepřichází, Melchior se začne cítit nesvůj. Rozhlíží se kolem a uvidí hrob, kterého si dříve nevšiml, zjistí, že na něm je Wendlino jméno a uvědomí si, že Wendla zemřela kvůli nezdařenému potratu. Melchior je zahlcen šokem a smutkem, vytahuje holicí břitvu a pokouší se sám zabít. Duchové Morice a Wendly vstávají z hrobů a nabízejí mu své síly. Přesvědčují ho, aby šel dál a on se rozhodne dál žít a nést si navždy své vzpomínky („Those You've Known“).\n\nPod vedením Elsy se všichni shromáždí na jevišti a zpívají o tom, že ačkoliv dospělí mohou mít své zastaralé konzervativní názory, tak to nebude trvat navěky a že se zasazují semínka nové, liberálně smýšlející a progresivní generace („The Song of Purple Summer“).\n"}
{"id": "1093570", "url": "https://cs.wikipedia.org/wiki?curid=1093570", "title": "Neta", "text": "Neta\n\nNeta ( נטע, v oficiálním přepisu do angličtiny Neta, zpočátku nazýváno pracovně Miršam, מרשם) je vesnice typu společná osada (jišuv kehilati) v Izraeli, v Jižním distriktu, v Oblastní radě Lachiš.\n\nLeží v nadmořské výšce 425 metrů pahorkatině Šefela, na okraji Judských hor. Severně od obce proteká vádí Nachal Adorajim.\n\nNachází se 40 kilometrů od břehu Středozemního moře, cca 65 kilometrů jižně od centra Tel Avivu, cca 45 kilometrů jihozápadně od historického jádra Jeruzalému a 20 kilometrů jihovýchodně od města Kirjat Gat. Netu obývají Židé, přičemž osídlení v tomto regionu je etnicky převážně židovské. Leží ale pouhý jeden kilometr od Zelené linie, za kterou začínají etnicky arabské oblasti Palestinské samosprávy. Od nich je vesnice oddělena pomocí bezpečnostní bariéry.\n\nNeta je na dopravní síť napojena pomocí lokální silnice číslo 358, jež probíhá východně od vesnice ústí podél Zelené linie.\n\nNeta byla založena v roce 2012. Vznikla jako náhradní ubytování pro židovské rodiny, které byly v roce 2005 vysídleny kvůli plánu jednostranného stažení z pásma Gazy.\n\nPodle údajů z roku 2014 tvořili naprostou většinu obyvatel v Neta Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s výrazně rostoucí populací. K 31. prosinci 2014 zde žilo 410 lidí. Během roku 2014 populace stoupla o 22,0 %. Populace vesnice je mimořádně mladá. K roku 2013 obec patřila mezi 10 venkovských sídel v Izraeli s nejvyšším podílem obyvatelstva ve věku do 17 let (66,6 % z celkové populace obce).\n\n\n"}
{"id": "1093576", "url": "https://cs.wikipedia.org/wiki?curid=1093576", "title": "Dan Jedlička", "text": "Dan Jedlička\n\nDan Jedlička (* 12. prosince 1973 Opava) je český básník, překladatel z angličtiny a nakladatelský redaktor.\n\nVystudoval Slezskou univerzitu v Opavě (bakalářský obor učitelství angličtiny, 1992–1995) a Masarykovu univerzitu v Brně (magisterská kombinace anglická filologie – česká filologie, 1996–2001). V roce 2014 dokončil roční prezenční studijní program Contemporary Literature (současná literatura) na University of Liverpool, kde získal titul Master of Arts (MA). Pracuje jako asistent na Ústavu cizích jazyků Filozoficko-přírodovědecké fakulty Slezské univerzity, zabývá se současnou britskou poezií a překladatelstvím.\n\nOd roku 2006 se jako šéfredaktor podílí na provozu a činnosti nezávislého nakladatelství Perplex, jež se zaměřuje převážně na současnou českou poezii. Pro toto nakladatelství edičně připravil k vydání více než dvě desítky knižních titulů; je také jedním z jeho kmenových autorů.\n\nJeho sbírka \"Sbohem malé nic\" byla nominována na cenu Magnesia Litera 2015 kategorii poezie. V roce 2016 byl jedním ze tří českých finalistů mezinárodní literární soutěže Dresdner Lyrikpreis / Drážďanská cena lyriky.\n\nExterně spolupracuje s literárním časopisem Host, v němž má na starosti rubriku pro začínající autory Hostinec.\n\n\n\n\n"}
{"id": "1093578", "url": "https://cs.wikipedia.org/wiki?curid=1093578", "title": "Farajnikte Partizaner Organizacje", "text": "Farajnikte Partizaner Organizacje\n\nFarajnikte Partizaner Organizacje (: , : Spojená partyzánská organizace), zkráceně nazývaná FPO, byla židovskou odbojovou organizací se sídlem ve vilenském ghettu, která organizovala ozbrojený odpor proti nacistům během druhé světové války. Tato ilegální organizace byla založena jak sionisty, tak i komunistickými partyzány jakožto opozice tamního Judenratu. Jejich vůdci byli spisovatel Aba Kovner a Jicchak Wittenberg.\n\nFPO byla založena 21. ledna 1942 ve vilenském ghettu a vzala si za své motto: „Nedovolíme jim vzít nás jako ovce na porážku.“ Byla první židovskou odbojovou organizací založenou v ghettech nacisty okupované Evropy během druhé světové války, její příklad následovala odbojová organizace v Łachwském ghettu zformovaná v srpnu 1942. Na rozdíl od jiných ghett, kde byl odboj do nějaké míry koordinován vůdci tamější židovské komunity, byl případ FPO opačný, jelikož Jacob Gens, vůdce ghetta, kolaboroval s německými úřady a snažil se zastavit ozbrojený odboj. FPO zastřešovala dělnické sionisty, pravicové konzervativce, komunisty a bundisty. Byla vedena Jicchakem Wittenbergem, Josefem Glazmanem, a Abbou Kovnerem.\n\nCíli FPO bylo založení domobrany v ghettu, sabotáže německých průmyslových a vojenských aktivit a zapojení se do partyzánského a rudoarmějského boje proti nacistům. Abe (Abba) Kovner, velitel hnutí, byl spolu s dalšími sedmnácti členy místního sionistického levicově orientovaného mládežnického hnutí ha-Šomer ha-ca'ir umístěn v polském, katolickém konventu řádu dominikánek, ukrývaný před nacisty matkou představenou Annou Borkowskou, Spravedlivou mezi národy, která jako první zásobovala odboj vilenského ghetta ručními granáty a jinými zbraněmi.\n\nFPO v této misi neuspěl. Začátkem roku 1943 chytili Němci v nedalekém lese člena odboje a Judenrat v reakci na německé hrozby Wittenberga vydal gestapu. \"Fareynikte Partizaner Organizatsye\" následně zorganizovala povstání a byla schopná Wittenberga ozbrojeným bojem osvobodit a zorganizovat menší domobranu. Judenrat nemohl v jednání FPO po ultimátu obdržené od německé strany pokračovat a musel se rozhodout, jestli s povstáním skoncovat, nebo čelit vyhlazení. Judenrat také věděl o pašování zbraní do ghetta a když byl ve městě zatčen Žid za koupi revolveru, začali na FPO tlačit k ustoupení od ozbrojeného boje. Judenratu se úspěšně podařilo poštvat proti FPO obyvatelstvo ghetta, poukazujíc na jejich jednání, které nebralo ohledy na osudy civilního obyvatelstva pod německou správou. Jacob Gens kladl důraz na potřebu lidí starat se jeden o druhého a v době povstání řekl, že odboj obětovával dobro společenství. Vše skončilo konfrontací civilního obyvatelstva a samotných povstalců, kdy obyvatelé ghetta požadovali konec povstání a právo žít. FPO nebylo ochotné střílet na jiné Židy a 1. září bylo odzbrojeno a jeho členové zatčeni.\n\nKdyž nacisté přišli ghetto později v roce 1943 zlikvidovat, členové FPO se znovu shromáždili. Gens z jedné strany převzal kontrolu nad touto likvidací, aby zajistil odchod Němců z ghetta, ale zároveň pomohl naplnit nacistické „kvóty na Židy“ těmi, kteří ozbrojeně povstali a to jak členů odboje, tak i řadových civilistů bránících se transportu. FPO se stáhla do lesa, kde se většina byla schopná spojit se sovětskými partyzány. Členové FPO se taktéž zúčastnili osvobozování Vilna Rudou armádou v červenci 1944.\n\n\n\n"}
{"id": "1093581", "url": "https://cs.wikipedia.org/wiki?curid=1093581", "title": "Korben Dallas", "text": "Korben Dallas\n\nKorben Dallas je slovenská hudební skupina z Bratislavy. Na scéně působí od roku 2010 a na svém kontě má 6 alb. Do povědomí se dostali v roce 2013 s hitem „Otec“. Jsou pravidelnými hosty velkých slovenských a českých festivalů (Pohoda, Grape, Topfest, Colours of Ostrava).\n\nDebutové album s názvem \"Pekné cesty\" (2011) vydané vydavatelstvím Hevhetia vzniklo jako živá nahrávka z koncertu. Později bylo nominován na Radio_Head Awards v kategorii album roku - cena kritiků. Druhé album \"Karnevalová vrana\" vyšlo v roce 2013 ve vydavatelství Slnko Records. Na Radio_Head Awards 2013 získali Korben Dallas ceny za nejlepší album, singl („Otec“) a nejlepší koncertní kapelu. Třetí album \"Banská Bystrica\" vyšlo v roce 2014.\n\nKorben Dallas rádi spolupracují i s jinými hudebníky a skupinami. V relaci Rádia_FM se představili se speciálním hostem Andrejem Šebanem, v České republice odehráli sérii společných koncertů s kapelou Zrní. Úspěšným se stal i jejich singl „Spolu“ z alba \"Banská Bystrica\", který nahráli s Janou Kirschner. V roce 2014 se představili na festivalu Viva Musica! se symfonickým orchestrem. Jejich písně upravil Slavo Solovic, orchestr dirigoval Braňo Kostka.\n\nV roce 2015 Korben Dallas získali cenu \"Krištáľové krídlo\".\n\n\nNa album coverů Davida Kollera \"David Koller & Friends\" (2016) nahráli píseň \"Chci zas v tobě spát\". V roce 2018 vydali s Dorotou Barovou album \"Tugriki\".\n\n\n\n"}
{"id": "1093583", "url": "https://cs.wikipedia.org/wiki?curid=1093583", "title": "Cosmetica", "text": "Cosmetica\n\nCosmetica je slovenská hudební skupina hrající alternativní rock a pop. Byla založena v roce 2000 v Bratislavě Iljou Miškovičem a Dodem Bujdákem. V současnosti hraje kapela ve složení Ilja Miškovič (zpěv a kytara), Daniel Urbán (baskytara), Stano Kociov (bicí nástroje, vokály, klávesy) a Braňo Kociov (sólová kytara).\n\nKdyž se sestra Ilji Miškoviče, kytarového i skladatelského samouka, seznámila v roce 2000 s hercem a klavíristou Dodoma Bujdák, nevěděla, že „nechtěně“ založila skupinu. Oba byli fanoušky Davida Bowieho a právě v té době hledali prostor pro realizaci svých nápadů. Ilja pustil Dodovi své domácké demo nahrávky doprovázené na španělku a Dodovi se zalíbily natolik, že se ihned rozhodli založit spolu hudební skupinu a začali skládat vlastní skladby. Ke kapele se přidal Dodův starý přítel Radovan „Alzo“ Al-Zafari, profesionální hráč na klasickou kytaru, který však později začal hrát na pětistrunnou baskytaru. Na elektrickou kytaru hrál Iljův přítel Robo Harinok, kterého ale pro rodinné povinnosti o pár měsíců později nahradil Daniel Denki Durďovič. (Robo Harinok se později do kapely vrátil při nahrávání debutového alba \"Mantra\"). První bubeník v kapele, charakteristický používáním divokých bubenických přechodů, byl Martin Vizár, jehož tehdejší přítelkyně Silvia vymyslela název kapely jako spojení slov KOZMOS a ETIKA, s odkazem na líčení   pop music v 70. a 80.letech. Kapela ale hledala jistější rytmiku, proto se druhým bubeníkem stal Matej Tomandl z kapely Beatboys; disponoval profesionálnějším přístupem a pevnějším úderem. Cosmetica bodovala v hitparádě Demovnica rádia Rock FM se skladbami „Endorphine“ a „Real“ a nahrála celkem 10 demoskladeb (oficiálně vyšla pouze skladba „Endorphine“ na kompilaci \"Demovnice\" společnosti Inzine). Kapela následně vyhrála bratislavské kolo Jim Beam Music a zahrála si na festivalu Pohoda 2002. Už v této době se ale vztahy v kapele začaly kazit a ukázalo se, že první opravdové úspěchy Cosmeticu spíše rozdělily než spojily. Nastala devítiletá přestávka ve fungování kapely, známé jsou pouze aktivity některých členů (Ilja dále nahrával skladby se svým projektem The Gamblers a Dodo skládal divadelní hudbu do představení divadla A. Palárika v Trnavě, kde účinkoval i jako herec).\n\nCosmetica zažila restart v roce 2011, kdy se při hledání zkušebny potkali Ilja a bubeník Stano Kociov. Opět zapracovala rodina, poznali se díky Iljově bratrovi Jurajovi, který podobně jako Stano navštěvoval bratislavskou konzervatoř. Po krátkém společném zkoušení se z různých sestav vykrystalizovala sestava Ilja Miškovič, Robo Harinok a Stano Kociov. Poté Stano přivedl do kapely baskytaristu Daniela Urbána. Debutové album \"Mantra\" se nahrávalo ve studiu Babylon pod hlavičkou hudebního vydavatelství TAUMEX, producentem byl zkušený Juraj Kupec. Album vyšlo 31. května 2012 a kmotrem byl „otec“ slovenské alternativy Laco Lučenič. Ještě před křtem bylo nutné najít kytaristu, který by zahrál Robovy, ale i kytarové party producenta Juraje Kupce, nahrané na albu. Volba padla na Stanova bratra Braňa Kociova, který hrává i se Stanem v doprovodné kapele Katky Knechtové. Kapela natočila první klip ke skladbě „Love Is Drunk“ a další ke skladbě „Streets Of...“, který vyšel v prosinci 2012. V roce 2013 zahrála Cosmetica několik koncertů a chystala skladby na nové album. První nahrávací session se uskutečnila ve studiu Babylon v září 2013 a nahrané byly tři nové skladby, tentokrát ve slovenštině. V lednu 2015 byly nahrány další tři skladby. První slovenský singl i s novým klipem je chystaný na duben 2015, album má vyjít v červnu 2015.\n\n\n\n"}
{"id": "1093584", "url": "https://cs.wikipedia.org/wiki?curid=1093584", "title": "Tibor Buday", "text": "Tibor Buday\n\nTibor Buday (22. září 1913 Muráň – 18. září 2001) byl slovenský geolog zabývající se především neogénními útvary.\n\nNarodil se v obci Muráň v okrese Revúca 22. září 1913. Střední školu absolvoval v Šahách. Následně pokračoval ve studiu na Přírodovědecké fakultě Univerzity Karlovy v Praze, které ukončil v roce 1937. Po skončení studia pracoval ve Vacuum Oil Company, kde se podílel na geologickém výzkumu Vídeňské pánve na území tehdejšího Československa. Během druhé světové války byla tato firma začleněna do německého konsorcia.\nPo válce pracoval v Československých naftových závodech a Československých naftových dolech, kde vedl geologické výzkumy v československé části vídeňské podunajské a východoslovenské pánve. V letech 1950 až 1954 byl vězněn pro údajnou sabotáž. Po propuštění na svobodu v roce 1954 začal opět pracovat v Ústředním ústavu geologickém v Praze. Vytvořil kolektiv geologů, kteří se zabývali výzkumem neogénních pánví na území republiky. Později, v období 1955-1962 soustředil své síly na sestavování základních geologických map v měřítku 1 : 200 000. Byl hlavním redaktorem 5 generálních geologických map (\"Bratislava-Vídeň, Čalov, Gottwaldov, Košice-Zborov a Banská Bystrica).\n\nV roce 1961 se stal vědeckým tajemníkem v Ústředním ústavu geologickém a v roce 1965 se stal náměstkem ředitele. V roce 1963 získal titul DrSc. Podílel se na přípravě zasedání 23. mezinárodního geologického kongresu v Praze a exkurzí. Tento kongres však byl 21. srpna 1968 přerušen vpádem vojsk Varšavské smlouvy a byl po jediném dni zrušen. V letech 1962 až 1964 Buday působil jako předseda Československé společnosti pro mineralogii a geologii. V roce 1969 byl vyznamenán Řádem práce.\n\nOd roku 1969 do roku 1976 vedl skupinu geologů, která se zabývala geologickým mapováním v Iráku, v Západní poušti a Kurdistánu. Po odchodu do penze v roce 1983 pracoval v Geofyzice Brno. Byl poveřen vedením geologické expedice do Sýrie. Do důchodu definitivně odešel v roce 1991.\n\nTibor Buday je autorem více než 75 studií ve slovenských a zahraničních vědeckých časopisech. Významná je též jeho práce při přípravě základních geologických map v měřítku 1 : 200 000. Byl též autorem nebo spoluautorem mnoha monografií.\n\n"}
{"id": "1093585", "url": "https://cs.wikipedia.org/wiki?curid=1093585", "title": "Římskokatolická farnost Kunžak", "text": "Římskokatolická farnost Kunžak\n\nŘímskokatolická farnost Kunžak je územním společenstvím římských katolíků v rámci jindřichohradeckého vikariátu českobudějovické diecéze.\n\nPlebánie byla v Kunžaku založena ve 14. století při kostele sv. Bartoloměje ze 13. století. V 16. století byl kostel poškozen požárem a následně přestavěn v pozdně gotickém stylu. Dále upravován byl kostel barokně po roce 1742. Ve 20. století přestal být Kunžak obsazován sídelním knězem, a duchovní správa začala být vykonávána z proboštství v Jindřichově Hradci.\nFarnost Kunžak je součástí kollatury farnosti Jindřichův Hradec a jejím administrátorem excurrendo je jindřichohradecký probošt.\n\n\n"}
{"id": "1093586", "url": "https://cs.wikipedia.org/wiki?curid=1093586", "title": "Mrtvý tah", "text": "Mrtvý tah\n\nMrtvý tah (starším českým názvem rovněž pozved, anglicky \"Deadlift\") je posilovací cvik rozvíjející svaly vzpřimovače páteře, zádové a trapézové svaly, ale i hýžďové svaly, přední stranu stehen (čtyřhlavý sval) a zadní strana stehen (hamstringy). Cvik je prováděn zvednutím obouručně velké činky ze země z mírného podřepu a narovnaným trupem.\n\nStandardní cvik začíná v podřepu s chodidly v šířce ramen s osou ramen nad osou činky. Činku lze uchopit buď nadhmatem nebo střídavým úchopem, tzn. jedna ruka nadhmat a druhá podhmat (vždy ale musí být palec v zámku - palec naproti ostatním prstům). S nadechnutím a zpevněnými zády a břichem se začne pomalu zvedat do stoje. Páteř nesmí být ani prohnutá ani skrčená. Činka se při tom neustále nebo skoro dotýká holení. Po narovnání nohou chvilku činku podržet a pak ze stoje se opačným pohybem dostane činky opět na zem.\n\nCvičení mrtvého tahu vyžaduje precizní techniku provedení. Při nesprávné a špatně provedené technice se může lehce přihodit těžké zranění zad. Typickou chybou je hrbení bederní části páteře, zaklánění při závěrečném tahu, zapojení beder, zapojení ramen, které mají činku jen držet nebo skloněná hlava, která může zkřivit záda. Občas se objevují taky chyby v podobě chodidel, které nejsou pod osou činky, tím pádem se cvičenec předklání.\n\nNebezpečné je taky cvičení, když cvičenec trpí skoliózou. Cvičení mrtvého tahu s jakýmkoliv poškozením, nemocí, disbalancí páteře je obecně velkým ohrožením zdraví. Úraz také může nastat při cvičení trhem.\n\nŠířka úchopu je stejná jako u standardního, ale oproti standardnímu mrtvému tahu je tato varianta rozdílná v širším rozkročení noh (činka je uchopována mezi nohama) a špičky noh směřují do stran. Jsou více zatěžovány stehna.\nV této variantě jsou nohy celou dobu natažené nebo velmi mírně pokrčené. Je vyvíjena mnohem větší zátěž na spodní část zádových svalů a hamstringy. Také se nepokládá činka v průběhu cvičení na zem (první zvednutí se zvedá klasickým mrtvým tahem) z důvodu například zkrácených svalů a vazů zad a nohou. U této varianty je vyšší nebezpečí ohnutí zad a tím pádem špatného provedení techniky.\n\nTrapbar varianta neboli také hexbar varianta při které jsou ruce v neutrální poloze, dlaněmi k směřujícími k tělu.\n"}
{"id": "1093587", "url": "https://cs.wikipedia.org/wiki?curid=1093587", "title": "Fourierova řada", "text": "Fourierova řada\n\nFourierova řada je pojmenována po francouzském fyzikovi a matematikovi Josephu Fourierovi. Slouží k zápisu periodického průběhu pomocí funkcí sinus a kosinus. Základní myšlenka zápisu funkce ve formě řady z funkcí sinus a kosinus je rozklad vektoru do ortogonální báze. Lineárním prostorem je v tomto případě prostor (jistých) funkcí definovaných na intervalu formula_1 a skalárním součinem je integrál:\n\nS ohledem na tento skalární součin tvoří funkce\n\nortogonální množinu a pro každou integrovatelnou funkci formula_4 lze najít její \"souřadnice\" vůči uvažované ortogonální množině. Souřadnice odpovídající prvku formula_5 je dána vztahem:\n\nformula_6\n\nJelikož formula_7, přiřazujeme funkci formula_8 její Fourierovu řadu:\n\nformula_9\n\npro jejíž koeficienty platí vzorce:\n\nformula_10,\n\nformula_11,\n\nformula_12.\n\nPokud se dvě integrovatelné funkce liší v konečném počtu bodů, tak je jasné, že mají stejnou Fourierovu řadu. Z toho důvodu nepíšeme mezi funkcí formula_8 a její Fourierovou řadou rovnítko. Pokud je však funkce vybrána z lepší množiny než jen z množiny integrovatelných funkcí, tak se jí Fourierova řada může rovnat. Například platí následující tvrzení: pokud je funkce formula_8 ohraničená a po částech spojitá a má i ohraničenou po částech spojitou první derivaci, tak její Fourierova řada má v každém bodě součet, a ten je roven aritmetickému průměru pravé a levé limity této funkce v tomto bodě. Tedy v bodě spojitosti je to hodnota funkce. Fourierova řada spojité funkce nemusí (v některém bodu) vůbec konvergovat.\n\nV praxi se funkce \"f\" aproximuje konečným rozvojem, kde sčítáme jen několik prvních členů, čímž se genericky s narůstajícím počtem členů zvyšuje přesnost této aproximace.\n\n"}
{"id": "1093590", "url": "https://cs.wikipedia.org/wiki?curid=1093590", "title": "Čertovická linie", "text": "Čertovická linie\n\nČertovická linie (slovensky \"Čertovická línia\") je významná zlomová oblast vyššího řádu v Centrálních Západních Karpatech. Odděluje tatrikum od veporika a je kořenovou zónou fatrika (krížňanského příkrovu).\n\nLinie je pojmenována podle sedla Čertovica v Nízkých Tatrách, které je jedinou oblastí, kde je sledovatelná na povrchu v oblasti od Mýta pod Ďumbierem po Vyšnou Bocu. Její ostatní části jsou překryty hronikem, silicikem (příkrov Drienku) nebo mladším třetihorním potektonickým pokryvem a neovulkanity. Linie podle geofyzikálních měření pokračuje pod povrchem jihozápadním směrem přibližně údolím řeky Hron, až na čáru Levice - Komárno. V oblasti Komárna se napojuje na rábskou zlomovou linii a pokračuje k pohoří Leitha. Směrem na severovýchod je narušena mladším muráňským zlomem, přechází pod Levočské vrchy. Podle některých předpokladů se severně od Braniska napojuje na peripieninský lineament.\n\nZlomová linie nemá ve svém průběhu stejnou velikost sklonu. V oblasti na západ od sedla Čertovica dosahuje sklon kolem 60-90°, na severovýchodě a v sedle samém je její sklon mírnější a dosahuje jen 20-30°.\n\nMezi její doprovodné zlomy patří zlom Lenivá, podle některých předpokladů i mojmírovské zlomy jižně od Tribeče.\n\nK vzniku linie došlo ve střední křídě mezi albem a cenomanem během benkovské fáze, kdy se veporikum začalo nasouvat na prostor zliechovské pánve fatrika. K tomuto pohybu došlo v důsledku výzdvihu pochovaných částí veporika. Přitom byl prostor fatrika téměř celkově uzavřen, s veporickým podkladem zůstala soudržná jen jeho část, tvořící jednotku Veľkého Boku. Veporikum se při tomto pohybu částečně nasunulo na tatrikum. V současnosti však jeví Čertovická linie znaky opačného pohybu a extenze.\n"}
{"id": "1093591", "url": "https://cs.wikipedia.org/wiki?curid=1093591", "title": "Barbara Sadowska", "text": "Barbara Sadowska\n\nBarbara Sadowska (24. února 1940 Paříž – 1. října 1986 Otwock) byla polská básnířka a aktivistka protikomunistické opozice. Její syn Grzegorz Przemyk byl v roce 1983 zabit milicionáři.\n\nVystudovala školu výtvarných umění ve Varšavě. Debutovala v tisku v roce 1957. Byla spojena se skupinou Orientacja Poetycka Hybrydy a patřila do Spolku polských spisovatelů (1964-1983) a polského PEN klubu (od roku 1981).\n\nOd 80. let pracovala v protikomunistické opozici, za což byla pronásledována bezpečnostní službou a několikrát zatčena. \n\n\n"}
{"id": "1093594", "url": "https://cs.wikipedia.org/wiki?curid=1093594", "title": "Mortal Instruments: Město z kostí", "text": "Mortal Instruments: Město z kostí\n\nMortal Instruments: Město z kostí je americký film z roku 2013, inspirovaný knižní sérii \"Nástroje smrti\" od Cassandry Clare. Hlavními hvězdami jsou Lily Collins, Jamie Campbell Bower, Robert Sheehan, Kevin Zegers, Jemima West, Godfrey Gao, Lena Headey, Jonathan Rhys Meyers, Aidan Turner, Kevin Durand a Jared Harris. Film měl premiéru 21. srpna 2013 ve Spojených státech.\n\n\n9. prosince 2010 bylo oznámeno, že Lily Collins byla obsazena do role Clary Fray. Alexovi Pettyferovi byla nabídnuta role Jace Waylanda, ale roli odmítl. O roli se také snažili Alexander Ludwig, Ed Speleers a Leebo Freeman, ale roli získal Jamie Campbell Bower. Xavier Samuel, Nico Tortorella, Max Irons a Douglas Booth byli také zvažování.\n\nFilm se natáčel od 20. srpna do 7. listopadu 2012 v Torontu a Hamiltonu v Kanadě a v New York City.\n\nSoundtrackové album vydala nahrávací společnost Republic Records 20. srpna 2013. Na albu se objevili umělci jako Demi Lovato, Zedd, Colbie Caillat, AFI a Jessie J.\n\nAlbum se umístilo na 32. místě žebříčku Billboard 200. Písnička \"Almost Is Never Enough\" od Ariany Grande a Nathana Sykese ze skupiny The Wanted debutovala na 84. místě žebříčku Billboard Hot 100.\n"}
{"id": "1093596", "url": "https://cs.wikipedia.org/wiki?curid=1093596", "title": "Jedna za všechny", "text": "Jedna za všechny\n\nJedna za všechny je americká romantická komedie z roku 2014, režírovaná Nickem Cassavetesem. Hlavními hvězdami jsou Cameron Diaz, Leslie Mann, Kate Upton, Nikolaj Coster-Waldau, Nicki Minaj, Taylor Kinney a Don Johnson.\n\nV listopadu 2012 TheWarp potvrdil, že Cameron Diaz je zvažována do hlavní role. Kristen Wiig byla zvažována do role manželky, kterou získala Leslie Mann. V dubnu se k filmu připojili Kate Upton, Taylor Kinney a Nicki Minaj. V červnu se připojil Don Johnson.\n\nNatáčení probíhalo od dubna 2013 do srpna 2013. Natáčelo se v New Yorku a na Bahamách.\n\nNa soundtrackovém albu se podíleli Etta James, Ester Dean, Morcheeba, Cyndi Lauper, Britt Nicole, Patty Griffin, Lorde, Keyshia Cole a Iggy Azalea.\n\nFilm vydělal 83 milionů dolarů v Severní Americe a 112 milionů dolarů v ostatních oblastech, celkově tak vydělal přes 196 milionů dolarů po celém světě. Rozpočet filmu činil 40 milionů dolarů. V Severní Americe byl oficiálně uveden do 3 205 kin 25. dubna 2014. Za první víkend docílil nejvyšší návštěvnosti, kdy vydělal 24,7 milionů dolarů.\n\nFilm získal pozitivní kritiku. Na recenzní stránce Rotten Tomatoes získal z 148 započtených recenzí 24 procent s průměrným ratingem 4,2 bodů z deseti. Na serveru Metacritic snímek získal z 35 recenzí 39 bodů ze sta. Na Česko-Slovenské filmové databázi snímek získal 57%.\n\nFilm získal cenu Teen Choice Award v kategorii Nejlepší filmová komedie. Cameron Diaz získala cenu Zlatá malina v kategorii Nejhorší herečka.\n"}
{"id": "1093598", "url": "https://cs.wikipedia.org/wiki?curid=1093598", "title": "Skalní suk", "text": "Skalní suk\n\nSuk () je skalní tvar, který se velikostí řadí k mezoformám reliéfu. Suk vytváří terénní elevaci, která může nabývat různých tvarů a velikostí. Protože je tvořen odolnějšími horninami, vystupuje nápadně nad své okolí. Českými synonymy jsou termíny \"tvrdoš\" a \"kamýk\". Anglický název \"monadnock\" je pro tento tvar používán podle W. M. Davise (1895), který jej odvodil od stejnojmenné hory Mount Monadnock v USA.\n\nSuky nabývají rozličných tvarů: od homolí, kup a kuželů po protáhlé formy reliéfu, jako jsou hřbety a hřebeny. Jelikož se jedná o mezoformy, dosahují výšek v rozmezí od několika jednotek po stovky metrů.\n\nSuky jsou pozůstatky starších povrchů. Vznikly erozně-denudačními procesy, které vedly k plošnému zarovnávání zemského povrchu. Předpokladem pro vznik paroviny (peneplénu) je dlouhodobé působení subaerické denudace, tj. zarovnávání povrchu exogenními činiteli (voda, vítr, gravitace, …). Při tomto procesu jsou zarovnávány horniny různé geomorfologické hodnoty, zatímco z nejodolnějších hornin jsou vypreparovány suky.\n\nSuky jsou rozšířeny ve všech klimatických oblastech Země, které jejich vznik umožnily. Jsou typické pro reliéf na horizontálních površích i různě ukloněných svazích. V České republice nalezneme suky zejména v buližnících (mezi Klatovy a Brandýsem nad Labem, Kozí hřbety v Praze-Suchdole, Hudlická skála na Berounsku, Vraní skála u Zdic, Dlouhá skála u Kublova, Radyně na Plzeňsku). Skalní suky vznikly také v křemencích (Skalka v Motolském údolí v Praze, v porfyrech (Křivoklátsko) a dále ve vyvřelých horninách Českého středohoří, Lužických hor a České tabule). Původem se jedná o podpovrchová tělesa sopek, která tvořila výplně přívodních kanálů (sopouchů), žíly a lakolity. Okolní méně odolné pískovcové křídové sedimenty byly odneseny tak, že vulkanické suky dnes vyčnívají nad okolní plochý reliéf České křídové tabule. K nejznámějším sukům v oblasti Českého středohoří patří Milešovka (837 m n. m.), Sedlo (726 m n. m.), Bořeň (539 m n. m.), Oblík (509), v České tabuli Bezděz (604 m n. m.), Ralsko (604 m n. m.) a Trosky.\n\n\n\n"}
{"id": "1093600", "url": "https://cs.wikipedia.org/wiki?curid=1093600", "title": "Šípský potok", "text": "Šípský potok\n\nŠípský potok je malý vodní tok na rozhraní Rakovnické a Plaské pahorkatiny v okrese Rakovník. Je dlouhý 9,5 km, plocha jeho povodí měří 33,4 km² a průměrný průtok v ústí je 0,1 m³/s.\n\nPotok pramení v Rakovnické pahorkatině v nadmořské výšce okolo 540 m n. m. severozápadně od vesnice Křekovice. Od pramene teče na východ a po necelých 500 m vtéká poprvé do Plaské pahorkatiny. V úseku dlouhém asi 1,5 km teče po hranici obou pahorkatin a severně od Všesulova definitivně opouští Rakovnickou pahorkatinu. Protéká Všesulovem, ve kterém napájí rybník, a na pravém břehu míjí \"Šípský Mlýn.\" Pod ostrohem se zříceninou hradu Krakovec zleva přijímá Krakovský potok a dále na jihovýchodě ještě Rousínovský potok. Za tímto soutokem se potok u \"Jankovic Mlýna\" obrací k jihozápadu a u \"Machova Mlýna\" se v nadmořské výšce 329 m n. m. vlévá zleva do Javornice.\n"}
{"id": "1093601", "url": "https://cs.wikipedia.org/wiki?curid=1093601", "title": "Tyterský potok", "text": "Tyterský potok\n\nTyterský potok je drobný vodní tok v Plaské pahorkatině v okrese Rakovník. Je dlouhý 13,8 km, plocha jeho povodí měří 42,9 km² a průměrný průtok v ústí je 0,009 m³/s.\n\nPotok pramení asi 500 m západně od obce Hvozd v nadmořské výšce 495 m n. m. Protéká vesnicí, kde napájí malý rybník, a stáčí se k Panošímu Újezdu, před kterým protéká dalším rybníkem. Potom pokračuje dále k jihovýchodu a pod vesnicí Tytry, kde vtéká do zalesněného údolí, přijímá menší bezejmenné přítoky. Jihovýchodně od vesnice Skřivaň zleva obtéká přírodní památku Valachov na západním úbočí stejnojmenného vrchu. Východně od něj zleva přijímá Všetatský potok a po dalších dvou kilometrech menší potok, který přitéká bočním údolím Sibův luh. Jižně od Nezabudic, nedaleko restaurace U Rozvědčíka, se v nadmořské výšce 241 m n. m. vlévá zleva do Berounky. Mezi Novosedly a Nezabudicemi vede údolím potoka žlutě značená turistická trasa.\n"}
{"id": "1093605", "url": "https://cs.wikipedia.org/wiki?curid=1093605", "title": "Medusozoa", "text": "Medusozoa\n\nMedusozoa (též Tesserazoa) je rozsáhlý podkmen žahavců zahrnující čtyřhranky (Cubozoa), polypovce (Hydrozoa), medúzovce (Scyphozoa) a kalichovky (Staurozoa) – tedy všechny recentní žahavce vyjma korálnatců (Anthozoa), kteří tvoří samostatnou skupinu. Medusozoa je podle studie z roku 2013 přirozenou (monofyletickou) skupinou. Zahrnuje asi 3800 popsaných druhů, reálný počet však bude několikanásobně vyšší.\n\nMedusozoa se vyznačují celou řadou morfologických znaků, jimiž se odlišují od korálnatců. Už název je odvozen podle typického životního stadia - tzv. medúzy. V typickém případě se v životním cyklu Medusozoa střídá přisedlé stádium polypa se stadiem vznášející se medúzy; někteří polypovci (Hydrozoa) však stadium polypa vůbec nemají a jiné zase mají redukované stadium medúzy. Přítomnost medúzy však je zřejmě společným vývojovým znakem Medusozoa (který byl později v některých liniích ztracen).\n"}
{"id": "1093613", "url": "https://cs.wikipedia.org/wiki?curid=1093613", "title": "Rokle", "text": "Rokle\n\nRokle, roklina či strž je úzké, srázné údolí nebo výmol na svahu hor nebo kopců. \n\n\n\n"}
{"id": "1093616", "url": "https://cs.wikipedia.org/wiki?curid=1093616", "title": "MuseScore", "text": "MuseScore\n\nMuseScore je notační program pro Windows, OS X a Linux. Vytvořil jej Werner Schweer. Vydán je jako svobodný software pod GNU General Public License. Má sadu vlastností srovnatelnou s Finale a Sibeliem. Je podporována spousta různých formátů a zadávacích metod.\n\nMuseScore bylo původně vytvořeno jako odvozenina sekvenceru MusE. V té době mělo MusE schopnost zápisu not a v roce 2002 se Werner Schweer, jeden z vývojářů MuSE, rozhodl odstranit podporu pro notaci z MusE a využít kód v samostatném notačním programu. Od té doby je MuseScore stále vyvíjeno.\n\nStránky MuseScore.org byly vytvořeny v roce 2008 a rychle ukázaly rostoucí počet stažení MuseScore. Od prosince 2008 byl počet stažení na úrovni 15 000 za měsíc.\n\nVerze 0.9.5 byla vydána v srpnu 2009 a byla stálá dostatečně pro denní nebo produkční užití. Byla přidána podpora pro Mac OS X. Od října 2009 bylo MuseScore staženo více než 1000 krát za den. Od čtvrtého kvartálu 2010 se počet stažení MuseScore za den ztrojnásobil.\n\nMuseScore 1.0 bylo konečně vydáno v únoru 2011. Toto milníkové vydání se zaměřilo na stálost spíše než na nové funkce.\n\nToto vydání bylo brzy následováno MuseScore 1.1 v červenci 2011, jež bylo staženo téměř milionkrát. Toto vydání verze 1.1 opravovalo skoro 60 chyb a také obsahovalo vylepšenou podporu pro jazzovou notaci. V tomto vydání byla taktéž zahrnuta význačná funkce umožňující spolupráci uživatelů a zveřejňování napsaných not online.\n\nV březnu 2012 bylo vydáno MuseScore 1.2. Tato verze zahrnula opravu téměř sta chyb, vylepšené nahrávání a ukládání formátu MusicXML, a stejně tak zlepšenou podporu pro zvláštní znaky.\n\nMalá aktualizace obsahující většinou opravy chyb byla vydána jako MuseScore 1.3 v únoru 2013.\n\nV březnu 2015 bylo vydáno MuseScore 2.0, které obsahuje mnoho nových funkcí.\nMuseScore nemá žádný zvláštní rozvrh vydávání verzí, a nové verze jsou vydávány, když vývojáři usoudí, že se dají považovat za připravené.\n\n\nHlavním účelem MuseScore je tvorba, upravování a tisk mnoha typů notových zápisů v prostředí založeném na myšlence “Co vidíte, to dostanete”. Podporuje většinu druhů notace, včetně jazzové notace, a tiskne nebo vyvádí vysoce jakostní vyryté listy. Notační program MuseScore vyhovuje průmyslovým notačním standardům.\n\nZápis not může být uživatelem přehráván pomocí vestavěného sekvenceru a knihovny vzorků. Jiné knihovny vzorků ve formátu SoundFont mohou být uživatelem nainstalovány taktéž. Během přehrávání jsou podporovány sbor, dozvuk a další efekty.\n\nMuseScore nativně podporuje propojené hlasy a výtahy hlasů, vstup MIDI, neomezený počet osnov, notaci bicích, trámce přes osnovy, texty písní a více veršů. Funkcionalitu MuseScore lze dále rozšiřovat využitím systému přídavných modulů.\n\nNotové zápisy lze z MuseScore vyvádět do mnoha různých souborových typů, včetně souborů WAV – tento zachovává tolik jemnosti (dynamika atd.), kolik je program schopen předat. Výsledkem je běžný stereo soubor WAV, který je možné bez dalšího zpracování vypálit na CD za účelem představení. Toto je funkce, která není v Sibeliovi, a jeden z důvodů, proč se MuseScore stal oblíbenou volbou pro vzdělávací ústavy, kde je přáním, aby byly práce žáků okamžitě přístupné, dokonce i ne-hudebníkům, (a studentu), jak student/skladatel postupuje (viz osvojení níže). Z tohoto důvodu lze MuseScore použít k vytváření hudebních efektů pro prezentaci (jako jsou pásky s hudebním doprovodem), i když je program teoreticky jen nástrojem pro skladatele.\n\nMuseScore dokáže zavést formáty MusicXML, MIDI, Band-in-a-Box, Guitar Pro, capella (ve formátu cap3, ne CapXML) a Overture, a vlastní formát MuseScore a Compressed MuseScore Format. Dokáže vyvést do souborových formátů MusicXML, MIDI a LilyPond. Zvuk lze vyvést do souborů WAV, FLAC a OGG, a vyrytý výstup lze vyvést do formátů PDF, SVG, PNG a PostScript, nebo může být vytištěn přímo.\n\nAčkoli nemůže MuseScore nativně zavádět souborové formáty Sibelius a Finale, jeho podpora MusicXML umožňuje sdílení mezi různými programy.\n\nMuseScore hudebníkům dovoluje uveřejnění a sdílení jejich not na internetu. MuseScore.com umožňuje platícím odběratelům sdílení jejich not vytvořených v MuseScore přes tuto funkci. Jsou dostupné i účty zdarma, ale uživatelé jsou omezeni na 5 notových zápisů. MuseScore Connect je výchozí funkcí MuseScore.\n\nMuseScore.com umožňuje přehrávání notového zápisu v kterémkoli prohlížeči podporujícím audio značku HTML5. Noty lze rovněž propojit s internetovým videem, takže se dají sledovat noty a dívat se na video obsahující tyto noty.\n\nOd května 2014 má MuseScore mobilní aplikace dostupné pro iOS a Android, které jsou navázány na stránku ke sdílení notových zápisů MuseScore. S funkcemi, jako je přehrávání not, změna tempa, transpozice, míchání hlasů, program usiluje o podporu výuky hudby.\n\nMuseScore také běží jako přenositelná verze. Může být uchováván na odstranitelném úložném zařízení, jako je CD, paměťová karta, takže je spustitelný na kterémkoli kompatibilním operačním systému.\n\nMuseScore je zdarma a je programem s otevřeným zdrojovým kódem. Je psán hlavně v C++. Vývoj MuseScore se odehrává na GitHubu. Werner Schweer, Nicolas Froment a Thomas Bonte pracují na plný úvazek a jsou vedoucími vývojáři projektu, do něhož přispívá i širší společenství přispěvatelů. MuseScore podporuje jak 32-bitové tak 64-bitové systémy, a grafické rozhraní používá víceplatformní sadu Qt.\n\nVelký počet stažení každý den ukazuje na vysokou úroveň přijetí jednotlivými uživateli. Mnohé linuxové distribuce MuseScore zahrnují ve svých softwarových knihovnách, například Ubuntu Software Center. MuseScore bylo také zahrnuto do sbírky VALO-CD, která poskytuje programy zdarma pro operační systém Windows.\n\nMuseScore používají i četné vzdělávací ústavy, včetně Drew University a Ionian University. Vzdělávací výbor La Seigneurie des Milles-îles v Kanadě učinil MuseScore dostupným na 10 000 počítačích ve školách v oblasti Milles-îles v Quebecu.\n\nV roce 2011 byl spuštěn projekt, který si za cíl položil vytvoření tiskové a zvukové verze Goldbergových variací ve vysoké jakosti. Proces ovlivnil další vývoj MuseScore. Byly přidány nové funkce požadované kvůli pořízení vysoce kvalitního záznamu variací. Výsledné vylepšení programu bylo vydáno ve verzi 2.0.\n\nByla spuštěna kampaň na Kickstarteru a bylo dosaženo cíle při získávání prostředků. Vývojáři MuseScore a hudebník Kimiko Ishizaka spolupracovali na vytvoření jak vyrytého notového zápisu, tak na zvukové nahrávce. Konečný vyrytý notový zápis byl zcela vytvořen v MuseScore a je možné jej stáhnout zdarma.\n\nV roce 2013 byl spuštěn projekt za účelem vytvoření Brailleovy edice Bachova Dobře temperovaného klavíru, lepšího zpřístupnění not slepým a zrakově postiženým hudebníkům.\nNoty otevřených Goldbergových variací v brailleově formátu jsou již dostupné.\n\n\n"}
{"id": "1093618", "url": "https://cs.wikipedia.org/wiki?curid=1093618", "title": "Fatrikum", "text": "Fatrikum\n\nFatrikum nebo krížňanský příkrov je tektonická superjednotka Západních Karpat, která zahrnuje příkrovové jednotky pocházející z oblasti mezi veporikem na jihu a tatrikem na severu. Fatrikum je proto chápáno jako dnes už neexistující prostor mezi těmito oblastmi, ale i jako horninová tělesa, která z této oblasti pocházejí. Většinou se pod tímto označením synonymně chápe krížňanský příkrov, který tvoří největší část fatrika. V západokarpatské příkrovové stavbě je chápano jako spodní ze subtatranských příkrovů, ležící na tatriku a zároveň pod hronikem ve všech jádrových pohořích. Zabírá území o rozloze asi 12-15 000 km².\n\nV 60. letech 19. století položili základy výzkumu Dionýz Štúr a Guido Stache, kteří dnešní fatrikum označovali pojmem „subtatranský vývoj“. Příkrovovou pozici správně zhodnotil v roce 1907 Victor Uhlig, který však ještě neznal přesný stratigrafický sled. Uhlig původně vyčlenil tzv. subtatranský příkrov, v němž ale nerozlišoval fatrikum a hronikum. Všechny karpatské příkrovy pokládal za poeocenní, podobně jako tomu bylo v Alpách. Existenci druhého — vyššího subtatranského příkrovu zjistili během první světové války geologové J. Vigh, J. von Pia, B. Dornayay a Hermann Vetters.\n\nOtakar Hynie použil v roce 1927 označení spodní subtatranský příkrov, zatímco Dimitrij Andrusov v roce 1935 zavedl označení „krížňanský příkrov“ (podle vrchu Krížna ve Velké Fatře) a přesně definoval stratigrafický sled od středního triasu po alb. Označení fatrikum zavedl původně v roce 1973 Dimitrij Andrusov, J. Bystrický a O. Fusán na základě typových lokalit v Malé a Velké Fatře. Byl definován vrchní krížňanský a spodní vysocký dílčí příkrov, který je vyvinut jen lokálně. V krížňanském příkrovu zjistili několik digitací (duplexů), krystalinikum a permské sedimenty znali jen z oblasti Starých Hor (starohorská jednotka). Domovskou oblast kladli buď do tektonické poruchy označované jako čertovická linie, nebo do oblasti veporského krystalinika a jeho obalové jednotky Veľkého Boku.\n\nM. Maheľ v 50. až 80. letech 20. století zavedl ve fatriku několik nových stratigrafických jednotek - hlubokovodní zliechovskou jednotku (resp. vývoj, sérii), což byl termín synonymní krížňanské sérii. Při výzkumu Strážovských vrchů a dalších lokalit implementoval belianskou sérii. V Považském Inovci definoval beckovskou sérii, kterou sice původně řadil k tatriku, podobně jako v Malých Karpatech vysockou sérii, ale později ji správně zařadil do fatrika. Potvrdil též, že obě (vysocká i beckovská) jsou v podstatě totožné. Později byly objeveny domovské části fatrika i v Tribeči a Branisku.\n\nAnton Biely a Oto Fusán v roce 1967 poukázali na to, že fatrikum vzniklo vícefázovou deformací. Za první fázi považovali stlačení oblasti jednotky Veľkého Boku a za druhou jeho gravitační přesun. M. Maheľ (1983) zdůrazňoval, že fatrikum je polysériové (tedy polyfaciální) a komplexní těleso s návazností od týlových částí až po čelo příkrovu. Strukturnímu výzkumu fatrika se věnovali hlavně J. Jaroš (1971) a Dušan Plašienka (1983, 1995), kteří zkoumali hlavně domovskou oblast příkrovu. Později byl porovnáván její vývoj s deformacemi pozorovatelnými v tělese příkrovu mimo domovské oblasti. Ucelený pohled na fatrikum podávají práce D. Plašienka a kolektivů (1996, 1997 a 1999).\n\nNěkteří autoři poukazují na to, že fatrikum může být mnohem více propojeno se severním veporikem, kde dokumentují vícero rozsáhlých severovergentních násunů krystalinika i redukovaného sedimentárního obalu. Tito autoři proto tvrdí, že pro krížňanský příkrovový systém (fatrikum) je vhodnější pojmenování veporikum (respektive „rimavikum“).\n\nFatrikum původně tvořilo sedimentační pánev na severu veporika. Při vrásnění Západních Karpat se ale tato pánev začala uzavírat a sedimenty, které v ní byly, se odtrhly a byly z ní vytlačeny před čelo postupujícího orogénu. Zjevná spjatost s veporikem je viditelná zejména na jihu fatrika a severu veporika v Nízkých Tatrách. Část sedimentárního pokryvu veporika označovaná jako jednotka Veľkého Boku tvoří kořenovou část příkrovu, která zůstala na svém původním místě. V důsledku provázanosti fatrika s veporikem, zvláště jeho veľkobockou jednotkou, je někdy v odborné literatuře fatrikum označováno jako veporikum, resp. jeho součást.\n\nPříkrov se vyznačuje širokým stratigrafickým rozsahem od spodního triasu po svrchní křídu. Zejména charakteristické triasové horniny jsou blízké platformnímu vývoji s karbonátovou sedimentací gutensteinských vápenců a ramsauských dolomitů. Na rozdíl od hronika (v jeho nadloží), které má podobný vývoj, má výrazněji vyvinutý karpatský keuper a naopak tenké lunzské vrstvy. Jurské a spodněkřídové horniny se vyvíjely ve dvou prostředích. Vývoj v hlubším prostředí reprezentuje zliechovská jednotka s typickými jílovitými vápenci, označovanými jako „fleckenmergel“ a radiolarity. Takzvaná „vysocká jednotka“, vyvíjející se na kontinentálním svahu má více mělkovodní a organodetritický charakter. Kvůli vhodným vlastnostem hornin, zvláště vhodně umístěnému keupru s břidlicemi, které jsou příhodné pro odlepení příkrovu, se v něm vyskytuje mnoho digitací, podružných duplexů, v rámci samotného příkrovu, např. digitace Lysice.\n\nV některých pohořích má fatrikum tvar jen mírně zvlněného deskovitého tělesa. Jeho nejpevnější části tvoří silný podstavec triasových vápenců a dolomitů, typický například ve Velké Fatře. Ve své čelní části má komplikovanější stavbu, vystupují zde zvláště jeho mladší části, které jsou výrazně tektonicky postiženy (ležaté vrásy uťaté přesmyky, tektonické šupiny apod.), což je nejpříznačnější pro Strážovské vrchy a Považský Inovec. Soubory okrajových jednotek, které se vyvíjely původně na okraji fatrické pánve tvoří některé části Strážovských vrchů, Považského Inovce a Malých Karpat. Fatrikum se obvykle nachází na mladších sedimentech tatrického obalu. V mnoha pohořích se v jeho tektonickém nadloží nachází vyšší příkrov — hronikum. Vzniká tím typický fenomén příkrovové stavby, protože obal tatrika, fatrikum i hronikum mají podobný vrstevní sled a tyto sledy se tak v terénu 3x opakují. Při výzkumu a geologickém mapování je proto nutné poznat jednotlivá specifika ve vrstevních sledech těchto jednotek.\n\nFatrikum na povrchu tvoří několik typů připovrchových jednotek. První dvě jsou částečně nasunuté na tatrikum v podobě duplexů.\n\nNa povrchu velmi zřídka zachovaný předalpinský fundament fatrika tvoří různé typy vyšším stupněm přeměněných hornin (ruly, amfibolity, migmatity) lokálně s útržky granitoidů hlavně v starohorské a smrekovické jednotce a též méně metamorfovaných hornin – fylitů a svorů v rázdielské jednotce. Na předalpinské krystalinikum nasedají diskordantní sedimenty svrchního permu, které se zachovaly jen lokálně, nejčastěji v blízkosti domovské oblasti. V rázdielské jednotce jsou to skýcovské souvrství, tvořené hrubě klastickým materiálem a slopnianské souvrství břidličnatého charakteru. V starohorské a smrekovické jednotce vystupuje ekvivalentní hrubě klastické špaňodolinské a korytnianské souvrství.\n\nStratigrafický rozsah fatrika, zvláště jeho spodních členů se liší. Za jeho nejspodnější část, která však většinou není zachována, lze považovat permoskythské křemence označované jako lúžňanské souvrství. V jejich nadloží je břidličnaté verfénské souvrství, o němž se usuzuje, že společně se svrchnětriasovými břidlicemi karpatského keupru, díky svým vlastnostem tvořilo největší část plochy, na níž došlo k odlepení příkrovu. Verfénské souvrství kromě břidlic červené a zelenkavé barvy obsahuje i tělesa rauvaků. Jsou to buňkovité dolomity, nebo častěji pórovité vápence, které vznikly jejich dedolomitizací. Dolomity v souvrství byly značně poškozeny při přesunu příkrovu. Nad nimi se nachází poměrně mocné souvrství gutensteinských vápenců (gutensteinské souvrství) nižší části středního triasu (anis). Sedimenty karbonátové platformy tvoří dále nadložní dolomity ramsauského souvrství. Místo tohoto souvrství se v některých pohořích nacházejí tzv. podhradské vápence s fosiliemi konodontů. Sedimentace ramsauských dolomitů byla v některých oblastech v období karnu přerušena výkyvy klimatu, během nichž se usadily tenké flyšové lunzské vrstvy. Jejich vznik byl dlouhou dobu pro geology nepochopitelný. Lunzské vrsvy oddělují od ramsauského souvrství velmi podobné hlavní dolomity, označované jako \"hauptdolomit\" (z německého \"haupt\" - hlavní). Nad dolomity, vznikajícími ve velmi mělkém a pro živočichy nehostinném příbrěžním prostředí (tzv. sebchy) se nachází souvrství karpatského keupru. Usazovalo se ve svrchním triasu (nor) a tvoří jej lagunární červené, fialové až černé jílovité břidlice s tělesy pískovců, křemenců a typických žlutých dolomitů. Ve vrtech byly v tomto souvrství nalezeny i sádrovce. Toto typické souvrství dosahuje ve fatriku největší mocnost, na některých místech do 100 metrů. V nejvyšším triasu (rhaet) se moře do oblasti vrátilo a způsobilo usazení fatranského souvrství, známého i jako „kössenské souvrství“. Lumachelové vápence jsou tvořeny úlomky, které mořský příboj a bouřky smyly z korálových útesů. V souvrství se místy vyskytují i oolitické vápence nebo tělesa oolitických železných rud. Keuper spolu s výraznějším podílem potriasových členů, je jedním z hlavních poznávacích znaků fatrika.. Po usazení fatranského souvrství se začátkem jury v hettangu sedimentace změnila. Vzniklo kopienecké souvrství, jehož hlavní část tvoří tmavošedé, případně zelenkavé vápnité jílovce, občas s pískovci. Jílovce zvětrávají do šedohněda.\n\nSedimenty jury a spodní křídy jsou diferencovány na několik vývojů, což způsobilo rozčlenění sedimentačního pole při rozpadu a prohlubování oblasti. Pro krížňanský příkrov je typická hlavně hlubokovodní zliechovská jednotka (sekvence, sukcese či vývoj). Mělčeji umístěna byla vysocká a jí podobné jednotky.\n\nZliechovská jednotka pokračuje z kopieneckého souvrství velmi typickým členem vrstevního sledu fatrika, který tvoří souvrství Janovky („allgäuské souvrství“). Tvoří ho šedé skvrnité jílovité vápence a břidlice. Typické jílovité vápence jsou označovány jako \"fleckenmergel\". Souvrství je místy, běžně více než 100 m, někdy až 150 - 200 m mocné. Usazovaly se od sinemuru po toark. Tyto sedimenty obsahují typické stopy, pozorovatelné po navlhčení jako tmavé šmouhy. Fleckenmergel někdy přechází do adnetského souvrství s hlíznatými vápenci nebo hierlatzských vápenců. Do bajoku pokračuje tzv. křemitý fleckenmergel. Ten se postupně v průběhu bathonu změnil na sedimentaci radiolaritů ždiarského souvrství. V závěru jury (kimmeridž) se na dně nejhlubší části fatrické pánve postupně změnila sedimentace přes sakokómové vápence jaseninského souvrství do tithonských až spodněkřídových (neokom) světlých kalpionelových jílovitých vápenců (známých jako \"biancone\" nebo \"maiolica\") osnického souvrství, na rozdíl od tatrika jsou ve fatriku tyto horniny obvykle bez rohovců. Ve starší literatuře byl pro tyto horniny též používán název \"slínité vápence neokomu\".\n\nVe svrchní křídě pokračovala sedimentace jílovitých, místy skvrnitých vápenců s nepravidelnými tělesy slínovců a slínitých břidlic. Označují se jako mráznické souvrství. Od albu po apt se v celém fatriku usazovaly slínité a jílovité břidlice s tenkými tělesy pískovců, označované jako porubské souvrství. Tento flyš usazující se daleko od pevniny byl prvním příznakem postupu horotvorných pohybů. V některých pohořích se ve fatrických horninách tohoto stáří nacházejí bazické výlevné horniny. Sedimentace v tomto prostoru celkově skončila v albu až cenomanu, kdy došlo k přesunu příkrovů. Zliechovská sekvence dosahuje mocnost do 2000 metrů.\n\nVysocká sekvence má ve spodní juře převahu krinoidových vápenců s rohovci. Jde o uloženiny oceánského svahu. Označují se jako vývratské a prístodolské souvrství. Střední juru tvoří písčité krinoidové vápence vilského souvrství. Na ně nasedají hlíznaté a křemité vápence tegernseeského souvrství. Následující souvrství Padlej vody (tithon - valangin) a hlbočské souvrství jsou ekvivalenty stejně starých hornin zliechovské sekvence, obsahují však více terigénních příměsí smytých z blízkých mělčích oblastí a kontinentu. Na některých místech se v baremu a aptu usadily alodapické vápence (bohatské souvrství, muráňský vápenec), které se sesouvaly z mělkovodních urgonských platforem. Sedimentaci zakončilo, podobně jako v celém fatriku, porubské souvrství.\n"}
{"id": "1093620", "url": "https://cs.wikipedia.org/wiki?curid=1093620", "title": "Ilja Ponomarjov", "text": "Ilja Ponomarjov\n\nIlja Ponomarjov ( , * 4. srpna 1975, Moskva) je ruský levicový opoziční politik a IT podnikatel. Od roku 2007 je poslancem Státní dumy.\n\nNarodil se do rodiny vědců, vystudoval fyziku na Moskevské státní univerzitě. V roce 1991, kdy mu bylo 16 let, spoluzaložil IT společnost RussProfi. Jeho společnost se starala mj. v letech 1995 - 1996 o IT systémy ruské ropné společnost Jukos. V letech 1996 až 1998 pracoval pro americkou ropnou servisní společnost Schlumberger a v letech 1998 - 2001 pro Jukos. V letech 2002 až 2007 měl na starosti IT systémy Komunistické strany Ruské federace, jejímž byl také členem.\n\nJe ženatý a má dvě děti.\n\nV letech 2002 až 2006 byl aktivním členem Komunistické strany Ruské federace, mj. spoluorganizoval protesty proti 32. summitu G8, který se v roce 2006 konal v Petrohradě. Ve straně přestal být aktivní v roce 2006 na protest proti její kampani proti \"neo-trockistům\". V roce 2007 stranu opustil a byl zvolen poslancem Státní dumy jako nestraník na kandidátce Spravedlivého Ruska. Do strany o rok později vstoupil a v roce 2011 byl znovuzvolen poslancem.\n\nAktivně se účastil protestů během parlamentních voleb 2011, které opozice označila za zfalšované, byl označován za jednoho z jejich lídrů. Byl hlavním organizátorem protestů po prezidentských volbách v roce 2012, ve kterých byl prezidentem zvolen Vladimir Putin. Při podobných akcích často zastával roli prostředníka mezi protestujícími a policisty, protože ho proti zatčení a následnému stíhání chránila poslanecká imunita.\n\nV červnu 2012 při svém vystoupení ve Státní dumě použil pro vládnoucí stranu Jednotné Rusko výraz „strana podvodníků a zlodějů\", když tento výraz vymyslel a zpopularizoval Alexej Navalnyj. Za toto vystoupení mu bylo později zakázáno měsíc vystupovat v době projednávání státního rozpočtu. V prosinci 2012 jako jediný poslanec hlasoval ve všech třech čteních proti přijetí zákona, který v reakci na americký zákon proti ruským úředníkům porušujícím lidská práva (v souvislosti s kauzou Sergeje Magnitského) mj. zakázal adopci ruských dětí do Spojených státu amerických, zakázal neziskovým organizacím zabývajícím se politickými otázkami financování ze zahraničí čí jejich řízení americkými občany. V červnu 2013 se jako jediný poslanec Státní dumy zdržel hlasování při přijetí Ruského zákona proti LGBT propagandě.\n\nV březnu 2014 hlasoval jako jediný poslanec obou komor ruského parlamentu proti zákonu, kterým byl Ruskem anektován Krym. Nacionalista Vladimir Žirinovskij ihned požadoval jeho vyloučení ze Státní dumy za jeho \"protistátní\" hlas. V září 2014, když byl ve Spojených státech amerických, mu byl zabaven majetek a bankovní účty v souvislosti se soukromoprávním sporem s nadací Skolkovo vedenou Dmitrijem Medveděvem. Ponomarjov zůstavá v USA a ruské úřady mu podle něj brání v návratu do Ruska. V březnu 2015 požádal žalobce Státní dumu o vydání Ponomarjova v souvislosti s obviněním se zpronevěry opět souvisejícím s jeho prací pro nadaci Skolkovo. O měsíc později jej Duma zbavila imunity, a umožnila tak jeho stíhání.\n"}
{"id": "1093622", "url": "https://cs.wikipedia.org/wiki?curid=1093622", "title": "Pernikářka (Dejvice)", "text": "Pernikářka (Dejvice)\n\nUsedlost Pernikářka se nalézá na adrese Na Pernikářce 15/59. Stojí na místě staré vinice, vznikla pravděpodobně ve stejnou dobu, jako nedaleká kaple sv. Michala, tedy v letech 1691–1700, její současný vzhled byl ovlivněn pozdně klasicistní přestavbou z roku 1861 a pozdějšími úpravami. Současný rozsáhlý areál je celý ohrazený a je tvořen několika budovami, obytným stavením, stodolou a hospodářskými objekty. V usedlosti sídlil Ústav experimentální botaniky AV ČR, v roce 2010 byla nemovitost prodána do soukromých rukou. Usedlost byla památkově chráněna.\n\nUsedlost vznikla postupným sloučením sedmi vinic. Původní vinice Pernikářka s výměrou pouze 1,5 strychu byla pojmenována po svém majiteli Václavu Doležalovi, který byl staroměstským perníkářem - ten pozemky zdědil po ovdovělé matce v roce 1656. Po něm střídala nemovitost často majitele, podle kupní smlouvy z roku 1716 zde byla jak vinice s lisem, tak i hospodářská zvířata a náčiní. V roce 1763 došlo k připojení bývalých vinic Bečvářka a Zvonická. Dle Josefínského katastru měla nemovitost rozlohu 6 jiter. Během 18. století došlo k dalšímu rozšíření usedlosti, takže stabilní katastr eviduje rozlohu 18 jiter, majitelem v té době byl Václav Fiedler. Podle data na průčelí nemovitosti došlo v roce 1861 k došlo k přestavbě, resp. nové výstavbě nemovitosti v pozdně klasicistním stylu. V roce 1867 přikoupil tehdejší majitel Friedrich Fritsch navíc i sousední usedlost Beránka a obě usedlosti spojil.\n\nPo první světové válce se plánovala na pozemku usedlosti výstavba vojenské nemocnice, ale tyto plány nebyly nakonec realizovány a objekt měl nadále soukromé majitele. Pod druhé světové válce se objekt stal sídlem Ústavu experimentální botaniky ČSAV, sídlila zde Laboratoř interakce rostlin a patogenů. Po roce 1962 došlo k výrazným adaptacím objektů pro potřeby výzkumného ústavu. V minulosti patřila k nemovitosti také nedaleká Kaple svatého Michaela archanděla, její vlastnictví bylo teprve v roce 2008 převedeno na město.\n\nVlastní nemovitost koupila v roce 2010 společnost Multiprojekt vlastněná zbrojařem René Holečkem za 75 milionů korun. Ještě v roce 2008 přitom AV ČR měnila s Prahou 6 pozemky v okolí Perníkářky, tak aby získala do svého vlastnictví pozemky pod vlastní usedlostí s argumentem, že památkový objekt přestaví pro potřeby AV ČR.\n\nNový vlastník počátkem května 2017 podstatnou část usedlosti zboural.\n\n\n"}
{"id": "1093623", "url": "https://cs.wikipedia.org/wiki?curid=1093623", "title": "Nový Dvůr (zámek, okres Náchod)", "text": "Nový Dvůr (zámek, okres Náchod)\n\nNový Dvůr je hospodářský dvůr se zámkem z doby okolo roku 1800 nedaleko od obce Volovka v okrese Náchod, asi 7 km jihozápadně od České Skalice..\n\nHospodářský dvůr byl založen koncem 70. let 17. století majitelem tehdejšího novoměstského panství hrabětem Jakubem Leslie a po svém zakladateli byl dlouho nazýván Jakubův dvůr či Jakubov.\n\nSoučasný zámek stojí v místě bývalého jesenického dvora a byl postaven kolem roku 1800 Františkem Šperlingem ve formě jednopatrového pozdně barokního zámku. Od této doby je dvůr i zámek nazýván Nový Dvůr. Po roce 1880 byl zámek zmodernizován a přilehlé budovy opraveny. Zámek byl v druhé polovině 20. století v majetku JZD Velká Jesenice a byl přestavěn a modernizován ke skladovým a bytovým účelům. \n\nSoučasná podoba je výsledkem rozsáhlé rekonstrukce jak zámečku, tak hospodářského dvora v letech 2010–2014 soukromým majitelem na penzion, restauraci a jezdecký areál.\n\n"}
{"id": "1093627", "url": "https://cs.wikipedia.org/wiki?curid=1093627", "title": "Počeradský potok", "text": "Počeradský potok\n\nPočeradský potok je drobný vodní tok v Mostecké pánvi v okrese Most a okrese Louny. Je dlouhý 8,9 km, plocha jeho povodí měří 33,7 km² a průměrný průtok v ústí je 0,02 m³/s. V horní části toku jde v délce asi 2 km o občasný vodní tok. Správcem toku je státní podnik Povodí Ohře.\n\nPotok vytéká z rybníka na návsi v Moravěvsi v nadmořské výšce 270 m n. m. Nejprve teče směrem na jihovýchod, překračuje hranici z okresu Most do okresu Louny a podél jihozápadní hranice složiště popílku Elektrárny Počerady. Až k Blažimi je potok zatrubněn. Povrchové koryto začíná až severovýchodně od kóty \"Na Bábě\" (285 m n. m.) a vede podle jižní strany složiště popílku, za kterým se stáčí na sever a protéká areálem elektrárny, na jehož okraji se vrací zpět do mosteckého okresu. Odtud směřuje přibližně k severu. Podtéká silnici II/255, na levé straně míjí pískovnu a vzápětí se severozápadně od Volevčic v nadmořské výšce 211 m n. m. vlévá zprava do Srpiny.\n"}
{"id": "1093629", "url": "https://cs.wikipedia.org/wiki?curid=1093629", "title": "Portner", "text": "Portner\n\nPortner je příjmení, které se může vztahovat k následujícím osobnostem:\n\n\n"}
{"id": "1093632", "url": "https://cs.wikipedia.org/wiki?curid=1093632", "title": "Éder Citadin Martins", "text": "Éder Citadin Martins\n\nÉder Citadin Martins známý zkráceně jako Éder (* 15. listopadu 1986, Lauro Müller, Brazílie) je brazilsko-italský fotbalový útočník a reprezentant Itálie, v současnosti hráč klubu Inter Milán.\n\nJeho prarodiče pocházejí z Itálie.\n\nV Brazílii hrál v začátcích své kariéry v klubu Criciúma Esporte Clube. V roce 2006 ve svých 20 letech odešel do Evropy do italského týmu Empoli FC.\n\nÉder zaujal trenéry italského národního týmu svou formou a tak mu představitelé Italské fotbalové federace nabídli italské občanství. Po vyřízení nutných formalit jej trenér Antonio Conte nominoval 21. března 2015 ke kvalifikačnímu utkání proti Bulharsku a přátelskému zápasu proti Anglii.\nV A-týmu Itálie debutoval 28. 3. 2015 proti týmu Bulharska, v utkání vstřelil gól na konečných 2:2.\n\n"}
{"id": "1093636", "url": "https://cs.wikipedia.org/wiki?curid=1093636", "title": "August Müller (český politik)", "text": "August Müller (český politik)\n\nAugust Müller (6. února 1821 Vídeň – 15. března 1915 Snědovice), byl rakouský politik německé národnosti z Čech, v 2. polovině 19. století poslanec Říšské rady.\n\nVyrůstal ve Štýrském Hradci, kde absolvoval studium práv. Pak se zabýval studiem agronomie a procestoval Německo, Francii, Itálii a Švýcarsko. V roce 1850 koupil statek v severočeských Snědovicích, kde si získal proslulost díky zavádění moderních metod hospodaření.\n\nV zemských volbách v březnu 1867 byl zvolen na Český zemský sněm za kurii velkostatkářskou, nesvěřenecké velkostatky. Do sněmu se vrátil v zemských volbách roku 1872. Na mandát rezignoval roku 1873. Byl členem Strany ústavověrného velkostatku.\n\nZemský sněm ho roku 1867 zvolil i do Říšské rady (tehdy ještě volené nepřímo), za kurii velkostatkářskou v Čechách. 23. května 1867 složil slib. Opětovně byl sněmem do Říšské rady delegován roku 1871. 3. března 1871 složil slib.\n\nZasedal v zemské zemědělské radě v Čechách. Od roku 1859 do roku 1863 byl též členem Vlastenecko-hospodářské společnosti. Patřil mu hotel v domovských Snědovicích.\n\nZemřel v březnu 1915 ve věku 94 let.\n"}
{"id": "1093639", "url": "https://cs.wikipedia.org/wiki?curid=1093639", "title": "Pavel Suchoj", "text": "Pavel Suchoj\n\nPavel Osipovič Suchoj (, , , Hlybokaje – 15. září 1975, Moskva) byl běloruský a sovětský letecký konstruktér. Byl jedním z prvních konstruktérů letadel proudových, nadzvukových a těch se šípovitými a delta křídly. Navrhoval letouny dálkové, bombardovací, bitevní i stíhací. K nejslavnějším patří Su-7 a Su-9. Za svůj život navrhl více než 50 letadlových konstrukcí, z toho se asi 30 dostalo do výroby.\n\nOd 20. let 20. století pracoval jako vedoucí inženýr pod vedením Andreje Tupoleva v moskevském Ústředním ústavu aerodynamiky (CAGI). Již zde navrhl několik bombardérů a stíhaček.\n\nV září 1939 sovětská vláda Suchoje jmenovala do čela nové experimentální konstrukční kanceláře (OKB) při závodě v Charkově (nyní na Ukrajině). Zde navrhl letoun Su-6. Šlo o prototyp, který nikdy nešel do výroby. Na konci druhé světové války sovětský vůdce Josif Stalin pověřil Suchoje vytvořením nové generace bojových stíhaček. Suchoj přišel s návrhem letounu Su-9, ale kvůli Stalinovu názoru, že návrh je příliš podobný německé Me 262, ani Su-9 nešel do výroby. Nespokojený Stalin nakonec v listopadu 1949 konstrukční kancelář OKB zavřel a Suchojův tým se stal pododdělením Tupolevovy konstrukční kanceláře v Moskvě.\n\nPo Stalinově smrti v roce 1953 sovětská vláda dovolila Suchojovi obnovit samostatnou konstrukční kancelář, a to v závodě 1 v Kujbyševu (dnes Samara) a později v závodě 51 v Moskvě. V roce 1954 byla jeho organizace přejmenována na OKB-51. Právě to byl základ dnešní slavné firmy Suchoj.\nV OKB-51 Suchoj postavil řadu nových nadzvukových letadel, hlavními typy, které se lišily zejména v uspořádání křídel, byly proudový taktický bombardér Su-7 z roku 1955 se šípovitými křídly (NATO mu udělilo kódové označení \"Fitter\") a proudový stíhací letoun Su-9 s trojúhelníkovými (delta) křídly (šlo o jiný typ než Su-9 z válečných let). Základem obou strojů byl motor AL-7F s přídavným spalováním, který se vyvíjel v továrně, jejíž šéfem byl Archip Ljulka. Su-7 byl ideální pro manévry v nižších letových hladinách, naopak Su-9 měl nejlepší výkon ve velkých výškách.\n\nTyto dva letouny byly v průběhu let upravovány a v obrovských počtech zařazovány do vzdušných sil SSSR a v případě Su-7 i dalších zemí Varšavské smlouvy.\nSuchojova kancelář vždy soupeřila s kanceláří MiG. Nikdy se jí ovšem nepodařilo MiG sesadit z trůnu sovětské \"jedničky\". Tak je tomu na ruském trhu dodnes.\n\nStejně jako ostatní sovětští konstruktéři v oblasti letectví, Suchoj přijal koncepci kumulativního rozvoje, nikoliv velkých technologických skoků, proto namísto nových letounů vylepšoval ty staré, nicméně například jedna z jeho posledních verzí Su-9 – Su-15 – má s původním strojem již jen málo společného.\n\nKrátce po Suchojově smrti v roce 1975 bylo jeho jméno přidáno do názvu konstrukční kanceláře (OKB Suchoj). Ta pokračovala v Suchojově díle, k jejím nejuznávanějším produktům patřil Su-27 z roku 1977, letoun dlouhého doletu ceněný pro svou univerzálnost i výkonnost, kterou potvrdil několika světovými rekordy v dosažené nadmořské výšce i vzletové rychlosti. Dnes je kancelář OKB imeni P.O. Suchoj součástí obřího státem vlastněného průmyslového komplexu AVPK Suchoj. V posledních letech se obrací stále více k sektoru civilních letadel.\n\nV letech 1958–1974 byl poslancem Nejvyššího Sovětu SSSR.\n\nZískal řadu státních vyznamenání: Stalinova cena (1943), Hrdina socialistické práce (1957), Leninova cena (1968), Státní cena (1975), Tři Leninovy řády (1945, 1957, 1975), Tupolevova zlatá medaile (1975) aj.\n\nV běloruském městě Homel se dnes po Pavlu Suchojovi jmenuje technická univerzita (Гомельскі дзяржаўны тэхнічны ўніверсітэт імя П. В. Сухога).\n"}
{"id": "1093641", "url": "https://cs.wikipedia.org/wiki?curid=1093641", "title": "Karel Josef Hiernle", "text": "Karel Josef Hiernle\n\nKarel Josef Hiernle, \"také\" Carl Joseph Hiernle (asi 1693 Praha – 7. února 1748 Praha) byl český sochař a řezbář vrcholného baroka až rokoka, pokračovatel jihoněmecké sochařské rodiny a zakladatel její české větve.\n\nNarodil se asi roku 1693 v Praze jako syn sochaře Johanna Hiernleho. Otec pravděpodobně pocházel z rodiny sochařů a řezbářů usedlých v bavorském Landshutu a v Mohuči. Matka Anna Magdaléna byla českého původu. Vyučení se mu dostalo v zavedených pražských dílnách sochařů Ferdinanda Maxmiliána Brokoffa a Matěje Václava Jäckela. Pracoval hlavně pro řádové stavby české provincie benediktinů. Významným zadavatelem jeho zakázek byl břevnovsko-broumovský opat Otmar Daniel Zinke, který ho pověřil sochařskou výzdobou klášterů v polském Lehnické Poli a Broumově. Za Zinkeho nástupce Benna Löbela pokračovaly práce na území břevnovského kláštera a dále pak na benediktinském panství v Kladně nebo proboštství v Hrdlech. Často zdobil chrámové stavby, které projektoval Kilián Ignác Dientzenhofer. Jeho syn František Ondřej Hiernle působil jako sochař na Moravě.\n\n\n\n\n\n"}
{"id": "1093642", "url": "https://cs.wikipedia.org/wiki?curid=1093642", "title": "Franco Vázquez", "text": "Franco Vázquez\n\nFranco Damián Vázquez (* 22. února 1989, Tanti, Córdoba, Argentina) je argentinsko-italský fotbalový záložník hrající v současnosti v klubu US Città di Palermo.\n\nJeho matka pochází z Itálie.\n\nV Argentině hrál v začátcích své kariéry v klubu Belgrano Córdoba. V lednu 2012 odešel do Evropy do italského týmu Palermo. Sezonu 2012/13 strávil na hostování ve španělském klubu Rayo Vallecano.\n\nFranco Vázquez zaujal trenéry italského národního týmu. Trenér Antonio Conte jej nominoval 21. března 2015 ke kvalifikačnímu utkání proti Bulharsku a přátelskému zápasu proti Anglii.\n\nV A-mužstvu Itálie debutoval 31. 3. 2015 v přátelském utkání proti Anglii (remíza 1:1).\n\n"}
{"id": "1093645", "url": "https://cs.wikipedia.org/wiki?curid=1093645", "title": "Lofer", "text": "Lofer\n\nLofer je městys v okrese Zell am See, ve spolkové zemi Salcbursko v Rakousku. Nachází se v údolí řeky Saalach, díky které je populární v letní sezóně, zatímco v zimě jsou hlavními lákadly lyžařské sjezdovky. Místní hospodářství je založené především na zemědělství a turistice.\n\n\n"}
{"id": "1093649", "url": "https://cs.wikipedia.org/wiki?curid=1093649", "title": "Silnice II/343", "text": "Silnice II/343\n\nSilnice II/343 je silnice II. třídy mezi Sečí a Svratkou. Prochází okresy Chrudim a Žďár nad Sázavou a měří 37,2 km.\n\n\n"}
{"id": "1093653", "url": "https://cs.wikipedia.org/wiki?curid=1093653", "title": "Prodinoceras", "text": "Prodinoceras\n\nProdinoceras je nejstarší známý zástupce vymřelého řádu býložravých savců Dinocerata. Prodinoceras žil ve starším paleocénu na území dnešního Mongolska. Na zástupce čeledě uintatheriidae byl poměrně malý, dosahoval délky 2,9 metru. Je považován za bazálního člena čeledě uintatheriidae, ačkoliv již měl charakteristické tesáky připomínající kly, nicméně ještě neměl charakteristické „rohy”.\n"}
{"id": "1093656", "url": "https://cs.wikipedia.org/wiki?curid=1093656", "title": "Godspeed You! Black Emperor", "text": "Godspeed You! Black Emperor\n\nGodspeed You! Black Emperor je kanadská post-rocková skupina založená v roce 1994 v Montréalu.\n\n\n\n\nEP\nDemo\n"}
{"id": "1093657", "url": "https://cs.wikipedia.org/wiki?curid=1093657", "title": "Národní park Awaš", "text": "Národní park Awaš\n\nNárodní park Hawaš je jedním z národních parků v Etiopii. Leží na hranici dvou etiopských svazových států Afarsko a Oromie, poblíž měst Matahara a Hawaš.\n\nPark, který je podle IUCN klasifikován jako chráněné území kategorie II, má rozlohu 753 km² a vede jím etiopská silnice č. 1, jakož i džibutsko-etiopská železnice, obě téměř souběžně. Díky silnici je park výborně přístupný. Na druhé straně nedostatečné vybavení pro návštěvníky způsobuje, že jejich počet je ve srovnání s ostatními africkými zeměmi nízký. V roce 2010 ho navštívilo 6 137 zahraničních návštěvníků. Trvalé osady, hospodářská zvířata a místní obyvatelstvo vyrábějící dřevěné uhlí jako palivo představují pro ekosystém národního parku stálou hrozbu. \n\nJižní hranici parku tvoří řeka Hawaš. Severní hranice parku dosahuje řeky Kesem a na západě končí u vnějšího okraje Saboberské roviny. \n\nPark se nachází v nadmořské výšce 750 až 2007 m n. m. a jeho průměrná výška je zhruba 1000 m. Podnebí je suché a horké. Roční srážkový úhrn dosahuje obvykle 619 mm, přičemž většina srážek spadne v období dešťů, tedy zejména od června do srpna a o něco méně mezi únorem a dubnem. Průměrná teplota se pohybuje mezi 27 a 30 °C; ve dne mohou teploty dosáhnout až 42 stupňů a v noci se ochlazuje na 10 až 22 °C. \n\nPark má velmi odlišné typy krajiny, přičemž procházející silnice je předělem mezi nimi. Na jih od ní leží náhorní rovina \"Illala Saha\" zakončená soutěskou řeky Hawaš s proslulými a působivými vodopády. Severně od silnice se táhne údolí \"Kudu\", v jehož horní části se nalézají horké prameny \"Filwoha\" o teplotě dosahující více než 40 °C. Uprostřed parku se nad okolní krajinu vypíná spící stratovulkán Fentale s výškou 2007 m a je z něj rozhled jednak do okolí v nadmořské výšce 900 m, jednak na dno kráteru se scenériemi fumarol. Odhaduje se, že k poslední erupci došlo kolem roku 1820.\n\nNa území parku se rozkládají především savany a akáciové lesy. Uprostřed parku rostou palmové háje, a to především v údolích, zejména okolo horkých pramenů. Tam, kde je park hospodářsky využíván, jsou pastviny, případně plantáže, a to zejména u trvalých zdrojů vody, kde se původně vyskytovala stále zelená savana.\n\nFauna parku odráží skutečnost, že sucho převládá po většinu roku. Bylo zde zjištěno 46 druhů savců a nejméně 400 druhů ptáků. Z velkých savců zde volně žije přímorožec beisa, gazela Soemmeringova, kudu velký a kudu malý, voduška velká, dikdik severní, prase savanové, bahnivec, hrabáč, skálolez skákavý (v horských oblastech), zebra Grévyho (v západní části parku) a hroch obojživelný (v řece Hawaš). Z opic tu žijí paviáni (pavián anubi a pavián pláštíkový) a guerézy (gueréza černá a gueréza pláštíková). Predátoři jsou zastoupeni gepardem, servalem, karakalem a levhartem, šakalem i lvem a krokodýlem (v řece Hawaš). Dříve tu pobývaly i smečky psa hyenovitého, ale podle všeho byl místně vyhuben. Významnými zástupci plazů jsou zde kromě krokodýlů krajta písmenková a želva leopardí (\"Stigmochelys pardalis\").\n\nPtáci vykazují největší druhovou pestrost poblíž horkých pramenů \"Filwoha\", kde bylo pozorováno přes 453 druhů původních ptáků. Rozmanitost ptáků je značná, od velkého pštrosa přes několik druhů dropů a dalších ptáků jako hadilov písař, zoborožec kaferský, marabu africký, čáp bílý, hrdlička zelenoskvrnná, dudkovec stromový, vousák červenožlutý, mandelík sahelský, turakové, lejsci, vlhy (zejména vlha núbijská) až po malé amaranty. A dále zde žije šest endemických druhů, mimo jiné: vousák vlnkovaný, krkavec tlustozobý a ibis etiopský.\n\nNárodní park byl založen v roce 1966, přestože schválení příslušného zákona trvalo ještě následující tři roky. Během schvalování byla ohrožena další existence plantáží cukrovaru v Metehaře, jakož i živobytí původních obyvatel \"Karayyu Oromo\", což bylo v rozporu s původním záměrem etiopské vlády, aby národní park sloužil ku prospěchu místního obyvatelstva. \n\n"}
{"id": "1093658", "url": "https://cs.wikipedia.org/wiki?curid=1093658", "title": "Sankt Martin bei Lofer", "text": "Sankt Martin bei Lofer\n\nSankt Martin bei Lofer je obec v okrese Zell am See ve spolkové zemi Salcbursko v Rakousku. Nachází se u městyse Lofer a leží v údolí řeky Saalach.\n\n\n"}
{"id": "1093661", "url": "https://cs.wikipedia.org/wiki?curid=1093661", "title": "Francesco Provenzale", "text": "Francesco Provenzale\n\nFrancesco Provenzale (pokřtěn 15. září 1624 Neapol – 6. září 1704 tamtéž) byl italský barokní skladatel a pedagog. Je znám především jako učitel slavného kastráta Nicola Grimaldiho.\n\nAž do roku 1658 není o životě Francesca Provenzale nic známo. Předpokládá se, že studoval na neapolské konservatoři \"Conservatorio della Pietà dei Turchini\" pod vedením Giovanniho Salvatoreho a Erasma Bartoliho. V roce 1658 byla v Neapoli v divadle \"Teatro San Bartolomeo\" provedena jeho opera \"Teseo\". V dochovaném bookletu k tomuto představení je uvedeno, že již byl autorem oper \"Il Ciro, Xerxes a Artemisia\", které byly v témže divadle uvedeny v letech 1653–1657. Stojí za zaznamenání, že opera nazvaná \"Il Ciro\" byla v roce 1654 provedena v Benátkách v divadle \"Teatro Santi Giovanni e Paolo\" a její část zkomponoval Francesco Cavalli. Je pravděpodobné, že opery \"Xerxes\" a \"Artemisia\" vznikly přepracováním původních oper tohoto skladatele. V té době Provenzale rovněž komponoval hudbu pro hudební společnost \"Fabiarmonici\", která působila v Neapoli od roku 1650.\n\nV roce 1660 se oženil s Chiarou Basileovou, se kterou měl syna Giuseppe a dcery Grazii a Annu Marii. Na jaře roku 1663 se stal maestrem na neapolské konservatoři \"Conservatorio di S Maria di Loreto\", kde již předtím dva roky vyučoval. Pro tuto konzervatoř napsal několik oratorií: \"Il martirio di San Gennaro\" (1663), \"La colomba ferita\" (1672), \"La fenice d'Avila\" (1672) a patrně i \"La Vittoria fuggitiva\" (1672). Tyto práce měly značný úspěch nejen mezi studenty školy, ale i v celé Neapoli. Vedle toho měla v roce 1671 v divadle \"Teatro San Bartolomeo\" premiéru opera \"Il schiavo di sua moglie\" a v roce 1674 opera \"Difendere l'offensore overo La stellidaura vendicata\"\n\nZískal si i znamenitou pověst v církevních kruzích. Zastával místa kapelníka a sbormistra v chrámech San Domenico Maggiore (1667), Sant'Angelo a Nilo (1669), Monte degli Agonizzanti in Santa Maria Ancillarum (1679) a v klášteře Monastero di Santa Chiara (1679). V roce 1665 byl jmenován \"maestrem della Fidelissima Città di Napoli\" v královské kapli pokladů (\"Tesoro di San Gennaro\") neapolské katedrály a v roce 1680 čestným maestrem královské kaple. V roce 1684 ho však v této funkci vystřídal Alessandro Scarlatti. Provenzale dále pracoval v královské kapli jako Scarlattiho asistent a po odchodu Scarlattiho z Neapole se v roce 1704 nakrátko stal hlavním maestrem. V témže roce však zemřel ve věku nedožitých osmdesáti let. Maestrem se pak stal jeden z jeho nejlepších žáků, Gaetano Veneziano.\n\nZ Provenzalova díla se dochovaly pouze zlomky. Kromě několika chrámových skladeb to jsou opery \"Il schiavo di sua moglie\", \"Difendere l'offensore overo La Stellidaura vendicante\" a náboženské melodrama \"La colomba ferita\".\n\n\n"}
{"id": "1093662", "url": "https://cs.wikipedia.org/wiki?curid=1093662", "title": "Jānis Ikaunieks (fotbalista)", "text": "Jānis Ikaunieks (fotbalista)\n\nJānis Ikaunieks (* 16. února 1995) je lotyšský fotbalový záložník a reprezentant, hráč klubu FC Metz. Jeho starším bratrem je fotbalista Dāvis Ikaunieks.\nJānis Ikaunieks působil v mládežnických reprezentacích Lotyšska.\n\nV A-mužstvu Lotyšska debutoval 13. 10. 2014 v kvalifikačním zápase v Rize proti reprezentaci Turecka (remíza 1:1).\n\n"}
{"id": "1093664", "url": "https://cs.wikipedia.org/wiki?curid=1093664", "title": "Jānis Ikaunieks", "text": "Jānis Ikaunieks\n\nJméno a příjmení Jānis Ikaunieks se může vztahovat k následujícím osobnostem:\n\n"}
{"id": "1093668", "url": "https://cs.wikipedia.org/wiki?curid=1093668", "title": "Pohár FAČR ve futsalu", "text": "Pohár FAČR ve futsalu\n\nPohár FAČR je česká futsalová soutěž, zastávající funkci národního poháru. Soutěž byla založena v roce 1995. Pořádá ji Fotbalová asociace České republiky, podobně jako všechny soutěže registrovaných profesionálních i neprofesionálních hráčů v Česku.\n\n"}
{"id": "1093699", "url": "https://cs.wikipedia.org/wiki?curid=1093699", "title": "Osud (opera)", "text": "Osud (opera)\n\nOsud je opera o třech dějstvích Leoše Janáčka. Autorem libreta je Fedora Bartošová. Janáček nastínil děj v jednoduché próze, a posílal text na zveršování Fedoře Bartošové, která byla přítelkyní jeho zesnulé dcery Olgy. Janáček marně usiloval o provedení opery, nejprve v Brně v roce 1906, a v roce 1907 v Divadle na Vinohradech v Praze, ale obě divadla partituru odmítla. Opera byla uvedena až po skladatelově smrti, nejprve v brněnském rozhlase 18. září 1934, a scénicky 25. října 1958 v Národním divadle v Brně v úpravě a režii Karla Noska a pod taktovkou dirigenta Františka Jílka.\n\nLázeňská kolonáda za letního dne.\nLázeňští hosté se procházeji po Luhačovické kolonádě. Dr. Suda, Lhotský a Konečny debatují se svými přáteli, mezi které patří i mladá paní Míla Válková. Ta se tu setká se svou bývalou láskou, skladatelem Živným. Společnost s údivem konstatuje, že Válková a Živný se už znají. Mílina matka zabránila jejich sňatku, ze vztahu se však narodil syn. Slečna Stuhlá se studentkami nacvičuje píseň, která hosty velmi pobaví. Dr. Suda a bere studenty a další hosty na výlet. Živný s Mílou zůstanou sami. Oba chtějí znovu oživit svou lásku, odejdou spolu, ale matka hledající svou dceru předpovídá katastrofu.\n\nO čtyři roky později v bytě Živného a Míly.\nŽivný zpívá fragmenty ze své opery o Lenském. Jejich pětiletý syn Doubek se ptá maminky, zdali ví, co to je láska. S nimi tu žije i Mílina matka, která se z nenávisti k Živnému zblázní. Matka Míly opakuje úryvky z opery a smyslů zbavená se vrhá z balkonu. Strhne s sebou i dceru, která ji chtěla zadržet a obě zemřou. Živný nad nimi zoufale naříká a proklíná svůj osud.\n\nO jedenáct let později v aule hudební konzervatoře.\nStudenti předzpívavají části ze Živného opery, která má mít tentýž večer premiéru. Mezi studenty je i jeho syn Doubek. Opeře ovšem schází poslední akt. Skladatel náhle vstoupí a studenti ho žádají, aby jim vyprávěl o svém díle. Všichni přítomní pochopí, že hrdinou opery je skladatel sám. Živného náhle zasáhne blesk a on klesá v mdlobách k zemi.\n\n\n"}
{"id": "1093713", "url": "https://cs.wikipedia.org/wiki?curid=1093713", "title": "Roger Bourbonnais", "text": "Roger Bourbonnais\n\nRoger Bourbonnais (* 26. října 1942 Edmonton) je bývalý kanadský hokejový útočník.\n\nHrál za tým Edmonton Oil Kings v juniorské Western Hockey League, v roce 1963 s ním vyhrál Memorial Cup. Poté přijal nabídku Davida Bauera a vstoupil do nově budované kanadské amatérské reprezentace. Hrál s ní na olympiádě 1964, kde Kanaďané skočili čtvrtí podle olympijských pravidel (bilance ze všech zápasů), ale třetí podle pravidel mistrovství světa v ledním hokeji (bilance pouze ze vzájemných zápasů silné čtyřky). Bronzové medaile z MS obdrželi kanadští hráči až po 41 letech. Bourbonnais byl na olympijském turnaji zařazen do all-stars týmu. Dále reprezentoval Kanadu na Mistrovství světa v ledním hokeji 1965 (4. místo), Mistrovství světa v ledním hokeji 1966 (3. místo), Mistrovství světa v ledním hokeji 1967 (3. místo), olympiádě 1968 (3. místo) a Mistrovství světa v ledním hokeji 1969 (4. místo). Hrál také na Turnaji ke 100 letům Kanady 1967, který Kanaďané na domácí půdě vyhráli.\n\nVystudoval práva na University of British Columbia a pracuje jako advokát. Jeho vnučka Jaime Bourbonnaisová hraje hokej za juniorský tým Oakville Hornets a byla nominována do kanadské ženské reprezentace do 18 let.\n\n"}
{"id": "1093714", "url": "https://cs.wikipedia.org/wiki?curid=1093714", "title": "Kostel Stětí svatého Jana Křtitele (Kadaň)", "text": "Kostel Stětí svatého Jana Křtitele (Kadaň)\n\nKostel Stětí svatého Jana Křtitele je původně raně gotický kostel, později barokně upravený nacházející se v kadaňské památkové rezervaci na Špitálském předměstí v Kadani.\n\nPrvní písemná zmínka o kostele pochází z roku 1183. Tento kostel stojí pravděpodobně na místě nejstarší kadaňské svatyně již z doby keltského osídlení. Při husitském dobývání města byl roku 1421 poškozen a roce 1452 přestavěn do pozdně gotické podoby a od roku 1539 do roku 1629 byl využíván kadaňskými evangelíky. Kostel vyhořel hned několikrát, v roce 1362, 1421 a 1498. Dodnes zachované románské zdivo a především neobvyklý pravoúhlý presbytář kostela svědčí o kulturním vlivu blízkých Frank. Počátky chrámu jsou úzce spjaty s rytířským řádem johanitů, jenž roku 1186 obdržel od knížete Bedřicha vlastnická práva k trhovému městečku Kadani. Johanité zřídili u kostela špitál, který dal později pojmenování celé okolní městské čtvrti. Až do roku 1945 se zde pravidelně konaly špitální poutě.\n\nOd roku 1539 byl kostel používán kadaňskými evangelíky, ale v 90. letech 16. století byl vrácen katolíkům. Evangelíci proto vybudovali v prostoru dnešního Bystřického vrchu, podél cesty vedoucí do Chomutova provizorní dřevěný kostel, ale po roce byl i tento evangelický kostel uzavřen. V roce 1593 si i přes zákaz začali evangelíci stavět kamenný kostel, zásahem císaře Rudolfa II. však byla stavba pozastavena. Teprve v roce 1594 povolil pokračování stavby zděného kostela a za šest let byl kostel hotov. Po roce 1618 byl kostel předán protestantům, ale o čtyři roky opět vrácen katolíkům v období třicetileté války. Následně roku 1635 již počtvrté vyhořel, ale obnovy se dočkal až roku 1718. Další škody byly způsobeny procházejícím francouzským vojskem během sedmileté války, za vlády císařovny Marie Terezie. Další obnova proběhla až v roce 1770. Dne 1. října 1811 kostel znovu, již popáté, vyhořel. Oprava provedená v letech 1812–1813 mu vtiskla jeho dnešní podobu. Menší opravy byly prováděny i v letech 1845 a 1895. Zmíněný špitál byl zrušen roku 1787 a jeho majetek převzala Městská špitální nadace sv. Jana Křtitele. V osmdesátých letech 20. století byl kostel v havarijním stavu. Omítka byla opadaná a krov propadlý. Celková rekonstrukce proběhla až po roce 1989, kdy kostel prošel radikální generální opravou, na které se podíleli památkáři a restaurátoři ze všech koutů České republiky.\n\nV současnosti vlastní kostel Římskokatolická farnost děkanství Kadaň a v nájmu ho má město Kadaň. Kostelík se využívá zejména pro kulturní akce pořádané ZUŠ Klementa Slavického v Kadani a organizací Kulturní zařízení Kadaň, která zajišťuje pořádání kulturních akcí ve městě.\nJednoduchý kostel má obdélníkový půdorys kostelní lodi, k níž přisedá čtvercové presbyterium. Nad presbyteriem se tyčí východní zděný barokní štít. Střecha je valbová, u štítu ukončená jako sedlová. Dále jr krytá pálenou keramickou krytinou. Všechna průčelí jsou orámována lisénovými rámy. V rámech jsou prolomena okna v šambránách. Okna jsou obdélná s odsazeným záklenkem, lemovaná stuhovými šambránami s uchy. Východní průčelí je slepé a ukončeno štítem s tympanonem a s volutovými křídly. Štít je ještě členěn na pilastry s čabrakovými hlavicemi, na které navazuje zalomení římsy. Uprostřed štítu je nika lemovaná šambránou, v níž je umístěna socha svatého Jana Křtitele. V západním průčelí je zasazen kamenný portál s vrcholovým klenákem.\n\nInteriér kostela byl zcela obnoven a výmalba zrestaurována podle zachovaných fragmentů. Loď i s presbyteriem je zaklenuta českými plackami do pasů. Na zadním okraji lodi je vestavěna kruchta. Klenbu pokrývá zrestaurovaná freska ze života svatého Jana Křtitele z roku 1774 od Josefa Fuxe. Z kazatelny je zachováno pouze přístupové schodiště. Západní vstup v pískovcovém portálu má dvoukřídlé rámové dveře se třemi čtvercovými kazetami v každém křídle, oddělené tordovanými příčkami. Podle archeologických expertiz lze tedy kostel datovat do 12. století.\n\nO kostele Stětí svatého Jana Křtitele na Špitálském předměstí je jen několik málo informací. Z dochovaných písemností lze ale zjistit, že v letech 1467–1507 na něj pamatovalo hned 16 kadaňských měšťanů, kteří kostelíku odkázali finanční dary na opravy. Hned roku 1467 odkázala měšťanka Margharetha, žena Michela Flieschera, dvě kopy grošů na opravu. Podobně pak roku 1471 učinila Dorothea, žena Michela Ledrera, když svatojánskému kostelu poukázala jednu kopu grošů, a následovaly další obecné odkazy. Poslední evidovaný odkaz učinila roku 1507 měšťanka Dorothea, žena Jorga Gotcze, jež poukázala jeden zlatý na nový kalich.\n\n"}
{"id": "1093732", "url": "https://cs.wikipedia.org/wiki?curid=1093732", "title": "Last Night", "text": "Last Night\n\nLast Night je osmé studiové album amerického hudebníka Mobyho. První singl z alba nazvaný „Disco Lies“ byl vydán 21. ledna 2008. Album samotné vydalo dne 29. března téhož roku hudební vydavatelství Mute Records. V listopadu téhož roku vyšla remixovaná verze alba. Jeho producentem byl Moby a podíleli se na něm například Grandmaster Caz, Sylvia Gordon a Wendy Starland.\n"}
{"id": "1093733", "url": "https://cs.wikipedia.org/wiki?curid=1093733", "title": "Ženitba (Gogol)", "text": "Ženitba (Gogol)\n\nŽenitba (rusky Женитьба) je satirická komedie o dvou dějstvích od ruského spisovatele Nikolaje Vasiljeviče Gogola. Byla napsána roku 1835 a poprvé uvedena na scénu 1842. Ústředním tématem je snaha staromládence Podkolesina o mladou, ovšem stárnoucí Agafiu, která by ovšem bez obdivuhodné pomoci jeho přítele a bývalého nápadníka stejné dívky Kočkareva, přišla vniveč. Podtitul tohoto dramatu (Poměrně neuvěřitelná událost) kromě všeho napovídá o závěru hry.\n\nŽenitba je do určité míry tendenční hrou. Z hry se může čtenář mnohé dozvědět o tehdejší ruské pokřivené peněžní morálce, která převyšuje hodnoty duchovního života a mezilidského porozumění. Některé z motivů jsou dodnes aktuální. Kupříkladu zbabělost, lenost a přehnaná očekávání Podkolesina bránící mu naplnění touhy po nevěstě a dětech.\n\n\n\nPodle komedie napsal roku 1952 český skladatel Bohuslav Martinů stejnojmennou operu.\n\n"}
{"id": "1093734", "url": "https://cs.wikipedia.org/wiki?curid=1093734", "title": "Umění zapadnout", "text": "Umění zapadnout\n\nUmění zapadnout (v anglickém originále \"The Art of Getting By\") je americký romantický komediálně-dramatický film z roku 2011, autorský počin scenáristy i režiséra Gavina Wiesena. Do amerických kin byl uveden 17. června 2011 distribuční společností Fox Searchlight. Na festivalu Sundance byl už předtím uveden pod alternativním názvem \"Homework\" (v překladu „domácí úkol“). Freddie Highmore, známý z dětských rolí v \"Karlíkovi a továrně na čokoládu\" nebo \"Arthurovi a Minimojích\", tentokrát hraje newyorského středoškoláka George, který moc nezapadá a nevidí ani mnoho důvodů k optimismu, dokud se nesblíží se spolužačkou Sally. \n\nV českém znění film uvedla na televizní obrazovky od února 2013 kabelová stanice HBO. George namluvil Petr Neskusil a Sally Ivana Korolová.\n\nGeorge Zinavoy (Freddie Highmore) je student posledního ročníku Morganovy střední školy, poněkud uzavřený puberťák s nihilistickými myšlenkami, který zrovna neoplývá uměním zapadnout. Neplní domácí úkoly, kouří na školních pozemcích, chodí za školu, nemá kamarády… dokud se nespřátelí s krásnou a komplikovanou spolužačkou Sally (Emma Robertsová). Zatímco se Georgova matka úpěnlivě snaží udržet chod domácnosti s pracovně neúspěšným manželem a Georgovým otčímem Jackem, Sallyina matka si užívá bohémského života svobodné matky. George zasvětí Sally do tajů záškoláctví a oba v sobě nachází spřízněnou duši.\n\nKdyž George dostane za úkol postarat se o návštěvu dřívějšího absolventa školy a výtvarného umělce Dustina, najde v něm svého malířského mentora. Seznámí ho i se Sally. On sám kreslí a spolužák Will ho přesvědčí, aby nakreslil motiv pro pozvánku na jeho party. Všichni jdou do klubu, ale George se tam moc nebaví a když po Sally vyjede playboy Nick, on zůstává v alkoholovém osamění. Sally ho pak najde před klubem, vezme ho k sobě domů a s matkou se o něj postarají. George k ní nachází čím dál větší romantické zalíbení, Sally však chápe jejich vztah jen jako přátelské spříznění a jemu to zlomí srdce. Propadá zármutku, začne se jí vyhýbat a zhoršují se jeho školní výsledky i rodinná atmosféra.\n\nSally se v době odloučení dá dohromady s malířem Dustinem. Georgovi hrozí těsně před maturitou vyloučení a od ředitele dostane ultimátum. Domácí hádka s otčímem pak vyústí ve rvačku a George odchází. Až jeho katarzní rozhovor s matkou, která se rozhodne rozvést a přestěhovat, ho přivede k rozumu a odhodlání napravit na poslední chvíli svou situaci ve škole. Vzepře všechny síly, aby dohnal domácí úkoly a splnil ředitelovy požadavky. Nakonec přecejen úspěšně odmaturuje a dokonce i Sally, která se chystala odletět s Dustinem do Evropy, s ním před odletem stráví noc a nakonec i zůstane. Dá přednost své spřízněné duši – Georgovi.\n\n"}
{"id": "1093736", "url": "https://cs.wikipedia.org/wiki?curid=1093736", "title": "Máslový čaj", "text": "Máslový čaj\n\nMáslový čaj (བོད་ཇ་, \"po ča\", \"čajsuma\") je tradiční nápoj tibetské kuchyně. Připravuje se z lisovaného čaje (obvykle typu pchu-er), který se důkladně vyvaří ve vodě a nálev se ve zvláštní nádobě promíchá s jačím máslem, solí a sodou. Pije se po celý den, nejčastější přílohou je campa. Tibeťané vypijí denně desítky šálků této husté tekutiny. Nápoj je v drsných podmínkách Tibetské náhorní plošiny důležitým zdrojem kalorií i minerálních látek, obsažený tuk v mrazivém, suchém a větrném podnebí zabraňuje praskání rtů. Máslový čaj se podává ve vlastním Tibetu, Bhútánu, Sikkimu i Ladaku již od 6. století a je významným symbolem pohostinnosti. Návštěvám se čaj neustále dolévá a pokládá se za nezdvořilé nápoj odmítnout: to může uvést cizince do rozpaků, zejména proto, že tibetské jačí máslo bývá obvykle poněkud žluklé.\n\n"}
{"id": "1093738", "url": "https://cs.wikipedia.org/wiki?curid=1093738", "title": "Lidové divadlo (spolek)", "text": "Lidové divadlo (spolek)\n\nLidové divadlo byla protifašistická návštěvnická organizace, ustavená v roce 1937 při \"Klubu českých a německých divadelních pracovníků\", v roce 1947 pak přejmenovaná na \"Umění lidu\".\n\nBylo sdružení jevištních umělců obou národností, které bylo založeno v Praze dne 24. června 1935. První veřejná schůze se konala 21. prosince 1935. Předsedou Klubu byli herec a režisér ND Václav Vydra a Fritz Valk, člen Německého divadla v Praze. Místopředsedou Klubu byl režisér ND Karel Dostal, jednateli pak režisér Městských divadel pražských František Salzer (za české pracovníky) a Walter Taub, herec a režisér Německého divadla v Praze, za německé pracovníky. Představitele Klubu přijal ještě před oficiálním založením Klubu prezident dr. Edvard Beneš dne 15. května 1935.\n\nKlub měl pobočky v Moravské Ostravě (od října 1936) a v Brně (od března 1938). Klub organizoval představení na upevnění protifašistické akční jednoty českých a německých divadelníků.\n\nPři Klubu byly utvořeny dvě návštěvnické organizace:\n\n\nOrganizace byla ustavena 22. dubna 1937. Její základ byl tvořen Svazem DDOČ, sociálně demokratickou Dělnickou akademií a národně socialistickou Ústřední školou dělnickou.\n\nPrvním předsedou organizace se stal Julius Lébl, který byl spoluzakladatelem organizace a tajemníkem Jiří Kupka. Kancelář Lidového divadla byla v pražské Lützowově třídě č. 21 (nyní Opletalova ulice), později se přestěhovala do Vladislavovy ulice č. 6 a členskou prodejnu mělo v Ostrovní ulici č. 20.\n\nPrvním představením s účastí Lidového divadla byla Čapkova \"Bílá nemoc\" v pražském Stavovském divadle dne 24. dubna 1937 v režii Karla Dostala s Hugem Haasem v roli \"Dr. Galéna\" a Zdeňkem Štěpánkem jako \"Maršálem\".\n\n„\"Divadlo všem – všichni do divadla!\"“\n\nOrganizace zakupovala vybraná představení, především protifašisticky zaměřená, s cílem přivést do divadel protifašisticky smýšlející obecenstvo. Spolupracovala se závodními výbory pražských továren a podniků. S organizací spolupracoval vydatně také Vlasta Burian.\n\nV letech 1938–9 se Lidové divadlo snažilo udržet v provozu \"Lidovou scénu v Unitarii\", vedenou režisérem Antonínem Kuršem a pořádalo zde až 20 představení měsíčně. Avšak ani výnosy z prodeje vstupenek mezi členy návštěvnické obce Lidového divadla nestačily a scéna nakonec zanikla.\n\nI po 1. září 1944, kdy byla divadla v Praze uzavřena, organizovalo Lidové divadlo různé recitační večery a pásma z divadelních her.\n\nLidové divadlo zařadilo v srpnu 1944 do nabídky pro své členy následující divadla a představení. V tu době ještě nebylo známo, že od 1. září 1944 divadla hrát nebudou.\n\nLidové divadlo se podílelo spolu s dalšími organizacemi na vydávání tiskem některých divadelních her, např.\n\n\nV červenci 1946 vydalo Ministerstvo školství a osvěty vyhlášku o změně provozovatelských poměrů pražských divadel, které potvrdilo rozhodnutí odborů (ÚRO) vzdát se provozování ztrátových divadel, respektive je předat návštěvnické organizaci Lidové divadlo. Tak převzalo Lidové divadlo (označované v tu dobu již také jako \"Ústředí divadel Lidového divadla\") Velkou operu 5. května (bývalé Německé divadlo), Divadlo satiry v Umělecké besedě, Tylovo divadlo v Nuslích, zpěvohru v Mostě a činohru v Teplicích-Šanově, a provozovalo tak pět divadel. Nad převzatými divadly měla kontrolní a ideový vliv ÚRO (Ústřední rada odborů), zatímco riziko provozu neslo Lidové divadlo.\n\nLidové divadlo mělo převzít od ÚRO také divadlo Větrník, avšak k tomu nakonec nedošlo a divadlo na začátku sezóny 1946/1947 zůstalo bez financí. Na jednání Ústřední správy Lidového divadla dne 20. srpna 1946 bylo hlasováním rozhodnuto, že divadlo Větrník nebude Lidovým divadlem provozováno a toto zaniklo již na podzim 1946.\n\nPředsedou Lidového divadla se po válce stal spisovatel gen. František Langer. V ústředním výboru divadla pak byli např. Jiří Dohnal, Jiří Frejka a Oldřich Nový.\n\nÚstředí divadel Lidového divadla se po prázdninách roku 1947 přejmenovalo na \"Umění lidu\". Později při něm vzniklo \"Hlavní ústředí divadel\", které však bylo likvidováno 28. prosince 1948.\n\nV lednu 1950 bylo na poradě návštěvnické organizace \"Umění lidu\" s kulturními referenty pražských závodů řečeno ústy Vladimíra Šmerala, předsedy 21. svazu ROH, že stát nebude subvencovat prázdná sedadla a \"Umění lidu\" nebude pořádat hromadné návštěvy pracujících a distribuovat lístky na hry bez ideologického zaměření, neboť navštěvovat pokroková představení je povinností pracujících. V září 1950 bylo na zasedání ústředního výboru 21. svazu ROH v Bratislavě sděleno, že \"Umění lidu\" je před likvidací. Likvidace družstva \"Umění lidu\" pak byla ukončena k 31. prosinci 1950.\n\n\nJiří Dohnal\n\nKarel Engelmüller\n\nJiří Frejka\n\nFrantišek Kubr\n\n\nJulius Lébl\n\n\nVáclav Vydra\n\n\n"}
{"id": "1093751", "url": "https://cs.wikipedia.org/wiki?curid=1093751", "title": "Undercover (album)", "text": "Undercover (album)\n\nUndercover je studiové album anglické rockové skupiny The Rolling Stones. Vyšlo v listopadu roku 1983 a jeho producenty byli Chris Kimsey a duo The Glimmer Twins (tedy zpěvák Mick Jagger a kytarista Keith Richards). Nahráno bylo během listopadu a prosince 1982 a znovu od května do srpna následujícího roku. V hitparádě Billboard 200 se album umístilo na čtvrté příčce, v UK Albums Chart na třetí.\n\n\n"}
{"id": "1093759", "url": "https://cs.wikipedia.org/wiki?curid=1093759", "title": "Hatysa", "text": "Hatysa\n\nHatysa (též Hatsya) je hvězda v souhvězdí Orionu. Se zdánlivou hvězdnou velikostí 2,77 je osmou nejjasnější hvězdou tohoto souhvězdí a nejjasnější součástí asterismu Orionův meč. Arabský název Na'ir al Saif znamená „jasná (hvězda) meče“.\n\nHatysa je čtyřhvězda, jejíž hlavní složkou je hmotná spektroskopická dvojhvězda s velmi výstřednou (e=0,764) oběžnou drahou a oběžnou dobou 29 pozemských dní. Jejími složkami jsou hvězdy spektrálních tříd O<nowiki>9</nowiki>III a B<nowiki>0,8</nowiki>III/IV, druhá z nich je asi o 2 slabší.\n\nSrážka hvězdných větrů z obou složek způsobuje, že je systém silným zdrojem rentgenového záření. Tyto hvězdy jsou však různého stáří, vedlejší složka je asi dvakrát starší. Protože je excenricita oběžné dráhy velmi vysoká, je velmi pravděpodobné, že tato menší hvězda byla zachycena větší.\n\n"}
{"id": "1093764", "url": "https://cs.wikipedia.org/wiki?curid=1093764", "title": "Martin Maryland", "text": "Martin Maryland\n\nMartin Model 167 byl bojový letoun zkonstruovaný americkou společností Glenn L. Martin, a užívaný v počátečním období druhé světové války letectvy Francie a Spojeného království jako lehký bombardovací a průzkumný. Britským letectvem mu bylo přiděleno bojové jméno Maryland, zatímco ve francouzských ozbrojených silách byl znám pod neoficiální přezdívkou Glenn.\n\nJedná se o dvoumotorový celokovový středoplošník s tříčlennou posádkou, vzniklý na základě požadavků \"Circular Proposal 38-385\" vypsaných v druhé polovině roku 1937 United States Army Air Corps na lehký bombardovací a útočný letoun, který měl nahradit zastarávající Curtiss A-18 Shrike. Společnost Martin se soutěže účastnila s dvěma návrhy, Modelem 167, který byl USAAC veden pod označením XA-22, a Model 187, USAAC označeným jako XA-23. Ani jeden z projektů firmy Martin nebyl nakonec americkými ozbrojenými silami přijat do výzbroje (vítězem se stal prototyp DB-7 společnosti Douglas), ale o Martin Model 167 v lednu 1939 projevila zájem francouzská nákupní komise, vyslaná v souvislosti s vyostřující se situací v Evropě získat moderní stroje pro Francouzské letectvo.\n\nFrancie tak již před vzletem prototypu objednala 115 kusů, mírně se od prototypu (Model 167W) lišících instalací motorů Wright R-1820-9 Cyclone a přístrojového vybavení s metrickými stupnicemi, označených výrobcem jako Model 167F a uživatelem jako Glenn Martin 167 A.3. Zákazníkem začaly být vyrobené stroje přejímány v listopadu 1939, vzhledem k americkým zákonným předpisům, které do té doby blokovaly jejich export do válčící země. Z následující zakázky na dalších 100 kusů již Francie převzala jen 25 letadel předtím než v roce 1940 skončily boje na západní frontě.\n\nZbytek francouzské zakázky pak převzalo Spojené království, které přejalo 32 kusů vyrobených podle původních francouzských technických specifikací (k přestavbě na britský standard postupně docházelo až v Británii) a následující 43 již vybavené motory Pratt & Whitney R-1830 Twin Wasp, které užíval i prototyp, a přístrojovým vybavením dle britských standardů. Tyto stroje byly označeny výrobcem Model 167B a uživatelem jako Maryland Mk. I. V prosinci 1940 pak následovala zakázka na dalších 149 kusů, vybavených motorem R-1830 S3C4 G s dvoustupňovým kompresorem, označených jako Maryland Mk. II.\n\nFrancouzské letectvo nasadilo, počínaje lednem 1940, typ v sestavě celkem čtyř \"Groupes de bombardement\" (bombardovacích skupin) na západní frontě, zejména v průběhu bitvy o Francii, během níž bylo 18 strojů ztraceno, a po uzavření francouzsko-německého příměří byly přeživší stroje, evakuované do francouzských zámořských kolonií, nadále užívány leteckými silami věrnými vládě ve Vichy. V jejích službách se zúčastnily bombardování Gibraltaru v odvetu za britský útok na francouzské loďstvo v Mers el Kébir a bojů proti spojeneckým silám obsazujícím Sýrii. Poslední zbylé kusy pak byly bojově nasazeny ještě při obraně proti spojeneckému vylodění v severní Africe v roce 1942.\n\nTyp byl používán také leteckou jednotkou Forces françaises libres \"Groupe de bombardement „Bretagne“\", pokračující v boji na straně Británie.\n\nLetadla přejatá britským Royal Air Force byla většinou odeslána přímo do oblasti Středomoří a zde nasazena jako bombardovací, ale i v průzkumné roli jak nad pevninou tak nad Středozemním mořem. Například již v listopadu 1940 z ostrova Malta startující Marylandy 431. průzkumné letky RAF provedly průzkum předcházející útoku na italské loďstvo v Tarantu i pozorování výsledků náletu následujícího dne.\nJeden z pilotů operujících s Marylandy z Malty, F/O Adrian Warburton, získal neoficiální status esa, poté co, během průzkumných misí, kulomety v křídlech Marylandu, sestřelil nejméně osm strojů protivníka.\n\nVýznamným uživatelem Marylandů na středomořském bojišti se stalo i Jihoafrické letectvo, které je zde užívalo dokonce ve větším počtu než RAF.\n\nZačátkem roku 1942 začínají být Marylandy na Blízkém východě postupně vyřazovány z bojové služby.\n\nNa britských ostrovech dislokované Marylandy byly od počátku užívány převážně k různým pomocným nebojovým rolím, například vlekání terčů u jednotek Fleet Air Arm, ale osádka jednoho ze strojů průzkumné 771. perutě FAA se zúčastnila pátrání po německé bitevní lodi Bismarck.\n\n\n\n\n"}
{"id": "1093770", "url": "https://cs.wikipedia.org/wiki?curid=1093770", "title": "Luigi Pajer de Monriva", "text": "Luigi Pajer de Monriva\n\nLuigi Pajer de Monriva, v slovinských pramenech též Alojzij Pajer (26. června 1829 Gorizia – 18. února 1913), byl rakouský politik italské národnosti z regionu Gorice a Gradiška, v 2. polovině 19. století poslanec Říšské rady a dlouholetý zemský hejtman Gorice a Gradišky.\n\nNarodil se v Gorizii jako syn zdejšího vyznamného kupce. V rodném městě vystudoval gymnázium. V letech 1847–1848 studoval ve Vídni na vysoké škole a pak na univerzitě ve Štýrském Hradci, kde roku 1850 dokončil studium práv a později (roku 1856) získal i titul doktora práv. Potom pracoval jako právník. Od roku 1862 byl advokátem v Canale a po třech letech nastoupil jako advokát do Gorizie.\n\nByl aktivní i politicky. Roku 1861 byl zvolen do obecní rady v Gorizii a téhož roku i na Zemský sněm Gorice a Gradišky. Mandát v zemském sněmu obhájil v roce 1867 a stal se i členem zemského výboru. Zemský sněm ho 26. února 1867 zvolil i do Říšské rady. Na mandát rezignoval počátkem roku 1870 v rámci série hromadných rezignací federalisticky orientovaných poslanců, kterým vadil centralistický charakter rakouského státu. Znovu se do Říšské rady vrátil až ve volbách roku 1879, za kurii velkostatkářskou. Vynikal jako zdatný parlamentní řečník.\n\nByl členem italské liberální a národní strany. Na Říšské radě se v říjnu 1879 uvádí jako člen \"staroněmeckého\" Klubu liberálů (\"Club der Liberalen\"). V prosinci 1882 se přidal k nově ustavenému poslaneckému Coroniniho klubu, oficiálně nazývanému Klub liberálního středu, který byl orientován vstřícněji k vládě Eduarda Taaffeho.\n\nV období let 1877–1883 a 1899–1913 zastával funkci zemského hejtmana (nejvyššího představitele zemské samosprávy, předsedy zemského sněmu) v korunní zemi Gorice a Gradiška. Byl též prezidentem friulské železniční společnosti.\n\nZemřel v únoru 1913.\n"}
{"id": "1093772", "url": "https://cs.wikipedia.org/wiki?curid=1093772", "title": "Owen Nolan", "text": "Owen Nolan\n\nOwen Liam Nolan (* 12. února 1972 v Belfastu, Spojené království) je bývalý kanadský hokejista, který odehrál 1200 utkání v NHL.\n\nZa kanadskou reprezentaci si zahrál na mistrovství světa 1997 v Helsinkách a olympijských hrách 2002 v Salt Lake City, z obou akcí má zlatou medaili.\n\nS hokejem začínal v kanadském městě Thorold. Jako šestnáctiletý v roce 1988 začal nastupovat za juniorský tým Cornwall Royals, hrající OHL. Za sezonu 1988/89 získal ocenění pro nejlepšího nováčka - Emms Family Award. V následující sezoně získal trofej pro nejlépe střílející pravé křídlo - Jim Mahon Memorial Trophy.\n\nKlub NHL Québec Nordiques si Nolana vybral ve vstupním draftu 1990 na celkové první pozici. V Québecu působil v letech 1990-95. V ročníku 1991/92 byl nominován do utkání hvězd. Licence na NHL byla v roce 1995 prodána z Québecu do Denveru, kde klub působí jako Colorado Avalanche. V tomto celku načal Nolan sezonu 1995/96, ovšem v říjnu byl vyměněn za Sandise Ozolinše do San Jose Sharks. V dresu tohoto klubu si vysloužil nominaci do utkání hvězd 1995/96, 1996/97, 1999/00 a 2001/02. Od roku 1998 zastával funkci kapitána týmu. V březnu 2003 byl vyměněn do Toronto Maple Leafs za Alyna McCauleye, Brada Boyese a volbu v prvním kole draftu. Za Leafs hrál do roku 2004.\n\nSezona NHL 2004/05 se nekonala pro spory hráčů s majiteli klubů. Nolan nehrál ani v následujícím ročníku - v úvodu opustil Toronto, které se jej rozhodlo vykoupit ze smlouvy kvůli jeho problémům s kolenem a vysokému platu. Během sezony nenašel angažmá, přestože se spekulovalo o zájmu Sharks.\n\nSezonu 2006/07 odehrál za Phoenix Coyotes, tu následující za Calgary Flames. V létě 2008 podepsal dvouletou smlouvu s Minnesota Wild. Po jejím skončení se vydal na rok do švýcarské ligy, kde hájil barvy ZSC Lions.\n\nNa podzim 2011 se objevil v předsezónním kempu klubu NHL Vancouver Canucks. Smlouvu si ovšem nevybojoval a tak v únoru 2012 ohlásil prostřednictvím San Jose Sharks, kde prožil nejúspěšnejší roky, konec kariéry.\n\n\n"}
{"id": "1093773", "url": "https://cs.wikipedia.org/wiki?curid=1093773", "title": "FC Total Slavík Bakov nad Jizerou", "text": "FC Total Slavík Bakov nad Jizerou\n\nFC Total Slavík Bakov nad Jizerou byl český futsalový klub z Bakova nad Jizerou. Klub byl založen v roce 1981 pod názvem \"MaSK Bakov nad Jizerou\". V roce 1994 se klub přihlásil do svazových soutěží, již pod sponzorským názvem \"Total Slavík Bakov nad Jizerou\". V roce 1995 klub vyhrál suverénním způsobem oblastní soutěž a z kvalifikace v Hlinsku postoupil do 2. celostátní ligy. V sezóně 1997/98 se klubu povedlo postoupit poprvé ve své historii do 1. celostátní ligy. Jediného mistrovského titulu se klub dočkal za dvě sezóny účinkování v nejvyšší soutěži. Klub se zúčastnil v roce 2001 po vítězství v lize neoficiálního Pohárů mistrů evropských zemí. Ve skupině hrané ve španělském Castellónu se klub postupně utkal se španělským a italským mistrem. S domácím mistrem Slavíci prohráli jasným způsobem 1:15, s italským mistrem to už bylo o něco vyrovnanější. Slavíci prohráli 0:4 a umístili se ve skupině na posledním třetím místě.\n\nPo zisku titulu přišel postupný pád z vrchní části tabulky, který se zastavil až sestupem do 2. ligy v sezóně 2005/06. V roce 2009 byl klub přestěhován do Mladé Boleslavi, kde vznikl futsalový oddíl fotbalové Mladé Boleslavi.\n\n\nZdroj:\n\n\nZdroj:\n\n"}
{"id": "1093775", "url": "https://cs.wikipedia.org/wiki?curid=1093775", "title": "Kaspars Dubra", "text": "Kaspars Dubra\n\nKaspars Dubra (* 20. prosince 1990, Riga, Lotyšsko) je lotyšský fotbalový obránce a reprezentant, od února 2015 hráč běloruského klubu BATE Borisov.\nDubra působil v mládežnických reprezentacích Lotyšska.\n\nV A-mužstvu reprezentace Lotyšska debutoval 17. 11. 2010 v přátelském zápase v Kunmingu proti domácímu týmu Číny (prohra 0:1).\n\n"}
{"id": "1093779", "url": "https://cs.wikipedia.org/wiki?curid=1093779", "title": "Netfilter", "text": "Netfilter\n\nNetfilter je framework obsažený v jádře Linuxu od verze 2.4.x, který nabízí mnoho možností při filtrování paketů, překladu síťových adres (NAT) a nebo překladu síťových portů (PAT). Netfilter nahrazuje zastaralý modul ipchains v Linuxovém jádře verze 2.2.\n\nNetfilter představuje sadu hooků v jádře Linuxu, které povolují ostatním modulům jádra registrovat callbacky na network stack. Registrovaný callback je pak zavolán pro každý paket, který projde příslušným hookem v TCP/IP stacku.<ref name=\"netfilter/iptables project homepage\"></ref>\n\nRusty Russel odstartoval projekt netfilter/iptables v roce 1998. Postupem času projekt rostl a v roce 1999 založil Netfilter Core Team (zkráceně coreteam). Software, který vytvořili (později nazvaný jako netfilter) užíval GNU GPL a v březnu 2000 byl včleněn do hlavní vývojové větve jádra Linuxu verze 2.3.x.\n\nV srpnu 2003 se stal vedoucím coreteamu Harald Welte. V dubnu 2004 proběhl zásah proti distributorům softwaru Netfilteru použitého v routerech, kteří nedodržovali podmínky GPL licence. Německý soud následně vydal soudní příkaz proti společnosti Sitecom Germany, která odmítala dodržovat podmínky GPL licence. \nV září 2007 se stal vedoucím coreteamu Patrick McHardy, který v posledních letech vedl vývoj Netfilteru.\n\nV roce 2013, během workshopu Netfilteru v Copenhagenu v Dánsku, převzal vedení coreteamu Pablo Neira Ayuso.\n\nModuly jádra codice_1, codice_2, codice_3 a codice_4 jsou významné součásti hook systému Netfilteru. Tyto moduly poskytují tabulkový systém pro definování pravidel firewallu pro filtrování, nebo transformování paketů. Tabulky lze obsluhovat pomocí nástrojů codice_5, codice_6, codice_7 a codice_4. Pravidla jsou organizovány do řetězů a slouží k ovlivňování paketů při průchodu TCP/IP stackem.\n\ncodice_9 je user space část nového klasifikačního enginu pro průchod paketů jádrem systému, který by měl být nástupcem codice_5. Tento engine přidává jednoduchý virtuální stroj, který je schopný spouštět bajtkód, aby zkontroloval síťový paket a následně učinil rozhodnutí, jak má být s paketem dále zacházeno. Virtuální stroj může získat data z paketu, podívat se na přidružená metadata a spravovat data o sledování připojení. Dále je schopen virtuální stroj manipulovat se sady dat (typicky IP adresy), což umožňuje nahradit více porovnávacích operací pouze jedním vyhledáním v sadě dat.\n\nVýhody oproti iptables\n\nModul codice_11 defragmentuje IPv4 pakety, než dosáhnou modulu pro sledování připojení codice_12. To je nezbytné pro spolehlivé fungování tohoto modulu a pro pomocné moduly pro NAT, které spolehlivě pracují pouze na celých paketech.\n\nPro defragmentaci IPv6 paketů neexistuje žádný samostatný modul, ale je přímo implementována v modulu codice_13.\n\nJedna z nejdůležitějších funkcí Netfilteru je sledování připojení.\nSledování připojení umožňuje jádru sledovat všechna síťová připojení a tím udržovat přehled o tom, jaké pakety patří ke kterému připojení. Na této informaci závisí fungování NATu, aby mohl všechny pakety směrovat stejným směrem, nebo nástroje codice_5, který se díky těmto informacím může chovat jako stavový firewall.\n\nKaždé připojení Netfilteru je unikátně identifikováno n-ticí obsahující protokol síťové vrstvy, zdrojovou adresu, cílovou adresu, protokol transportní vrstvy a klíč transportní vrstvy. Klíč transportní vrstvy je závsilý na protokolu transportní vrstvy. Pro TCP/UDP protokol se jedná o číslo portu, pro síťový tunel se jedná o ID tunelu, v ostatních případech je klíč nulový. Kvůli zjištění TCP portu, musí být pakety povinně defragmentovány.\n\nS připojeními Netfilteru může být manipulováno pomocí nástroje codice_15.\n\nKaždé připojení může nabývat následujících stavů:\n\nKaždému připojení náleží originální adresa a adresa odpovědi. NAT v Netfilteru je implementován jednoduchou změnou adresy odpovědi a pokud je to vyžadováno, tak i port. Pokud jsou přijímány pakety, jejich identifikační n-tice jsou porovnány s jejich adresami odpovědi (popřípadě i porty). Pro příchozí pakety je nutné, aby také nebyly fragmentované.\n"}
{"id": "1093781", "url": "https://cs.wikipedia.org/wiki?curid=1093781", "title": "Johann Paul Pauer", "text": "Johann Paul Pauer\n\nJohann Paul Pauer (9. ledna 1813 Štýrský Hradec – 1889 Štýrský Hradec) byl rakouský politik německé národnosti ze Štýrska, v 2. polovině 19. století poslanec Říšské rady.\n\nPocházel se starého měšťanského rodu, který od 17. století sídlil ve Voitsbergu. Vystudoval práva. Po složení právnických a politických zkoušek převzal roku 1840 po zemřelém otci správu rodového fideikomisního statku Mettau a Ober- a Untergutenhang. Věnoval se pak zemědělství. 27. července 1840 se oženil. Jeho manželkou byla Hedwig von Bubna. Byl veřejně činný. Zasedal ve výboru štýrské spořitelny a byl náměstkem jejího předsedy, zasedal také ve výboru zemské pojišťovny a ve správní radě eskomptní banky. Už v roce 1848 se stal členem provizorního Štýrského zemského sněmu.\n\nPo obnovení ústavního života byl roku 1861 zvolen na Štýrský zemský sněm za za kurii velkostatkářskou. Stal se náhradníkem zemského výboru. Mandát v zemském sněmu obhájil v roce 1867. Zemský sněm ho 23. února 1867 zvolil i do Říšské rady za velkostatkářskou kurii ve Štýrsku. Znovu byl do Říšské rady delegován zemským sněmem v roce 1870 a 1871. Uspěl i v prvních přímých volbách do Říšské rady roku 1873, opět za velkostatkářskou kurii. Mandát zde obhájil i ve volbách roku 1879 a volbách roku 1885. Poslancem zůstal až do své smrti roku 1889.\n\nPatřil do ústavověrného tábora. Po volbách v roce 1873 se uvádí coby jeden z 67 členů staroliberálního (staroněmeckého) Klubu levice, vedeného Eduardem Herbstem. Podle jiného zdroje z téže doby byl členem křídla Strany ústavověrného velkostatku. Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\").\n"}
{"id": "1093782", "url": "https://cs.wikipedia.org/wiki?curid=1093782", "title": "Komitas", "text": "Komitas\n\nKomitas (arménsky \"Կոմիտաս\"), též Komitas Vardapet, vlastním jménem Soghomon Soghomonjan (8. říjen 1869, Kütahya – 22. říjen 1935, Paříž) byl arménský hudební skladatel, folklorista, zakladatel arménské etnomuzikologie. Napsal významné teoretické práce o lidové hudbě, sbíral lidové písně a sám komponoval, zvláště vokální díla.\n\nJiž v jedenácti letech ztratil oba rodiče, načež vyrůstal a vzdělával se v Kevorkjanově semináři v Ečmiadzinu. Roku 1893 absolvoval a přijal jméno Komitas (podle arménského autora hymnů ze 7. století).\n\nV roce 1895 se stal „ženatým knězem“ (tzv. vardapetem – odtud jeho občas užívané přízvisko). V letech 1896–1899 studoval hudební teorii na Humboldtově univerzitě v Berlíně. \n\nBěhem pobytu v Evropě dospěl k přesvědčení, že je třeba vytvořit moderní arménský národ. Za jeho kulturní základnu považoval arménskou lidovou kulturu. Při svých výpravách na arménský venkov (tehdy byla Arménie součástí Osmanské říše) nasbíral 3000 písní, z nichž se bohužel zachovalo jen 1200. Jeho zájem o lidovou kulturu se neomezoval pouze na tu arménskou; roku 1904 kupříkladu vydal první sbírku kurdských lidových zpěvů v historii. K šíření sesbíraných pokladů a ovšem také svých vlastních děl, především vokálních, založil pěvecký sbor a cestoval s ním po celé Evropě. Oceňoval ho krom jiných například Claude Debussy.\n\nRoku 1910 se přestěhoval do Istanbulu. Když Turci zahájili arménskou genocidu (duben 1915) byl Komitas zatčen, stejně jako stovky dalších arménských intelektuálů. Sám se obětí teroru nestal, ale když se doslechl o masakrech, psychicky se zhroutil a už se nikdy plně neuzdravil. Roku 1919 opustil Osmanskou říši a dožil v Paříži, v psychiatrické léčebně.\n\nKomitas je dnes arménským národním hrdinou a je považován za jednoho z otců národa.\n\nPortréty Komitase najdeme na arménských mincích a poštovních známkách, v Jerevanu je po něm pojmenována koncertní síň, park a hřbitov (Panteon Komitasova parku), kde jsou pochováni významní Arméni, má tam také sochu.\n\n\n\n"}
{"id": "1093784", "url": "https://cs.wikipedia.org/wiki?curid=1093784", "title": "Dršťka (hrad)", "text": "Dršťka (hrad)\n\nDršťka (též \"Ronšperk, Losumberk\" nebo \"Drštka\") je zřícenina hradu na okraji Vojenského újezdu Brdy v západní části okresu Příbram. Nachází se asi jeden kilometr jižně od obce Skořice v Brdské vrchovině na buližníkovém hřebeni v nadmořské výšce okolo 540 m n. m. Dochovaly se z něj terénní nerovnosti a drobné zbytky zdiva.\n\nVětšina písemných zpráv se k hradu vztahuje pouze nepřímo. Prvním možným majitelem hradu byl Dobrohost z Ronšperka, přičemž predikát \"z Ronšperka\" může být vztahován jak k Dršťce, tak k tvrzišti u Skořického potoka v severní části Mirošova. Za jisté majitele lze považovat čtyři Dobrohostovy syny nebo vnuky, kteří roku 1390 ve skořickém kostele vykonávali patronátní právo. Byli to Nachval, Sezema, Břeněk a Zdeněk. Uvedená jména se v rodě pánů z Dršťky používala často, takže je obtížné sledovat další vztahy. Hrad, který zřejmě zůstal Břeňkovi, byl možná roku 1421 napaden husitským vojskem, které zničilo nedaleké proboštství Teslíny, ale ubránil se. Roku 1427 byl s dalšími hrady opěrným bodem křižáků na Plzeňsku. Břeněk zemřel bez dědiců po roce 1447 a připadl Zachařovi z Říčan na Štěkni. Při zasedání zemského soudu roce 1454, byl hrad prohlášen za odúmrť a připadl králi, který jej věnoval Oldřichu z Rakové a z Radyně.\n\nNásledovalo několik let trvající období sporů s Břeňkovými příbuznými, kteří rozhodnutí o odúmrti soudně napadli, ale do roku 1460 spor nejspíše vyřešili mimosoudní cestou. Břeňkovi příbuzní od roku 1459 přesídlili do Poběžovic, které nechali opevnit a postavili si v nich sídlo Nový Ronšperk.\n\nOldřich z Rakové snad Dršťku přenechal Václavu Lukavovi z Račína a v 70. letech 15. století bylo panství hradu připojeno k Rožmitálu. Na hradě už tehdy zřejmě nikdo nesídlil a v polovině 16. století se uvádí jako pustý.\n\nHrad byl postaven na členitém buližníkovém hřebeni. Na jednom ze skalních bloků stála obytná věž, ke které přiléhal hradbou chráněný dvorek nebo menší dvouprostorová budova. Dochovaly se z ní drobné zbykty zdiva. Na dalším skalním bloku na jihozápadě stála menší obranná budova postavená z velké části ze dřeva. Prostor mezi ní a obytnou věží byl ohrazen palisádou. Terénní prohlubeň naznačuje přítomnost další stavby pod jihozápadní skálou. Na jihovýchodní straně skalního hřebene stálo hospodářské zázemí hradu, ze kterého se dochovaly další terénní relikty. V roce 1999 bylo zjištěno narušení fragmentů zdiva.\n\nZbytky hradu se nachází v dříve nepřístupné části vojenského prostoru, k jehož zrušení došlo k 1. lednu 2016.\n\n\n\n"}
{"id": "1093786", "url": "https://cs.wikipedia.org/wiki?curid=1093786", "title": "Železniční trať Kúty–Trnava", "text": "Železniční trať Kúty–Trnava\n\nŽelezniční trať Kúty – Trnava (v jízdním řádu pro cestující označená číslem 116) je elektrizovaná jednokolejná železniční trať na Slovensku, která spojuje Kúty a Trnavu. Propojuje tratě 110 (Bratislava - Kúty) a 120 (Bratislava - Žilina).\n\nŽelezniční spojení Kútů a Trnavy poprvé veřejně prezentoval senický rodák Viliam Pauliny-Tóth, poslanec uherského sněmu v roce 1871. Ve svém návrhu výstavby železnic počítal i s tratí spojující Šahy – Levice – Nitru – Hlohovec – Holíč a Hodonín. Po dlouhých letech bylo koncem 19. století rozhodnuto o výstavbě tratě Nitra – Leopoldov – Trnava – Kúty – Břeclav.\n\nTrať byla rozdělena na dva úseky: Lužianky - Leopoldov a Trnava – Jablonica – Kúty. Tvořila spojení Ponitří, Pováží a státní hranice s napojením na Severní dráhu císaře Ferdinanda s délkou 111,7 km.\n\n\nŽeleznice vede rovinou i horským terénem Malých Karpat a bylo nutné vykonat mnoho pozemních prací. Nejsložitější úsek průsmykem pohoří mezi Smolenicemi a Jablonicí je vedený 900 m dlouhým tunelem, největší násyp má 20,2 m a zářez 16,4 m. Celkově bylo potřeba postavit 212 staveb v celkové délce 791 m.\n\nZa druhé světové války byla trať i tunel poškozeny ustupující německou armádou a byli nutné rozsáhlé opravy. Zprovozněna byla v květnu 1945 a opravy probíhaly až do roku 1947, kdy se dokončily práce na tunelu.\n\nElektrizace tratě probíhala ve dvou etapách:\n\n\nBudova stanice Senica byla po rekonstrukci znovu zpřístupněna v dubnu 2013. Od svého založení v roce 1897 byla rekonstruována ještě v letech 1967 a 1968. V roce 2013 proběhla rekonstrukce kolejí 1, 2 a 3 a nástupišť 1 a 2. Rekonstrukce umožnila bezbariérový přístup cestujících a byly nainstalovány vodící prvky pro nevidomé. Opraveno bylo také trakční vedení, kabelové rozvody, osvětlení a další součásti stanice. Nově byly instalovány informační a sdělovací prvky pro cestující. Náklady na stavbu byly 2 mil €.\n"}
{"id": "1093787", "url": "https://cs.wikipedia.org/wiki?curid=1093787", "title": "IHH", "text": "IHH\n\nİHH İnsani Yardım Vakfı (zkráceně IHH, turecky celým jménem \"İnsan Hak ve Hürriyetleri ve İnsani Yardım Vakfı\", anglicky \"Humanitarian Relief Foundation\", celým jménem \"The Foundation for Human Rights and Freedoms and Humanitarian Relief\", česky \"Nadace pro lidská práva a svobody a humanitární pomoc\") je turecká nezisková organizace, která je aktivní ve více než 100 zemích světa.\n\nIHH byla založena v roce 1992 a oficiálně zaregistrována v Istanbulu v roce 1995. Poskytuje humanitární pomoc v oblastech postižených válečnými konflikty a přírodními katastrofami. Mezi její hlavní projekty patří též africké kampaně zaměřené na operace šedého zákalu a na budování studní.\n\nSvětové mediální pozornosti se organizaci IHH dostalo v roce 2010, kdy při pokusu o prolomení námořní blokády Gazy došlo na palubě její lodi s humanitární pomocí ke konfliktu s izraelskými složkami, ve kterém zahynulo 9 aktivistů IHH.\n\nV březnu 2015 se organizaci IHH po dvouměsíčním intenzivním vyjednávání podařilo vysvobodit české cestovatelky Antonii Chrásteckou a Hanu Humpálovou, které byly dva roky vězněny v Pákistánu poté, co byly během pozemní cesty do Indie uneseny skupinou ozbrojenců.\n\n"}
{"id": "1093790", "url": "https://cs.wikipedia.org/wiki?curid=1093790", "title": "Angela Gheorghiu", "text": "Angela Gheorghiu\n\nAngela Gheorghiu (* 7. září 1965, Adjud, župa Vrancea) je rumunská operní pěvkyně - sopranistka.\n\nNarodila se v malém rumunském městě Adjud jako Angela Burlacu. Její otec byl strojvůdce rumunských železnic. Spolu se svou sestrou Elenou Dan (1967–1996) se věnovala hudbě již od útlého věku. Vystudovala konzervatoř v Bukurešti v roce 1990. Svou velkou mezinárodní kariéru zahájila v roce 1992 jako Mimi v Pucciniho \"Bohémě\" na scéně londýnské Královské opery Covent Garden. V témže roce vystoupila poprvé také v Metropolitní opeře v New Yorku a ve Vídeňské státní opeře.\n\nAngela Gheorghiu zazářila v roce 1994 jako Violetta ve Verdiho \"Traviatě\" na scéně divadla Covent Garden v Londýně. Tato role jí přinesla velký úspěch. Velký hlasový rozsah umožňuje pěvkyni její široký repertoár, od některých mezzosopránových rolí přes lyrické sopránové polohy až po koloraturní soprán. V posledních letech získala velký ohlas za své ztvárnění titulní role v opeře \"Adriana Lecouvreur\" italského veristického skladatele Francesca Cilei.\n\nJméno Gheorgiu přijala pěvkyně po svém první manželovi Andrei Gheorghiu. Jejím druhým manželem byl od roku 1996 francouzský tenor Roberto Alagna. Obecenstvo na celém světě považovalo manžele za hvězdný pár operního dění. Manželé Gheorghiu a Alagna se však v roce 2013 rozvedli.\n\n"}
{"id": "1093793", "url": "https://cs.wikipedia.org/wiki?curid=1093793", "title": "Ucháč Neuwirthův", "text": "Ucháč Neuwirthův\n\nUcháč Neuwirthův (\"Gyromitra neuwirthi\" Velen. 1922) je vzácná vřeckovýtrusá houba z čeledi desticovitých.\n\n\nHoubu popsal v roce 1922 český mykolog Josef Velenovský pod názvem chřapáč Neuwirthův (\"Gyromitra Neuwirthi\" /sic/) na základě nálezu středoškolského profesora Františka Neuwirtha v okolí Jindřichova Hradce. Poté nebyl po desítky let v literatuře uváděn žádný nález. V roce 2010 byl publikován nález ucháče Neuwirthova ze Španělska.\n\nKlobouk dosahuje průměru 20-30 milimetrů, je kulovitý, zaoblený a nepravidelně laločnatý - nikoli labyrintický. Okraje má podvinuté a volné. Povrch (hymenium) je černě kaštanový, zevnitř čistě bílý. Třeň je pravidelně válcovitý, dosahuje 4-8 milimetrů v průměru, je pevný, plný a na povrchu bílý a lysý.\n\nVřecka dosahují 100-120 × 12-14 μm, jsou tlustě válcovitá, tupá. Parafýzy hojné, tlusté 5-7 μm, na koncích kyjovitě ztloustlé, zbarvené sytě hnědě. Výtrusy eliptické, 17-19 μm dlouhé, obsahují dvě tukové kapky, póly bez bradavek.\n\nRozšíření není příliš zdokumentované. Je známý z území České republiky a Španělska.\n\n"}
{"id": "1093794", "url": "https://cs.wikipedia.org/wiki?curid=1093794", "title": "F♯ A♯ ∞", "text": "F♯ A♯ ∞\n\nF♯ A♯ ∞ je debutové album kanadské post-rockové skupiny Godspeed You! Black Emperor. Bylo vydáno dvakrát. Poprvé 17. srpna 1997 společností Constellation Records a poté znovu 8. června 1998 vydavatelstvím Kranky Records, tentokrát v rozšířené edici.\n\n\n\n"}
{"id": "1093795", "url": "https://cs.wikipedia.org/wiki?curid=1093795", "title": "Adaptorový protein", "text": "Adaptorový protein\n\nAdaptorový protein je bílkovina, která se účastní signálních kaskád v buňce, ale sama nemá enzymatickou aktivitu (nekatalyzuje biochemické reakce). Podobně jako příbuzné scaffold proteiny (\"scaffold\" = angl. „lešení“), dokovací (docking) a kotvicí (anchor) proteiny slouží k tomu, aby se určité enzymy dostaly do vzájemné blízkosti a usnadnil se tím průběh určité enzymatické reakce. Hrají tak důležitou roli v přenosu signálu uvnitř buněk. Pro adaptorové proteiny je typické (na rozdíl od např. scaffold proteinů), že se zpravidla jedná o menší proteiny, které mají dvě vazebná místa – každá pro jiný enzym – a tím je „přemosťují“. \n\nTypickým adaptorovým proteinem je např. Grb2. Grb2 (ale i další adaptorové proteiny) obsahuje SH2 a SH3 doménu, první z nich váže fosfotyrosin (fosforylovaný tyrosin proteinů), druhá prolinové sekvence (PXXP) v proteinech.\n\nSpeciálním případem jsou adaptorové proteiny, které tento výraz mají ve svém názvu (tzv. adaptiny). Zkracují se názvem AP, za kterým následuje číslo. Nehrají příliš roli v signalizaci, jako spíše v regulaci vezikulárního transportu a třídění váčků. AP proteiny rekrutují do vznikajících váčků klathrin a na své opačné straně rozeznávají integrální membránové proteiny v membráně váčků. Známo je šest komplexů AP proteinů, tzv. AP komplexy:\n"}
{"id": "1093797", "url": "https://cs.wikipedia.org/wiki?curid=1093797", "title": "AP1", "text": "AP1\n\nAP1 může být:\n\n"}
{"id": "1093799", "url": "https://cs.wikipedia.org/wiki?curid=1093799", "title": "Mladovožická pahorkatina", "text": "Mladovožická pahorkatina\n\nMladovožická pahorkatina je geomorfologický podcelek v celku Vlašimská pahorkatina, který je součástí podsoustavy Středočeská pahorkatina. Nejvyšším bodem pahorkatiny je Velký Blaník (638 m n. m.). Nejnižší místo u Sázavy dosahuje 295 m n. m. Území o rozloze 739 km se rozprostírá podél dolního toku Blanice, od Sudoměřic u Tábora na jihu až k Sázavě na severu. Ve středu oblasti se nachází město Vlašim. Osu podcelku, jehož podloží budují horniny moldanubika (pararuly, ortoruly a migmatity), vytváří blanická brázda. V Mladovožické pahorkatině se nachází CHKO Blaník.\n\n\nJankovská pahorkatina se nachází v jihozápadní části podcelku. Severojižně orientovaný okrsek kopíruje úpatí zlomového svahu na okraji výše položené Votické vrchoviny. Zvlněný terén pahorkatiny zaujímá výšku okolo 500 m n. m. Široká údolí se zde střídají nejen s plošinami holoroviny a pedimenty, ale také s výraznějšími prvky reliéfu, jako jsou krátké strukturní hřbety, suky a odlehlíky.\n\nJankovská pahorkatina je dále členěna na podokrsky:\n\nBlanická brázda se rozprostírá podél toku Blanice, přibližně mezi Mladou Vožicí a Vlašimí. Okrsek odpovídá poloze geologické jednotky blanická brázda, která představuje výrazný zlomový systém pokračující přes jižní Čechy až do Rakouska. Průběh blanické brázdy doprovází zrudnění. Bylo zde dobýváno například zlato (PP Roudný) či stříbro (u Ratibořských hor).\nBlanická brázda se dále člení na podokrsky:\n\nKácovská pahorkatina, nacházející se v severní části Mladovožické pahorkatiny, má obdobný charakter jako okrsek Blanická brázda. Územím protéká Blanice, Sázava a jejich přítoky, takže se zde výrazně uplatňuje fluviální eroze. Meandry Sázavy jsou dokonale zaklesnuty. V údolí řeky se nacházejí pedimenty a místy i akumulační říční terasy.\n\nKácovská pahorkatina je dále členěna na podokrsky:\n\nNačeradská pahorkatina, zahrnující hrásť Malého a Velkého Blaníku, představuje nejvyšší část Mladovožické pahorkatiny. Na jihovýchodě je omezena zlomovým svahem, Načeradským srázem. V okrsku se nachází četné kryogenní tvary.\n\nNačeradská pahorkatina se dále člení na podokrsky:\n\n\n"}
{"id": "1093800", "url": "https://cs.wikipedia.org/wiki?curid=1093800", "title": "AP2", "text": "AP2\n\nAP2 může být:\n\n"}
{"id": "1093802", "url": "https://cs.wikipedia.org/wiki?curid=1093802", "title": "Redleiten", "text": "Redleiten\n\nRedleiten je obec v rakouské spolkové zemi Horní Rakousy, v okrese Vöcklabruck.\n\nK 1. lednu 2014 zde žilo 500 obyvatel.\n\n"}
{"id": "1093805", "url": "https://cs.wikipedia.org/wiki?curid=1093805", "title": "Umarali Kuvatov", "text": "Umarali Kuvatov\n\nUmarali Kuvvatov (, rusky ; 21. listopadu 1968, Dušanbe – 6. března 2015, Istanbul) byl tádžický podnikatel a vůdce největší opoziční skupiny v Tádžikistánu.\n\nNarodil se v rodině invalidy Druhé světové války. Brzy přišel o rodiče a musel od malička sám protloukat. Rostl v dětském domově. Své vzdělání získal na Tádžické národní univerzitě, kde studoval na ekonomické fakultě. Od roku 2001 přitom 10 let spolupracoval se zetěm prezidenta Emómalího Rahmóna. Po vzájemné rozmíšce s příbuzným prezidenta opustil Tádžikistán, vytvořil opoziční hnutí „Skupina 24“ (v roce 2012) a stal se čelním představitelem opozice v zemi. Začátkem října 2014 vyzval obyvatele hlavního města Dušanbe, aby vyšli do ulic a protestovali proti dlouho vládnoucímu prezidentovi Emomali Rahmonovi. Od této doby začala tádžická vláda aktivně proti „Skupině 24“ vystupovat, zaměřila se na eliminaci této skupiny a znemožnila přístup k velkému množství oblíbených internetových stránek. Kuvatov byl zavražděn v noci z 5. na 6. března 2015 v jedné z ulic tureckého největšího města Istanbulu, kde pobýval od roku 2012. Neznámý útočník ho zabil jednou ranou do hlavy a z místa uprchl.\n\n"}
{"id": "1093808", "url": "https://cs.wikipedia.org/wiki?curid=1093808", "title": "Heinrich Perger von Pergenau", "text": "Heinrich Perger von Pergenau\n\nHeinrich Perger von Pergenau (17. června 1810 Baden – 25. září 1878) byl rakouský politik německé národnosti z Dolních Rakous, v 2. polovině 19. století poslanec Říšské rady.\n\nJeho otcem byl majitel nemovitostí z Badenu Josef Perger. V roce 1831 absolvoval práva na Vídeňské univerzitě a v březnu 1832 se stal auskultantem u civilního soudu, pak se stal doktorem všeobecného práva a v červenci 1843 se stal dvorním a soudním advokátem ve Vídni. Advokátní praxi ukončil v říjnu 1860 a byl za své zásluhy povýšen 18. ledna 1861 do šlechtického stavu s predikátem von Pergenau. Od roku 1862 byl členem výboru rakouské Národní banky. Rodné město Baden mu udělilo čestné občanství.\n\nPo obnovení ústavního života byl 8. března 1861 zvolen do Vídeňské obecní rady a 20. března 1861 zvolen i na Dolnorakouský zemský sněm za městskou kurii, obvod Baden, Mödling, Gumpoldskirchen a Bertholsdorf na Dolnorakouský zemský sněm. Mandát v zemském sněmu obhájil v roce 1867. Zemský sněm ho 25. února 1867 zvolil i do Říšské rady za kurii měst a tržních osad v Dolních Rakousích. Znovu byl do Říšské rady delegován zemským sněmem v roce 1870 a 1871. Uspěl i v prvních přímých volbách do Říšské rady roku 1873, nyní za městskou kurii, obvod Baden, Mödling, Schwechat atd. Poslancem zůstal až do své smrti 25. září 1878.\n"}
{"id": "1093810", "url": "https://cs.wikipedia.org/wiki?curid=1093810", "title": "Namu", "text": "Namu\n\nAtol Namu (marshallsky: Naṃo [naṃẹw]) je korálový atol, který patří k rovnoběžnému pásu ostrovů zvaném Ralik na Marshallových ostrovech. Atol se nachází 62 kilometrů jihovýchodně od atolu Kwajalein a 45 kilometrů severozápadně od atolu Ailinglaplap. Tvoří ho 54 ostrovů. Rozloha ostrovů atolu je 6,27 kilometru čtverečných, ale atol uzavírá lagunu o rozloze 397 kilometrů čtverečných.\n\nMezi nejvíce zalidněné ostrovy patří Namu, Majkin, Loen a Mae. Na ostrově Majkin se nachází letiště. Populace atolu celkem je přibližně 800 obyvatel.\n\n"}
{"id": "1093811", "url": "https://cs.wikipedia.org/wiki?curid=1093811", "title": "Christian Leopold", "text": "Christian Leopold\n\nChristian Gerhard Leopold (24. února 1846 Meerane – 12. září 1911 Bärenburg) byl německý gynekolog a profesor gynekologie.\n\nChristian Gerhard Leopold se narodil v rodině saského praktického lékaře. V letech 1865 až 1870 studoval na lékařské fakultě v Lipsku. V období 1877 až 1883 nechal postavit kliniku v Lipsku. Od roku 1883 jako profesor přednášel na lékařské univerzitě v Lipsku. Od roku 1894 společně s Adolfem Gusserovem vydával vlastní časopis.\n\nJeho jméno nesou Leopoldovy hmaty, používané v porodnictví. Jde o palpační vyšetření břicha těhotné.\nV roce 1893 byl zvolen členem Německé akademie věd Leopoldina.\n\nZemřel v roce 1911, pohřben byl na hřbitově \"Johannisfriedhof\" v Drážďanech\n"}
{"id": "1093817", "url": "https://cs.wikipedia.org/wiki?curid=1093817", "title": "Avetik Isahakjan", "text": "Avetik Isahakjan\n\nAvetik Isahakjan, arménsky Ավետիք Իսահակյան (19. říjen 1875, Gjumri – 17. říjen 1957, Jerevan) byl arménský básník. Pro vlastenecký obsah řady jeho veršů je v Arménii považován za národního básníka. Mnoho jeho veršů bylo zhudebněno a tyto písně nezřídka zlidověly.\n\nV letech 1889-1892 studoval na Kevorkianově semináři v Ečmiadzinu. Poprvé publikoval v roce 1892. O čtyři roky později byl zatčen za proticarskou aktivitu a poslán do vyhnanství do Oděsy. V roce 1897 vydal první sbírku veršů, které charakterizoval lyrismus, emocionalita, muzikálnost, smutek a vlastenectví.\n\nZnovu byl zatčen v roce 1908. Během let 1909-1911 napsal dlouhou filozofickou báseň \"Abul-Ala-Mahari\" popisující střet silného jedince s \"krvežíznivou silou\" zákona, soudů a morálky. Báseň byla cenzurou zakázána. Protože se tlak carského režimu na něj stupňoval, roku 1911 emigroval. V exilu se jeho poezie epizovala, napsal též sbírku orientálních legend, pracoval i na románu \"Usta Karo\", který však nikdy nedokončil.\n\nBěhem první světové války napsal historickou baladu \"Naši předkové\" (1917), oslavu nesmrtelnosti arménského národa. Roku 1926 se rozhodl vrátit se Arménie, tehdy již součásti Sovětského svazu. Roku 1930 znovu odešel do zahraničí, působil v Paříži. V roce 1936 se nadobro vrátil do Arménie.\n\nBěhem Velké vlastenecké války (1941-1945) skládal vlastenecké a burcující verše, za něž roku 1946 obdržel Státní cenu SSSR. Od roku 1943 byl akademikem Akademie věd arménské SSR. V letech 1946-1957 pak působil jako předseda arménského Svazu spisovatelů.\nJeho portrét dnes zdobí arménskou bankovku v hodnotě 10 000 dramů.\n\nJeho dílu se v českých zemích věnovala armenoložka Ludmila Motalová.\n\n"}
{"id": "1093822", "url": "https://cs.wikipedia.org/wiki?curid=1093822", "title": "Emil Pfeiffer", "text": "Emil Pfeiffer\n\nEmil Pfeiffer (23. července 1832 Lvov – 10. března 1882 Vídeň) byl rakouský politik z Haliče, v 2. polovině 19. století poslanec Říšské rady.\n\nJeho otcem byl komorní prokurátor Adolf Pfeiffer a jeho nevlastní babičkou z otcovy strany cestovatelka Ida Pfeifferová. Emil v roce 1852 absolvoval práva na Lvovské univerzitě a v roce 1855 získal titul doktora práv. Do roku 1860 pak byl koncipistou u lvovské finanční prokuratury. Od ledna 1860 působil jako advokát ve Lvově. Zde byl v roce 1861 a znovu roku 1866 zvolen do obecní rady. Zasedal také v místní advokátní komoře. Od roku 1863 působil jako ředitel haličské spořitelny.\n\n1. února 1867 byl zvolen na Haličský zemský sněm za kurii venkovských obcí, obvod Horodok, Janiv. Stal se náhradníkem zemského výboru. Zemský sněm ho 2. března 1867 zvolil i do Říšské rady za kurii venkovských obcí v Haliči. 18. prosince 1869 po znovuzvolení opětovně složil slib. Rezignoval počátkem roku 1870 v rámci hromadných rezignací federalisticky orientovaných poslanců na protest proti centralistickému směřování státu. Znovu byl do Říšské rady delegován zemským sněmem v roce 1870. 19. září 1870 složil slib. Znovu pak i roku 1871, ale poslanecký mandát aktivně nepřevzal. Mandát byl proto 21. dubna 1873 prohlášen pro dlouhodobou absenci za zaniklý.\n\nPozději působil jako správní rada železniční trati Lvov-Černovice-Jasy.\n\nZemřel v březnu 1882.\n"}
{"id": "1093825", "url": "https://cs.wikipedia.org/wiki?curid=1093825", "title": "Václav Markup", "text": "Václav Markup\n\nVáclav Markup (10. září 1904 Chlum u Rakovníka – 18. července 1995 Praha-Horní Počernice), byl český akademický sochař, řezbář, zasloužilý umělec a středoškolský profesor.\n\nNejprve pracoval v rakovnické továrně na šamot, později v letech 1921-1925 studoval Uměleckoprůmyslovou školu v Praze u profesora Josefa Mařatky. Později přešel na Akademii výtvarných umění v Praze k profesoru Bohumilu Kafkovi, žáku Josefa Václava Myslbeka, u kterého po ukončení školy působil V. Markup jako asistent. V r. 1935 se stal členem SVU Mánes. Václav Markup vystavuje díla ze dřeva, kovu, kamene, kresby a fotografie vyhraných realizací, jeho dílo se soustředí na zachycení člověka.\n\nOceněn byl roku 1975 titulem zasloužilý umělec, roku 1979 získal vyznamenání Za zásluhy o výstavbu.\n\nJeho dcerou byla sochařka a keramička Kristina Martínková-Markupová (1948-????)\n\n\n"}
{"id": "1093826", "url": "https://cs.wikipedia.org/wiki?curid=1093826", "title": "Nákrčník (oděv)", "text": "Nákrčník (oděv)\n\nNákrčník je oděv, který podobně jako šála chrání krk před chladem a větrem, někdy však kryje také ramena. Nákrčníky se většinou buď přetahují přes hlavu, nebo zapínají na suchý zip. Používají jej zejména děti.\n\n\n"}
{"id": "1093827", "url": "https://cs.wikipedia.org/wiki?curid=1093827", "title": "Nákrčník", "text": "Nákrčník\n\nNákrčník může být:\n\n"}
{"id": "1093829", "url": "https://cs.wikipedia.org/wiki?curid=1093829", "title": "Vladimír Groh", "text": "Vladimír Groh\n\nVladimír Groh (26. ledna 1895 Holešov – 30. září 1941 Brno) byl český klasický filolog a historik. Působil jako profesor starověkých dějin na Filosofické fakultě Masarykovy univerzity v Brně a jako profesor suploval i na Univerzitě Komenského v Bratislavě. V letech 1936 až 1937 zastával pozici děkana Filosofické fakulty Masarykovy univerzity. Za nacistické okupace se zapojil do odbojové organizace Obrana národa. V roce 1941 byl nacisty zatčen a popraven ve věznici gestapa v Kounicových kolejích v Brně.\n\nVladimír Groh byl synem manželů Karla a Jitky Grohových. Narodil se 26. ledna 1895 v Holešově. Vystudoval na gymnáziu v Brně a od roku 1913 žil s matkou v Praze. Mezi roky 1913 až 1919 studoval klasickou filologii na Filosofické fakultě Univerzity Karlovy. Stejný obor pak v letech 1919 až 1920 studoval také na literární fakultě Královské univerzity v Římě. Doktorský titul získal 9. října 1918 na Filosofické fakultě Univerzity Karlovy. Profesorský pak na témže místě obdržel 25. března 1921. Po roce 1918 působil osm let jako středoškolský profesor na gymnáziích v Praze. \n\nDne 10. července 1920 se v Praze oženil s Marií Roubalovou (1895–??), s níž se mu narodil syn Vladimír. Byl členem Královské české společnosti nauk, Matice moravské a Československé obce sokolské.\n\nV roce 1931 nastoupil jako řádný profesor starověkých dějin na Filosofické fakultě Masarykovy univerzity v Brně. Mezi lety 1934 až 1939 pracoval jako suplující profesor i na Univerzitě Komenského v Bratislavě. Od roku 1936 do roku 1937 byl sedmnáctým děkanem Filosofické fakulty Masarykovy univerzity. \n\nBěhem nacistické okupace se účastnil odboje v rámci odbojové skupiny Obrany národa. Byl zatčen 6. února 1941 a 30. září téhož roku byl brněnským stanným soudem odsouzen za rušení veřejného pořádku a bezpečnosti a za přípravu velezrady k trestu smrti. Vladimír Groh byl v Kounicových kolejích popraven ještě téhož dne a jeho tělo bylo 1. září zpopelněno v brněnském krematoriu.\n\n\nPamátku Vladimíra Groha ctí vícero pamětních desek. Jeho jméno je lze nalézt na památnících umístěných na budově Tyršova domu v Praze, na jeho rodném domě v Holešově či v budově Filozofické fakulty v Brně.\n\nOd 25. září 1946 až do současnosti pak jeho jméno nese bývalá Sirotčí ulice dotýkající se hlavního areálu Filozofické fakulty Masarykovy univerzity v Brně.\n\n\n\n"}
{"id": "1093830", "url": "https://cs.wikipedia.org/wiki?curid=1093830", "title": "Tervel Pulev", "text": "Tervel Pulev\n\nTervel Venkov Pulev (bulharsky Тервел Венков Пулев, * 10. ledna 1983 v Sofii, Bulharsko) je bulharský profesionální boxer, který nastupuje v křížové váze a získal jako amatér v těžké váze na olympijských hrách 2012 v Londýně bronzovou medaili. Je rovněž dvojnásobným stříbrným medailistou z mistrovství Evropy. V prosinci 2016 vstoupil mezi profesionály.\n\nJe 187 cm vysoký a jeho bratrem je také profesionální boxer - Kubrat Pulev.\n\n\nZúčastnil se i mistrovství světa v letech 2009 a 2011 (pokaždé osmifinále). V roce 2011 jej vyřadil ukrajinský boxer Oleksandr Usyk. Ten jej shodou okolností o rok později v Londýně porazil i v olympijském semifinále.\n\n15 utkání - 15 vítězství (12× k.o.) - 0 porážek\n"}
{"id": "1093831", "url": "https://cs.wikipedia.org/wiki?curid=1093831", "title": "Jedna mezi oči", "text": "Jedna mezi oči\n\nJedna mezi oči (\"Bullet to the Head\") je americký akční film režiséra Waltera Hilla z roku 2012. V hlavní roli účinkuje Sylvester Stallone.\n\nNájemní zabijáci z New Orleans James Bonomo a jeho parťák Louis Blanchard mají za úkol zavraždit jistého Hanka Greela. Krátce potom na tuto dvojici někdo pošle člověka, aby zabránil, že by se vyšetřování dostalo až k němu samému. Povede se mu však zabít jenom Louise. James se v rámci vyšetřování Louisovi vraždy seznámí s detektivem Taylorem Kwonem. Tomu později několikrát zachrání život a začnou spolupracovat. Taylor si přes policejní databázi dohledá, kdo za tím vším stojí a James je postupně zabíjí. Jediná Jamesova slabina je jeho dcera Lisa. Tu využije Morel, aby dostal Jamese kam chce. Morelův zabiják Keening, který je vrah Louise, Lisu unese. Při vyřizování si účtů mezi Jamesem a Keeganem zase zachrání Taylor život Jamesovi. Jenže pořád je Taylor Kwon policista a James několikanásobný vrah. Po přestřelce ve staré továrně James nechal Taylora žít za oplátku, že Taylor o Jamesovi nic neřekne.\n"}
{"id": "1093833", "url": "https://cs.wikipedia.org/wiki?curid=1093833", "title": "AP-1 (komplex)", "text": "AP-1 (komplex)\n\nAP-1 je heterotetramerický komplex, který se vyskytuje na membránách buněčných váčků (asociuje s fosfolipidem fosfatidylinositol-4-fosfátem) a umožňuje skládání klathrinového pláště. Identita váčků, které AP-1 váže, není zcela vyjasněna – podle některých hypotéz to jsou váčky mezi trans-Golgi stranou Golgiho aparátu a endozomy, podle jiných z Golgiho aparátu či endozomů směrem na plazmatickou membránu.\n\nVazbu AP-1 na membránu umožňuje jak asociace přímo s fosfatidylinositol-4-fosfátem, tak (především) vazba na membránovou Arf1 GTPázu. Ta musí být nejprve aktivována (přijetím GTP), načež asociuje s membránou.\n\nAP-1 se skládá z adaptorových proteinů γ, β1 μ a σ1. Podjednotky γ a β1 tvoří kostru komplexu a umožňují vazbu AP-1 na membránu, zatímco μ a σ1 jsou převážně skryty uvnitř komplexu. C-terminální části γ a β1 vybíhají z komplexu směrem ven a tvoří anténovité útvary, jež váží těžké řetězce klathrinu a přídatné proteiny.\n"}
{"id": "1093834", "url": "https://cs.wikipedia.org/wiki?curid=1093834", "title": "Židovský protinacistický odboj", "text": "Židovský protinacistický odboj\n\nŽidovský protinacistický odboj odkazuje na různé formy odboje během druhé světové války namířeného proti německým okupačním silám v Evropě, který byl organizován Židy během druhé světové války. Tento pojem je především propojen s holokaustem a zahrnuje jak množství různých sociálních reakcí utiskovaných, tak i pasivní a ozbrojený odboj vedený samotnými Židy.\n\nDíky pečlivé organizaci a vojenské přesile nacistického Německa a jeho podporovatelů, a pro nepřátelství ze strany civilního obyvatelstva, bylo pouze malé množství Židů efektivně schopných postavit se okupačním silám na odpor. I přesto existuje celá řada pokusů o odboj v té či oné formě, které zahrnují na sto případů židovských povstání. Historiograficky je studium židovského odboje považováno za důležitou součást studií holokaustu jako takových.\n\nMartin Gilbert ve své knize \"The Holocaust: The Jewish Tragedy\" o typech židovského odboje napsal:\nTento pohled na věc je podporován Jehudou Bauerem, izraelským historikem českého původu, který napsal, že odboj proti nacistům zastřešoval nejen odpor fyzický, ale i jakýkoliv čin, který dával Židům pocítit důstojnost a lidství, navzdory ponižujícím a nelidským podmínkám. Bauer zpochybňuje populární pohled, že většina Židů šla pasivně na smrt. Argumentuje tím, že v podmínkách, ve kterých Židé Východní Evropy museli žít, není překvapivé, že bylo židovského odporu málo, ale že byl vůbec nějaký přítomen.\n\nV roce 1940 bylo Varšavské ghetto odříznuto od přístupu k polským odbojovým novinám a jediné noviny, které se do ghetta dostaly, byl propagandistický plátek Generálního gouvernementu \"Gazeta Żydowska\". To vedlo k tomu, že přibližně od května 1940 do října 1941 vydávali Židé v ghettu několik vlastních odbojových novin, obsahující nadějné zprávy o vývoji na frontě. Nejznámější z nich byly publikovány Bundem a hnutím dělnického sionismu. Tyto noviny kritizovaly válku jako takovou, ale po většinu času nevyzývaly k ozbrojenému odboji.\n\nMezi dubnem a květnem 1943 se židovští muži a ženy Varšavského ghetta vyzbrojili a povstali proti nacistické okupační moci. Hlavním impulsem pro povstání bylo, že se stalo zřejmým, že nacisté začínají deportovat poslední zbytky obyvatel ghetta do Vyhlazovacího tábora Treblinka. Varšavští Židé z Židovské bojové organizace a Židovského vojenského svazu bojovali proti německé přesile převážně pěchotními zbraněmi a Molotovými koktejly s podporou polských odbojových skupin mimo ghetto. Po ostrých bojích se kvalitněji vyzbrojené a vycvičené německé armádě podařilo Varšavské ghetto pacifikovat a všechny zbylé obyvatele ghetta buďto ihned popravilo, nebo deportovalo do vyhlazovacích táborů. Němci tvrdili, že ztratili 18 vojáků a dalších 85 bylo zraněno, nicméně toto tvrzení bylo zpochybňováno odbojovým předákem Markem Edelmanem, který povstání připisoval 300 německých obětí. Zabito bylo ovšem s jistotou 13 000 Židů a 56 885 jich bylo posláno do koncentračních táborů.\n\nI když proběhlo velké množství větších a menších povstání v ghettech, většina z nich nebyla úspěšná. Mezi tato povstání patří Povstání ve varšavském ghettu a Povstání v krakovském ghettu.\n\nVe třech vyhlazovacích táborech v Polsku také došlo k pokusům o ozbrojený odboj.\n\nExistovalo několik židovských partyzánských skupin operujících v zemích Východní Evropy (převážně v Polsku). Nejvýznamnější z těchto skupin pravděpodobně byli Bielští partyzáni, o kterých pojednává film \"Odpor\", a Parczewští partyzáni operující v oblasti Lublinu. Nespočet Židů se po útěku z Ghett přidával právě k těmto nebo jim podobným skupinám.\n\n\nBelgický odboj vůči utiskování Židů vznikl mezi srpnem a zářím 1942 poté, co byla schválena legislativa týkající se nošení žlutých odznaků a počátků deportací belgických Židů. Když začaly deportace, židovští partyzáni zničili záznamy Asociace Židů v Belgii První organizace se specifickým zaměřením na skrývání a obranu Židů (zkratka: CDJ-JVD) byla zformována v létě 1942. Tato levicová organizace pomohla zachránit až 4 000 dětí a 10 000 dospělých nalezením vhodných úkrytů. Vydávala dvoje odbojové noviny v Jidiš, (\"Naše slovo\", s dělnicko-sionistickými postoji) a (\"Náš boj\", s komunistickými). CDJ byla ovšem jen jednou z mnoha odbojových skupin, které poskytovaly podporu skrývajícím se Židům. Jiné skupiny a individuální členové odboje byli pověřeni hledáním použitelných úkrytů a dodáváním jídla a falešných dokumentů. Mnoho Židů, kteří se skrývali, vstoupilo do řad odbojových skupin. Skupiny s levicovým zázemím jako (FI-OF) byly populární především u Belgických Židů. Komunisty inspirované hnutí (PA) mělo obzvláště širokou židovskou základnu v Bruselu.\n\nBelgický židovský odboj také nesl odpovědnost na atentátu na Roberta Holzingera, vedoucího deportačního programu, v roce 1942. Holzinger, aktivní kolaborátor, byl Rakouským Židem vybraný pro svou roli Němci. Atentát vedl ke změně vedení AJB. Pět z jeho vůdců bylo totiž zatčeno a internováno do pracovního tábora Breendonk, ale později propuštěno pro nevoli belgické veřejnosti. Šestý byl deportován přímo do Auschwitz.\n\nBelgický odboj byl neskutečně dobře informován, co se osudu deportovaných Židů týče. V srpnu 1942 (dva měsíce po začátku belgických deportací), napsal nežidovský odbojový plátek , že \"...[Deportovaní Židé] jsou skupinově vražděni plynem a jiní jsou popravování popravčími četami s kulomety.\"\n\nNa začátku roku 1943 vyslala Viktora Martina, ekonoma Katolické univerzity v Lovani, za použití jeho krytí, jakožto výzkumníka Univerzity v Kolíně, aby shromáždil informace o osudu deportovaných belgických Židů. Martin navštívil Auschwitz a jeho krematoria. Po zatčení Němci se mu podařilo utéct a podařilo se mu o jeho poznatcích podat CDJ v květnu 1943 svědectví.\n\nPřestože byli Židé pouhým 1 % francouzského obyvatelstva, tvořili 15–20 % Francouzského odboje. Někteří z nich byli Židy prchajícími z Maďarska.\n\nFrancouzští Židé založili vlastní odbojové hnutí Armée Juive (Židovskou armádu), sionistickou skupinu, která zahrnovala až 2000 bojovníků operujících po celé Francii. Mezi její hlavní aktivity patřilo převádění Židů do Španělska a Švýcarska, podnikání útoků proti okupačním silám Německa a Itálie a odstraňování informátorů a agentů Gestapa. Armée juive se také účastnila bojů Francouzského povstání v srpnu 1944 a to v Paříži, Lyonu a Toulouse.\n\nŽidovský odboj v samotném Německu během vlády nacistů měl mnoho podob, a to od sabotáží německého průmyslu, přes distribuci protinacistické propagandy a účast na pokusech pomoci Židům utéct z nacisty okupovaných území, až po zásobování Spojenců zpravodajskými informacemi. S ohledem na úmysl nacistů Židy vyhubit by, podle některých autorů, mohl být i samotný pokus o přežití považován za odbojovou aktivitu. Židovská účast na Německém odboji během druhé světové války byla z větší části omezena na odbojové aktivity levicových sionistických skupin, jakými byly například Werkleute, Ha-Šomer ha-ca'ir a Ha-Bonim Dror a stranami, jakými byla SPD a Strana německých komunistů. Na tyto skupiny byl židovský odboj omezen proto, jelikož i když mnohé nelevicové a nežidovské opoziční (hlavně konzervativní a náboženské) skupiny k Hitlerově NSDAP sdíleli s těmi levicovými odpor, s Hitlerem sdíleli protižidovské sentimenty.\n\nZnámý je i případ Helmuta Hirsche, židovského studenta architektury ze Stuttgartu, podle NSDAP napojeného na spiknutí s cílem vyhodit její stranické sídlo v Norimberku do povětří. Po zatčení Gestapem v prosinci 1936 se Hirsch přiznal k plánování vraždy Julia Streichera, předáka NSDAP a editora protižidovského plátku \"Der Stürmer\", jménem Strasserovy Černé fronty. Hirsch byl odsouzen k smrti 8. března 1937 a 4. června byl sťat sekerou. Dalo by se ovšem polemizovat, nakolik byl Hirsch napojen na extrémně rasistickou Černou frontu a nakolik byl pouze zneužit pro její očernění v očích převážně antisemitského německého obyvatelstva.\n\nMožná nejvýznamnější židovskou odbojovou organizací v Německu byla takzvaná Baumova Skupina (Baum-Gruppe), která byla aktivní v letech 1937 až 1942. Tvořená převážně mladými Židy a Židovkami, skupina distribuovala protinacistické letáčky a organizovala poloveřejné demonstrace. Její nejznámější akcí bylo odpálení nálože v Josephem Gobbelsem organizované protisovětské výstavě v berlínské Lustgarten. Akce byla nacisty použita jako záminka k hromadnému zatýkání a popravám německých Židů. Právě to vedlo k debatě uvnitř opozičních kruhů ohledně použitelnosti ozbrojeného boje, jelikož následky byly strašlivé.\n\nJedinou předválečnou skupinou v Nizozemsku, která se okamžitě reorganizovala v odbojovou skupinu, byla Komunistická strana Nizozemska. Během prvních dvou let války byla největší nizozemskou odbojovou skupinou, větší než všechny ostatní dohromady. Jejím hlavním odbojovým počinem bylo zorganizování takzvané Únorové stávky v roce 1941 v protestu proti protižidovským opatřením. Mnoho Židů se do této stávky zapojilo. Do protinacistického odboje se v Nizozemsku zapojilo na 1 000 Židů a polovina z nich byla nacistickými úřady zatčena a deportována. V roce 1988 byl starostou Amsterdamu Edem van Thijnem odhalen pomník jejich památce.\n\nMezi jiné známé účasti Židů na protinacistickém odboji patří případ židovského ředitele Centra shromaždiště Židů (na deportaci) „Hollandsche Schouwburg“, bývalém divadle Waltera Susskinda, bez něhož by únik mnoha židovských dětí z jím vedeného shromaždiště nebyl možný. Pomáhali mu jeho asistent Jacques van de Kar a ředitelka nedalekých jeslí, paní Pimentel.\n\nBritská armáda vytrénovala 37 židovských dobrovolníků z Britského mandátu Palestina k výsadkům v Evropě v pokusu zorganizovat v ní odboj. Nejznámějším členem této skupiny byla Chana Senešová. Byla vysazena do Jugoslávie, aby asistovala při záchraně maďarských Židů, kteří měli být deportováni do vyhlazovacího tábora Auschwitz. Senešová byla zatčena na maďarské hranici, poté vězněna a mučena, ale odmítla vydat detaily své mise. Následně byla odsouzena k popravě zastřelením. V Izraeli je považována za národní hrdinku.\n\nBritská vláda v červenci 1944 zformovala takzvanou Židovskou brigádu, která zahrnovala více než 5000 židovských dobrovolníků z Palestiny, rozdělených do tří pluků pěchoty, pluku dělostřelectva a několika podpůrných jednotek. Byli napojeni na britskou Osmou armádu v Itálii a od listopadu téhož roku se účastnili finální ofenzívy Italské fronty. Po konci války v Evropě byla tato brigáda v červenci 1945 přesunuta do Belgie a Nizozemska. Krom účasti na bojích proti německým jednotkám měla brigáda na starost ochranu přeživších holokaustu.\n\nSpeciální zpravodajská skupina byla komandem Britské armády tvořeným německy mluvícími židovskými dobrovolníky z Palestiny. Podnikala sabotážní akce za nepřátelskými liniemi během pouštních bojů a shromažďovala vojenské informace zastavováním a výslechem německých transportů, když byli její členové převlečeni do uniforem Německé vojenské policie. Krom toho také asistovali jiným britským ozbrojeným silám. Po neúspěšné operaci Agreement, sérii pozemních a obojživelných operací podniknutých britskými, rhodéskými a novozélandskými jednotkami proti Němci a Italy drženém Tobruku v září 1942, byli přeživší této skupiny přeloženi do Royal Pioneer Corps.\n\n\nNe pro všechny Židy ovšem znamenal konec války svobodu. Někteří ji viděli jako možnost pomstít se na Němcích za utrpení, kterým si procházeli za války. Po válce se proto část přeživších Holokaustu, vedených vůdci bývalých odbojových skupin, zorganizovala do mnoha nových uskupení s cílem nadále ochraňovat Židy před možnými utlačovateli. Přijali společný název Nokmim, což hebrejsky znamená „mstitelé“, pátrali po nacistech, kteří se na holokaustu podíleli a následně je buďto předávali spravedlnosti, nebo sami popravovali. Koncem čtyřicátých let zabili nespočet nacistů a nejspíš pokračovali i v letech padesátých. Bývalí nacističtí pohlaváři (obvykle lidé, co měli něco do činění s vyhlazovacími tábory nebo byli členy SS), byli obvykle uneseni a následně usmrceni zastřelením, pověšením nebo později i uškrcením, jiní však byli členy Nokmimu zabiti při rychlém přepadení. Bývalý vysoce postavený důstojník Gestapa zemřel, když mu byl v nemocnici, kde čekal na operaci, nitrožilně namísto medikamentů podán petrolej. Je pravděpodobné, že nejúspěšnější členové Nokmimu byli veterány Židovské brigády, kteří měli přístup k vojenskému zpravodajství, transportům a mohli volně cestovat po Evropě.\n\nSkupiny Nokmimu byly ale také aktivní v místech jako je Latinská Amerika, Kanada a Španělsko, aby zde zabíjely nacisty, kteří do těchto zemí emigrovali. Je znám jeden případ, kdy byl Nokmimem konfrontován Aleksander Laak, zodpovědný za zavraždění 8500 Židů v koncentračním táboře Jägala, v jeho domě ve Winnipegu. Poté, co mu bylo oznámeno, že ho Nokmim vyhledal se záměrem ho zabít, mu bylo umožněno spáchat sebevraždu.\n\nNejextrémnější skupinou byl takzvaný Nakam (nebo také Hanakam, což hebrejsky znamená „pomsta“). Měl okolo šedesáti členů a to jak bývalých partyzánů, tak i přeživších holokaustu. Skupina byla vedena především členy Farajnikte Partizaner Organizacje, jakými byli Joseph Harmatz, Abba Kovner, Yitzhak Avidav a Bezalel Michaeli. Jejich cílem ovšem nebylo jen mstít se jako u zbytku Nokmimu, ale preventivně provést tak rozsáhlou akci, která by dala všem, kteří by se v budoucnu Židům pokusili ublížit, najevo, že kdokoliv tak učiní, zemře. Původní plán mluvil o zabití šesti milionů Němců otrávením zásob vody v Mnichově, Berlíně, Výmaru, Norimberku a Hamburku. Nakam plánoval zabít přesně 6 milionů Němců – tedy tolika, kolik bylo zabito během holokaustu Židů.\n\nJoseph Harmatz ve své výpovědi uvádí, že Kovnerovi pro tento účel obstarali Ephraim a Aharon Katzir velkou dodávku jedu.. Dále jím bylo spekulováno i o zapojení Hagany do přípravy tohoto útoku, která měla Kovnerovi pro převoz jedu z Palestiny poskytnout falešné dokumenty, podle kterých byl příslušníkem Židovské brigády, což mu umožňovalo volný pohyb po okupovaném Německu. Ve francouzském Toulonu ovšem jeho i dodávku jedu zachytili britští důstojníci. Nakam za odhalením svého tehdejšího vůdce viděl zradu ze strany sionistů, kteří se báli, že by následná mezinárodní reakce zabránila vzniku Židovského státu v Palestině.\n\nPo tomto neúspěchu bylo rozhodnuto, že se přejde k plánu B. Pod vedením Yitzhaka Avidava provedl 14. dubna 1946 Nakam rozsáhlý útok proti bývalým příslušníkům SS vězněných ve Stalagu 13, když otrávil jejich příděly jídla arsenem v pekárně, která Stalag 13 zásobovala. Přibližně 1200 vězňů onemocnělo, ale žádná úmrtí nebyla nahlášena hlavně díky tomu, že americká armáda uvolnila lékařské vybavení potřebné pro ošetření otrávených vězňů. Reakcí Nakamu bylo jak chápání tohoto pokusu o hromadnou popravu jako neúspěšného, tak i tvrzení, že ve skutečnosti vězni umírali a Spojenci tato data tajili. Dle Josepha Harmatze následkem tohoto útoku zemřelo okolo tří až čtyř set Němců.\n\nKancelář státního zástupce v Norimberku zastavila vyšetřování proti dvěma členům Nakamu v ohledu na tento pokus o masovou vraždu v květnu 2000. Tito členové se k činu veřejně hlásili a přiznali se i před soudem, avšak soud z důvodu promlčecích zákonů a nezvyklých okolností od procesu upustil.\n\n\n"}
{"id": "1093835", "url": "https://cs.wikipedia.org/wiki?curid=1093835", "title": "Friedreichova ataxie", "text": "Friedreichova ataxie\n\nFriedreichova ataxie (\"Friedreich spinocerebellar ataxia\"), zkráceně FA či FRDA, je nejčastější autozomálně recesivní dědičné onemocnění zadních míšních provazců a mozečku, jehož primárním patologickým projevem je degenerace nervové tkáně hlavně v oblasti mozečku, který řídí motoriku a rovnováhu. Poprvé byla pojmenována německým neurologem Nikolausem Friedreichem v roce 1863. Výskyt nemoci je v běžné populaci 1 : 50 000.\n\nFriedreichova ataxie způsobuje horší koordinaci pohybů (ataxie), poruchy citlivosti, zhoršení rovnováhy a srozumitelnosti řeči. V některých případech může vést k cukrovce nebo ke kardiomyopatii. Příčinou je snížení hladiny mitochondriálního proteinu frataxinu v důsledku jeho mutace. Porucha nastane tehdy, když se u jednoho jedince vyskytnou zmutované geny pro tento protein (od otce i matky).\n\nPrvní příznaky se běžně objevují do desátého roku života. Mohou se však objevit i v předškolním věku nebo v dospělosti. U postiženého se objevuje nejprve porucha chůze a dále projevy ztráty koordinace, zhoršení sluchu a zraku, nezřetelná řeč, cukrovka, skolióza, svalová slabost v horních i dolních končetinách a někdy také zbytnění srdečního svalu. Až u 50% nemocných je viditelná zvýšená klenba nohy.\n\nLidé trpící tímto onemocněním jsou často operováni v oblasti páteře a srdce. Často jsou také upoutáváni na invalidní vozík. Nemoc nemá vliv na inteligenci jedince.\n\nJelikož jde o poškození nervové soustavy, která se jako jediná v lidském těle neregeneruje, je Friedreichova ataxie neléčitelná, ale rehabilitací lze projevy zpomalit.\n\n"}
{"id": "1093836", "url": "https://cs.wikipedia.org/wiki?curid=1093836", "title": "Lovro Pintar", "text": "Lovro Pintar\n\nLovro Pintar (2. srpna 1814 Sveti Tomaž – 10. září 1875 Tupaliče) byl rakouský římskokatolický duchovní, publicista, pomolog a politik slovinské národnosti z Kraňska, v 2. polovině 19. století poslanec Říšské rady.\n\nVystudoval hlavní školu v Škofja Loka a gymnázium v chorvatském Karlovaci. Potom studoval filozofii v Lublani. Zde se poprvé dostal do kontaktu se slovinským národním hnutím. V roce 1836 nastoupil do kněžského semináře v Lublani. V roce 1840 byl vysvěcen na kněze. Už během studií bohoslovectví byl ovlivněn ilyrismem. V roce 1841 tu založil čtenářskou společnost \"Slavo-ilirsko društvo\". Publikoval v novinách \"Slovenija\", \"Ljubljanski časnik\", \"Zgodnja danica\" a \"Laibacher Zeitung\". Zajímal se o rozvoj ovocnářství a produkci hedvábí. Roku 1841 odešel ze semináře a působil pak jako duchovní na několika místech v Kraňsku. Během působení v obci Preska byl stižen plicní chorobou, která mu na pět let znemožnila pokračovat ve svém povolání. Po několika letech v těžké sociální situaci nastoupil roku 1848 jako hofmistr k hraběti Thurnovi v Radovljici. Tehdy se stal natolik vlivným, že během Revoluce 1848–1849 v revolučního roku 1848 přesvědčil své krajany v Horním Kraňsku, aby nevyslali své poslance na Frankfurtský parlament. Během roku 1848 čile publikoval v tisku a udržoval kontakty s četnými slovinskými buditeli. Vyslovoval se za práva slovinského jazyka.\n\nKoncem roku 1849 se vrátil do duchovní služby, když nastoupil jako farář do Preddvoru, kde po několik let zajišťoval i školní výuku. Od roku 1861 působil jako farář v Breznici, kde založil vzornou ovocnou zahradu a psal články o ovocnářství do listů \"Novice\" a \"Učiteljski tovariš\". Nadále byl aktivní v slovinském národním hnutí a napsal několik modlitebních knih v slovinštině.\n\nRoku 1867 byl zvolen na Kraňský zemský sněm za kurii venkovských obcí, obvod Radovljica, Kranjska gora. Zemský sněm ho 6. dubna 1867 zvolil i do Říšské rady (tehdy ještě volené nepřímo), za kurii venkovských obcí v Kraňsku. Rezignoval počátkem roku 1870 v rámci hromadných rezignací federalisticky orientovaných poslanců Říšské rady. Na Říšské radě vystupoval proti liberálnímu zákonodárství navrhovanému ministrem Eduardem Herbstem.\n\nNa mandát v zemském sněmu rezignoval pro nemoc v září 1874. Od roku 1875 pobýval na penzi v Preddvoru a Tupaličích, kde ještě téhož roku zemřel.\n"}
{"id": "1093843", "url": "https://cs.wikipedia.org/wiki?curid=1093843", "title": "Johann Planer", "text": "Johann Planer\n\nJohann Planer (7. března 1816 Kastelruth – 31. října 1891 Brixen) byl rakouský politik německé národnosti z Tyrolska, v 2. polovině 19. století poslanec Říšské rady.\n\nVystudoval gymnázium v Bolzanu a práva na Innsbrucké univerzitě. 9. prosince 1842 získal titul doktora práv. 6. prosince 1848 byl jmenován advokátem v Brixenu, kde od června 1850 do února 1859 zastával i funkci magistrátního rady a od 27. února 1859 do 9. června 1866 starosty města. Poté se stal opět prvním magistrátním radou.\n\nRoku 1861 byl zvolen na Tyrolský zemský sněm, kde zasedal do roku 1864. Mandát v zemském sněmu opětovně získal 31. ledna 1867 za městskou kurii, obvod Brixen, Sterzing, Klausen, Bruneck, Lienz a Innichen. Zemský sněm ho 1. března 1867 zvolil i do Říšské rady za kurii měst a tržních osad v Tyrolsku. Mandát v Říšské radě složil 27. ledna 1870 v rámci hromadné rezignace federalisticky orientovaných tyrolských poslanců.\n"}
{"id": "1093847", "url": "https://cs.wikipedia.org/wiki?curid=1093847", "title": "Arnold Plankensteiner", "text": "Arnold Plankensteiner\n\nArnold Plankensteiner (21. června 1824 Sankt Veit in der Gegend – 27. června 1878 Liebenau) byl rakouský politik německé národnosti ze Štýrska, v 2. polovině 19. století poslanec Říšské rady.\n\nDo roku 1847 studoval práva na Univerzitě ve Štýrském Hradci. Pak do roku 1856 působil ve správě rodinného statku Pichlschloß u Neumarkt in Steiermark. V roce 1856 zřídil v Liebenau u Štýrského Hradce vzorový zemědělský podnik, který mj. zásoboval Štýrský Hradec mlékem.\n\nV roce 1861 byl zvolen na Štýrský zemský sněm. Stal se i členem zemského výboru. Mandát obhájil 21. ledna 1867 za kurii venkovských obcí, obvod Murau, Oberwölz a Neumarkt in Steiermark. Zemský sněm ho 23. února 1867 zvolil i do Říšské rady za kurii venkovských obcí ve Štýrsku. V srpnu 1869 se uvádí, že před krátkou dobou na mandát poslance Říšské rady rezignoval. V osobním rejstříku poslanců na V. zasedání Říšské rady od prosince 1869 se již neuvádí. V zemském sněmu mandát obhájil i v roce 1871. Důvodem pro rezignaci byl fakt, že přijal funkci člena správní rady a složením poslaneckého mandátu chtěl předejít dojmu, že skrz své politické angažmá získává posty. Politicky se řadil k německým liberálům (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik), mezi nimiž náležel mezi nejaktivnější a nejbystřejší poslance. V parlamentních rozpravách odmítal vládní návrhy branného zákona a zákona o pozemkové dani a obhajoval maximální svobodu.\n\nV roce 1869 mu byl udělen Řád Františka Josefa, ale Plankensteiner ho odmítl. V listu ministru Karlu Giskrovi, jenž mu udělení řádu navrhl, uvedl, že svou politickou činnost vykonává nezištně, bez nároku na ocenění.\n\nPodílel se na zřízení ministerstva orby (zemědělství). Po roce 1872 se stáhl z veřejného života.\n"}
{"id": "1093848", "url": "https://cs.wikipedia.org/wiki?curid=1093848", "title": "Seznam českých primasů", "text": "Seznam českých primasů\n\nToto je úplný seznam českých primasů (latinsky \"primas Bohemiae\"). \"Primas český\" je čestný titul arcibiskupa pražského, udělovaný od roku 1667 do současnosti. Titul je spojen s výsadou korunovat českého krále, nevyplývá z něj žádná jurisdikce. \n\nSoučasným primasem českým je Dominik kardinál Duka.\n\n\n"}
{"id": "1093850", "url": "https://cs.wikipedia.org/wiki?curid=1093850", "title": "Zábrana", "text": "Zábrana\n\nZábrana, někdy nazývaná též \"Hamerský potok\", je říčka v Olomouckém kraji. Jelikož je její tok na soutoku s Hloučelou širší a vydatnější, bývá někdy označována právě ona za Hloučelu. Délka toku je 8.6 km.\n\nPramení v nejvyšší části Drahanské vrchoviny, pouze několik set metrů od nejvyššího vrcholu Skalky, v lesích západně od obce Buková a jižně od osady Pavlov, na samotné hranici přírodního parku Řehořkovo Kořenecko, v blízkosti bývalé přírodní památky Prameniště Hamerského potoka U velké jedle, ve které se stéká několik jejích pramenů a vytváří prostředí vhodné pro růst olší a vlhkomilného podrostu. Poté se vydává jihovýchodním směrem, kde protéká kolem přírodní památky Pod Liščím kupem, kterou taktéž zavodňuje, což blahodárně působí na růst ostřice a prstnatce májového, díky kterým je lokalita chráněna. V blízkosti této lokality se nachází pomník obětem letecké havárie, při které na tomto místě v roce 1988 tragicky zahynuli dva českoslovenští piloti. Odtud pokračuje dál jihovýchodním směrem, kde se do ní z pravé strany vlévá bezejmenný potok, poté podtéká silnici třetí třídy číslo 37357, jenž vede z obce Buková do Protivanova a poté následuje na levé straně soutok s Bukovým potokem, který pramení západně od obce Buková a protéká jí. Od tohoto soutoku se proud vydává jižním směrem a stáčí se na východní v lokalitě u Protivanovského mlýna. Svou vodou Zábrana mlýn dříve poháněla a v roce 2010 bylo schváleno rozhodnutí s názvem \"revitalizace lokality \"U mlýna\" Protivanov\", jehož součástí je i obnova původního mlýnského náhonu. V té samé lokalitě se do Zábrany zprava vlévá bezejmenný potok, jenž pramení v Protivanově, protéká stejnojmennou přírodní památkou a těsně před soutokem je na něm vytvořeno osm tůní kruhového tvaru. Mezi Protivanovským mlýnem a Malým Hradiskem se do Zábrany vlévá zleva ještě jeden bezejmenný přítok, jenž pramení v lokalitě U Suché louky. Těsně před Malým Hradiskem se zprava připojuje potůček, jenž svoji vodu sbírá v dnes již zrušené přírodní památce Pod Panským lesem. Na začátku Malého Hradiska, v místní části Skřivánkov, vodou zásobuje nádrž, která byla v minulosti hojně využívána pro rekreační účely jako koupaliště. Poté, co údolím na severu obteče obec Malé Hradisko se prudce stáčí severním směrem a údolím se vydává ke svému soutoku s říčkou Oklukou, jak se nazývá horní tok Hloučely. Cestou pojme ještě jeden potůček, který vytéká z blízkosti přírodní rervace Bučina u Suché louky, proteče kolem bývalého partyzánského bunkru a památníku připomínajícího osud členů odbojového oddílu Jermak, která v jejím údolí našla své útočiště, aby nakonec spojila své vody s vodami Okluky. To se děje před Lipovským mlýnem a nad celým soutokem bdí skupina chráněných stromů Lipovské buky.\n\nCelý průběh toku je relativně klidný a mezi jednotlivými částmi není nikde vysoký výškový rozdíl.\n\nZatímco na horním toku teče říčka stěží postřehnutelnou rýhou v náhorní plošině Drahanské vrchoviny, od soutoku s Bukovým potokem po Malé Hradisko je údolí již snadno rozlišitelné od okolního terénu a od Malého Hradiska až po soutok s Oklukou vytváří hluboce zařízlé údolí s prudkými svahy. Právě tento těžce přístupný si za své sídlo zvolila partyzánská skupina Jermak, neboť těžba dřeva i jiné aktivity v této oblasti byly značně komplikované, ne-li nemožné, tudíž byl jejich úkryt v příkré stráni stěží objevitelný. Dalším faktorem hrajícím v jejich prospěch byla i volba hustě zalesněného místa, známého pod názvem \"U loupežníka\". Právě v této lokalitě se údajně v minulosti přepadávaly vozy jedoucí údolím z Lipovského mlýna do Malého Hradiska.\n\nNejhornější část toku se nachází v lesích, poté, u přírodní památky Pod Liščím kupem, se dostává do otevřené krajiny, kdy se v jejím údolí vystkytují ponejvíce travnaté porosty a samotný tok je obklopen stromovým či keřovým porostem. Za Protivanovským mlýnem opět vtéká do lesa, který se po po cca 0.5km na levé straně otevírá do luk a les mizí celkově u Malého Hradiska. Ovšem kousek za ním opět vtéká do lesa a v něm zůstává až do svého soutoku s Hloučelou. Na prudkých stráních dochází na několika místech k odhalení kamenítého podloží či skály.\n\nV blízkosti Zábrany či některého z jejích přítoků se vyskytuje několik turistických tras. Bukový potok protéká kolem začátku žluté trasy Buková - Bělecký mlýn a ta samá trasa pak překračuje v lokalitě U Suché louky další bezejmenný přítok. Stejnou trasou vede zpočátku i zelená trasa Pohora - Drahany, která říčku u Malého Hradiska po mostě překračuje. Do její blízkosti se dostává, avšak nekříží ji, žlutá trasa Kořenec - Malé Hradisko, stejně tak jako nad jejím údolí začíná modrá Malé Hradisko - Javoříčko - Blansko - Čebín.\n\nNejdelší trasu však s říčkou sdílí červená turistická trasa Prostějov - Malé Hradisko - Seč - Náměšť na Hané, která vede od Malého Hradiska až po Lipovský mlýn právě údolím Zábrany a posléze do Seči podél Hloučely. Cestou ji musí případní poutníci překračovat celkem čtyřikrát a ani na jednom přechodu není k dispozici lávka či most, tudíž bývá obzvláště v jarních měsících či v obdobích se zvýšenou vodní hladinou, těžce schůdná. Tomuto faktu přispívá i hluboké údolí s velice příkrými stráněmi, které jsou místny v běžném vybavení neprůchozí.\n\nPřestože tato část Drahanské vrchoviny známá jako Protivanovská planina, okolí Zábrany nepočítaje, bývá v příhodných zimních měsících protkáno sítí běžkařských stop, vyznačné a pravidelně udržované jsou v jejím okolí pouze dvě tratě.\n\nPrvní z nich je červeně značený Protivanovský okruh, který vede z obce Protivanov cca 1km podél přítoku Zábrany až k lokalitě u Protivanovského mlýna, kde je pro turisty postaven altán i s lyžařskou mapou a po cca 0.5km dlouhém úseku v údolí nad něj stoupá a potkává se s okruhem Malé Hradisko, se vrací zpět do obce Protivanov.\n\nModře značený okruh Malé Hradisko kopíruje tok Zábrany od křižovatky s Protivanovským okruhem až po rozcestník \"Malé Hradisko (KOUP.)\", jenž se nachází u nádrže, jenž říčka zásobuje. Tady ji po mostě překračuje, pokračuje vysoko po její levé straně a opět ji křižuje před jejím vtečením do lesa. Tam se po vyjetí na vrchol hřebenu otáčí zpět a za obcí Malé Hradisko ještě přejíždí jeden z jejích přítoků v bývalé přírodní rezervaci Pod panským lesem.\n\nZábranu křižuje jediná cyklistická trasa, a to 5029 vedoucí po silnici třetí třídy číslo 37357 z Bukové do Protivanova.\n"}
{"id": "1093860", "url": "https://cs.wikipedia.org/wiki?curid=1093860", "title": "Medvěd Wojtek", "text": "Medvěd Wojtek\n\nWojtek (*1941 poblíž Hamadánu v Persii, uhynul 2. prosince 1963 v Edinburghu) byl medvěd syrský adoptovaný vojáky 22. zásobovací roty dělostřelectva 2. polského armádního sboru, jemuž velel generál Anders. Účastnil se Bitvy o Monte Cassino a dosáhl hodnosti desátníka.\n\nV dubnu roku 1942 polští vojáci na cestě z Persie do Palestiny za několik konzerv odkoupili malé, hnědé medvídě od perského chlapce. Medvěd ještě neuměl sám jíst a vojáci ho krmili kondenzovaným mlékem zředěným vodou z lahve od vodky, do které byl nakroucený šátek. Možná právě z toho důvodu Wojtek v dospělosti preferoval pít právě ze skleněných lahví. Medvěd byl oficiálně zaevidován do 22. zásobovací roty, se kterou byl v průběhu celé války až po demobilizaci ve Velké Británii.\n\nO medvídka bylo důkladně pečováno. Jeho oblíbenými pamlsky bylo ovoce, sirupy, marmeláda, med a pivo, které dostával za dobré chování. Jedl spolu s vojáky a spal s nimi ve stanu. Když vyrostl, dostal vlastní prostornou bednu. Nerad ovšem spal sám, a proto se často v noci chodil tulit k vojákům spícím ve stanech. Byl lidem naprosto oddaný a nebál se jich. To často vytvářelo zábavné situace s cizími vojáky a civilním obyvatelstvem.\n\nVojáci také vzpomínají, že Wojtek miloval jízdu armádními nákladními vozy a to jak na sedadle spolujezdce, tak i řidiče. Oblíbil si také zápasení s vojáky, které obvykle končily jeho vítězstvím: poražený ležel \"na lopatkách\" a medvěd mu olizoval tvář. Koluje i pověst, že v průběhu Bitvy o Monte Cassino desátník Wojtek pomáhal vojákům v nošení těžkých beden s dělostřeleckými granáty a nikdy žádnou z nich neupustil. Od té doby je medvěd s dělostřeleckým granátem v tlapách symbolem 22. zásobovací roty.\n\nPo válce byla 22. zásobovací rota dělostřelectva jako součást 2. polského armádního sboru polských vojsk na Západní frontě transportována do Glasgow ve Skotsku a spolu s ní i medvěd. Rota byla umístěná ve Winfield Parku, a desátník Wojtek se v krátkosti stal oblíbencem celého tábora a místního obyvatelstva. Místní polsko-skotské sdružení ho dokonce jmenovalo svým členem a obdarovalo ho lahví jeho oblíbeného piva.\n\nPo demobilizaci vojenské jednotky bylo rozhodnuto o tom, že medvěd poputuje do ZOO v Edinburghu. Ředitel ZOO se domluvil s vůdcem roty Antonim Chełkowským na tom, že se o desátníka bude starat a nikomu ho bez majorova souhlasu nedá. 15. listopad 1947 byl dnem rozloučení s medvědem. Později ho jeho spolubojovníci už v civilu do ZOO chodili navštěvovat a neohlížejíc se na upozornění pracovníků ZOO za ním často překračovali ohradu.\n\nVoják, desátník 22. roty, Wojtek, zemřel 2. prosince roku 1963 ve věku 22 let. O jeho smrti tehdy informovaly britské rádiové stanice. V dospělosti vážil okolo 500 liber (okolo 250 kg) a měřil více než 6 stop (185 cm).\n\n\n\n\n\n"}
{"id": "1093862", "url": "https://cs.wikipedia.org/wiki?curid=1093862", "title": "Pschu", "text": "Pschu\n\nPschu (abcházsky: Ҧсҳәы, Pschwy; rusky: Псху; gruzínsky: ფსხუ) je izolovaná horská vesnice ve střední Abcházii v okresu Suchumi. Podle sčítání lidu v roce 2011 zde žilo 189 obyvatel, z nichž 17 byli Abchazové (9 %) a 172 Rusové (91 %). Pschu je tedy vesnice, jež má jako jediná v celé Abcházii naprostou většinu obyvatel ruské národnosti.\n\nPschu se nachází v krásném a úrodném údolí v nadmořské výšce kolem 800 metrů nad mořem, sevřeném hřebeny Velkého Kavkazu ze severu a Bzybským hřbetem z ostatních stran. Jižně od vesnice protéká řeka Bzyb a v okolí též pramení několik jejích přítoků. V okolí Pschu se nachází několik pravěkých památek - dolmenů a také zřícenina zdejšího hradu.\n\nNedaleko vesnice na hoře Inal-Kuba se nachází jeden ze sedmi posvátných chrámů abcházského lidu.\n\nPschu původně obýval kavkazský národ zvaný Abazinové, jenž byl příbuzný s Abchazy. Ti své území bedlivě střežili a Pschu tak bylo jedním z hlavních míst, které dokázaly vzdorovat Ruskému impériu při jejich postupu v obsazování Kavkazu. Pschu padlo jako jedno z posledních míst až roku 1864 a drtivá většina Abazinů se následně rozhodla uprchnout do Osmanské říše. Většina uprchlíků z Pschu však špatně snášela přímořské klima a mnozí podlehli hladu nebo malárii ještě před transportem přes Černé moře.\n\nPschu tak zůstalo zcela vylidněné a časem se do vesnice nastěhovaly ruské rodiny, které zde žijí dodnes. Ty si zde nechaly postavit malou vodní elektrárnu a rovnou louku za vesnicí udržují jako provizorní letiště, jež občas využívají místní obyvatelé nebo turisté k letům do Suchumi.\n\nNa podzim 1942 bylo Pschu několik dní okupováno Wehrmachtem a stalo se tak jediným sídlem Zakavkazska, jež kdy ovládlo nacistické Německo.\n"}
{"id": "1093871", "url": "https://cs.wikipedia.org/wiki?curid=1093871", "title": "Brusel severní nádraží", "text": "Brusel severní nádraží\n\nBrusel severní nádraží (francouzsky Bruxelles-Nord, nizozemsky Brussel-Noord) je jedno ze železničních nádraží v Bruselu. Nachází se severně od centra města, ve čtvrti Schaerbeek. \n\nNa nádraží zastavují příměstské, regionální, ale i mezistátní vlaky, které přijíždějí do belgické metropole z Německa a Nizozemska. Týdně využije stanici 200 000 cestujících.\n\nPůvodní nádraží, kudy projel jeden z prvních vlaků po evropském kontinentu, se nacházelo jižněji od toho současného, u stanice metra Botanique (Botanické zahrady). V roce 1952 byl nicméně dokončen železniční průtah městem, v rámci něhož bylo staré nádraží zbouráno a modernější vybudováno o něco severněji, dále od Rogierova náměstí. Původní budova z poloviny 50. let poté byla o třicet let později rozšířena a kolem ní vyrostla obchodní čtvrť výškových budov. Železniční nádraží v současné době také slouží i pro odjezdy mezinárodních i regionálních autobusů.\n"}
{"id": "1093872", "url": "https://cs.wikipedia.org/wiki?curid=1093872", "title": "Nikola Mirotić", "text": "Nikola Mirotić\n\nNikola Mirotić, srbsky Никола Миротић (* 11. únor 1991, Podgorica) je černohorsko-španělský profesionální basketbalista. Měří 206 centimetrů. V současnosti působí v americkém klubu Milwaukee Bucks v NBA.\n\nJiž ve svých čtrnácti letech, v roce 2005, podepal kontrakt se španělským klubem Real Madrid. V něm pak působil v letech 2008–2014. Jednou s ním vyhrál španělskou ligu (2013), dvakrát španělský pohár (2012, 2014), dvakrát superpohár (2012, 2013). V roce 2013 zaznamenal nejvíce košů ve španělské lize, dvakrát se dostal do all-stars celého ročníku (2013, 2014).\n\nV roce 2014 odešel do NBA, a to jakožto nejlépe placený evropský nováček v historii.\n\nV roce 2010 získal španělské občanství. Nakonec se rozhodl, že bude Španělsko i reprezentovat. Vyhrál s ním mistrovství Evropy hráčů do 20 let v roce 2011, přitom byl nejlepším střelcem turnaje. Rok předtím na stejném turnaji získal bronz, zde se dostal do all-stars týmu.\n\n"}
{"id": "1093873", "url": "https://cs.wikipedia.org/wiki?curid=1093873", "title": "Park Leopold", "text": "Park Leopold\n\nPark Leopold (francouzsky Parc Léopold, nizozemsky Leopoldspark) je veřejný anglický park v západní části belgické metropole Bruselu. Nachází se v Evropské čtvrti, východně od komplexu budov Evropského parlamentu. Sousedí také s budovou Evropské rady.\n\nPark byl otevřen v roce 1880 po odstranění místní zoologické zahrady. Jeho dominantu představuje jezírko, které napájí potok Maalbeek. V parku se nacházelo několik budov škol a institutů, které dnes slouží buď pro potřeby Evropského parlamentu, nebo různých jiných mezinárodních institucí.\n\nPark je otevřen každý den mezi 6 a 22 hodinou, na noc se zavírá.\n"}
{"id": "1093875", "url": "https://cs.wikipedia.org/wiki?curid=1093875", "title": "Christina Johnston", "text": "Christina Johnston\n\nChristina Johnston (* 1. prosince 1987 Suffolk, Anglie) je britská sopranistka, která zpívá převážně klasické a operní skladby a působí i v hudebních divadlech.\n\nChristina se narodila v Suffolku ve východní Anglii. Její matkou je Gillian Johnston a otcem Peter Johnston, který ale zemřel, když Christině bylo 11 let. Christina je jedináček a vyrůstala ve Framlinghamu, Suffolk, kde její teta Diana Howard byla správkyní Framlinghamského panství. Navštěvovala internátní školu Flamingham College. Stala se finalistkou v pořadu BBC \"Chorister of the Year\". V 17 letech získala stipendium na Guildhall School of Music and Drama. Během studia na této konzervatoři vystupovala v různých inscenacích i na koncertech. Zpívala pod taktovkou mnoha dirigentů a zúčastnila se mistrovských kurzů, pod vedením vynikajících sopranistek a operních pěvkyň (Dame Kiri Te Kanawa, Renee Fleming, Emma Kirby, Yovonne Kenny), účastnila se prestižních mezinárodních soutěží a postoupila mezi čtyři nejlepší v soutěži The National Performing Arts Competition (Mezinárodní soutěž múzických umění).\n\nV roce 2010 se přestěhovala do Prahy, kde působila jako sólistka Státní opery Praha. Dále se rozvíjela a studovala pod vedením korepetitorky Jeleny Noskové a dirigenta Richarda Heina. V současnosti bydlí ve vesničce u Ondřejova.\n\nChristina byla jednou ze sólových pěvkyň festivalu Art for Life v Praze a zpívala v Kazaňské opeře (Rusko), kde hrála roli Olympie v Hoffmannových povídkách Jacquese Offenbacha. Nejnověji zpívala v premiérovém představení Pucciniho opery Tosca pod taktovkou dirigenta Waltera Attanasiho. V roce 2012 se umístila na 3. místě Mozartovské soutěže v Praze. V prosinci téhož roku debutovala ve Státní opeře Praha, jako Královna noci v Mozartovo Kouzelné flétně a v roce 2013 jako Adele ve Straussovo Netopýru. Debutovala také v roli Zerliny v Mozartovo hře Don Giovanni ve Stavovském divadle (2014).\n\nZpívala pro prezidenta České republiky a prezidenta Evropské unie v rámci 5. výročí Východního summitu na Pražském hradě a to s českým chlapeckým pěveckým sborem BoniPueri, se kterým dlouhodobě spolupracuje. Pěvecký sbor doprovázel již takové hvězdy, jako jsou José Carreras, Bobby McFerrin nebo Noemi Kiss. Pro rok 2015 připravují společné CD.\n\nV rámci několika projektů spolupracovala na projektech s českým skladatelem filmové hudby Robertem Jíšou, např. Století Miroslava Zikmunda, Hlasy Světla 3D, současné klasické skladbě v multimediálním provedení, kterou autor napsal přímo Christině na míru. Posledním z nich byla spolupráce na filmu Aldabra (2015) režiséra Steva Lichtaga, v kterém Christina zpívá hlavní téma.\n\nChristina Johnston vystupuje na koncertech pořádaných v Čechách a na Slovensku. Kromě zpěvu miluje Christina jízdu na koních a tanec. Podporuje také UNICEF ČR a Armádu spásy pro ČR a Slovensko.\n\n\n"}
{"id": "1093877", "url": "https://cs.wikipedia.org/wiki?curid=1093877", "title": "Miami Open 2015", "text": "Miami Open 2015\n\nMiami Open 2015, oficiálně se jménem sponzora Miami Open presented by Itaú 2015, byl společný tenisový turnaj mužského okruhu ATP World Tour a ženského okruhu WTA Tour, hraný v areálu Tennis Center at Crandon Park na otevřených dvorcích s tvrdým povrchem. Konal se mezi 24. březnem až 4. dubnem 2015 ve floridském Key Biscayne jako 31. ročník turnaje.\n\nMužská polovina se řadila po grandslamu do druhé nejvyšší kategorie okruhu ATP World Tour Masters 1000 a její dotace činila 6 267 155 amerických dolarů. Ženská část s rozpočtem 6 157 160 dolarů patřila také do druhé nejvyšší úrovně okruhu WTA Premier Mandatory. Miamská událost tradičně navázala na kalifornský Indian Wells Masters. Poprvé byl generálním sponzorem bankovní dům Itaú.\n\nNejvýše nasazenými hráči v soutěžích dvouher byly světové jedničky Novak Djoković a Serena Williamsová. V mužské čtyřhře startoval první pár světa Bob a Mike Bryanovi. V ženském deblu plnila roli turnajových jedniček druhá světová dvojice Martina Hingisová se Saniou Mirzaovou.\n\nKromě Sabiny Lisické všichni obhájci titulů na turnaji opět zvítězili. Novak Djoković se stal prvním hráčem v historii, jenž třikrát opanoval oba úvodní americké Mastersy v jediném kalendářním roce (2011, 2014, 2015). Celkově si připsal pátou trofej z Miami Masters a 51. titul na okruhu ATP Tour. Serena Williamsová triumfovala si v Miami připsala osmý titul, čímž se stala čtvrtou tenistkou historie, která vyhrála jeden turnaj alespoň osmkrát. Zařadila se tak po bok Chris Evertové, Steffi Grafové a Martiny Navrátilové. Carla Suárezová Navarrová se díky finálové účasti posunula na žebříčku WTA poprvé v kariéře do elitní světové desítky, když jí patřila 10. příčka.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující páry nastoupily do hlavní soutěže z pozice náhradníka:\n\n\n\n\n"}
{"id": "1093882", "url": "https://cs.wikipedia.org/wiki?curid=1093882", "title": "PTU", "text": "PTU\n\nPTU může být:\n\n"}
{"id": "1093885", "url": "https://cs.wikipedia.org/wiki?curid=1093885", "title": "Ján Palárik", "text": "Ján Palárik\n\nJán Palárik (27. duben 1822, Raková – 7. prosinec 1870, Majcichov u Trnavy) byl slovenský katolický kněz, spisovatel-dramatik, publicista, překladatel a národní buditel. Patřil vedle Jána Chalupky k nejznámějším slovenským dramatikům 19. století.\n\nPocházel z tesařské rodiny a počáteční vzdělání, i hudební, dostal od rodičů. Gymnázium studoval v Prešově a Kecskemétu, teologii pak studoval v Ostřihomi, Bratislavě a Trnavě. Spolu s Jozefem Viktorinem, Martinem Hattalou a hrabětem Rudolfem Nyárim zde vytvořili kroužek národně uvědomělých, pokrokově a racionalisticky orientovaných seminaristů.\n\nPo vysvěcení působil ve Starém Tekově, Vindšachte (dnes Štiavnické Bane) a Banské Štiavnici. V letech 1852-1862 působil na německé faře v Pešti. V šedesátých letech 19. století se začal věnoval politické publicistice, přispíval zejména do časopisu \"Priateľ školy a literatúry\" a \"Slovenských novín\". Významným způsobem zasáhl do dobových jazykových sporů týkajících se podoby spisovného slovenského jazyka – ve svých článcích hájil tzv. štúrovskou slovenštinu.\nSpoluzakládal Matici slovenskou, pro její potřeby pak posuzoval divadelní hry a byl také pořizovatelem čítanek a gramatiky pro katolické školy. V roce 1868 se účastnil založení nové politické strany – \"Novej školy slovenskej\". Jejím cílem bylo spolu s uherskou levicí obnovit zákony z roku 1848 a učinit z rakouské reálné unie pouhou unii personální.\n\nSvé politické názory Palárik otevřeně prezentoval i v almanachu \"Lipa\" (1864), kde nabídl vlastní variantu řešení vztahů mezi slovanskými národy: necentralistickou, demokratickou a federalistickou reformu slovanské myšlenky s odmítnutím ruského absolutismu – čímž se polemicky vymezil zejména vůči rusofilské koncepci Jána Kollára.\nOd roku 1862, na přímluvu hraběnky Esterházyové-Bezobrazovové, působil v Majcichově až do své smrti. Zemřel v důsledku žaludečních vředů. V Majcichově je i pohřben a v místním kulturním domě lze navštívit jeho pamětní místnost.\n\nZpočátku byl činný zejména v periodikách; vydával časopis \"Cyrill a Method\" a za prosazování ekumenismu a demokratizačních reforem v církvi na jeho stránkách byl potrestán církevním vězením a přeložením do Pešti. Později redigoval \"Katolícke noviny pre dom a cirkev\". Jeho literární dílo se skládá zejména z dramat, ale také z mnoha publicistických děl a několika učebnic (náboženství, čítanek, gramatik pro slovenské školy). Ve svých dílech vyjadřuje zejména opravdové vlastenectví a snahu o rozmach slovenského jazyka i kultury.\nPro jeho veselohry je typická komediální zápletka postavená na principu záměny postav, satirické zobrazení pokřivenosti společenského života i lidských charakterů a problematika národního odpadlictví. Všechny jeho hry byly inscenované u divadelních ochotníků a zaznamenaly velký úspěch. S odstupem času bývají hodnoceny jako příliš dobově determinované, přičemž se vyzdvihuje zejména jejich dokumentární hodnota – věrně popisují dobovou atmosféru, takže jsou důležitým přínosem pro pochopení epochy, v níž autor žil.\n\nByl i překladatelem, z němčiny překládal především Ch. Schmida (\"Spisy pre mládež\", 1955-1856). Používal pseudonymy Beskyd, Ján Beskyd či Paliarik Ján.\n\nJe po něm pojmenována obec Palárikovo a od roku 2001 i Divadlo Jána Palárika v Trnavě.\n\n\n\n"}
{"id": "1093886", "url": "https://cs.wikipedia.org/wiki?curid=1093886", "title": "Bulevar oslobođenja", "text": "Bulevar oslobođenja\n\nBulevar oslobođenja (v srbské cyrilici Булевар ослобођења; česky doslova Bulvár Osvobození, často kolokviálně jen Bulevar) je jedna z hlavních tříd v Novém Sadu, metropole srbské Autonomní oblasti Vojvodiny. Spojuje místní železniční nádraží s Mostem Svobody. \n\nV současné době se název \"Bulevar\" používá také i pro okolní rezidenční zástavbu, které sleduje osu třídy.\n\nVelkolepý bulvár, který prochází městem severo-jižním směrem je dlouhý celkem tři kilometry. Jeho vznik byl předpokládán územním plánem města Nového Sadu, který byl schválen samosprávou v roce 1950.\n\nVybudován byl v první polovině 60. let 20. století v období dynamického rozvoje města. Výstavba přímé šestiproudé třídy si vyžádala demolici řady původních domů, které vznikly v průběhu 19. století. Bulvár byl nicméně budován postupně (po etapách) a po jeho stranách vyrůstaly moderní věžové domy. Stavební práce na velkolepé třídě byly zahájeny v roce 1960 a dokončen byl postupně po několika letech. Po svém otevření nesl až do roku 1991 název \"Bulevar 23. oktobar\"/\"Булевар 23. октобар\"', podle dne, kdy byl Novi Sad osvobozen.\n\nPo Bulváru osvobození směřuje značná část tranzitní dopravy ve směru Subotica–Ruma a Zrenjanin–Ruma. Je tudy veden značný počet městských i příměstských autobusových linek.\n\nPo stranách bulváru se nachází různé významné objekty (od severu k jihu):\n\n"}
{"id": "1093889", "url": "https://cs.wikipedia.org/wiki?curid=1093889", "title": "Miami Open 2015 – ženská dvouhra", "text": "Miami Open 2015 – ženská dvouhra\n\nDo soutěže ženské dvouhry na tenisovém turnaji Miami Open 2015 nastoupilo devadesát šest hráček. Z kvalifikace postoupilo třináct tenistek, z toho dvanáct řádně po dvou kolech a Čeng Saj-saj jako šťastná poražená. Dvojnásobnou obhájkyní titulu byla americká světová jednička Serena Williamsová.\n\nRoli favoritky potvrdila Serena Williamsová, když ve finále deklasovala španělskou turnajovou dvanáctku Carlu Suárezovou Navarrovou po setech 6–2 a 6–0. Poražená byla vyrovnanou soupeřkou jen v úvodní fázi do stavu her 2:2. Poté již neuhrála ani jeden game.\n\nWilliamsová tak v probíhající sezóně prodloužila svou neporazitelnost navýšením výher na 18:0. Na Miami Masters si připsala osmý titul, čímž se stala čtvrtou tenistkou historie, která vyhrála jeden turnaj alespoň osmkrát. Zařadila se tak po bok Chris Evertové, Steffi Grafové a Martiny Navrátilové. Na okruhu WTA Tour získala celkově 66. singlovou trofej. Suárezová Navarrová se v následném vydání žebříčku WTA ze 6. dubna 2015 posunula poprvé v kariéře do eltiní světové desítky, když jí patřila 10. příčka.\n\nVítězka si do žebříčku WTA připsala 1 000 bodů a obdržela prémii 900 400 dolarů.\n\nVšech třicet dva nasazených mělo volný los do druhého kola.\n\n\n"}
{"id": "1093893", "url": "https://cs.wikipedia.org/wiki?curid=1093893", "title": "Budkovické slepence", "text": "Budkovické slepence\n\nBudkovické slepence jsou přírodní památka ev. č. 5826 poblíž vsi Budkovice v okrese Brno-venkov. Vyhlášena byla 1. ledna 2014.\n\nLokalita se nachází na svazích levého břehu řeky Rokytné ve výškách od 219 do 310 m nad mořem. Přírodní památku tvoří dvě samostatná území o celkové rozloze 12,41 ha, z nichž jedno navazuje na hranicích okresu na národní přírodní rezervaci Krumlovsko-rokytenské slepence. Předmětem ochrany PP Budkovické slepence jsou slepencové svahy se stepní a skalní vegetací (koniklec velkokvětý, hvozdík moravský) a rovněž výskytem významných druhů živočichů (tesařík obrovský).\n"}
{"id": "1093896", "url": "https://cs.wikipedia.org/wiki?curid=1093896", "title": "Budova leteckého velitelství v Zemunu", "text": "Budova leteckého velitelství v Zemunu\n\nBudova leteckého velitelství v Zemunu (srbsky v cyrilici Зграда команде ваздухопловства (у Земуну), v latince Zgrada komande vazduhoplovstva (u Zemunu)) je funkcionalistická budova, nacházející se v bělehradské čtvrti Zemun. Jedná se o funkcionalistickou budovu vybudovanou v roce 1935 podle návrhu architekta Dragiši Brašovana. V současné době je památkově chráněna.Budova byla vystavěna pro potřeby jugoslávského letectva v polovině 30. let 20. století. Během svého dokončení byla největší stavbou v Zemunu, který tehdy byl malým městem daleko od Bělehradu (než byl k jugoslávské metropoli připojen o několik desítek let později). Stavba je součástí rozsáhlého komplexu budov jugoslávského vojenského velitelství. Čtyřpatrová stavba má čtvercový půdorys s nádvořím; hlavní věž má sedm pater. Monumentálnost přední fasády doplňují dvě křídla po stranách objektu. Nad hlavním vchodem do budovy byla v roce 1938 umístěna socha Ikara od akademického sochaře Zlate Markova.\n\nBudova patří k nejznámějším dílům architekta Dragiši Brašovana i jugoslávské moderní architektury. Přestože je v současné době objekt památkově chráněn a dochován; byl v roce 1999 poškozen během bombardování Jugoslávie, kdy jej zasáhla jedna z pum. V roce 2000–2001 byla proto budova rekonstruována a doplněna o památník obětí bombardování.\n"}
{"id": "1093905", "url": "https://cs.wikipedia.org/wiki?curid=1093905", "title": "Pustý mlýn", "text": "Pustý mlýn\n\nPustý mlýn je přírodní památka ev. č. 5825 poblíž obce Biskoupky v okrese Brno-venkov. Vyhlášena byla 1. ledna 2014.\n\nLokalita se nachází na svazích levého břehu řeky Jihlavy ve výškách od 229 do 343 m nad mořem, v přírodním parku Střední Pojihlaví. Je jednou ze série většího množství maloplošných chráněných území na březích Jihlavy v úseku mezi Mohelnem a Hrubšicemi. Předmětem ochrany PP Pustý mlýn jsou různé typy přírodních stanovišť (hercynské dubohabřiny, suťové lesy, acidofilní teplomilné doubravy s kručinkou chlupatou, štěrbinová vegetace silikátových skal a drolin, skalní vegetace s kostřavou sivou, subpanonské stepní trávníky, úzkolisté stepní trávníky a suchá vřesoviště nížin a pahorkatin) se vzácnou faunou a flórou a s významným výskytem přástevníka kostivalového.\n"}
{"id": "1093912", "url": "https://cs.wikipedia.org/wiki?curid=1093912", "title": "Budova urbanistického úřadu (Bělehrad)", "text": "Budova urbanistického úřadu (Bělehrad)\n\nBudova urbanistického úřadu (srbsky v cyrilici Зграда урбанистичког завода, v latince Zgrada urbanističkog zavoda) je brutalistická budova, která slouží pro potřeby úřadu pro plánování a rozvoj srbské metropole. Nachází se na ulici \"Palmotićeva\". Stavba byla dokončena v roce 1970 podle projektu architekta Branislava Jovina.\n"}
{"id": "1093915", "url": "https://cs.wikipedia.org/wiki?curid=1093915", "title": "Elisabeth Fügemann", "text": "Elisabeth Fügemann\n\nElisabeth Fügemann (* 1985, Meerane, Sasko, Německá demokratická republika) je německá improvizující hudebnice a hudební učitelka. Jejím nástrojem je violoncello.\n\nV roce 2002 absolvovala pedagogickou praxi na Hudební akademii. Poté až do roku 2008 studovala hru na violoncello na konzervatoři v Drážďanech (\"Hochschule für Musik „Carl Maria von Weber“\"). Poté pokračovala ve svém studiu na konservatoři v Kolíně nad Rýnem, a sice v oboru jazzového violoncella.\n\nBěhem svého studia se zapojila do dění na scéně improvizační hudby v Kolíně n.R. a ve Wuppertalu, a to společně s umělci jako jsou Scott Fields, Matthias Muche, Paul Hubweber, Brad Henkel, Angelika Sheridan, Tanya Ury a Philip Zoubek. Účinkovala také společně s wuppertalským Improvisations Orchester a jinými formacemi. V současnosti je zapojena do projektů orchestru Zeitkratzer. Vystupuje také v divadle wort und tat, které vede herec a režisér Roland Matthies z města Horstedt.\n\nElisabeth Fügemann interpretuje kromě toho tzv. novou hudbu (\"Neue Musik\"), mj. elektronickou hudbu. Byla mj. sólistkou při premiéře skladby \"Forma\" od polského skladatele Michała Pryndy v rámci festivalu \"Acht Brücken - Musik für Köln\" (Osm mostů - hudba pro Kolín n.R.) dne 9. května 2013. Festival „Osm mostů“ se koná každoročně a v roce 2013 přilákal 30 000 návštěvníků. Pětkrát v roce vystupuje s kolínským Multiple Joy(ce) Orchestra (do roku 2008 \"James Choice Orchestra\") v místnosti zvané Loft. Tento orchestr pěstuje tradici skupinové jazzové improvizace od Duke Ellingtona až po Sun Ra. Věnuje se také hudebním inovacím skladatelů jako jsou Morton Feldman, John Cage, Maurizio Kagel, Iannis Xenakis, György Ligeti, Anthony Braxton a Roscoe Mitchell.\n\n"}
{"id": "1093916", "url": "https://cs.wikipedia.org/wiki?curid=1093916", "title": "Na kutinách", "text": "Na kutinách\n\nNa kutinách je přírodní památka ev. č. 5812 poblíž obce Lubné v okrese Brno-venkov. Vyhlášena byla 31. prosince 2013.\n\nLokalita se nachází v hlubokém žlebu vodoteče tekoucí z obce Lubné, která se nedaleko pod chráněným územím vlévá do říčky Libochovky. Ve svahu nad potokem se nachází ochranné pásmo přírodní památky. Předmětem ochrany PP Na kutinách je zbytek strukturovaného lesního porostu, jenž disponuje druhovou skladbou blízkou přírodě a větším množstvím odumřelé dřevní hmoty. Roste zde jedle bělokorá.\n"}
{"id": "1093929", "url": "https://cs.wikipedia.org/wiki?curid=1093929", "title": "Dmitrij Nazarov", "text": "Dmitrij Nazarov\n\nDmitrij „Dima“ Valentinovič Nazarov (ázerbájdžánsky Dmitri Nəzərov, rusky Дмитрий Валентинович Назаров; * 4. dubna 1990, Krasnoarmejsk, Kazašská SSR, Sovětský svaz) je německo-ázerbájdžánský fotbalový útočník a reprezentant Ázerbájdžánu, který od roku 2016 působí v klubu FC Erzgebirge Aue.\nV A-mužstvu Ázerbájdžánu debutoval 27. 5. 2014 pod trenérem Berti Vogtsem v přátelském utkání v San Franciscu proti domácímu týmu USA (porážka 0:2).\n\n"}
{"id": "1093931", "url": "https://cs.wikipedia.org/wiki?curid=1093931", "title": "Burim Kukeli", "text": "Burim Kukeli\n\nBurim Kukeli (* 16. ledna 1984, Gjakova, SFR Jugoslávie) je albánský fotbalový záložník, od roku 2012 působí v klubu FC Zürich. Je také členem albánské fotbalové reprezentace.\nV národním A-mužstvu Albánie debutoval v kvalifikačním utkání 7. 9. 2012 proti týmu Kypru (výhra 3:1).\nItalský trenér albánského národního týmu Gianni De Biasi jej vzal na EURO 2016 ve Francii. Na evropský šampionát se Albánie kvalifikovala poprvé v historii.\n\n"}
{"id": "1093933", "url": "https://cs.wikipedia.org/wiki?curid=1093933", "title": "Anophthalmus hitleri", "text": "Anophthalmus hitleri\n\nAnophthalmus hitleri je brouk z čeledi střevlíkovitých. Je dlouhý okolo 0,5 cm a žije pouze v několika jeskyních v okolí slovinského města Celje. Odborný název \"Anophthalmus\" znamená doslova „bezoký“ a vychází z toho, že v důsledku adaptace na podmínky, v nichž panuje stálá tma, u tohoto druhu zakrněly zrakové orgány. Orientuje se pomocí hmatových chloupků na tykadlech. Larvy i dospělci jsou draví.\n\nTento druh objevil v roce 1933 slovinský sběratel Vladimir Kodrič. Odeslal exemplář německému entomologovi Oskaru Scheibelovi, ten ho určil jako samostatný druh, který jako přesvědčený nacista pojmenoval po Adolfu Hitlerovi. Protože v taxonomii platí pravidlo priority, nebyl tento název nikdy změněn. Kvůli svému jménu je brouk velmi ceněn mezi sběrateli válečných relikvií, za jeden exemplář se platí až tisíc euro. Tento obchod přivedl vzácný druh na pokraj vyhubení. K postupnému vymírání tohoto druhu také nasvědčuje skutečnost, že neonacisté z celého světa se sjíždí u slovinských jeskyní a odnášejí si tento dravý hmyz ke sběratelským účelům.\n\nV roce 1984 vydala jugoslávská pošta známky s námětem ohrožených živočichů, na nichž je vyobrazen \"Anophthalmus hitleri\", ovšem bez popisu.\n"}
{"id": "1093935", "url": "https://cs.wikipedia.org/wiki?curid=1093935", "title": "Stare Babice", "text": "Stare Babice\n\nStare Babice je vesnice v Polsku nacházející se v Mazovském vojvodství, v okrese Varšava západ, v gmině Stare Babice.\n\nObec se nachází na silnici č. 580 z Varšavy vedoucí přes Leszno do obcí Żelazowa Wola a Sochaczew, 13 kilometrů západně od centra Varšavy.\n\nStředověké Babice byly na západ od dnešní návsi při potoce. V první polovině 16. století zde byl dřevěný kostel, fara a farní škola. V roce 1728 byl postaven zděný kostel z iniciativy kancléře Jana Szembeka. V roce 1827 měla obec 26 domů, 266 obyvatel a 3098 věřících místní farnosti. Ve stejném roce se potomci rodiny Babických přestěhovaly do gubernie Minsk, a další majitel, Jasieński, byl zabit při povstání, a panské sídlo vyhořelo.\n\nV 20. století byla na místě bývalého vojenského cvičiště založena Transatlantická telegrafní centrála zničená v roce 1945. V roce 1939 byly Babice v přední linii při obraně Varšavy. V roce 1942 se zde konala poprava 110 Židů přivezených z varšavského ghetta.\n\n\n"}
{"id": "1093938", "url": "https://cs.wikipedia.org/wiki?curid=1093938", "title": "FC Pramen Havlíčkův Brod", "text": "FC Pramen Havlíčkův Brod\n\nFC Pramen Havlíčkův Brod je český futsalový klub z Havlíčkova Brodu, hrající od sezóny 2010/11 moravskou futsalovou Divizi, skupina E. Klub byl založen v roce 1990. Největšího úspěchu dosáhl v sezóně 2000/01, kdy se klubu povedlo vyhrát nejvyšší soutěž. Díky vítězství v lize byl klub zařazen do prvního ročníku futsalové Ligy mistrů. Ve skupině A klub skončil na třetím místě. Po zisku mistrovského titulu přišel hned v další sezóně pro klub nečekaný pád do druhé ligy. Klub se ještě dokázal další sezónu vrátit, ale poté znovu sestoupil po jedné sezóně v nejvyšší soutěži. V sezóně 2009/10 klub dokonce sestoupil do Divize, třetí nejvyšší soutěže v republice.\n\nSvé domácí zápasy odehrává klub ve sportovní hale TJ Jiskra Havlíčkův Brod s kapacitou 200 diváků.\n\n\nZdroj: \n\n\nZdroj: \n\n"}
{"id": "1093939", "url": "https://cs.wikipedia.org/wiki?curid=1093939", "title": "Elseid Hysaj", "text": "Elseid Hysaj\n\nElseid Gëzim Hysaj (* 2. února 1994 nebo 20. února 1994, Skadar) je albánský fotbalový obránce, hráč italského klubu SSC Neapol. Je také členem albánské fotbalové reprezentace.\n\nProfesionální kariéru zahájil v roce 2012 v italském klubu Empoli FC. V roce 2015 přestoupil do SSC Neapol.\n\nV národním A-mužstvu Albánie debutoval v přátelském utkání 6. 2. 2013 proti reprezentaci Gruzie (prohra 1:2).\nItalský trenér albánského národního týmu Gianni De Biasi jej vzal na EURO 2016 ve Francii. Na evropský šampionát se Albánie kvalifikovala poprvé v historii.\n\n"}
{"id": "1093943", "url": "https://cs.wikipedia.org/wiki?curid=1093943", "title": "Vranský potok", "text": "Vranský potok\n\nVranský potok je potok, který pramení v Ústeckém kraji, ale protéká převážně po severním okraji Kladenského okresu ve Středočeském kraji. Jeho délka je 22,19 km a je levostranným přítokem Bakovského potoka, do kterého se vlévá na jeho 7,3 říčním kilometru. Rozloha povodí je 105,5 km².\nPotok pramení ve výšce 337 m n. m. zhruba 1100 m severně od okraje obce Telce v okresu Louny v Ústeckém kraji. Pramen je při západním okraji silnice č.II/237 v místech, která se označují jako U Kanálů a nebo Na Dolinách. Potůček proteče pod silnicí a teče východním směrem. Zhruba po 1150 metrech vtéká na území kladenského okresu ve Středočeské kraji. Pak protéká při severním okraji lesa, zvaného Obora. Dále pak teče při jižním okraji obce Vraný, podle níž se potok nazývá.\n\nNa okraji obce proteče pod silnicí č.II/239 a pak v místech zvaných U Práče přijímá zleva Močidelský potok. Zhruba po dvou kilometrech protéká obcí Horní Kamenice a pak vesničkou Údešice. Po průtoku širším údolím se dostane k obci Jarpice. Pod touto obcí se do Vranského potoku zprava vlévá Pálečský potok. Dále náš potok protéká podél Budenic a Budeniček, proteče zámeckým parkem zámku Budenice. Pak v obci Šlapanice projde pod silnicí č.II/118 a proteče Šlapanickým rybníkem.\n\nDále směřuje přes Poštovice, kde projde pod silnicí č.II/239 do Kmetiněvsi a do Hospozína. Tady protéká soustavou rybníků. Pak protéká širokým údolím a před obcí Černuc proteče pod železniční tratí č.096 (Roudnice nad Labem - Zlonice). Po průtoku Černucí proteče pod silnicí II/240 a pak teče podél přírodní památky PP Pod Šibenicí a dále kolem obce Dolní Kamenice a Budihostice. Proteče Budihostickým rybníkem a z něho se zleva v nadmořské výšce 181 m napojí na Bakovský potok.\n\nPodél Vranského potoka od jeho soutoku s Bakovským potokem jsou následující obce:\n\nBudihostice, Dolní Kamenice, Černuc, Hospozín, Kmetiněves, Poštovice, Šlapanice, Budeničky, Budenice, Jarpice, Údešice, Horní Kamenice a Vraný.\n\n"}
{"id": "1093945", "url": "https://cs.wikipedia.org/wiki?curid=1093945", "title": "Giovanni Veneziano", "text": "Giovanni Veneziano\n\nGiovanni Veneziano (11. března 1683 Neapol – 13. dubna 1742 tamtéž) byl italský hudební skladatel a varhaník.\n\nGiovanni Veneziano studoval na konzervatoři \"Santa Maria di Loreto\" v Neapoli skladbu, zpěv, varhany a cembalo, mimo jiné, u svého otce Gaetana Veneziano. V roce 1704 převzal od svého otce místo varhaníka v dvorním orchestru. Když však v roce 1707 ve válce o španělské dědictví Rakušané obsadili Neapol a přišel o místo, protože, stejně jako jeho otec, byl ve službách krále Filipa V. Španělského.\n\n17. ledna 1711 se v \"Teatro dei Fiorentini\" hrála jeho první opera buffa \"Lo mbroglio de li nomme\" a v září roku 1714 další komedie \"Patrò Tonno d'Isca\". V červenci roku 1716 byl jmenován druhým mistrem na konzervatoři \"Santa Maria di Loreto\" a toto místo si již udržel až do smrti. Mezi jeho žáky prosluli zejména Davide Perez a Nicola Logroscino.\n\nV roce 1735 byli Rakušané z Neapole vyhnáni, králem Neapole se stal Karel III. Španělský a Veneziano byl znovu jmenován zástupcem dvorního kapelníka a královským dvorním varhaníkem. Zemřel v roce 1742. Svou manželku Theodoru Pulzone a osm dětí zanechal v nejistých podmínkách.\n\nVýznam Giovanniho Veneziana tkví zejména v tom, že byl prvním z neapolských hudebníků, kteří komponovali komické opery a navíc na text v místním, neapolském, nářečí.\n\n\n"}
{"id": "1093947", "url": "https://cs.wikipedia.org/wiki?curid=1093947", "title": "Zemětřesení v Ašchabadu 1948", "text": "Zemětřesení v Ašchabadu 1948\n\nZemětřesení v Ašchabadu patřilo k největším přírodním katastrofám dvacátého století, přesto se o něm většina světa dověděla až po čtyřiceti letech. Došlo k němu 6. října 1948 okolo druhé hodiny ráno místního času. Vzniklo v hloubce okolo 10 km a mělo sílu 7,3 stupně Richterovy stupnice. Počet obětí se odhaduje na více než sto tisíc; Saparmurat Nijazov, který při zemětřesení přišel o všechny příbuzné, uvádí ve své knize \"Ruhname\", že zemřelo 176 000 ze 198 000 obyvatel turkmenského hlavního města. Většina lidí zahynula v troskách zřícených budov, které byly postaveny bez ohledu na umístění v seizmicky aktivní zóně. Zničeno bylo přes devadesát procent domů, materiální škody se odhadují na 200 miliard rublů.\n\nSovětský režim z propagandistických důvodů rozsah katastrofy utajil, \"Pravda\" přinesla pouze stručné oznámení, že v Ašchabadu došlo k zemětřesení, při němž zahynulo několik lidí. Otřesy půdy, které byly zaznamenány na íránském území, pokládala americká generalita za tajnou zkoušku sovětské jaderné zbraně. Teprve v roce 1988 byly publikovány informace o skutečném rozsahu katastrofy. V Ašchabadu byl vybudován velký pomník obětem zemětřesení, výročí tragédie bylo v Turkmenistánu vyhlášeno jako památný den.\n"}
{"id": "1093949", "url": "https://cs.wikipedia.org/wiki?curid=1093949", "title": "Římskokatolická farnost Jarošov nad Nežárkou", "text": "Římskokatolická farnost Jarošov nad Nežárkou\n\nŘímskokatolická farnost Jarošov nad Nežárkou je územním společenstvím římských katolíků v rámci jindřichohradeckého vikariátu českobudějovické diecéze.\n\nPlebánie v Jarošově byla zřízena v roce 1359. Z původního kostela je dodnes zachován presbytář, datovaný do 70. let 14. století, ostatní části kostela jsou barokní z poloviny 18. století. Ve 2. půli 20. století přestala být farnost obsazována sídelním duchovním správcem.\nFarnost Jarošov nad Nežárkou je součástí kollatury farnosti Jindřichův Hradec a jejím administrátorem ex currendo je prob. Mgr. Ivo Prokop.\n"}
{"id": "1093951", "url": "https://cs.wikipedia.org/wiki?curid=1093951", "title": "William Morris Davis", "text": "William Morris Davis\n\nWilliam Morris Davis (12. února 1850 – 5. února 1934) byl americký geograf, geolog, geomorfolog a meteorolog. Je považován za \"„otce americké geografie“\".\n\nDavis se narodil ve Filadelfii do rodiny Edwarda M. Davise. Jeho matkou byla Maria Mott Davisová, dcera advokátky Lukrecie Mottové. V roce 1869 promoval na Harvardu, kde získal magisterský titul.\n\nOd roku 1870 pracoval jako meteorolog v Argentinské meteorologické observatoři v Cordóbě, kde působil 3 roky. V roce 1876, poté co asistoval americkému paleontologovi a geologovi Nathanielu Shalerovi, se stal učitelem geologie na Harvardově univerzitě. Ještě v témže roce se oženil s Ellen B. Warnerovou ze Springfieldu. Přestože Davis nikdy nedokončil doktorské studium, byla mu v roce 1890 přidělena profesorská pozice, a jako akademik a učitel působil po zbytek svého života. V roce 1911 byl prezidentem Geological Society of America.\n\nDavis odešel z Harvardu do penze v roce 1912. Následně hostoval na mnoha univerzitách a svůj čas věnoval studiu korálových útesů a ostrovů. Po smrti jeho první ženy se v roce 1914 oženil s Mary M. Wymanovou z Cambridže. Když Mary zemřela, jeho třetí ženou se v roce 1928 stala Lucy L. Tennantová z Miltonu, která Davise přežila.\n\nZemřel v Pasadeně v Kalifornii, krátce před svými 84. narozeninami. Jeho dům v Cambridži byl vyhlášen za národní historickou památku.\n\nNejvětším Davisovým přínosem pro vědu byla definice tzv. geomorfologického cyklu, kterou poprvé zveřejnil v roce 1889 v článku \"\"Řeky a údolí Pensylvánie\"\" (angl. \"The Rivers and Valleys of Pennsylvania\"). V tomto článku představil model říční eroze na základní bázi, k níž dochází během tektonického výzdvihu. V jeho erozním cyklu jsou u větších řek rozlišovány 3 fáze vývoje – stádium mládí, zralosti a stáří. Pro každou fázi vývoje jsou typické odlišné tvary reliéfu a další vlastnosti s nimi spojené.\n\nPřestože bylo vysvětlení erozního cyklu pro tehdejší geomorfologii nadčasové, množství Davisových teorií o vývoji reliéfu se stalo terčem kritiky pozdějších geomorfologů. Když Davis v roce 1912 odešel z Harvardu do penze, téměř veškeré přístupy ke studiu vývoje georeliéfu vycházely z jeho teorií. Davis na svou kritiku reagoval vždy ostře a přezíravě, zvláště odmítavě se stavil ke kritice stran německé geomorfologické školy ve 20. letech 19. století, jíž vedl Walther Penck. Davis však často dokázal zacílit na nejzranitelnější místa dané kritiky.\n\nS přibývajícími poznatky a dogmatičtějším přístupem se však postupem času někteří autoři začali shodovat na slučitelnosti (a po příchodu nové teorie globální deskové tektoniky také na komplementaritě) Davisových a Penckových názorů. Autoři dále tvrdí, že Davisovy teorie lze lépe aplikovat na blízké okolí aktivních okrajů litosférických desek, kde působí \"destruktivní\" tektonika, zatímco Penckova hypotéza lépe sedí na pasivní okraje desek a kontinentální platformní oblasti.\n\nDavis v roce 1904 založil Americkou asociaci geografů (angl. \"Association of American Geographers\") a zpočátku úzce spolupracoval s Národní geografickou společností (angl. \"National Geographic Society\").\n\nPodle W. M. Davise byla pojmenována také některá místa na Zemi. Patří mezi ně údolí Davisdalen na Svalbardu.\n\n\n\n\n\n"}
{"id": "1093952", "url": "https://cs.wikipedia.org/wiki?curid=1093952", "title": "Megas Frenštát pod Radhoštěm", "text": "Megas Frenštát pod Radhoštěm\n\nMegas Frenštát pod Radhoštěm byl moravský futsalový klub z Frenštátu pod Radhoštěm. Klub byl založen v roce 1999 osamostatněním rezervního týmu klubu IFT Computers Ostrava. Hned ve své první sezóně se klubu povedl postup do nejvyšší soutěže. V sezóně 2002/03 klub dokráčel až do finále nejvyšší soutěže, kde podlehl klubu 1. FC Nejzbach Vysoké Mýto 1:2 na zápasy. V roce 2005 se klub odhlásil z 1. ligy a následně ukončil svoji činnost.\n\nZdroj:\n"}
{"id": "1093958", "url": "https://cs.wikipedia.org/wiki?curid=1093958", "title": "Dům tisku", "text": "Dům tisku\n\nDům tisku (srbsky v cyrilici Дом штампе, v latince Dom štampe) je moderní budova v centru Bělehradu, nacházející se na Náměstí republiky. Rohová osmipatrová budova tvoří dohromady jeden blok s Palácem Albánie.\n\nDům tisku je jednou z nejvýznamnějších prací jugoslávského architekta Ratomira Bogojeviće (spolu s budovou Odeonu). Současný návrh vyšel ze soutěže, řízenou porotou v čele se známým architektem Dragišou Brašovanem. Budova, která nemá jasně definované průčelí, svojí výškou překonává většinu objektů na náměstí, včetně národního divadla a Národního muzea. Vítězný projekt budovy byl vybrán roku 1957 a slavnostně dokončen v roce 1961. Od téhož roku slouží také jako Kulturní centrum Bělehradu.\n\nV roce 2014 byla budova předěmtem diskuzí v souvislosti s dostavbou devátého a desátého patra a zásahu do původní kompozice stavby.\n"}
{"id": "1093960", "url": "https://cs.wikipedia.org/wiki?curid=1093960", "title": "Artis Lazdiņš", "text": "Artis Lazdiņš\n\nArtis Lazdiņš (* 3. května 1986, Limbaži, Lotyšská SSR, SSSR) je lotyšský fotbalový záložník a reprezentant, hráč klubu FK Jelgava.\nLazdiņš působil v mládežnických reprezentacích Lotyšska.\n\nV reprezentačním A-mužstvu Lotyšska debutoval 19. 6. 2010 v Kaunasu proti národnímu týmu Estonska (remíza 0:0).\n\n"}
{"id": "1093964", "url": "https://cs.wikipedia.org/wiki?curid=1093964", "title": "GKS Třinec", "text": "GKS Třinec\n\nGKS Třinec byl slezský futsalový klub z Třince. V roce 1993 se klub stal zakládajícím členem první pravidelné celostátní ligy v republice. V průběhu sezóny 1999/00 se klub odhlásil ze severomoravské skupiny Divize a následně ukončil svoji činnost. Těsně po zániku byl ve městě založen klub SKP Betas Třinec.\n\nZdroj:\n\n\n\nZdroj:\n"}
{"id": "1093979", "url": "https://cs.wikipedia.org/wiki?curid=1093979", "title": "Lotyšský fotbalový pohár", "text": "Lotyšský fotbalový pohár\n\nLotyšský fotbalový pohár (lotyšsky \"Latvijas kauss futbolā\") je pohárová vyřazovací soutěž v lotyšském fotbale. Hraje se od roku 1937.\nV letech 1940–1991 v rámci Sovětského svazu šlo o Pohár Lotyšské sovětské socialistické republiky, který sloužil jako kvalifikační turnaj pro hlavní soutěž – sovětský fotbalový pohár.\n\nAktuálním vítězem ze sezóny 2015/16 je FK Jelgava.\n\nZdroj:\n\n\n"}
{"id": "1093980", "url": "https://cs.wikipedia.org/wiki?curid=1093980", "title": "Ajax eVenture Zlín", "text": "Ajax eVenture Zlín\n\nAjax eVenture Zlín byl moravský futsalový klub ze Zlína. V roce 1993 se klub stal zakládajícím členem první pravidelné celostátní ligy v republice. Premiérový ročník se klubu povedlo vyhrát a získat tak celkově čtvrtý titul mistra republiky (první ligový).\n\n\nZdroj:\n\n\nZdroj:\n"}
{"id": "1093986", "url": "https://cs.wikipedia.org/wiki?curid=1093986", "title": "Peripieninský lineament", "text": "Peripieninský lineament\n\nPeripieninský lineament je tektonické rozhraní 1. řádu, které odděluje blok Centrálních Západních Karpat od Českého masivu a východoevropské platformy. Lze jej považovat za hlubinný projev komplikované stavby bradlového pásma. V současnosti se ale používání tohoto termínu nedoporučuje.\n\nNa Pováží je přibližně shodný s průběhem bradlového pásma. Na východě lze rozhraní sledovat v oblasti ukrajinského úseku bradlového pásma a severního okraje rumunského marmarošského masivu. Geofyzikální výzkumy v prostoru západně od Myjavy poukazují na to, že skok Mohorovičićovy diskontinuit, se kterým je peripieninský lineament nejčastěji ztotožňován, se v tomto prostoru odděluje od bradlového pásma a podél severozápadních svahů Malých Karpat směruje na jihozápad do oblasti Semmeringu.\n\nRozhraní je na většině území Západních Karpat téměř vertikální, nebo velmi strmě ukloněno na jih. Směrem na západ do Alp se tento sklon zmenšuje a mění se na vnitřněkůrový násun. Podle geofyzikálních zjištění není peripieninský lineament celkem shodný s průběhem bradlového pásma, na východě zasahuje více na sever, zatímco na západě více do vnitřní části orogénu.\n\nTermín původně zavedl M. Máška v roce 1961, který toto rozhraní chápal jako předěl mezi starými masivy, fungující od dob asyntské a kaledonské až do alpinské éry.\n\nV díle Regionální geologie ČSSR z roku 1964 je použit i český název připieninský lineament.\n"}
{"id": "1093991", "url": "https://cs.wikipedia.org/wiki?curid=1093991", "title": "Nouzín", "text": "Nouzín\n\nNouzín je malá osada, základní sídelní jednotka obce Velká Jesenice, od které je vzdálen asi 1,5 km jižním směrem. V osadě se roku 2015 nalézalo 24 domů a žilo zde podle sčítání v roce 2011 celkwem 21 obyvatelů. Osadou prochází Naučná ovocná stezka z Velké Jesenice do Městce.\n\n"}
{"id": "1093996", "url": "https://cs.wikipedia.org/wiki?curid=1093996", "title": "Kostel svatého Petra (Louny)", "text": "Kostel svatého Petra (Louny)\n\nKostel svatého Petra je římskokatolický kostel ve městě Louny (Žatecké předměstí) v okrese Louny. Zdivo jeho západního průčelí a navazující jižní části lodi je románské, loď a presbytář byly postaveny v letech 1456–1463. V 70. letech 19. století byl upraven Josefem Mockerem. Kostel je chráněn jako kulturní památka České republiky. Býval filiálním kostelem děkanství Louny, od 80. let 18. století přestal sloužit bohoslužebným účelům. V současné době je využíván jako příležitostný koncertní sál.\n\nStáří kostela sv. Petra je nutno vidět v kontextu dějin Loun. S největší pravděpodobností se k Lounům vztahuje listinné falzum z roku 1115, ve kterém kníže Vladislav I. daroval benediktinskému klášteru v Kladrubech vesnici Lúny. Ještě v 1. polovině 13. století byly Louny vesnicí, která mezitím přešla do šlechtických rukou. Tato vesnice se rozkládala poblíž brodu přes Ohři v prostoru okolo dnešního kostela sv. Petra. K založení královského města Loun došlo někdy po polovině 13. století na zeleném drnu necelý kilometr východně od původní vesnice. Vzhledem k existenci románského zdiva v západním průčelí kostela je zřejmé, že kostel tvořil centrum duchovní správy v původní vesnici Lúna.\n\nPostavení kostela v rámci lounské duchovní správy v předhusitské době není zcela jasné. V centrálních pramenech se lounský Svatý Petr jako farní neuvádí. V letech 1452–1455 platil daň z městiště fary sv. Petra měšťan Ondřej Čup a ještě v roce 1542 se uvádí svatopetrská fara v Široké ulici, která ke kostelu vedla. Poněvadž se ale ani v pramenech lounské provenience o svatopetrském faráři nemluví, jednalo se zřejmě o obydlí kaplana, který měl svatopetrský kostel na starosti a pro jehož obydlí se užíval název fara.\n\nMěstská rada se začala zabývat plány na přestavbu kostela poprvé roku 1451, paradoxně v době, kdy vrcholily neshody mezi městem a Jiřím z Poděbrad. Snad i proto se se stavebními pracemi začalo až roku 1455, nejprve opravou dnes již nestojící kostnice. O rok později se už na přestavbě kostela intenzívně pracovalo. V účetní knize, editované Jaroslavem Vanišem, jsou zachycené výdaje za lámání a nákup stavebního kamene. Stavitelem kostela byl zřejmě Mikuláš Provod. Zmíněná účetní kniha obsahuje záznam z července 1456, ve kterém jsou retrospektivně vyúčtovány práce na kostele sv. Petra. Peníze byly vyplaceny \"Nicolao Provodoni cum suis sociis\". V roce 1462 byl presbytář opatřen krovem, o rok později byla stavba dokončena.\n\nOd založení obklopoval kostel hřbitov, který se v 16. století stal hlavním městským pohřebištěm. Zřejmě i z toho důvodu se kolem něj roku 1542 stavěla nová zeď. V 70. letech 16. století byly do kostelního areálu se hřbitovem pořízeny nové portály, zdobené plastickou výzdobou. Pořídil ji sochař Vincenc Strašryba, v té době usazený v Lounech. Traduje se, že součástí východního portálu byl i reliéf Vzkříšení Lazara, dnes vezděný ve věži místního kostela Matky Boží. Po třicetileté válce, roku 1651, bylo nutné kostel nákladem 100 kop opravit. V roce 1726 se rozebrala a odstranila sanktusová věžička na střeše.\n\nV rámci josefínských reforem byl v roce 1789 Svatý Petr spolu s oběma ostatními lounskými filiálními kostely zrušen. O tři roky později ho od náboženské matice zakoupilo město Louny. V roce 1827 byl kostel pronajat Abrahamu Mendelovi. Roku 1871 koupil kostel od města cítolibský podnikatel František Hýra, který ho plánoval přestavět na rodinné mauzoleum. Vypracováním příslušného projektu pověřil Hýra architekta Josefa Mockera, který rovněž pocházel z Cítolib. Podle Mockerova plánu byla na jižní straně postavena schodišťová věžička a střecha opatřena novým sanktusníkem. V říjnu 1873 byla na věžičku slavnostně nasazená pozlacená báň. Hýra však zkrachoval a ještě v roce 1873 kostel městu vrátil. Od roku 1892 kostel užívala lounská evangelická církev. Vzhledem ke špatnému stavu ale musel být po čase uzavřen. Po 2. světové válce sloužil kostel jako nepřístupné lapidárium Okresního muzea v Lounech. V 1. desetiletí 21. století financovalo město Louny celkovou rekonstrukci kostela. V roce 2006 nad ním převzala patronát místní Základní umělecká škola, která v něm pořádá koncerty.\n\nKostel svatého Petra je orientovaná stavba. Kompozičně je složena z lodi a polygonálního presbytáře sklenutého dvěma poli křížové klenby. Loď je plochostropá. Kostel měl tři portály: na severní, západní a jižní straně. V současnosti je používaný pouze fiálami a kraby zdobený portál západní, nad nímž je vytesaný erb Světeckých z Černčic. Podle zjištění Jana Muka je zdivo západního průčelí kostela a části na něj navazujícího zdiva jižní části lodi románské, snad ze 12. století. Dokládá to existence typického kvádříkového zdiva a jeho tloušťka 110 cm, větší, než u ostatních částí stavby.\n\nNa jižní straně lodi je Mockerem přistavěná vížka vedoucí na kruchtu, jedno hrotitě zaklenuté okno a vedle něj zazděný portál, vedoucí k již neexistující venkovní kazatelně. Ze severní strany je kostel osvětlen třemi menšími hrotitými okny, západní je rovněž výsledkem Mockerovy přestavby.\n\nPresbytář je podepřen šesti opěráky. Ve štítcích na jejich vrcholu se částečně dochovala plastická výzdoba: půlměsíc s hvězdou z lounského městského znaku, český lev a klíče jako symbol svatého Petra, patrona kostela. Na dolním výstupku jihovýchodního opěráku je reliéf hlavy Krista. Na různých částech budovy jsou rozptýlené dobře patrné kamenické značky.\n\nIntaktně je dochována hřbitovní zeď se dvěma Strašrybovými portály. Měšťanské náhrobky z 16. – 18. století, které byly umístěny na její vnitřní straně, byly spolu s obloukovými arkádami použity na stavbu městského pivovaru v roce 1812. Na hřbitově je pohřbený zdejší rodák Karel Konrád.\n\n\n\n"}
{"id": "1093997", "url": "https://cs.wikipedia.org/wiki?curid=1093997", "title": "Diagram QAPF", "text": "Diagram QAPF\n\nDiagram QAPF slouží ke klasifikaci vyvřelých hornin podle jejich minerálního složení. Je-li znám podíl jednotlivých základních minerálů, lze z diagramu odečíst správný název horniny.\n\nJe to dvojice ternárních petrologických diagramů s vrcholy QAP a FAP spojených na linii AP. Zkratka QAPF je vytvořena z prvních písmen anglických názvů minerálů používaných ke klasifikaci a umístěných na vrcholech trojúhelníků: Quarz (křemen), Alkali feldspar (alkalický živec), Plagiocalse (plagioklas) a Foide (foid – zástupce živců).\n\nNutnou podmínkou pro použití diagramu QAPF je možnost identifikace jednotlivých minerálních zrn v hornině. Tu umožňují intruzivní horniny, které jsou dobře vykrystalizované, ale lze ho použít i k určování extruzivních hornin. Ke klasifikaci vulkanoklastik a sopečných skel se používá diagram TAS, který vychází z chemického složení horniny. Diagram QAPF nelze použít ani k určování ultrabazických hornin s obsahem mafitů větším než 90 %, pro které se používají ternární diagramy s jinými minerály na vrcholech trojúhelníků.\n\nDiagram QAPF byl vytvořen Mezinárodní unií geologických věd, přesněji její komisí pro klasifikaci vyvřelých hornin pod vedením Alberta Streckeisena na konferenci v Montréalu v srpnu 1972 a publikován byl roku 1976.\n\n"}
{"id": "1093999", "url": "https://cs.wikipedia.org/wiki?curid=1093999", "title": "Diagram TAS", "text": "Diagram TAS\n\nDiagram TAS je petrologický klasifikační diagram používaný k určování extruzivních hornin, u kterých nelze využít diagram QAPF. Používá se tedy ke klasifikaci mikrokrystalických extruzivních hornin a vulkanických skel. Je založený na poměru celkového obsahu oxidu křemičitého (SiO) vůči celkovému obsahu alkálií: oxidu sodného (NaO) a oxidu draselného (KO). Název diagramu je odvozen z anglického názvu (Total Alkali Silica) uvedeného poměru.\n\n"}
{"id": "1094000", "url": "https://cs.wikipedia.org/wiki?curid=1094000", "title": "Stratos (Řecko)", "text": "Stratos (Řecko)\n\nStratos (řecky Στράτος, latinsky \"Stratus\") je vesnice a komunita v regionální jednotce Aitólie-Akarnánie v Západním Řecku s 979 obyvateli. Stejné jméno nese také okolní obecní jednotka o rozloze 153,307 km² s 5429 obyvateli. Vesnice se nachází severozápadně od centra obce města Agrinio v údolí řeky Achelóos, na které byla vybudována přehrada Stratos. Je to bývalé středisko starověké Akarnánie se zbytky hradeb, agory, divadla a Diova chrámu.\n\nObecní jednotka Stratos od roku 2011 zahrnuje 8 komunit. V závorkách je uveden počet obyvatel komunit a sídel.\nZbývajících 7 komunit zahrnuje právě jednu vesnici stejného jména jako komunita:\n\nMísto Stratos bylo osídleno již od dávných dob a nacházelo se zde nejdůležitější město v Akarnánii. Jeho umístění na západním břehu řeky Achelóos vytvářelo přirozenou hranici mezi Aitólií a Akarnánií a dávalo mu velký význam. Nacházelo se zde divadlo s 7000 sedadly, búleuterion (budovy kolem agory – místo shromažďování) a Diův chrám. Během antiky tak významné místo ztratilo postupně svůj význam. Bylo to pravděpodobně i vlivem povodní, které se na řece Achelóos pravidelně opakovaly. Velké povodně, během nichž bylo městečko i celá okolní zemědělská oblast velmi poškozeny, nastaly i v roce 2005.\n\n"}
{"id": "1094003", "url": "https://cs.wikipedia.org/wiki?curid=1094003", "title": "První bitva u Tapae", "text": "První bitva u Tapae\n\nBitva u Tapae se odehrála mezi římskou říší a Dácií na území římské provincie Moesia v době dáckých válek. K bitvě došlo za vlády římského císaře Domitiana, v letech 86 až 88.\n\nNa konci roku 85 nebo na počátku roku 86 , dácký král Duras nařídil svým vojákům, aby zaútočili na římskou provincii Moesii na jižním toku řeky Dunaje. Dáky do bitvy vedl \"Diurpaneus\", který je často uváděn jako totožná osobnost s pozdějším králem Decebalem i když důkazy pro tuto skutečnost zůstávají nezřetelně a nejednotné. V roce 85 nebo 86 Dákové přepadli římskou provincii Moesie a zabili jejího guvernéra Oppiuse Sabia.\n\nPo tomto útoku zamířil římský císař Domitian, doprovázený pretoriánským prefektem Corneliem Fuscem do Moesie, kde plánovali budoucí útok. Nahradili zde ztracenou legii a výrazně posílil římskou armádu na tomto úseku. Několik legií přesunuli ze západních provincií do Moesie. Oblast starověkého města Sirmium byla připojena k Moesii, aby měli kontrolu nad celou dáckou hranicí.\n\nHistorici nejsou jednotní v tom, co se dělo dál. Historik András Mócsy naznačuje, že po předání příkazu prefektovi Fuscovi se císař Domitian vrátil do Říma v témže roce, zatímco Fusco se pokusil vytlačit dácké útočníky z provincie. Podle historika Matthewa Bunsona, vedl úspěšnou operaci císař Domitian osobně, až pak se vrátil do Říma, kde oslavil dvojitý triumf.\n\nPo počátečním úspěchu proti Dákům překročil Cornelius Fusca s pátou legií, která se skládala z 5000 mužů řeku Dunaj, ale jeho armáda byla obklíčená a Římané ochromeni. V těžkém boji byli zničeni, sám Fuscus v bitvě zahynul. Podle historika E. T. Salmona se jednalo o bitvu, kde byla zničena pátá římská legie. V každém případě, tato legie následně zmizela z římského seznamu legií.\n\nŘímská ofenzíva pokračovala v následujícím roce. Římany tentokrát vedl generál Tettius Julianus se čtyřmi legiemi. Římská armáda vstoupila do Dacie a dále postupovala z římského tábora Viminacium k průsmyku Železná vrata. Tentokrát byla římská armáda úspěšná a dácké vojsko bylo vytlačeno z Tapae. Vzhledem k obtížné cestě do Sarmizegetusy, hlavního města Dácie byl římský útok zastaven a Decebalus s Domitianem uzavřeli mír.\n\nPo bitvě je průběh událostí nejasný a uspokojivá chronologická rekonstrukce událostí není možná. Suetonius uvádí, že se proti Dákům podniklo \"několik bitev s různým úspěchem\". Lucius Antonius Saturninus, velitel římské armády v Germanii, se vzbouřil. Kromě toho Jazygové, Marcomanni a Kvádové odmítli poskytnout vojska císaři Domitianovi pro jeho Dácké války. Domitian tedy zabil jejich mírové vyslance a zaútočil na ně. Všechny tyto problémy zastavily další římské útoky na Dácii a Decebalus, v té době již král Dácie, vyslal svého bratra Diegise, jako svého plenárního zástupce sepsat mírové dohody. V souladu s podmínkami smlouvy se Decebalus stal vazalem římského císaře a vrátil římské válečné zajatce. Na oplátku si půjčil několik římských stavitelů a řemeslníků, kteří stavěli nová opevnění v horách. Římané se ve smlouvě zavázali zaplatit roční dotaci ve výši 8 milionů sesterciů. Peníze proti očekávání Říma, Decebalus neutrácel v Římě, ale použil je na vystavění nových opevnění a sídel v horách, v důležitých strategických místech a posílit i stávající místa.\n\nTo byl jeden z důvodů, proč v roce 101 císař Traianus znovu zaútočil na Dácii. Vítězstvím v druhé bitvě u Tapae přiměl Dáky k podřízenosti římskému impériu.\n"}
{"id": "1094004", "url": "https://cs.wikipedia.org/wiki?curid=1094004", "title": "Roza Robota", "text": "Roza Robota\n\nRoza Robota (: , : , \"Roža Robota\"; 1921, Ciechanów – 6. ledna 1945, koncentrační tábor Auschwitz) byla účastnice židovského protinacistického odboje během druhé světové války, a to především ve vyhlazovacím táboře Auschwitz-Birkenau, kam ji v roce 1942 deportovali z rodného severopolského města Ciechanów. Patřila mezi organizátory tajné operace, při níž se z muniční továrny do vyhlazovacího tábora pašoval střelný prach, který členové Sonderkommanda (zvláštního oddílu, určeného pro práci v plynových komorách a krematoriích) použili 7. října 1944 k židovskému povstání v táboře, při němž bylo mimo jiné zničeno jedno z tamních krematorií. Po rychlém potlačení vzpoury nacisté zahájili rozsáhlé vyšetřování, při němž gestapo odhalilo její podíl na celé akci. Po zatčení ji při výsleších mučili, aby vyzradila další židovské odbojáře. Nikoho ale neprozradila, a tak ji 6. ledna 1945, pouhé tři týdny před osvobozením tábora Rudou armádou, společně se třemi dalšími ženami popravili oběšením.\n\nNarodila se ve městě Ciechanów v meziválečném Polsku do asimilované židovské rodiny, řadící se mezi střední třídu tehdejší společnosti. Datum jejího narození není přesně známé; nejčastěji se uvádí rok 1921, někdy též 1923. Měla bratra a sestru, a často používala své židovské jméno Šošana. Ve dvanácti letech vstoupila do sionistického levicově orientovaného mládežnického hnutí ha-Šomer ha-ca'ir. Studovala na gymnáziu, které absolvovala s vyznamenáním.\n\nTři dny po vypuknutí druhé světové války obsadil Wehrmacht v noci ze 3. na 4. září 1939 rodné město tehdy osmnáctileté Rozy Roboty. Ta se s rodinou a příbuznými musela sestěhovat do ghetta, zřízeného v centru města, kde se angažovala v odboji, zřízeném jejím mládežnickým hnutím. V souvislosti s likvidací ciechanówského ghetta v druhé polovině roku 1942 byli zde internovaní Židé deportováni do vyhlazovacích táborů Treblinka a Auschwitz. Rozu Robotu s rodinou nacisté zařadili do transportu do druhého zmíněného tábora, kde jako jediná z rodiny po příjezdu přežila selekci, při níž nacisté rozřazovali všechny nové vězně do dvou skupin: jednu poslali na nucené práce, druhou na smrt do plynových komor.\nZpočátku ji věznili v ženské sekci tábora Auschwitz I, avšak v souvislosti s přesunem této sekce byla následně umístěna v táboře Auschwitz II – Birkenau. Zde pracovala v tzv. Kanadě (skladišti, oficiálně nazvaném ) v ženské skupině, jež měla za úkol třídit oblečení a osobní věci lidí, kteří byli zavražděni v plynových komorách. Postupem času ve skupině dosáhla relativně vysokého postavení, a zorganizovala v ní odbojovou skupinu, s níž kontaktovala židovský odboj v táboře.\n\nV březnu 1943 Robotu kontaktoval ciechanówský rodák Noa Zabladowicz z židovského odboje s žádostí o pomoc. Vysvětlil jí, že v táboře plánují povstání, jehož součástí bude i vyhození plynových komor a krematorií do povětří. Za tím účelem ovšem potřebovali výbušniny v podobě střelného prachu (některé zdroje hovoří o dynamitu) z muniční továrny Weichsel-Union-Metallwerke, nacházející se v rozsáhlém komplexu tábora Auschwitz, v níž se vyrábí dělostřelecké granáty. Dva členové odboje, kteří v továrně pracují, se již pokusili zkontaktovat židovské vězeňkyně z úseku vyrábějící střelný prach (), ale pro přísný zákaz styku mezi muži a ženami a zvýšený dohled nad pracovnicemi tohoto úseku se jim to nepodařilo. V rámci odboje proto padlo rozhodnutí, že by navázání kontaktu mělo proběhnout přes prostředníka v táboře Birkenau, kde dívky žily. Jelikož řada z nich pocházela z Ciechanówa a Robota se s nimi znala, ujala se organizování pašování výbušnin.\n\nBěhem krátké doby se jí podařilo dát dohromady skupinu dvaceti židovských dívek, které z továrny potají pronášely malé množství výbušnin. Patřily mezi ně zejména Ester Wajcblum (* 1924), Ala Gertner (* 1912) či Regina Safirsztain (* neznámé), a kromě nich též Hanele Wajcblum (Esteřina sestra), Faige Segal, Mala Weinstein, Hadasa Zlotnicka a řada dalších, jejichž jména nejsou známá. Množství materiálu, který se takto během jednoho dne podařilo propašovat, odpovídalo přibližně jedné až třem čajovým lžičkám. Ne každý den však byl úspěšný. Mezi zdroji nepanuje shoda, zda byl pronášen střelný prach či dynamit. V obou případech se způsoby pašování různily. Střelný prach dívky pronášely pod nehty, zabalený v kousku látky či papíru, nebo v malé krabičce od zápalek. Dynamit, v podobě malých tenkých koleček, připomínající knoflíky, pronášely rovněž v malých krabičkách od zápalek, které ukrývaly mezi ňadry, či je zapošily do lemu svého oblečení. Výbušniny si mezi sebou postupně předalo množství vězňů, než je Robota předala odbojové skupině v Sonderkommandu (zvláštním oddílu, určeném pro práci v plynových komorách a krematoriích). Trvalo přes rok, než se podařilo propašovat dostatek materiálu, aby se mohlo povstání realizovat. Výbušná zařízení pomohl Sonderkommandu vyrobit ruský válečný zajatec a specialista na výbušniny Timofej Borodin (). Byla ukrytá ve starých plechovkách od sardinek, které členové odboje schovali na řadě míst, včetně krematorií.\n\nPodle plánu mělo Sonderkommando synchronizovat své povstání s všeobecným táborovým povstáním, které mělo vypuknout počátkem listopadu 1944. Nakonec však bylo všechno jinak. Přibližně o měsíc dříve, v sobotu 7. října 1944, se členové Sonderkommanda, pracující v krematoriích III a IV, dozvěděli, že 300 z nich bude přesunuto do jiného tábora. Pochopili, že je tím míněna jejich likvidace. Jelikož byl tento oddíl sestávající z vězňů přímým svědkem vyvražďování, poslali nacisté jeho příslušníky vždy po několika měsících na smrt, a na jejich místo vybrali jiné vězně. Předešlá likvidace části Sonderkommanda proběhla 24. září 1944. Ke konci téhož měsíce sloužilo v jeho řadách 663 vězňů.\n\nČlenové Sonderkommanda se proto rozhodli jednat sami. Když ráno 7. října rekapitulovali plánovanou vzpouru, zaslechl jejich rozhovor brutální kápo, který jim hrozil nahlášení příslušníkům SS. Sonderkommando se na něj vrhlo a živého jej vhodili do pece krematoria, čímž bylo povstání zahájeno. Při poledním apelu (nástupu vězňů), při němž měli předat seznam tří set svých lidí k transportu, zaútočili na dozorce kladivy, páčidly a krumpáči. Když dorazily posily SS, podpálili členové Sonderkommanda krematorium IV a vhodili připravené výbušniny do pecí krematoria, čímž budovu vyhodili do povětří (některé zdroje uvádí, že došlo ke zničení krematoria III). Požár a výbuch zaregistrovalo Sonderkommando i v dalších krematoriích v Birkenau a přidali se k povstání. Podařilo se jim přestříhat ostnaté dráty plotu kolem tábora a několik set jich uprchlo. Dohromady 250 z nich nacisté zastřelili při útěku, dalších 200 dopadli a zastřelili je v táboře. Pouhým 27 členům Sonderkommanda se podařilo úspěšně uniknout.\n\nVšeobecné povstání v táboře nakonec nikdy nevypuklo, a vzpoura Sonderkommanda tak byla jedinou organizovanou ozbrojenou revoltou v historii tohoto vyhlazovacího tábora.\n\nPoté, co se nacistům podařilo povstání potlačit, zahájili rozsáhlé vyšetřování s cílem zjistit původ výbušnin, a jak se dostaly do tábora Birkenau. Dopadení členové Sonderkommanda byli podrobeni výslechům a mučení ze strany gestapa, to však od nikoho z nich nezískalo požadované informace o organizaci vzpoury. Po dvou týdnech (podle jiného zdroje již po třech dnech) se jim s pomocí tajných agentů podařilo vystopovat výbušniny do muniční továrny. Zatkli několik dívek z úseku vyrábějící střelný prach (Alu Gertner, Reginu Safirsztajn a Ester Wajcblum), avšak po dvou dnech výslechů a mučení, kdy nikoho z odboje neudaly, je propustili, a ony se tak navrátily zpět ke své práci v továrně. Vyšetřování však pokračovalo. Nacisté do továrny nasadili svého agenta v utajení, československého Žida jménem Eugen Koch, který vedl jednu z pracovních skupin. Tomu se nakonec podařilo zjistit jména zbývajících žen, které se na pašování podílely, což vedlo k opětovnému zatčení již zmíněné trojice, a navíc též k zadržení Rozy Roboty.\nČtveřice žen byla vyslýchána v táboře Auschwitz I v bloku č. 11, známém jako „bunkr“ nebo „blok smrti“. Při výsleších je nacisté podrobovali krutému mučení, aby vyzradily jména spolubojovníků z odboje. To mělo kromě bití a mlácení zahrnovat též znásilňování a pouštění elektrického proudu do genitálií. Robotu vodili k výslechu do bloku č. 11 každý den, přičemž tento výjev z povzdálí pozorovali její spoluvězni, kteří jej popsali následovně: „Její vlasy byly zacuchané a slepené, tváře oteklé a plné modřin, že ji ani nešlo poznat, šaty měla roztrhané. Nemohla chodit, a tak byla [k výslechu] vlečena dvěma dozorkyněmi.“ Dosud nezatčené členy židovského odboje skličoval strach z toho, co by se stalo, kdyby Robota nevydržela mučení a prozradila je. Přestože jí věřili, nemohli si být jisti, a dokonce zvažovali spáchání sebevraždy.\n\nŽidovský odboj se proto odhodlal k odvážnému kroku. Jeho člen Moše Kulka se tajně obrátil na svého známého Ja'akova Kozelczyka, židovského kápa (dozorce) v bloku č. 11, s žádostí, zda by bylo možné navštívit Robotu v její cele. Ten odpověděl kladně a vzkázal, aby dotyčný přinesl lahev whisky a šišku salámu. Odboj vyslal Noa Zabladowicze, který spolu s Kozelczykem donesenou pálenkou opil přítomného dozorce z SS. Tomu poté sebrali klíče a Kozelczyk odvedl Zabladowicze do cely k Robotě. Následující slova jsou Zabladowiczovým popisem této události:\nPředtím, než Zabladowicz od Roboty odešel, napsala pro své přátele z odboje dopis na rozloučenou. V něm je ubezpečila, že jediné jméno, které při výsleších prozradila, bylo jméno mrtvého příslušníka Sonderkommanda. Vzkaz zakončila hebrejským heslem hnutí ha-Šomer ha-ca'ir – „chazak ve-emac“ (), tj. „buďte rozhodní a udatní“, pocházející z Tóry a knihy Jozue.\n\nVšechny čtyři ženy byly 6. ledna 1945 (některé zdroje uvádí datum 5. ledna), pouhé tři týdny před osvobozením tábora Rudou armádou, popraveny oběšením. Poprava se konala za přítomnosti ostatních vězňů, a nacisté ji rozdělili na dvě části. Nejprve v noci popravili Alu Gertner a Rozu Robotu, a posléze během dne popravili Ester Wajcblum a Reginu Safirsztajn. Čtveřice žen před smrtí volala po pomstě, snažila se povzbudit spoluvězně a zpívala hymnu sionistického hnutí ha-Tikvu. Mimo jiné vykřikly „nekama!“ (), tj. „odplata!“, a již zmíněné „chazak ve-emac“ (), tj. „buďte rozhodní a udatní“. Jednalo se o poslední popravu vězňů provedenou v koncentračním táboře před jeho osvobozením. Jejich ostatky byly zpopelněny.\n\nVe dnech 17. až 21. ledna 1945, tedy jedenáct dní po popravě, nacisté vyhnali 58 tisíc vězňů koncentračního tábora na pochod smrti směrem do vnitrozemí nacistického Německa. Přibližně 15 tisíc jich během pochodu zemřelo, zbytek uvěznili v různých koncentračních táborech (Bergen-Belsen, Sachsenhausen, Ravensbrück). Když sovětská Rudá armáda koncentrační tábor 27. ledna 1945 osvobodila, nalezla v něm 7 tisíc vězňů.\n\nDne 7. října 1994 byla ve státním muzeu Auschwitz-Birkenau u příležitosti 50. výročí povstání Sonderkommanda odhalena pamětní plaketa před blokem č. 27 v táboře Auschwitz I k uctění Rozy Roboty, Aly Gertner, Ester Wajcblum a Reginy Safirstztajn.\n\nV roce 2008 byla v australském Sydney v domově pro židovské seniory slavnostně odhalena brána, nesoucí její jméno – . Na připomenutí její památky má zásluhu Sam Spitzer, přeživší holocaustu, jehož sestra v koncentračním táboře Auschwitz s Robotou spolupracovala na pašování výbušnin. Součástí brány je pamětní plaketa, na které se píše: „Desítky tisíc lidí, potomci přeživších z Auschwitz-Birkenau, včetně dětí, vnuků a pravnuků, vděčí za svůj život odvaze a mlčení těchto žen.“\n\n\n"}
{"id": "1094007", "url": "https://cs.wikipedia.org/wiki?curid=1094007", "title": "Harlem Globetrotters", "text": "Harlem Globetrotters\n\nHarlem Globetrotters (\"Harlemští světoběžníci\") je americký basketbalový tým, provozující exhibiční zápasy. Založil ho roku 1926 v Chicagu manažer Abe Saperstein, o dva roku později ho z reklamních důvodů pojmenoval podle Harlemu jako vyhlášené černošské čtvrti. \n\nZpočátku hráli Globetrotters normální soutěžní zápasy, byli členy World Professional Basketball Tournament (vítězové ročníku 1940), ale kvůli konkurenci National Basketball Association se přeorientovali na zábavnou show plnou nejrůznějších kuriózních fint s míčem. Hrávají proti různým místním výběrům nebo proti tradičnímu soupeři Washington Generals, jehož hráči bývají zesměšňováni šikovností harlemských. Z více než 22 000 utkání, která Globetrotters sehráli, ve 21 500 zvítězili. Za tým nastupovaly bývalé hvězdy NBA jako Wilt Chamberlain, Meadowlark Lemon nebo Fred Neal, první ženou v týmu se stala roku 1985 Lynette Woodardová. V šedesátých letech vystupovala v show Globetrotters také česká gymnastka Eva Bosáková. Nehrajícími členy klubu byla jmenována řada významných osobností: Henry Kissinger, Nelson Mandela, Bill Cosby, Lionel Messi a další.\n\nTým byl lidskoprávními aktivisty kritizován, že posiluje rasistický stereotyp černocha jako komedianta, ale prezidentský kandidát Jesse Jackson se ho zastal a prohlásil, že Globetrotters naopak prezentují afroamerickou komunitu v dobrém světle. \n\nGlobetrotters vystoupili ve 118 zemích světa před 124 miliony diváky. Důležitý politický rozměr mělo jejich vystoupení na stadionu Lužniki v Moskvě v červenci 1959. Tým účinkoval v hraném filmu \"The Harlem Globetrotters\" (1951) a v animovaném televizním seriálu společnosti Hanna-Barbera \"Harlem Globetrotters\" počátkem sedmdesátých let. Zmínky o něm jsou v seriálech \"Simpsonovi\" (Šáša Krusty přijde o peníze, protože vsadil na prohru Globetrotters) a \"Futurama\". Další nepřímou zmínkou je účast 2 hvězd týmu (Big Easy a Flight Time) v 15. řadě reality show Amazing Race, kde účinně tým propagovali a skončili na 4. místě. Majitelem klubu je od roku 2013 firma Herschend Family Entertainment, hymnou je píseň \"Sweet Georgia Brown\", maskot se jmenuje Globie.\n\n"}
{"id": "1094008", "url": "https://cs.wikipedia.org/wiki?curid=1094008", "title": "Andrzej Babaryko", "text": "Andrzej Babaryko\n\nAndrzej Babaryko (3. ledna 1952, Miłoszów – 6. září 2006, Brzeziny) byl polský básník a novinář.\n\nVystudoval sociologii na univerzitě v Lodži. Poté vedl oddělení spolupráce s publikem v \"Teatr Studyjny ’83 im. Juliana Tuwima\", a poté byl literárním vedoucím v Novém divadle v Lodži. Literárně debutoval v roce 1976 v časopise \"Odgłosy\". Psal reportáže, fejetony a divadelní recenze.\n\nByl členem Asociace polských spisovatelů. Žil v Lodži. \n\n"}
{"id": "1094018", "url": "https://cs.wikipedia.org/wiki?curid=1094018", "title": "Sudetoněmecká nadace", "text": "Sudetoněmecká nadace\n\nSudetoněmecká nadace, \"Sudetendeutsche Stiftung\" je instituce založená příslušníky sudetoněmecké menšiny vysídlené po druhé světové válce.\n\nNadace byla zřízena v roce 1970 v Mnichově podle bavorských zákonů. Sídlo nadace je v Sudetoněmeckém domě v Mnichově. Text zákona o nadaci byl oficiálně předán 5. srpna 1970 předsedou vlády Alfonsem Goppelem (CSU) členovi spolkového výboru Sudetoněmeckého krajanského sdružení, Franzi Böhmovi.\n\n„Svobodný stát Bavorsko přispěl částkou 200 000 západoněmeckých marek a Sudetoněmecké krajanské sdružení 100 000 marek, čímž vytvořily základní jmění nadace“, oznámil bavorský ministr Fritz Pirkl (CSU) na sudetoněmeckých dnech v roce 1972 ve Stuttgartu. V roce 1974 získaly instituce zemského sdružení na základě spolkového \"zákona o sdílení západního bohatství\" příspěvek ve výši 29 miliónů marek. Tyto prostředky pocházejí z aktiv úvěrových institutů z východoněmeckých a sudetoněmeckých území. Sudetoněmecká nadace z těchto prostředků získala 12 miliónů marek, což je největší podíl.\n\nV roce 1984 oznámil předseda nadace a poslanec Bundestagu, Fritz Wittmann (CSU): „V uplynulých deseti letech tedy k dnešnímu dni přišlo sudetoněmeckým institucím asi 23 miliónů marek ze západního spolkového majetku.“ Kapitál nadace byl na počátku 90. let 20. století ze strany Svobodného státu Bavorsko navýšen příspěvkem asi 5 miliónů marek, určených k financování nárůstu nákladů sudetoněmecké menšiny po politických změnách roku 1989. Z výnosů hospodaření nadace jsou podporovány zejména kulturní projekty a sudetoněmecko- a německo-česká setkání.\n\n"}
{"id": "1094026", "url": "https://cs.wikipedia.org/wiki?curid=1094026", "title": "ADP-ribosylační faktor", "text": "ADP-ribosylační faktor\n\nADP-ribosylační faktory (ARF) jsou malé GTPázy účastnící se vezikulárního transportu, regulace cytoskeletu a sekrece proteinů, ale i přenosu signálů. Jméno pochází z dob, kdy byly ARF proteiny poprvé popsány – stimulovaly totiž ADP ribosylaci G proteinu Gα vyvolanou cholera toxinem. Řadí se do Ras superrodiny proteinů.\n\nARF mají cca 20 kDa a stavbou se výrazně neodchylují od ostatních podobně velkých GTPáz, jako je Rho, Rab či Rac. Unikátní je snad jen N-terminální úsek, na jehož konci je myristylovaný glycin. Tato funkční skupina umožňuje asociaci ARF proteinů s membránou. K aktivaci dochází výměnou GDP za GTP navázaného na proteinu. \n\nARF proteiny savců se dělí do tří tříd: \n"}
{"id": "1094030", "url": "https://cs.wikipedia.org/wiki?curid=1094030", "title": "Východoevropská platforma", "text": "Východoevropská platforma\n\nVýchodoevropská platforma nebo evropská/ruská/fenosarmatská platforma, či fenosarmatia je rozsáhlá stabilní část kontinentální zemské kůry (platforma) tvořící nejstarší části Evropského kontinentu. Z paleogeografického hlediska tvoří základ desky Baltika.\n\nPlatforma, včetně šelfových oblastí, zabírá asi 6,7 miliónu km². Tvoří hlavně oblasti Východní Evropy. Ze severozápadu ji ohraničují kaledonské Skandinávské pohoří, které se nasouvá na baltský štít, místy až na vzdálenost 200 kilometrů. Na severovýchodě ji ohraničuje Pečorská nížina, a komplikovanější bajkalské Timanské vrchy. Tvoří i Rybářský a Kaninský poloostrov a též část dna Barentsova moře. Na východě ji od sibiřské platformy odděluje pohoří Ural. Na jihu je ohraničením alpinský násun Kavkazu a Krymských hor a násun černomořsko-kaspických hercynid - skytské a turanské platformy včetně Dobrudže a mladší moesijské platformy. Tvoří ji linie Bolgrad - jezero Sasyk, úpatí hřbetu Golicyna - Skadovsk - Heničesk. Na jihozápadě se na ni nasouvají Karpaty. Na západě se podsouvá pod sedimenty mladšího paleozoika přibližně na oderské linii. Některá starší členění zahrnují do platformy i Středoevropskou rovinu a tedy i oblasti Německa, Dánska, Britských ostrovů a dno Severního moře. Novější výzkumy však prokázaly, že jejich krystalinikum je mladšího, bajkalského stáří.\n\nZ geomorfologického hlediska se člení na celky:\n\nVýchodoevropská platforma má zvrásněný prekambrický fundament, který je na většině území překryt horizontálně nasedajícími usazenými horninami různé mocnosti. Prekambrický fundament tvořený krystalickými břidlicemi (ruly, migmatity) a granitoidy vystupuje zejména v oblasti tzv. štítů. Tyto oblasti se vyznačují metamorfózou do granulitové facie. Stáří nejstarších hornin těchto oblastí je nejméně 1,6-2,6 miliardy let.\n\nSoučástí východoevropské platformy jsou baltský (\"fennoscandia\"), volžsko-uralský (\"volgo-uralia\") a ukrajinský štít, který společně s voroněžským masivem tvoří tzv. \"sarmatii\". Všechny tyto štíty se skládají z menších bloků. V oblasti baltského štítu jsou vymezeny: murmanský, kolský, bělomořský, karelský a jihoskandinávský (\"svekofenniský\") blok. Ukrajinský štít tvoří: volyňsko-podolský, oděsko-bělocerkevský, kirovogradský, podněperský a azovský blok. Předpokládá se, že podobné bloky tvoří i voroněžský a volžsko-uralský masiv, kde jsou povrchové výskyty krystalinika menší a jejich vzájemné vztahy jsou těžce interpretovatelné.\n\nSedimentární pokryv může mít různou mocnost, kolem 1 až 2 km v oblasti Moskevské pánve a na středním Povolží, 5 km v oblasti\ndněpersko-doněckého aulakogénu a Kaspické nížiny. Oblasti platformy překryté nezvrásněnými sedimenty se označují jako tabule. Na východoevropské platformě je to ruská tabule. Nejstarší nezvrásněné horniny mají svrchněproterozoické stáří (rifej/ediakara/eokambrium). Horninami spodního až středního rifeje jsou jílovité břidlice, křemence v Bugsko-podolské a Kamsko-ufimské pánvi a též jotnické pískovce ve Finsku a Švédsku, či sparagmitový soubor v Norsku. V hlubších pánvích a aulakogénech začíná sedimentární záznam až ve středním až svrchním rifeji jíly, pískovci, diabasovými lávami a tufy.\n\nPaleozoický sedimentární pokryv východoevropské platformy na severozápadě, severovýchodě a ve střední části tvoří hlavně mořské uloženiny kambria, ordoviku, siluru, svrchního devonu, středního a svrchního karbonu, svrchního permu. V oblasti Dněpersko-doněckého aulakogénu začal ve středním devonu vznikat rift, v prohlubujícím se grabenu se usazovaly jíly a pískovce, ale docházelo i k erupcím vulkanických hornin a sedimentaci evaporitů. Mezozoikum se nachází hlavně v centrální části, kde ho tvoří převážně mořské sedimenty jury, na jihu se nachází i křída. Kenozoické paleogénní a neogénní sedimenty vystupují hlavně na jihu.\n\nV oblasti Kaspického moře není známa nejstarší část sedimentárního pokryvu. V mladších obdobích totiž v oblasti došlo k značnému ohybu, na některých místech vznikly hluboké sedimentární pánve, jinde byl fundament vytvarován do formy hřbetů.\n\nVýchodoevropská platforma má ve svých prekambrických zvrásněných pásmech významná ložiska páskovaných železných rud, např. krivorožský soubor a kurská magnetická anomálie. Mezi paleozoické horniny ruské tabule patří i ekonomicky významné hořlavé břidlice a bauxity (těžené například v Estonsku a Leningradské oblasti). V oblasti dněpersko-doněckého aulakogénu se nacházejí velká ložiska uhlí (Doněcká pánev) ale i evaporitů. Manganové rudy sedimentovaly v oblasti Nikopolu v terciéru.\n"}
{"id": "1094036", "url": "https://cs.wikipedia.org/wiki?curid=1094036", "title": "Lepa Brena", "text": "Lepa Brena\n\nLepa Brena (* 20. října 1960 Tuzla, Jugoslávie), vlastním jménem Fahreta Jahić Živojinovićová rozená Jahićová (srbskou cyrilicí Лепа Брена, Фахрета Јахић Живојиновић), je bosenská zpěvačka pocházející z muslimské bosňácké rodiny v dnešní Bosně a Herzegovině. Od roku 1980 žije v Bělehradě. \n\nByla zřejmě nejpopulárnější zpěvačkou bývalé Jugoslávie, zejména v 80. letech 20. století, kdy vystupovala se skupinou \"Slatki Greh\". Celkem prodala přes 40 milionů desek. Kromě Jugoslávie byla velmi populární též v Rumunsku a Bulharsku. Žánrově spadá její tvorba do pop-folku či tzv. turbofolku, především vlivy tradičního bosenského žánru sevdalinka jsou patrné. Hrála i v několika filmech, zejména trilogie hudebních komedií \"Hajde da se volimo\" se stala populární. Lepa Brena byla tak populární, že po ní v 80. letech pojmenovávali v Jugoslávii obytné domy.\n\nOdmítá se definovat jako Bosenka či Srbka, striktně se označuje za Jugoslávce, ba \"jugonostalgičku\". Toto své přesvědčení formulovala již na konci 80. let ve slavné písni \"Jugoslovenka\", která v éře rostoucího nacionalismu a národnostních sporů vyvolala i řadu konfliktů. Bosenský bulvár na ni na začátku 90. let 20. století uspořádal hon a publikoval řadu nepravdivých zpráv, jako například že konvertovala z islámu na pravoslaví, či že si oblékla \"četnickou\" uniformu apod. Tato kampaň má následky dodnes, například v roce 2009 narušila její koncerty v Sarajevu a Záhřebu skupina bosňáckých a chorvatských nacionalistů.\n\nBrena přitom prokázala, že údajné fotografie v četnické uniformě, přesněji v uniformě armády Republiky srbské, pocházely z natáčení třetího pokračování filmu \"Hajde da se volimo\", kde si oblékla uniformu strážců národního parku v Keni. A přestože dlouho nechtěla o náboženské otázce mluvit, v roce 2014 vysvětlila, že zůstala sunnitskou muslimkou. Vysvětlila též, že umělecké jméno si nezvolila proto, aby se zbavila toho muslimského. Pseudonym Lepa Brena prý vznikl spojením přezdívky Brena, kterou jí v mládí dal basketbalový trenér a slova Lepa (\"krásná\"), kterou přidal rozhlasový moderátor Milovan \"Minimaks\" Ilić.\n\n\n\n"}
{"id": "1094043", "url": "https://cs.wikipedia.org/wiki?curid=1094043", "title": "Dům z karet", "text": "Dům z karet\n\nDům z karet (též Domek z karet, v anglickém originále House of Cards) je americký politicko-dramatický televizní seriál, adaptace stejnojmenné minisérie z produkce BBC, založené na románu Michaela Dobbse. Seriál se zabývá především tématy jako je nemilosrdný pragmatismus, manipulace veřejným míněním a moc. Využíval také téma aktuálních politických a ekonomických protihráčů USA, jakými jsou současná Čína a Rusko.\n\nKaždá řada seriálu měla 13 dílů, přičemž všechny díly stejné řady měly na streamovací službě Netflix společnou premiéru ve stejný den. První řada měla premiéru 1. února 2013, druhá 14. února 2014, třetí 27. února 2015, čtvrtá 4. března 2016 a pátá měla premiéru 30. května 2017.\n\nOd ledna roku 2016 seriál pod titulem \"Dům z karet\" vysílala s vlastním dabingem Česká televize. Spolu s uvedením třetí řady byl seriál přidán i na český Netflix.\n\nOd svého vzniku v roce 2013 seriál získal velké množství filmových cen v různých kategoriích. 31. října 2017 bylo společností Netflix oznámeno, že zastavují produkci šesté řady na dobu neurčitou, avšak jimi nebyla úplně zrušena. Stalo se tak po obvinění představitele hlavní role Kevina Spaceyho ze sexuálního obtěžování nezletilého chlapce. 3. listopadu 2017 bylo Netflixem oznámeno, že Kevin Spacey se nebude podílet na natáčení dalších řad.\n\n4. prosince 2017 bylo Netflixem oznámeno, že produkce finální šesté řady, která bude čítat 8 dílů, začne roku 2018, avšak bez Spaceyho účásti.\n\nSeriál vypráví příběh Franka Underwooda, kongresmana a stranického tajemníka Demokratické strany, který po tom, co mu byla odepřena pozice ministra zahraničí, realizuje svůj propracovaný plán, díky němuž se chce dostat z pozice člena Sněmovny reprezentantů přes funkci viceprezidenta USA až na nejvyšší post prezidenta USA, což se mu podaří pomocí řady zákulisních intrik (v nichž nastrčí a odbourá neschopné kandidáty), ale i několika vražd (například novinářky Zoe Barnesové, která vybudovala jeho image, a neúspěšného senátora - alkoholika Petera Russo). Na své cestě využívá také podpory své ambiciózní manželky Claire Underwoodové, která se z ředitelky dobročinné organizace vyšvihne až na místo americké velvyslankyně u OSN.\n\n"}
{"id": "1094045", "url": "https://cs.wikipedia.org/wiki?curid=1094045", "title": "Anoxická událost", "text": "Anoxická událost\n\nAnoxická událost (nebo \"anoxické podmínky\" či \"oceánská anoxická událost\") je stav či událost, kdy v hloubi oceánu kompletně vymizí kyslík. Podobný termín \"euxinický\" podmiňuje anoxické podmínky i přítomností sirovodíku. \n\nAčkoli k anoxickým událostem nedošlo po miliony let, geologické záznamy ukazují, že v minulosti nastaly mnohokrát. Anoxické události mohou způsobit masové vymírání druhů. Některé z těchto vymírání používají geobiologové jako značky pro biostratigrafické datování. Panuje přesvědčení, že oceánské anoxické události jsou spojeny s kolapsy klíčových mořských proudů, s globálním oteplováním a skleníkovými plyny. Zesílený vulkanismus (skrze uvolňování oxidu uhličitého) je předpokládaný hlavní externí spouštěč pro anoxické (euxinické) události.\n"}
{"id": "1094048", "url": "https://cs.wikipedia.org/wiki?curid=1094048", "title": "Popelka (film, 2015)", "text": "Popelka (film, 2015)\n\nPopelka (v anglickém originále Cinderella) je americko-britský romantický fantasy film režiséra Kennetha Branagha z roku 2015. Vyrobilo jej studio Walt Disney Pictures. Hlavní role hrají Cate Blanchett, Lily James, Richard Madden, Stellan Skarsgård, Holliday Grainger, Derek Jacobi a Helena Bonham Carter.\n\nFilm měl premiéru na 68. Berlínském mezinárodním filmovém festivalu 13. února 2015 a do kin byl oficiálně uveden 13. března 2015. Film získal nominaci na Oscara v kategorii nejlepší kostýmní design.\n\nSnímek vypráví příběh mladé Elky, žijící se svou matkou a otcem. Nejprve jí zemře matka a otec si najde novou ženu a za čas zemře i on. Elka situaci nese špatně a k tomu ještě má trápení s macechou a jejími dcerami. Ony jí dají přezdívku Popelka podle toho, jak je od samé práce zamazaná. Elka se ubytuje na půdě, kde se kamarádí s malými myškami, které jí pomáhají. Elka potká v lese Prince, který je právě na honu zvěře. Oba se představí jinak. Princ jako učeň a Elka nijak zvlášť o sobě nemluvila.\n\nPozději se uspořádá bál, kam princ pozve všechny pod záminkou jen proto, aby potkal onu záhadnou Elku. Ta se to dozví a řekne to i maceše a nevlastním sestrám. Myšky jí pomohou sestrojit šaty a když se Elka ukáže Maceše, tak ta jí zakáže jít na bál a šaty zničí. A macecha jde na bál se svými dcerami sama. \n\nElce se zjeví víla kmotřička a ta jí pomůže dostat se na bál. Princ si s ní zatančí a ukáže jí tajnou zahradu. Elka po půlnoci od něho utíká a ztrácí střevíček, podle onoho střevíčku si princ najde svoji Elku a mají svatbu. Macecha odejde pryč z království i se svými dcerami.\nFilm vydělal 201,2 milionů dolarů v Severní Americe a 342,4 milionů dolarů v ostatních oblastech, celkově tak vydělal 543,5 milionů dolarů po celém světě. Rozpočet filmu činil 95 milionů dolarů. Za první víkend docílil nejvyšší návštěvnosti, kdy vydělal 67,9 milionů dolarů.\n\nFilm získal pozitivní recenze od kritiků. Na recenzní stránce Rotten Tomatoes získal z 211 započtených recenzí 83 procent s průměrným ratingem 7,1 bodů z deseti. Na serveru Metacritic snímek získal z 47 recenzí 67 bodů ze sta. Na Česko-Slovenské filmové databázi snímek získal 73%.\n"}
{"id": "1094050", "url": "https://cs.wikipedia.org/wiki?curid=1094050", "title": "Únor 2015", "text": "Únor 2015\n\n"}
{"id": "1094052", "url": "https://cs.wikipedia.org/wiki?curid=1094052", "title": "Háj u Oseka", "text": "Háj u Oseka\n\nHáj u Oseka je přírodní památka evidenční číslo 5754 asi 1,5 km severozápadně od Jeníkova v okrese Teplice. Chráněné území s rozlohou 9,85 ha bylo vyhlášeno 13. srpna 2011. Důvodem jeho zřízení je ochrana evropsky významné lokality s výskytem kuňky obecné.\n\n"}
{"id": "1094054", "url": "https://cs.wikipedia.org/wiki?curid=1094054", "title": "Ne'urim", "text": "Ne'urim\n\nNe'urim ( נעורים, doslova „\"Mládí\"“, v oficiálním přepisu do angličtiny Ne'urim, uváděno též jako Hadasa Ne'urim, הדסה נעורים) je obec a vzdělávací komplex v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce 20 metrů v hustě osídlené a zemědělsky intenzivně využívané pobřežní nížině respektive Šaronské planině přímo na břehu Středozemního moře, na jižním okraji obce Bejt Janaj. Je situována cca 5 kilometrů severně od města Netanja, cca 35 kilometrů severoseverovýchodně od centra Tel Avivu, cca 50 kilometrů jihojihozápadně od centra Haify a 8 kilometrů jihozápadně od města Chadera. Ne'urim obývají Židé, přičemž osídlení v tomto regionu je etnicky zcela židovské.\n\nNe'urim je na dopravní síť napojena pomocí dálnice číslo 2, která probíhá po jejím východním okraji.\n\nNe'urim byla založena v roce 1953. Jejím účelem je poskytovat ubytování a vzdělání pro cca 400 studentů, většinou z řad nových židovských imigrantů. Zhruba 30 % studentů tvoří Židé přistěhovalí z Etiopie, dalších 30 % Židé z bývalého Sovětského svazu.\n\nPodle údajů z roku 2014 tvořili naprostou většinu obyvatel v Ne'urim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě kolísající populací. K 31. prosinci 2014 zde žilo 228 lidí.\n\n"}
{"id": "1094058", "url": "https://cs.wikipedia.org/wiki?curid=1094058", "title": "Necer Chazani", "text": "Necer Chazani\n\nNecer Chazani ( נצר חזני, doslova „\"Chazaniho výhonek\"“, podle Micha'ela Chazaniho – někdejšího ministra a průkopníka osadnického hnutí, v oficiálním přepisu do angličtiny Nezer Hazzani, přepisováno též jako Netzer Hazani) je nově založená vesnice a obec typu společná osada (jišuv kehilati) v Izraeli, v Centrálním distriktu, v Oblastní radě Nachal Sorek.\n\nLeží v nadmořské výšce 96 metrů v hustě osídlené a zemědělsky intenzivně využívané pobřežní nížině (region Šefela) na severním okraji starší vesnice Jesodot, se kterou vytváří souvislé zastavěné území. Jižně od vesnice protéká potok Sorek, do kterého sem od severovýchodu ústí vádí Nachal Šacham.\n\nObec se nachází 20 kilometrů od břehu Středozemního moře, cca 30 kilometrů jihovýchodně od centra Tel Avivu, cca 35 kilometrů západně od Jeruzalému a 7 kilometrů východně od okraje města Gedera. Necer Chazani obývají Židé, přičemž osídlení v tomto regionu je etnicky zcela židovské.\n\nNecer Chazani je na dopravní síť napojena pomocí dálnice číslo 3. Západně od vesnice probíhá dálnice číslo 6, podél níž vede také železniční trať Tel Aviv-Beerševa. Další trať míjí vesnici na východní straně. Jde o železniční trať Tel Aviv-Jeruzalém. Nedaleko odtud se tu na ní nachází bývalá železniční stanice Vádí al-Surar (známá též jako stanice Nachal Sorek), nyní nepoužívaná pro osobní přepravu.\n\nNecer Chazani byla založena v roce 2010. Vznikla jako náhradní ubytování pro židovské rodiny, které byly v roce 2005 vysídleny kvůli plánu jednostranného stažení z pásma Gazy, kde do té doby existovala vesnice Necer Chazani. 28. dubna 2013 byl obecní úřad přesunut z provizorní buňky do stálé budovy.\n\nJeště v roce 2012 byla obec evidována bez stálé populace. Podle údajů z roku 2014 tvořili naprostou většinu obyvatel v Necer Chazani Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu. K 31. prosinci 2014 zde žilo 314 lidí. Během roku 2014 populace stoupla o 57,0 %.\n\n"}
{"id": "1094059", "url": "https://cs.wikipedia.org/wiki?curid=1094059", "title": "Godži", "text": "Godži\n\nGodži (goji) jsou plody dvou druhů kustovnice, kustovnice cizí (\"Lycium barbarum\") a blízce příbuzné kustovnice čínské (\"L. chinense\"). Kustovnice jsou opadavé keře s jednoduchými střídavými listy a pravidelnými purpurovými květy, řazené do čeledi lilkovité a pocházející z Asie. Pěstují se zejména ve střední a severní Číně. Plody a mladé listy jsou v asijských zemích součástí jídelníčku, plody a kůra kořenů jsou využívány v místní medicíně. Na přelomu tisíciletí se godži objevilo i na trhu v Evropě a Severní Americe a od té doby jeho obliba stoupá. V České republice jsou sušené plody běžnou součástí sortimentu obchodů se zdravou výživou a potravními doplňky. V některých jiných zemích jsou nabízeny též džusy s obsahem šťávy z godži.\n\nMedicínské studie potvrdily řadu léčivých účinků plodů kustovnice, pro které jsou v asijské medicíně využívány již po celá tisíciletí. Zároveň se kolem tohoto produktu točí celá řada mýtů a omylů, a to jak v identitě rostlin, oblasti a způsobu jejich pěstování a sběru, tak i co se týče proklamovaných účinků a obsahových látek. Prodávané plody také často obsahují stopy různých pesticidů.\n\nGodži jsou plody dvou blízce příbuzných druhů kustovnice, a sice kustovnice cizí (\"Lycium barbarum\") a kustovnice čínské (\"L. chinense\"). Oba druhy jsou opadavé keře s jednoduchými listy, dorůstající obvykle výšky 0,5 až 2 metry. Mají pravidelné, purpurově zbarvené květy nálevkovitého tvaru. Plodem je žlutooranžová až červená dužnatá bobule. Plody jsou vejcovité až podlouhlé a obsahují 4 až větší počet žlutých nebo žlutohnědých, plochých semen. U kustovnice cizí jsou 0,4 až 2 cm dlouhé a 0,5 až 1 cm široké a semena jsou větší (2,5 až 3 mm). Kustovnice čínská mívá ve volné přírodě plody asi 0,7 až 1,5 cm dlouhé a 5 až 8 cm široké. U pěstovaných rostlin bývají větší, až 2,2 cm dlouhé a 1 cm široké. Také var. \"potaninii\" má větší plody, až 2,5 cm. Semena jsou jen asi 2 mm dlouhá. Za zralosti se plody uvolňují z vytrvalého zeleného kalichu a opadávají. Velikost a tvar plodů a množství semen jsou u různých kultivarů kustovnice cizí odlišné. Některé v Číně v současné době pěstované kultivary jsou hybridogenního původu.\nOba druhy kustovnice jsou si značně podobné. Hlavní rozlišovací znaky spočívají v poměrné velikosti květních částí, tvaru kalicha a ochlupení koruny, dále ve vzrůstnosti rostlin, tvaru listů a velikosti semen. Většina rostlin pěstovaných a nabízených jako kustovnice čínská je ve skutečnosti kustovnice cizí.\n\nSušené plody godži jsou oranžovočervené a mají svraštělý povrch. Chutí poněkud připomínají rajčata. Vůně může připomínat datle, rozinky nebo sušené brusinky a lze v ní rozeznat i sladké lékořicové tóny.\n\nJako země původu kustovnice cizí je zpravidla uváděna Čína, některé zdroje však jako původní areál rozšíření uvádějí oblast jihovýchodní Evropy a Malé Asie. V současné době se vyskytuje zdomácnělá v teplejších oblastech Evropy, Asie a Severní Ameriky a v severní Africe. Ve své domovině (v Číně) roste zejména v křoviskách, pustinách, zasolených místech, podél cest a v okolí lidských sídel. Je rozšířena od teplejších oblastí mírného pásu po subtropy. V České republice se vyskytuje roztroušeně až hojně v celém termofytiku a v teplejších oblastech mezofytika. Roste zde na druhotných stanovištích, zejména na okrajích cest, na rumištích a neudržovaných místech, podél zdí apod., zejména na sušších, zásaditých, lehkých, živinami bohatých půdách. Kustovnice čínská se vyskytuje v Asii od jihozápadní Asie přes Čínu a Mongolsko po Japonsko a Thajsko. O původnosti druhu v různých částech tohoto areálu není dostatek informací. V Evropě občas roste jako zdomácnělá.\n\nMezi hlavní účinné látky v plodech kustovnice náležejí polysacharidy a karotenoidy. Paleta obsahových látek je poměrně široká. Dále jsou přítomny flavonoidy, volné aminokyseliny, vitamíny, mastné kyseliny, steroidy a různé další látky. Godži je rovněž bohaté na minerální látky. Na rozdíl od většiny jiných lilkovitých rostlin neobsahují dané druhy kustovnice v relevantním množství alkaloidy a ani glykosidy.\nVe 100g sušeného godži je obsaženo celkem 391 kcal energie, 56 g cukrů, 7,4 g vlákniny, 11 g bílkovin a 3,6 g tuků.\n\nZ hlediska účinků nejvýznamnější a nejvíce studované obsahové látky plodů kustovnice jsou polysacharidy, označované zkratkou LBP (\"lycium barbarum polysacharides\"), a glykopeptidy, označované jako LBGp. Tvoří asi 5 až 8 % hmotnosti suchého plodu. Jsou to látky rozpustné ve vodě.\nJedná se o komplexní směs, v níž převládají silně větvené heteropolysacharidy, polypeptidy a proteoglykany. Asi 90 až 95 % této směsi molekul tvoří cukerné jednotky. Zastoupena je xylóza, glukóza, arabinóza, galaktóza, manóza, rhamnóza a kyselina galakturonová. Podle některých údajů převládá xylóza a glukóza, podle studie z roku 2010 převládá arabinóza. Rovněž v nich bylo zjištěno celkem 18 aminokyselin. Některé z polysacharidů a glykopeptidů byly izolovány v čisté podobě pomocí chromatografických metod.\n\nV suchých plodech godži je obsaženo 0,03 až 0,5 % karotenoidů (pro srovnání, v čerstvé mrkvi je 0,06 až 0,3 %). Tyto látky jsou zodpovědné za oranžovou až červenou barvu plodů a jejich obsah stoupá s tím, jak plody dozrávají. V extraktech z plodů kustovnice cizí bylo zjištěno celkem 11 volných a 7 esterově vázaných karotenoidů. Asi třetinu až polovinu množství těchto látek v dužnině plodů představuje dipalmitát zeaxantinu (průměrně asi 114 mg/100g), dále je přítomen palmitát β-kryptoxanthinu (3,3 až 6,9 mg/100g), monopalmitát zeaxantinu (1,1 až 6,3 mg/100g), volný zeaxantin (0,14 mg/100g), β-karoten (2,4 mg/100g) aj.\nV semenech kustovnice cizí představuje 83 % karotenoidů zeaxantin, dále je zastoupen β-kryptoxanthin, β-karoten, mutatoxanthin a malá množství dalších, dosud neidentifikovaných karotenoidů.\n\nV plodech kustovnice cizí jsou obsaženy zejména vitamíny B2 (riboflavin), B1 (thiamin) a vitamín C. Obsah vitamínu C se v suchých plodech pohybuje okolo 42 až 49 mg na 100 gramů a je srovnatelný s množstvím obsaženým v citrusových plodech. V čerstvých plodech je obsaženo asi 30 mg vitamínu C na 100 g. Vitamín B1 je obsažen v množství asi 0,35 mg na 100 gramů suché váhy, vitamín B2 0,46 mg. Rovněž je přítomen vitamín E (tokoferol).\n\nPlody godži jsou bohaté na minerální látky. Představují v rámci ovoce jeden z nejbohatších zdrojů železa, zinku, manganu, mědi a chromu. V plodech importovaných z Číny byl zjištěn průměrný obsah železa (v mg/kg suchých plodů) 67 mg, zinku 110 mg, manganu 6 mg, mědi 8,3 mg, chromu 0,4 mg. Množství obsažené ve 20 g suchého godži představuje asi 25 % doporučené denní dávky zinku, 18 % mědi, 23 až 32 % chromu a 7 až 17 % železa. V plodech godži bylo dále zjištěno celkem 21 stopových prvků, zejména selen a kobalt.\n\nZ dalších látek jsou přítomny flavonoidy (myricetin, kvercetin, kempferol, rutin aj.), kumariny (skopoletin, kyselina p-kumarová), různé mastné kyseliny, glycerogalaktolipidy, derivát dopaminu lyciumid, deriváty fenolu a pyrrolu aj. Plody kustovnice cizí obsahují 1 až 2,7 % volných aminokyselin, mezi nimiž převládá prolin. Z nebílkovinných aminokyselin je přítomen taurin, kyselina γ-aminobutyrová a trimethylglycin (betain). Plody rovněž obsahují malá množství různých steroidů. Zajímavou obsahovou látkou je L-monomenthyl sukcinát. Je to látka bez chuti s fyziologicky ochlazujícím účinkem na organismus, obsažená také např. v mátě peprné.\n\nGodži je v asijské medicíně využíváno již tisíce let. První písemná zmínka je v nejstarší dochované čínské knize o léčivých rostlinách, v díle \"Šen-nung pen-cchao-ťing\" () z druhého století před naším letopočtem. Kustovnice je zde uváděna jako jedna ze 120 základních léčivých rostlin. Další zmínky jsou v díle \"Jao-sing lun\" () ze 7. století za doby dynastie Tchang. Podle klasických historických spisů tradiční čínské medicíny godži zejména posiluje energii jin v dráze ledvin a jater, zlepšuje zrak a přispívá k vitalitě a dlouhověkosti.\nPoužívání godži se rozšířilo na sklonku vlády dynastie Ming (14.-17. století), kdy začalo být obecně používáno zejména jako tonikum.\n\nNázev godži je odvozen od výrazu pro kustovnici ve staré mandarínštině: \"gǒuqǐ\" (枸杞). Ve zjednodušené formě \"goji\" se začal v anglofonním světě používat po roce 2000. Následně byl přejat i do českého jazyka.\n\nPlody kustovnice cizí i kustovnice čínské se v medicíně označují shodným názvem \"Fructus lycii\".\n\nV letech 2008 až 2009 bylo v USA provedeno celkem 5 randomizovaných lékařských studií, které prokázaly celkové zlepšení subjektivního stavu pacientů při podávání džusu s godži oproti kontrolní skupině, která dostávala placebo. Pacientům byl podáván džus s obsahem godži odpovídajícím 150 g čerstvých plodů po dobu 14 nebo 30 dnů. Účinek se týkal subjektivního pocitu pohody, zlepšení neurologického a psychického stavu a funkcí oběhové, svalové a trávicí soustavy, a to zcela bez vedlejších účinků.\n\nVe vícero studiích in vivo i in vitro bylo prokázáno antioxidační působení plodů kustovnice cizí. Hlavními účinnými látkami jsou v tomto případě polysacharidy, flavonoidy a aminokyselina trimethylglycin (betain). Tyto látky se podílejí na antioxidačním účinku svojí redukční kapacitou, tvorbou chelátů s ionty kovů a vychytáváním volných radikálů. Bylo prokázáno ochranné působení na oční rohovku před oxidativním poškozením při onemocněních jako je glaukom, retinální ischémie a cukrovka. V případě plodů kustovnice čínské bylo studií méně, hlavní antioxidační účinek se zde projevuje v ochraně jaterních buněk, související s obsaženými flavonoidy.\n\nVe studiích in vitro bylo zaznamenáno komplexní stimulující působení na imunitní systém, zahrnující podporu množení splenocytů (buněk imunitního systému, tvořících se ve slezině) a T-lymfocytů (ve studiích in-vitro i in-vivo na myších) a podporu vyzrávání dendritických buněk a zlepšování jejich imunogenicity. Mají rovněž kladný význam pro expresi některých genů, vedoucí k tvorbě molekul důležitých pro funkci imunitního systému.\n\nPlody kustovnice cizí mají při léčení rakoviny potenciál zejména jako adjuvans, tedy prostředek zesilující imunitní reakci organismu na určitý antigen.\nVe studii na myších bylo prokázáno protirakovinné působení určité frakce polysacharidů z plodů kustovnice cizí, a to konkrétně na sarkom (nádor pojivové tkáně). Toto působení bylo spojeno se zvýšenou fagocytózou, zvýšenou tvorbou lymfocytů ve slezině, aktivitou T-lymfocytů a expresí IL-2 mRNA genu. In vitro bylo prokázáno též působení vodního extraktu proti nádorovým buňkám lidských jater (hepatocelulární karcinom), které se projevovalo stimulací apoptózy a inhibicí množení (proliferace) těchto buněk. Podkožně aplikované polysacharidy z kustovnice navíc při pokusech na myších snižují úbytek bílých i červených krvinek při chemoterapii či ozařování nádorů.\n\nPlody kustovnice jsou zcela nejedovaté, což je potvrzeno dlouhou historií užívání i toxikologickými testy. Jejich požívání nemá vedlejší účinky a není znám žádný případ předávkování či otravy. Nedoporučuje se užívání při krvácivých onemocněních a hypoglykémii. Byly zaznamenány ojedinělé případy interakce s léčivým přípravkem warfarinem, projevující se sníženou srážlivostí krve. U alergiků se může objevit alergická reakce, projevující se zejména kopřivkou a dalšími kožními projevy. Přichází v úvahu zejména u osob alergických na tabák, rajčata, broskve nebo ořechy. V některých zdrojích se nedoporučuje užívání kustovnice v průběhu těhotenství, a to kvůli stimulujícímu účinku na dělohu. O bezpečnosti užívání v průběhu kojení nejsou dostupné žádné informace. Určité riziko může pocházet ze záměny plodů s některými jinými, toxickými druhy lilkovitých rostlin. Z rostlin volně rostoucích v České republice má podobné plody například lilek potměchuť.\n\nV literatuře (např. v díle \"Květena ČR\") jsou občas zmínky o tom, že plody kustovnice cizí jsou jedovaté. Za účinnou látku je označována nebílkovinná aminokyselina trimethylglycin (betain). V toxikologických studiích však byla tato látka shledána netoxickou, a to i ve vysokých dávkách.\nV roce 1989 byla publikována studie, v níž byl popsán obsah jedovatého atropinu v plodech indického godži, dosahující 0,95 %. Pozdější studie plodů kustovnice pocházejících z různých oblastí potvrdily pouze stopový obsah atropinu, dosahující hodnot maximálně 0,0019 % a tedy z toxikologického hlediska zanedbatelný.\n\nHistorie obliby kustovnice v Evropě je velmi mladá. Mimo čínskou komunitu se godži začalo objevovat na přelomu tisíciletí a celkem rychle získalo věhlas \"superovoce\" s velkou nutriční hodnotou.\nV Evropské unii mělo godži zprvu status tzv. potraviny nového typu (\"novel food\"), později po přezkoumání dostupných informací a vzhledem k dlouhé historii jeho užívání bylo přeřazeno do kategorie potravin. Obchod s godži jako potravinou byl v Evropě uvolněn mezi lety 2002 až 2007. Jako složka některých potravních doplňků se objevovalo v Evropě již před rokem 1997, v USA o několik let dříve.\nV České republice jsou sušené plody godži v prodávány zejména v obchodech se zdravou výživou a potravními doplňky.\nV USA i některých jiných zemích je godži často nabízeno ve formě džusu, nejčastěji ve směsi se šťávou z jiného ovoce.\n\nV Asii je godži tradičně využíváno jako léčivo i jako potravina. Dlouhou tradici medicínského využití má zejména v Číně, Vietnamu, Tibetu, Koreji a Japonsku.\n\nV Číně je oficiální drogou pouze kustovnice cizí, v lidové medicíně se však používají oba druhy. V čínské medicíně se plody kustovnice používají zejména jako tonikum k posílení vitality a prodloužení života, ke snížení cholesterolu a krevního tlaku, při léčení ledvinových chorob a k ochraně funkce jater, na závratě a bolesti hlavy, ke zlepšení zraku a léčení očních chorob (např. tupozrakosti), při předčasném výronu semene, na boláky v dolní části těla souvisejícími se slabostí ledvin a k posílení svalů a kostí. V Číně jsou rovněž oblíbené posilující polévky s godži, kuřecím a vepřovým masem, různou zeleninou a dalšími bylinami, jako je divoký smldinec a kořen lékořice.\nNejčastější lékovou formou je odvar ze 6 až 12 g plodů, podávaný ve dvou nebo třech denních dávkách na lačno. Alternativní lékovou formou se lihový výluh s přídavkem medu. Další tradiční lékovou formou je prášek ze směsi godži a dalších léčivých bylin, z něhož se za pomoci medu zhotovují pilulky. Rovněž je součástí různých čajových směsí: ke snížení váhy (v kombinaci s kasií východoasijskou, pornatkou kokosovou, listopadkou indickou a jinými bylinami), proti stárnutí (s kozincem blanitým, lesklokorkou lesklou aj.).\nV pojmosloví tradiční čínské medicíny mají plody godži povahu vyrovnanou, chuť sladkou a tropizmus k dráze jater a ledvin.\nJako levnější náhražky pravého godži se na čínském trhu objevují i plody jiných druhů či variet, jako je \"L. barbarum\" var. \"aurantiocarpum\", \"L. chinense\" var. \"potaninii\", \"L. ruthenicum\" a \"L. truncatum\".\n\nGodži je v Číně populární i jako potravina. Plody se konzumují čerstvé, sušené nebo zpracované do podoby džusu nebo vína. Jsou také oblíbenou ingrediencí přidávanou do různých rýžových kaší, polévek a masových i zeleninových pokrmů. Mladé listy a výhonky jsou ceněnou zeleninou. Pražené semeno je používáno jako náhražka kávy, z listů se připravuje bylinný čaj.\n\nVe Vietnamu je kustovnice čínská hojně pěstována zejména pro mladé listy jako zelenina.\nPlody se užívají při léčbě celkové ochablosti, impotence, předčasného výronu semene, ischias, tupozrakosti, závratích, cukrovce. Rovněž jsou používány jako omlazující prostředek. Denní dávka 4 až 16 g plodů v podobě odvaru nebo alkoholového výluhu. Kůra kořenů se používá při krvavém kašli, nočním pocení a hematurii. Denní dávka je 6 až 12 g v podobě odvaru.\nPlody jsou sbírány od srpna do října, a to v časných ranních nebo pozdně odpoledních hodinách. Suší se nejprve v tenké vrstvě ve stínu, dosušují se na plném slunci nebo v sušičkách při 40 až 45 °C. Kořeny se sbírají na podzim a na jaře, po omytí se z nich loupe kůra, která se suší na slunci nebo v sušičkách.\n\nV Indii roste nebo je pěstována kustovnice cizí zejména ve státech Paňdžáb, Rádžasthán, Gudžarát a Maháráštra.\nV indické medicíně jsou plody a kůra kořenů kustovnice používány jako prostředek stimulující imunitní systém a zpomalující stárnutí, antioxidant a též prostředek proti množení nádorových buněk.\n\nV Japonsku jsou plody, kůra a kořeny kustovnice (je uváděna kustovnice čínská) používány při ochablosti, slabosti, nedostatku vitality a podlomeném zdraví. Předpisy a kombinace bylin vycházejí z tradiční čínské medicíny. V kombinaci s listopadkou indickou se používá na zlepšování zraku zejména v souvislosti se stárnutím. Spolu s dalšími 7 bylinami je součástí kombinace \"Kogikujiougan\", předepisované osobám se sníženou vitalitou.\n\nPlody kustovnice se v korejské medicíně používají zejména při vyčerpávajícím kašli a ochablosti, stravujících horečkách, edému a vysokém tlaku.\n\nGodži jakožto produkt na evropském trhu mladý provázejí četné omyly a mystifikace. Prudký nárůst jeho obliby v průběhu posledního desetiletí předběhl tok informací. Omyly a nesprávné informace se týkají zejména samotné identity rostlin, z nichž se godži sklízí, oblasti původu, způsobu pěstování a sběru a také výjimečnosti léčivých účinků a obsahových látek.\n\nGodži nabízené na trhu je v převažující míře nesprávně označováno jako plody kustovnice čínské. To však neodpovídá skutečnosti, neboť převážná většina godži pěstovaného v Číně a vyváženého do zahraničí jsou plody kustovnice cizí, případně vyšlechtěných kultivarů, získaných hybridizací kustovnice cizí s vybranými jinými druhy kustovnic. Godži jsou tedy plody té samé kustovnice, která roste běžně zdomácnělá i v teplejších oblastech České republiky.\n\nNaprostá většina godži na západních trzích pochází z komerčních plantáží ve střední a severní Číně. Často je však na trhu nabízeno a obchodováno jako tibetské nebo himálajské godži. Jedním z možných důvodů této mystifikace je snaha o odstranění stigmatu znečištěného prostředí, které s sebou nesou produkty z Číny.\n\nV roce 2006 se vypravil novinář čínského deníku \"South China Morning Post\" do Tibetu, aby zde zdokumentoval pěstování tibetského godži. To je proklamováno firmou Tibet Authentic jako jediné pravé tibetské godži, sbírané v čisté horské přírodě v regionech Lhokha (Šan-nan) a Ňingthri v jihovýchodním Tibetu. Výsledkem jeho cesty bylo zpochybnění legendy o tibetském godži a o jeho užívání Tibeťany k dosažení dlouhověkosti. Novinář obešel ve Lhase 12 obchodů s tibetskou medicínou, nabízeli mu však pouze godži dovážené z klasické čínské oblasti Ning-sia a o tibetském godži nikdy neslyšeli. Vypravil se i do regionu Ňingthri. Zde sice kustovnice roste, rozhodně však ne ve větším množství a domorodci si jí nijak nepovažují. Navíc se ukázalo, že plody godži jsou firmou Tibet Authentic zpracovávány ve 2000 kilometrů vzdáleném Čcheng-tu v čínské provincii S’-čchuan, které je hlavním centrem zpracování a obchodu s plody godži z čínské oblasti Ning-sia. Odtud jsou naopak plody čínského godži dováženy do tibetských obchodů, a to v množství řádově stovek tun ročně. Celá záležitost s tibetským godži se tak ukázala jako jeden velký podvod. Tanaduk Botanical Research Institute, přímo propojený se společností dovážející godži do USA, zachází ještě dále a popisuje tibetské godži jako zvláštní druh kustovnice, \"Lycium tibeticum\". Takové botanické jméno však nebylo nikdy publikováno. Navíc kustovnici je možno v daných zeměpisných šířkách pěstovat do nadmořské výšky okolo 2000 metrů, což většinu území Tibetu vylučuje.\n\nDalší soubor mýtů se týká obsahových látek. Na různých stránkách zejména propagačního charakteru se lze dočíst, že godži obsahuje 500× více vitamínu C než citrusové plody (což by odpovídalo, při obsahu vitamínu C v citrusech kolem 50mg/100g, bezmála jedné čtvrtině váhy sušeného godži), že obsahuje 6× více aminokyselin než včelí pyl, celkem 18 (včelí pyl obsahuje nejméně 22 různých aminokyselin a ve větším množství než godži), že obsahuje enormní množství železa – 11 mg na 100 gramů (ve skutečnosti je to asi polovina, což je množství srovnatelné např. se sójovými boby). Rovněž informace o obsahu karotenoidů se často nezakládají na pravdě. V některých zdrojích se uvádí, že godži obsahuje více betakarotenu než mrkev. Ve skutečnosti je v čerstvé mrkvi srovnatelné množství (v hmotnostních procentech) karotenoidů jako v sušeném godži, podíl betakarotenu je však v godži pouze zlomkový a převažuje zde zeaxantin. Také celková antioxidační aktivita je sice dosti vysoká, není však výjimečná. Je srovnatelná s kiwi a brusinkami a nižší než u zralých třešní.\n\nAčkoliv je godži poměrně často prodávané jako bio nebo případně jako plody sbírané z divokých rostlin v nedotčené přírodě, převážná většina plodů na trhu pochází z komerčních plantáží. V Číně navíc není bio zemědělství nijak uzákoněno a při pěstování se běžně používají pesticidy. V roce 2010 byl proveden rozbor 26 různých vzorků sušeného godži na obsah pesticidů. Výsledky studie byly závažné. Bylo zjištěno celkem 38 různých pesticidů, v průměru 11 na vzorek. Pouze 6 ze všech vzorků (včetně 2 nabízených jako bio) splňovalo povolené evropské normy pro maximální obsah residuí jednotlivých pesticidů. Překročení normy se ve většině případů týkalo acetamipridu, v ojedinělých případech chlorothalonilu a propargitu. Pesticidy byly rovněž zjištěny ve 4 vzorcích prodávaných jako natural. Rovněž zpráva americké FDA (\"U.S. Food and Drug Administration\") z března 2015 přináší přehled různých pesticidů zjištěných ve vzorcích godži od celé řady dovozců. Mezi zjištěnými pesticidy zde dominuje zejména acetamiprid, fenvalerát, karbendazim, triadimenol a fenpropathrin.\n\nKustovnice je komerčně pěstována zejména v severní a severozápadní Číně. Jedná se převážně o kustovnici cizí. Centrem pěstování je autonomní oblast Ning-sia, dále se pěstuje zejména v autonomní oblasti Sin-ťiang. V menším měřítku se pěstuje i v jiných asijských zemích, dále v Kanadě a USA, Rumunsku, Bulharsku apod.\n\nAsi polovina godži produkovaného v Číně se pěstuje v oblasti Ning-sia v severní Číně. Zdejší godži je zmiňováno již v čínském lékopise \"Pen-cchao kang-mu\" () ze 16. století. Půda i klima v této oblasti jsou pro pěstování kustovnice velmi vhodné. Laboratorními testy bylo potvrzeno, že zdejší godži je co do obsahu účinných látek kvalitnější než plody z jiných oblastí. Komerční pěstování bylo založeno vládními projekty v roce 1987. V roce 2000 zde bylo godži pěstováno na výměře 7300 hektarů a roční produkce byla 16 000 tun. Od roku 2005 produkce raketově roste, v roce 2011 to již bylo 90 000 tun na výměře bezmála 50 000 hektarů. Jednotliví pěstitelé v Ning-sia pěstují kustovnici na plochách o výměře 0,08 až 0,8 ha.\n\nPůda v oblasti Ning-sia je sprašová, lehce zásaditá (pH 7-8). Plantáže se zde rozkládají zejména na říčních terasách v údolí Žluté řeky a na okolních svazích. Je zde kontinentální klima s tuhými zimami a suchými a teplými léty.\nVyrábí se zde sušené godži, šťáva, koncentrát, mleté godži a také olej ze semen. Na plantážích se vysazují klonálně množené kulturní kultivary, nikoliv rostliny ze semen.\n\nKustovnice jsou nenáročné a odolné dřeviny. Vyžadují plné slunce nebo alespoň polostín. Dobře zakořeněné rostliny snášejí i sucho, jsou však citlivé na přemokření. Rostou v nejrůznější půdě, snášejí půdy chudé i bohaté živinami, písčité, zasolené, jílovité (pokud jsou propustné), kyselé i zásadité. Jsou odolné vůči znečištění a snášejí i blízkost moře. Snášejí mrazy do -23 až -25 °C a letní teploty do 40 °C. Zóna odolnosti je udávána 6 až 9.\n\nOptimální stanoviště pro pěstování kustovnice je v propustné, písčité nebo štěrkovité, živinami středně bohaté, neutrální až lehce zásadité půdě na plném výsluní. Pokud je pěstována pro jedlé výhonky, je vhodná živinami bohatší půda.\nV jedné čínské studii bylo zjištěno, že 100mM koncentrace soli v půdě podporuje růst semenáčků, zvyšuje nárůst rostlinné hmoty a také obsah betainu v rostlinách. Dvojnásobná koncentrace již měla spíše negativní efekt. Pro optimální zrání plodů a vysoký obsah účinných látek je potřebné suché a horké léto. Chladnější nebo vlhké letní počasí snižuje jejich kvalitu a v mokru mohou plody praskat.\n\nKustovnici cizí je možno vysadit kdekoliv, kde je dostatek slunce a nepřemokřená půda. Je použitelná na živé ploty, je možno ji však vysadit i jako solitéru. Dá se použít i na neplodná místa, jako jsou náspy, exponované svahy a rumiště, kde ostatní dřeviny selhávají. Rychle odnožuje a v příznivém prostředí se může stát obtížným plevelem.\n\nKustovnice cizí kvete od června do srpna, plody dozrávají od července či srpna do října. Květy jsou opylovány zejména včelami. Dobře snáší řez a je schopna obrazit i ze starého dřeva. Řez je nejlépe provádět na jaře. Semena se vysévají na jaře a brzy klíčí. Semenáčky je vhodné v prvním roce přezimovat ve skleníku. Ochotně se množí zelenými řízky od června do srpna nebo zimními dřevnatými řízky, dále odkopky a oddělky.\n\nVýzkumné centrum v Jin-čchuan, hlavním městě provincie Ning-sia, je jediná instituce v Číně zabývající se vývojem nových kultivarů kustovnice. Byly zde vyvinuty 4 kultivary, na jejichž vzniku se též podílela hybridizace kustovnice cizí s jinými druhy kustovnic. Nejvíce je pěstován kultivar označovaný 'Ninxia #1', který je vysazen na přibližně 80 % plochy plantáží godži v této provincii a je pěstován i v jiných oblastech. Jeho plody mají nejvyšší antioxidační potenciál. V západních zemích je znám pod označením \"Lycium barbarum\" 'Crimson Star'. Ninxia #3 je nový velkoplodý kultivar, odolný vůči suchu. Kultivar 'Ninxia #4' má dužnaté mladé výhonky a byl vyvinut pro sklizeň výhonků. Mají vysoký obsah antioxidantů a chutnají podobně jako špenát.\n\nPro zakládání plantáží jsou nejvhodnější zatravněné plochy nebo pole s jednoletými plodinami. Nejvíce vyhovuje zem s třetinovým podílem písku a lehce zásaditou reakcí (pH 8,2-8,6). Hladina spodní vody by neměla být vyšší než 80 až 90 cm pod povrchem. Na podzim nebo na jaře se hnojí organickým hnojivem (2 t/ha), superfosfátem (30-50kg/ha) a potaší (15kg/ha) a poté se hnojivo zaorá. Na jaře nebo v létě se před výsadbou sazenic zem uvláčí a poté se dělají řádky. Na velkých plantážích je optimální vzdálenost mezi řádky 2 až 2,5 metru a sazenice se v řádcích sázejí 1,5 až 2 metry od sebe. Na menších plochách postačí vzdálenost mezi řádky 1,5 metru a vzdálenost rostlin 1 metr. Sazenice se sázejí do vyhloubených děr o hloubce a šířce 20 až 30 cm, na dno je možno dát hnojivo. Poté se zem dobře upěchuje a v každém případě proleje vodou. Zem okolo rostlin je možno pokrýt mulčovacím materiálem.\n\nKustovnice nejlépe roste na místech bez konkurenční vegetace, kterou je zapotřebí průběžně odstraňovat. Pro bohatou sklizeň plodů je třeba hnojení. Na jaře se hnojí organickým hnojivem, po sklizni superfosfátem a potaší. V době vegetace je možno též přihnojovat dusičnanem amonným, a to na jaře a na počátku zrání plodů.\nPro snadnou a bohatou sklizeň se keře prořezávají. Tradičně se dává keřům podoba jednokmenného stromku s deštníkovitou převisající korunou. Hlavní prořezávka se provádí na jaře v květnu. Ve druhém roce po výsadbě se vybere nejsilnější kmen a ostatní se odstraní. Mimo udržování výšky se odstraňují dlouhé, bujně rostoucí výhony (\"vlky\"), které nenesou plody a ubírají rostlině živiny. Protože kustovnice vyhání v průběhu jara a léta velké množství nových výhonů, dělá se ještě letní prořezávka. V případě příliš hustých korun se odstraňují též vybrané plodonosné větve.\nPlné sklizně dosahují nově založené plantáže po 3 až 4 letech. Rostliny se 2× až 3× ročně ošetřují insekticidy a fungicidy.\n\nRostliny se množí řízkováním. Zelené řízky se odebírají v červnu, polotvrdé v červenci až srpnu. Řízky jsou 5 až 10 cm dlouhé a odřezávají se s patkou loňského dřeva. Další možností jsou dřevnaté řízky, sbírané od podzimu do konce zimy a uložené v bezmrazé místnosti k zakořenění. Dřevnaté řízky mají výhodu, neboť rostliny mohou být tentýž rok vysazeny na konečné stanoviště.\nK získání semen se čerstvé plody propasírují přes síto a dužnina se odplaví. Ve větším měřítku je možno nechat plody nejdříve zetlít. Semena se skladují nasucho při teplotě 5 °C. Klíčení semen je možno podpořit stratifikací ve vlhkém písku v chladu po dobu 2 až 4 měsíců. Vysévají se v teple (20–30 °C). Semenáčky je vhodné v prvním roce zimovat ve skleníku. Ve 2 letech se přesazují.\n\nPlody kustovnice se sklízejí ručně. Vhodná mechanizace nebyla dosud vyvinuta. Poškozením větví a nedozrálých plodů se zároveň snižuje výnos následujících sklizní. V oblasti Ning-sia připadá sklizeň na období od konce června do října. Sklízí se v pěti- až sedmidenních intervalech, celkem asi 16× za sezónu.\nPo sklizni jsou plody buď sušeny nebo se dále zpracovávají na šťávy, mošty a podobně. Sušení probíhá nejčastěji po dobu 7 dní v tenké vrstvě na přímém slunci, řidčeji jsou používány sušičky, které poskytují kvalitnější produkt a proces je rychlejší. Sušením se hmotnost plodů snižuje asi na 15 %.\n\n"}
{"id": "1094061", "url": "https://cs.wikipedia.org/wiki?curid=1094061", "title": "Pálečský potok", "text": "Pálečský potok\n\nPálečský potok je vodní tok, který pramení a protéká v severní části okresu Kladno ve Středočeském kraji. Jeho délka je 5,4 km a je pravostranným přítokem Vranského potoka. Plocha povodí má rozlohu 8,4 km².\n\nPotok pramení v nadmořské výšce 273 m, zhruba 2,2 km západně od obce Páleč. Protéká východním směrem otevřeným terénem mezi poli a v obci Páleč napájí obecní rybník. Asi 1500 metrů východně od obce protéká dalšími dvěma rybníky, z nichž jeden je Štičí rybník a druhý bezejmenný. Odtud dále potok pokračuje pod strmou strání, vysokou místy až 20 m, která se vypíná jižně nad potokem. Na počátku obce Jarpice napájí malý rybník, dále v obci protéká pod silnicí II/239, aby se pak po cca 260 metrech pravostranně vlil do Vranského potoka v nadmořské výšce 217 m.\n"}
{"id": "1094063", "url": "https://cs.wikipedia.org/wiki?curid=1094063", "title": "Ivana Veberová", "text": "Ivana Veberová\n\nIvana Veberová (* 4. března 1984, České Budějovice) je česká operní pěvkyně, mladodramatický soprán.\n\nJe svobodná, žije střídavě v rodném Lišově u Českých Budějovic a v Plzni, kde má stálé angažmá jako sólistka divadle Josefa Kajetána Tyla. Jejím dědem je dlouholetý divadelní ochotník a šiřitel kultury v budějovickém okrese Zdeněk Vodrážka, bratrem je architekt Martin Veber.\n\nV roce 2005 absolvovala pražskou konzervatoř ve třídě profesorky Denygrové. V průběhu studia získávala uznání v českých i mezinárodních pěveckých soutěžích. Debutovala v plzeňském divadle Josefa Kajetána Tyla rolí Mařenky v opeře Prodaná nevěsta, do roku 2006 zde hostovala a následně získala stálé angažmá. Stejné role se Ivana Veberová ujala i v novém nastudování nejznámější Smetanovy opery v roce 2014 (šéfdirigent Oliver Dohnányi, režisérka Jana Kališová). V září 2014 byla tímto opusem slavnostně otevřena Nová budova plzeňského divadla.\n\nZa excelentně pojatou ústřední roli získala divadelní Cenu Thálie pro rok 2014 za mimořádný jevištní výkon v kategorii opera. \"\"Ivana Veberová vystihla Mařenku jako holku, která má už nejvyšší čas na vdávání, žárlivě si svého fešáka střeží a pragmaticky chápe, že láska prochází žaludkem. Pro takové pojetí má její sytý mladodramatický soprán tu správnou míru průraznosti ve výrazové škále od energické umanutosti po dojemné lkaní nad Jeníkovou domnělou věrolomností.\"\"\n\n"}
{"id": "1094064", "url": "https://cs.wikipedia.org/wiki?curid=1094064", "title": "Holubinka kolčaví", "text": "Holubinka kolčaví\n\nHolubinka kolčaví (\"Russula mustelina\"), někdy zvaná hříbková, je jedlá houba z čeledi holubinkovitých. Díky své velikosti a vydatnosti se řadí mezi nejlepší jedlé holubinky.\n\nKlobouk má v průměru 5 - 12 cm. V mládí je polokruhovitý, později plochý a na okrajích rýhovaný. Velmi masitý, tvrdý a dlouho pevný. Za sucha matný, za vlhkého počasí slizký. Barva může být okrově hnědá, ryzavě hnědá až tmavohnědá, bez jiných barev. Střed je temnější. Pokožka bývá zvrásněná, ale neslupitelná.\n\nLupeny jsou bílé až smetanově zabarvené, na ostří s hnědými skvrnami.\n\nTřeň je v mládí bílý, kyjovitého tvaru, časem hnědne, 4 - 8 cm vysoký, až 3 cm široký, uvnitř komůrkovitě dutý.\n\nVýtrusový prach je medově zbarvený.\n\nRoste převážně v jehličnatých lesích, zejména ve smrčinách na vlhkých místech a podél lesních cest v podhorských a horských oblastech. V období od července do září. Má ráda kyselou půdu.\n\nHolubinka kolčaví je jedlá houba, velmi dobrá, lahodně oříškové chuti. Vhodná úprava za čerstva, ale i k nakládání.\n\nZa mlada se až šálivě podobá hřibu smrkovému (\"Boletus edulis\"), proto je někdy zvaná také jako holubinka hříbková. Ve stáří se barvou podobá jiným holubinkám, jako je např. holubinka celokrajná (\"Russula integra\"), která je také jedlá. Nebezpečná je zdánlivá podoba s nejedlou holubinkou brunátnou (\"Russula badia\"), která roste pod borovicemi a smrky na písčité půdě. Barvou a velikostí se dá zaměnit také s holubinkou smrdutou (\"Russula foetens\"), která má palčivou chuť a páchne po rybách.\n"}
{"id": "1094065", "url": "https://cs.wikipedia.org/wiki?curid=1094065", "title": "Krzysztof Azarewicz", "text": "Krzysztof Azarewicz\n\nKrzysztof Azarewicz (* 1974) je polský básník, spisovatel a překladatel.\n\nSpolupracoval s polskou deathmetal kapelou Behemoth, pro kterou napsal texty na alba \"Satanica\" (1999), \"Thelema.6\" (2000), \"Zos Kia Cultus\" (Here and Beyond) (2002), \"Demigod\" (2004), \"The Apostasy\" (2007) a \"Evangelion\" (2009). V roce 2003 spolu s Arturem Mieczkowským založil nezávislé nakladatelství \"Lashtal Press\", které se specializuje na malonákladové publikace.\n\n"}
{"id": "1094067", "url": "https://cs.wikipedia.org/wiki?curid=1094067", "title": "Doubravská hora (hrad)", "text": "Doubravská hora (hrad)\n\nDoubravská hora (též \"Doubravka\" nebo \"Nový hrad\") je zřícenina na stejnojmenném vrchu na východním okraji města Teplice. Od roku 1964 je chráněn jako kulturní památka. \n\nHrad začal se svolením krále Vladislava Jagellonského budovat po roce 1478 vnuk husitského hejtmana Jakoubka z Vřesovic Jan Illburk z Vřesovic a v roce 1483 stavbu ukončil. Nicméně ještě předtím zde existovalo nějaké starší opevnění.\n\nRoku 1488 se pánem hradu stal jeho syn Vilém, který v roce 1507 požádal krále Vladislava II. o propuštění hradu z manství mosteckého hradu. Do dědičného držení hrad získal i s vesnicemi Trnovany a Šanov, které jsou dnes součástí města. Jeho syn Volf z Vřesovic později získal statky v Krupce, Teplicích, Kyšperku a jiné, pod samotným hradem si založil oboru a obehnal ji zdí. Po jeho smrti roku 1569 byl majetek rozdělen mezi manželku, bratra a dcery, ti však brzy po vzájemných sporech o hrad přišli. V roce 1578 hrad získal Vilém z Rožmberka, který ho vyměnil s císařem Rudolfem II. Ten hrad několikrát zastavil, až se roku 1581 stal jediným majitelem panství Jan starší z Lobkovic a po něm do roku 1590 Bohuslav Kaplíř ze Sulevic.\n\nOd roku 1590 hrad náležel pánům z Vchynic, kteří spravovali teplické panství. Ti zahájili výstavbu bastionového opevnění. Práce na opevnění byly na určitou dobu přerušeny, protože Vilém Vchynský musel v roce 1624 opustit zemi, ale po návratu pevnost dokončil i přes odpor vídeňského dvora. Ovšem po dokončení v roce 1626 na hradě vypukl požár, který způsobil škodu ve výši 16 000 tolarů.\n\nBěhem třicetileté války byl hrad obsazen posádkou císařského vojska pod velením Pertolda z Valdštejna a o rok později byl hrad po sedmitýdenním obléhání dobyt poté, co se jeho posádka vzdala. V období 1632 až 1639 však hrad znovu ovládala císařská posádka, které ho v roce 1634 udržela během dvanáct týdnů dlouhého obléhání. Švédské vojsko hrad dobylo až v roce 1639. Po vytlačení Švédů ze země bylo v období 1644 až 1655 z hradu vystěhováno vybavení a opevnění zbořeno, aby ho nemohl využít nepřítel. Demolici řídil hejtman litoměřického kraje Gottfried ze Salhauzenu. Využitelné zůstaly jen sklepení a kasematy a teprve v roce 1791 si panský hlídač Josef Ritschel upravil kasematy na obydlí.\n\nZříceniny hradu i s horou byly již v 19. století využívány pro turistický ruch lázeňského města. V roce 1855 byla na místě někdejšího rytířského sálu zřízena první malá restaurace. V roce 1884 tehdejší majitel města a hradu Edmund Clary-Aldringen pozval významného architekta Bedřicha Ohmanna, pozdějšího profesora pražské Umělecko-průmyslové školy a vídeňské Akademiea. Podle jeho návrhu vybudoval romantickou přístavbu v novoanglickém stylu. K původní hospůdce přistavěl jídelnu a další restaurační místnosti. Zbytky západní věže nechal přizdít do původní výše a byly zakončeny střechou. Věž pak sloužila jako rozhledna. Restaurace v roce 1896 vyhořela. Nyní je restaurace mimo provoz.\n\nV roce 1966 převzal ruiny na Doubravské hoře Svazarm, který se staral o zachování pozůstatků stavby. V osmdesátých letech prošla Doubravka rekonstrukcí. V dnešní době je majitelem budov Asociace víceúčelových technik sportů a činností. Tato společenská organizace má své sídlo v hlavní budově a provozuje zde i v jejich okolí vysílání radioamatérů (Radioklub Teplice č. 50037) i řadu společenských akcí.\n\nPodobu původního předhradí neznáme, protože ho překryla přestavba ze 17. století. Oválné hradní jádro obklopoval příkop a vnější val nahrazený bastionovým opevněním. Budovy jádra přiléhaly k obvodové hradbě, ale vestavba restaurace výrazně omezila možnosti jejich poznání. Z jejich architektonických prvků se dochovaly výklenky dvou oken a nárožní arkýř se sklípkovou klenbou. Aktivní dělostřeleckou obranu umožňovalo sedm bateriových věží.\n\n\n"}
{"id": "1094069", "url": "https://cs.wikipedia.org/wiki?curid=1094069", "title": "Ryzec ryšavý", "text": "Ryzec ryšavý\n\nRyzec ryšavý (\"Lactarius rufus\") je nejedlá houba, z čeledi holubinkovité (\"Russulaceae\"). Do této skupiny patří například ryzec pravý (\"Lactarius deliciosus\"). Charakteristické znaky má podobné holubinkám (křehká dužnina, stavba).\n\nKlobouk má v průměru 3-8 cm, je nízce sklenutý s centrálním hrbolkem uprostřed. V mládí s podehnutým okrajem, v dospělosti s okrajem vroubkatým. Pokožka klobouku je cihlově hnědá, v mládí slídovitě ojíněná až lysá a suchá.       \n\nLupeny má husté s náběhem ke sbíhání na třeň. V mládí bledé, pak hnědavě načervenalé s tmavšími skvrnami. Ve stáří jsou bílé a poprášené.       \n\nTřeň delší průměru klobouku, tlustý (1 cm). Zpočátku světlejší, později červenozrzavý, podobný barvě klobouku. V mládí je suchý a ojíněný. Pach třeně pryskyřičný a chuť podobně jako chuť mléka je palčivá.       \n\nDužnina bělavá až nažloutlá. V kůře třeně je červenohnědá, zatímco v bázi třeně je tmavší. Roní bílé a hojné mléko, které je chuťově palčivé.       \n\nVýtrusy jsou široce elipsovité až žebernaté. Mají spojky, které dotvářejí síť.       \n\nVýtrusný prach je bílý.\n\nNa kyselých půdách, které jsou nevápenité. Obývá sušší oblasti (borové lesy), vzácněji jehličnaté lesy a břízy.\n\nRyzec ryšavý se objevuje od pozdního jara do pozdního podzimu. Je rozšířen v mírném pásu severní polokoule. Vyskytuje se především v Severní Americe, v severní Kalifornii ho můžeme najít od konce léta do konce zimy.\n\nHouba, která není příliš chutná díky své palčivosti. Tu lze odstranit tak, že pokrájené houby máčíme ve studené vodě.\n\nPak je na 10 minut vaříme v čerstvé vodě, vodu slijeme a houby znovu propláchneme ve studené vodě.\n\nVe Skandinávii je po svaření přidávána do kyselých salátů nebo se smaží na slanině. V České republice je považován za nejedlý. Ryzec ryšavý tvoří mykorhizu s listnatými stromy i jehličnany (např. s kosodřevinou horskou).\n\nRyzec ryšavý lze zaměnit s několika druhy. Příkladem je ryzec syrovinka (\"Lactarius volemus\") který páchne po rybině, má sladké mléko a nevyskytuje se u něj centrální hrbolek. Dále ho lze zaměnit za ryzec liškový (\"Lactarius tabidus\"), který se liší bílou plodnicí a nahořklým mlékem. Ryzec dubový (\"Lactarius quietus\"), který má žlutavé mléko a roste převážně pod duby.\n"}
{"id": "1094071", "url": "https://cs.wikipedia.org/wiki?curid=1094071", "title": "LGBT práva v Čínské lidové republice", "text": "LGBT práva v Čínské lidové republice\n\nLesby, gayové, bisexuálové a transsexuálové (LGBT) se v Čínské lidové republice setkávají s právními komplikacemi neznámými pro většinové obyvatelstvo.\n\nPrvní zákony kriminalizující homosexuální styky v Číně byly přijaty za vlády Čenga Che z dynastie Song. Podle jejich znění šlo mladému muži provozujícímu mužskou prostituci uložit trest 100 ran bambusem a pokutu 50 tisíc hotových peněz. Co se týče heterosexuální prostituce, tak ta byla trestná jako zločin \"bun nan\" (prostituce mezi mužem a ženou).\n\nK přijetí prvních zákonů přímo kriminalizujících pohlavní styk mezi muži došlo až za vlády Ťia-ťinga z dynastie Ming.\n\nOd r. 1655, když převzala moc nad Čínou dynastie Čhing, tak se v uplatňování zákonů proti \"ji jan\" (sodomii) dále pokračovalo. V r. 1679 se \"ji jian\" zákon novelizoval a zahrnul se do něj dodatek přímo se zmiňující o análním styku. Za spáchání tohoto trestného činu šlo pachatelům minimálně uložit trest měsíčního vězení a 100 ran bambusem.\n\nV r. 1912 byly na území Číny veškeré zákony proti \"ji jian\" zcela zrušeny.\n\nPo státním převratu r. 1949, když se moci ujala Komunistická strana Číny, byla homosexualita všeobecně deklarovaná jako symbol buržoazní dekadence. Zacházení s osobami podezřelými z ní bylo v období kulturní revoluce obzvlášť kruté. V r. 1979 se do Trestního zákoníku zahrnul \"tzv. Chuligánský oddíl\", který byl později r. 1997 zrušen čínskou vládou, což lze do jisté míry považovat za dekriminalizaci homosexuality. V r. 2001 Čínská asociace psychiatrů vyřadila homosexualitu ze seznamu nemocí.\n\nZákon o rodině Čínské lidové republiky přijatý při třetím zasedání Pátého sjezdu Národního lidového kongresu 10. září 1980 definuje manželství jako svazek muže a ženy.\n\nPeking v současné době přiznává osobám stejného pohlaví žijícím spolu ve společné domácnosti právo na vzájemné výživné.\n\nV červnu 2009 hongkongská vláda přijala zákon částečně uznávající status soužití partnerů stejného pohlaví v zákonech proti domácímu násilí.\n\nV r. 2009 čínská vláda vydala zákaz transsexuálním osobám svévolně měnit své pohlaví v dokladech s tím, že pro úřední změnu je požadována chirurgická terapie poskytovaná pouze osobám, které dosáhly určitého věku.\n\nV r. 2014 Šan-si umožnila transsexuálům sepsat určité dodatky k rozhodnutí o jejich změně pohlaví zahrnuté do nově vydaných dokladů. V důsledku to znamená, že i po chirurgické terapii je jim umožněno setrvávat v heterosexuálním manželském svazku.\n\nČínská vláda striktně požaduje, aby zahraniční páry mající zájem o děti z Číny, byly heterosexuální a adopci dětí LGBT páry tak zakázala.\n\nV čínském právu není žádná zmínka o zákazu diskriminace sexuálních menšin, a to ani v Zákoníku práce. Zákoník práce zakazuje diskriminaci zaměstnanců založenou na základě jeho etniku, pohlaví a náboženském vyznání.\n\nHongkongský zákon na ochranu práv 1991 zakazuje diskriminaci na všech možných základech, na nichž by k ní mohlo docházet. Výčet je v tomto zákonu demonstrativní. Jasný důkaz aplikace tohoto zákona je vidět v kauze Leung TC William Roy, který byl interpretován jako diskriminace na základě sexuální orientace. Nicméně tento zákon je působný pouze ve veřejném, nikoli soukromém sektoru.\n\nPodpůrná Ústava Macau článek 25 chrání zdejší občany před diskriminací založenou na vyjmenovaných základech. Sexuální orientace v nich zahrnutá není. Nicméně v Zákoníku práce je zákaz diskriminace na základě sexuální orientace zahrnut (Zákon č. 7/2008 § 6 odst. 2 Sb.), stejně tak i v zákoně o ochraně osobních dat (Zákon č. 8/2005 Sb., § 7 odst. 1,2) a o funkci ombudsmana (§ 31 odst. a) Zákona č. 10/2000 Sb., novelizovaného na Zákon č. 4/2012 Sb.)\n\n"}
{"id": "1094072", "url": "https://cs.wikipedia.org/wiki?curid=1094072", "title": "Buk u kostela svaté Kateřiny", "text": "Buk u kostela svaté Kateřiny\n\nBuk u kostela svaté Kateřiny je památný strom rostoucí v Novém Městě pod Smrkem ve Frýdlantském výběžku Libereckého kraje na severu České republiky. Jedinec buku lesního (\"Fagus sylvatica\") se nachází u severní strany zdejšího kostela svaté Kateřiny. Je 25 metrů vysoký a obvod jeho kmene dosahuje 308 centimetrů.\n\nO vyhlášení ochrany rozhodl městský úřad v Novém Městě pod Smrkem svým rozhodnutím ze dne 12. února 1996, které vešlo v účinnost 4. března téhož roku.\n\n"}
{"id": "1094081", "url": "https://cs.wikipedia.org/wiki?curid=1094081", "title": "Závozník", "text": "Závozník\n\nZávozník je osoba provádějící nakládku zboží do nákladního automobilu a rovněž jeho vykládku, popřípadě další pomocné činnosti, například zajišťuje řidiči bezpečné couvání. Tato profese nevyžaduje žádné specifické vzdělání. V Československu závozníci po sametové revoluci téměř vymizeli a tuto činnost vykonává sám řidič.\n\nMezi známé závozníky patří Otík (János Bán) z komedie \"Vesničko má středisková\".\n\n\n\n"}
{"id": "1094085", "url": "https://cs.wikipedia.org/wiki?curid=1094085", "title": "Ivan Niňaj", "text": "Ivan Niňaj\n\nIvan Niňaj (* 18. července 1954 – 29. března 2015, Bratislava, Slovensko) byl slovenský sportovní komentátor Československé televize a později STV a RTVS.\n\nKomentoval zejména lední hokej, ale také stolní tenis, dostihy a cyklistiku.\nBěhem své kariéry komentoval v průběhu 29 roků celkem 25 mistrovství světa v ledním hokeji, první bylo MS 1985 v Praze, kde československá hokejová reprezentace získala svůj šestý titul, poslední pak MS 2014 v běloruském Minsku.\n\nNa jaře 2003 po jmenování Richarda Rybníčka ředitelem STV opustil, vrátil se v roce 2008, kdy se novým ředitelem stal Štefan Nižňanský. Niňaj se tehdy stal šéfem sportovní redakce. \nJeho komentátorský styl měl řadu příznivců i odpůrců. Fanoušci nespokojení s jeho stylem založili internetovou stránku s názvem \"Niňajov svet\", kde uváděli jeho výroky, které často neodpovídaly realitě (některé z nich časem zlidověly). Později zde přibývaly i přeřeky jiných komentátorů. Jeho filozofií však bylo komentovat utkání takovým způsobem, aby mu porozuměli jak odborníci, tak i laici v daném sportu. \n\nZemřel 29. 3. 2015 ve věku 60 let po vleklých zdravotních problémech v nemocnici v bratislavské Petržalce.\n\n"}
{"id": "1094089", "url": "https://cs.wikipedia.org/wiki?curid=1094089", "title": "Římskokatolická farnost Vlachovo Březí", "text": "Římskokatolická farnost Vlachovo Březí\n\nŘímskokatolická farnost Vlachovo Březí je územním společenstvím římských katolíků v rámci prachatického vikariátu českobudějovické diecéze.\n\nPlebánie ve Vlachově Březí byla zřízena v roce 1359. Kostel Zvěstování Páně (starší název Zvěstování Panně Marii) má románské jádro, v letech 1659–1669 byl přestavěn do dnešní podoby barokního kostela s pravoúhlým presbytářem a dvojicí bočních kaplí. Obraz na hlavním oltáři namaloval Ignác Hammer v roce 1722. Fara byla vystavěna v roce 1662 jako novostavba, v tereziánských dobách však již tehdejší vlachovobřezský farář Matěj Felíř o téže faře píše, že jde o: \"\"nehrubě dobře zaopatřený a větším dílem nebezpečný byt.\"\"\n\nZ pobělohorského období pochází poutní kostelík, zasvěcený Duchu svatému, stojící na návrší západně od farního kostela. Kostelík je osmiboká centrální stavba s kupolí, propojená s městem alejí s kapličkami křížové cesty. Roku 1702 byl do kostelíka umístěn milostný obraz Panny Marie, tzv. \"Panna Maria svatodušská\", kopie milostného obrazu z římské basiliky \"Santa Maria Maggiore\". V 19. století bylo okolí poutního kostelíka proměněno v park. Ve 20. století byl milostný obraz přenesen do farního kostela Zvěstování Páně, a do kostela Ducha svatého bývá přenášen pouze jednorázově, při příležitostných poutních bohoslužbách.\n\nS přestávkou v letech 2013–2015 má farnost dodnes vlastního duchovního správce.\n\n"}
{"id": "1094093", "url": "https://cs.wikipedia.org/wiki?curid=1094093", "title": "Lotyšská fotbalová reprezentace do 21 let", "text": "Lotyšská fotbalová reprezentace do 21 let\n\nLotyšská fotbalová reprezentace do 21 let je lotyšská mládežnická fotbalová reprezentace složená z hráčů do 21 let, která spadá pod Lotyšskou fotbalovou federaci (LFF – Latvijas Futbola federācija). Reprezentuje Lotyšsko v kvalifikačních cyklech na Mistrovství Evropy hráčů do 21 let a v případě postupu i na těchto šampionátech. \nFotbalisté musí být mladší 21. roku na začátku kvalifikace, to znamená, že na evropském šampionátu poté mohou startovat i poněkud starší.\n\nLotyšská reprezentace do 21 let byla založena po získání nezávislosti země na SSSR v roce 1991. Poprvé zasáhla do kvalifikace na \nMistrovství Evropy U21 1996 v září 1994.\nVe své historii se zatím neprobojovala na závěrečný turnaj Mistrovství Evropy hráčů do 21 let.\n\nZdroj:\n\nLegenda:\nZáp: odehrané zápasy, V: výhry, R: remízy, P: prohry, VG: vstřelené góly, OG: obdržené góly, červený rámeček znamená automatickou kvalifikaci (jakožto pořadatel)\n\n\n"}
{"id": "1094094", "url": "https://cs.wikipedia.org/wiki?curid=1094094", "title": "Čirůvka zelánka", "text": "Čirůvka zelánka\n\nČirůvka zelánka (\"Tricholoma equestre\" ) je fakultativně jedovatá podzimní houba. V důsledku kyselých dešťů došlo k úbytku této houby. Jde o mykorhizní druh.\n\n\nKlobouk je široký v průměru 4-12 cm, zprvu zvoncovitý, později rozložený, různě zprohýbaný, pevný, dost masitý, za vlhka slizký, často znečištěný, zelenavě žlutý, olivově nazelenalý až nahnědlý.\n\nLupeny jsou vysoké 5-11 mm, žluté až žlutozelené, středně husté, široce vykrojené.\n\nTřeň je vysoký 3-9 cm a tlustý 1-3 cm, žlutý, válcovitý, dole ztluštělý, pevný, tuhý, plný a vláknitý.\n\nDužnina je bílá až žlutá, tvrdá, voní a chutná sladce po mouce, někdy i trochu po okurkách.\n\nVýtrusy jsou velké 6-8 x 3,5-5 μm, vejčité, elipsoidní, hladké, bezbarvé. Výtrusný prach je bílý.\n\nRoste nejhojněji v borových lesích na písčitých půdách od konce září až do začátku prosince, obyčejně ve velkém množství. Často nalézáme čerstvé plodnice ještě pod sněhem. Vzácně i v listnatých lesích pod osikami, habry a buky.\n\n\nČirůvka zelánka byla sbírána a konzumována jako jedlá houba. Bylo zjištěno, že opakovaná konzumace může vyvolat příznaky těžké rhabdomyolýzy – akutního selhání ledvin z důvodu uvolnění červeného svalového barviva, které ucpe ledvinové kanálky. Selhání může vést i k úmrtí.\n\nHouba dále obsahuje coprin, který ve spojení s alkoholem působí jako antabus.\n\nV Československu byla i tržní houbou.\n\n"}
{"id": "1094110", "url": "https://cs.wikipedia.org/wiki?curid=1094110", "title": "Krystyna Broll-Jarecka", "text": "Krystyna Broll-Jarecka\n\nKrystyna Broll-Jarecka (15. července 1927, Katovice – 24. listopadu 2011, Katovice) byla polská básnířka a autorka rozhlasových programů. Patřila k umělecké skupině \"ST-53\".\n\nPo 2. světové válce vystudovala střední školu. Debutovala v roce 1954 v polském rozhlasu jako básnířka. Byla dlouholetou editorkou literárního části polského rozhlasu v Katovicích.\n\nJejí manžel byl Stanisław Jarecki, redaktor Rádia Katovice, spisovatel, etnograf a hudebník.\n\nJe pohřbena na hřbitově v Katovicích-Bogucicích.\n\n"}
{"id": "1094114", "url": "https://cs.wikipedia.org/wiki?curid=1094114", "title": "Ivan Paskevič", "text": "Ivan Paskevič\n\nIvan Fedorovič Paskevič, , (, Poltava – , Varšava) byl ukrajinský voják, vojevůdce a politik sloužící v řadách ruské armády jako generál, polní maršál. Jeden z klíčových mužů, o něž se opíral ruský car Mikuláš I. Pavlovič (vládl 1825–1855). Účastnil se válečných tažení proti Turecku a Francii, během válek s Íránem velel ruským vojskům na Kavkaze, po Dibičově smrti rozdrtil polské povstání (1830–1831) a následně působil jako náměstek cara (guvernér) v Polsku. Zasahoval též proti uherskému povstání (1848–1849). V době krymské války byl hlavní velitelem na Balkáně. Od roku 1854 byl hlavní velitel vojsk v Polsku a Pobaltí. Byl členem soudu, který vynesl rozsudek nad tzv. děkabristy.\n\nNarodil se ve městě Poltava. Pocházel ze šlechtické rodiny, jeho předkové byli Kozáci. V únoru 1794 byl přijat na studia v Pážecím sboru a v říjnu 1800 se stal gardovým důstojníkem. V roce 1805 se zúčastnil války s Francií a bitvy u Slavkova. V roce 1806 byl vyslán na štáb Dunajské armády, kde se účastnil bojů proti Osmanské říši, vyznamenal se při dobytí Bukurešti a úspěšně velel praporu horských střelců. Na podzim 1807 se podílel na neúspěšných mírových jednáních s Osmanskou říší, od roku 1808 byl opět velitelem horského střeleckého praporu a později pěšího pluku. Na podzim 1810 mu byla udělena generálské hodnost, v lednu 1811 se stal majitelem nově vznikajícího Orlovského pěšího pluku, od června 1811 velel pěší brigádě a začátkem roku 1812 se stal velitelem 26. pěší divize, se kterou vstoupil do bojů rusko-francouzské války.\n\nVyznamenal se v bojích u Saltanovky, Smolenska, Borodina, Malojaroslavského i Vjazmy, při ruském protiútoku velel pěchotě Platovova sboru a později se stal zástupcem velitele v Miloradovičově sboru. V prosinci 1812 se stal velitelem 7. sboru, obsadil polskou pevnost Modlin a pronikl v průběhu bitvy u Lipska jako jeden z prvních do města. Koncem roku 1813 obléhal Magdeburg a Hamburg, v lednu 1814 byl jmenován velitelem 2. granátnické divize a zúčastnil se útoku na Paříž. Za války roku 1815 organizoval v čele své divize obléhání Tuly a po uzavření míru divizi přesunul do mírové posádky ve Smolensku.\n\nOd listopadu 1817 velel 2. gardové pěší divizi, v květnu 1821 se stal velitelem 1. gardové pěší divize a v prosinci 1824 byl jmenován velitelem 1. armádního sboru. V srpnu 1825 se stal velitelem ruských vojsk v Gruzii, během rusko-perské války porazil perskou armádu u Jelizavetpolu a v březnu 1827 byl jmenován hlavním velitelem Kavkazské armády. Následně dobyl Nachičevan a Jerevan. Opakovaně porážel perské síly, zcela podlomil bojovou morálku protivníka a donutil Peršany uzavřít mír. Mír, který nadiktoval perskému dvoru je dodnes v Íránu považován za jedno z největších ponížení kdysi hrdé říše. Podobně úspěšný byli ve válkách s Osmanskou říší. Po vypuknutí rusko-osmanské války dobyl v červnu 1828 pevnost Kars a v následujícím roce zničil většinu osmanských vojsk v kavkazském předhůří, za což v září 1829 obdržel hodnost generála-polního maršála a titul jerevanské kníže.\n\nV květnu 1831 byl ustanoven hlavním velitelem v rusko-polské válce, jež vypukla po polském povstání. V srpnu 1831 se zmocnil Varšavy a přinutil Poláky ke kapitulaci, za což byl jmenován varšavským knížetem. Od prosince 1831 byl jmenován polským místokrálem a velitelem Západní armády, několikrát stál v čele diplomatických misí v Berlíně a ve Vídni.\n\nVe funkci velitele Západní armády působil také v období \"jara národů\", v květnu 1849 byl přítomen na jednáních rakouského císaře Františka Josefa I. a ruského císaře Mikuláše II. ve Varšavě. Po těchto jednáních byl jmenován velitelem pomocné ruské armády, která zaútočila na maďarské povstalce a v srpnu 1849 je donutil ke kapitulaci u Világose.\n\nV květnu 1853 se stal velitelem Dunajské armády. O měsíc později překročil v jejím čele řeku Prut, a takto začal tzv. krymskou válku (probíhala v letech 1853-1856). Byl raněn při obléhání Silistry, což mu umožnilo stáhnout se do týla ještě dříve, než na bojiště dorazily francouzské a britské jednotky, které byly důstojnou protiváhou ruských sborů. Poté, co ruská vojska vyklidila Valašsko a Moldavsko se rozpoutaly boje o Krym. Kníže Paskevič se vypravil do Sevastopolu , ale brzy se projevila jeho bezradnost při vedení vojenských operací, a proto se vzdal velení a odjel na své panství ve Varšavě, kde krátce před koncem krymské války zemřel.\n\nPo děkabristickém povstání roku 1825 (v době nástupu Mikuláše I. na trůn), které se pokusilo v Rusku zavést ústavní režim, se podílel na soudu revolucionářů. V červenci 1826 byl jmenován jedním ze soudců nad děkabristy. Když byl později jmenován guvernérem a vojenským velitelem na Kavkaze (1827), spadali pod jeho jurisdikci děkabristé ve vyhnanství - pronásledoval je i zde s mimořádnou tvrdostí.\n\nZa své vojenské zásluhy byl vyznamenán Řádem Svatého apoštola Ondřeje s brilianty, Řádem Svatého knížete Alexandra Něvského s brilianty, vojenským řádem Svatého velkomučedníka vítěze Jiřího všech stupňů, Řádem svatým apoštolům rovného knížete Vladimíra 1., 3. a 4. stupně, Řádem bílé orlice, Řádem Svaté Anny 1. stupně s brilianty a 2. stupně, osmanským Řádem červeného půlměsíce 1. stupně, perským Řádem slunce a lva 1. stupně, velkokřížem polského Řádu vojenské cti, pruským Řádem černé orlice s brilianty, pruským Řádem červené orlice 1. stupně, velkokřížem rakouského Vojenského řádu Marie Terezie, velkokřížem Královského uherského řadu Svatého Štěpána a velkokřížem saského Řádu bílého sokola.\n\n"}
{"id": "1094116", "url": "https://cs.wikipedia.org/wiki?curid=1094116", "title": "3GPP2", "text": "3GPP2\n\n3rd Generation Partnership Project 2 (3GPP2), česky \"Partnerský projekt 3. generace 2\", je projekt spolupráce mezi telekomunikačními sdruženími s cílem vytvořit globálně použitelný standard mobilního telefonního systému třetí generace (3G) v rámci projektu Mezinárodní telekomunikační unie (ITU) IMT-2000. V praxi je 3GPP2 standardizační skupina pro vývoj CDMA2000, což je sada 3G standardů vycházejících ze starší technologie cdmaOne 2. generace.\n\nPartneři v projektu zahájeném v prosinci 1998 jsou ARIB/TTC za Japonsko, China Communications Standards Association za Čínu, Telecommunications Industry Association (TIA) za Severní Ameriku a Telecommunications Technology Association za Jižní Koreu.\n\n3GPP2 pracovalo také na projektu Ultra Mobile Broadband (UMB), který měl být následníkem CDMA2000 čtvrté generace. V listopadu 2008 však firma Qualcomm, která byla hlavním hybatelem UMB, oznámila ukončení vývoje technologie UMB ve prospěch LTE.\n\nPřes podobný název nelze zaměňovat 3GPP2 a 3GPP; zatímco 3GPP je standardizační organizace stojící za vývojem UMTS, který je 3G vylepšením GSM sítí, 3GPP2 je standardizační organizace vyvíjející konkurenční 3G standard CDMA2000, který je 3G vylepšením cdmaOne sítí používaných především ve Spojených státech (a do určité míry také v Japonsku, Číně, Kanadě, Jižní Koreji a Indii).\n\nVe většině zemí světa se používá rodina standardů GSM/GPRS/EDGE/W-CDMA, která je nejrozšířenější sadou standardů mobilních telefonů na světě. Několik zemí (jako například Čína, Spojené státy, Kanada, Indie, Jižní Korea a Japonsko) používá kromě této sady standardů i standardy CDMA2000.\n\n"}
{"id": "1094117", "url": "https://cs.wikipedia.org/wiki?curid=1094117", "title": "Močidelský potok", "text": "Močidelský potok\n\nMočidelský potok je potok, který pramení a protéká v severní části okresu Kladno ve Středočeském kraji. Jeho délka je zhruba 2100 m a je levostranným přítokem Vranského potoka.\n\nPotok pramení v nadmořské výšce 296 m v lesíku na západním okraji městyse Vraný. Asi tak po 250 metrech napájí bývalý Farský rybník severně od zámku a kostela sv. Jana Křtitele. Dnes je tento rybník využíván jako koupaliště. Potok dále protéká obcí na několika místech potrubím nebo otevřeným příkopem. Teče stále východním směrem a zhruba 1200 m za obcí, v místech zvaných U Práče, proteče malým rybníkem a pak se ihned zleva vlévá do Vranského potoka v nadmořské výšce 259 m.\n\n"}
{"id": "1094118", "url": "https://cs.wikipedia.org/wiki?curid=1094118", "title": "Ecma International", "text": "Ecma International\n\nEcma International je mezinárodní soukromá nevýdělečná organizace pro normalizaci informačních a komunikačních systémů s otevřeným členstvím. Název ECMA vznikl jako zkratka Evropská asociace výrobců počítačů ( ) byl v roce 1994 změněn, aby odrážel globální působnost organizace. Od té doby není Ecma považována za zkratku a nepíše se velkými písmeny.\n\nOrganizace byla založena v roce 1961 s cílem standardizovat počítačové systémy vyráběné v Evropě. Členství je otevřené pro velké i malé společnosti z celého světa, které produkují, prodávají nebo vyvíjejí počítačové nebo komunikační systémy a mají zájem a zkušenosti v některé z oblastí, na kterou jsou zaměřeny technické orgány některé skupiny. Sídlem organizace je Ženeva.\n\nEcma usiluje o vývoj standardů a technických zpráv, které umožňují a standardizují používání informačních a komunikačních technologií a spotřební elektroniky; ovlivňováním prostředí, ve kterém jsou standardy používány, podněcuje jejich správnou aplikaci; standardy a zprávy publikuje v elektronické i tištěné podobě. Ecma publikace, včetně standardů, mohou být volně kopírovány všemi zainteresovanými stranami bez omezení autorskými právy. Vývoj standardů a technických zpráv se provádí ve spolupráci s vhodnými národními, evropskými a mezinárodními organizacemi.\n\nNa rozdíl od národních standardizačních orgánů je Ecma organizace s otevřeným členstvím. Hrdě se hlásí k „obchodnímu“ přístupu ke standardům, který považuje za cestu k lepším standardům vytvořeným v kratším čase, díky snížení byrokracie procesu zaměřeném na dosahování výsledků cestou konsenzu.\n\nEcma více než 50 let aktivně přispívá k celosvětové standardizaci v informačních technologiích a telekomunikacích. Publikovala více než 400 standardů a 100 technických zpráv, z nichž více než 2/3 byly převzaty jako mezinárodní standardy nebo technické zprávy.\n\nSeznam členů Ecma International je dostupný na stránkách organizace.\n\nSdružení Ecma International je aktuálně odpovědné za množství standardů, mezi které patří:\n\nFirma Sun Microsystems sice požádala Ecma o normalizaci svého jazyka Java, ale později tuto žádost stáhla. Ecma proto za standardizaci jazyka Java není odpovědná.\n\nEcma se podílí na normalizaci formátu Office Open XML vycházející z formátu XML office dokument formáty Microsoft. Ecma Office Open XML správa proces je aktuálně prováděn technickým výborem 45\n\nEcma společně se skandinávskou organizací IT Eco Declaration prosadila směrnice pro informování spotřebitelů o postupech neohrožujících životní prostředí výrobci ICT a spotřební elektroniky ve standardu 370 Ecma International\n\nIT Eco Declaration zahrnuje informace o postupech výrobců a vlastnostech výrobků, které ovlivňují životní prostředí, jako je návrh výrobků, baterie, hluk, elektrická bezpečnost, spotřeba energie, chemické emise, použité látky a materiály a obaly. Díky tomu, že tyto vlastnosti jsou popsány jednotně společným průmyslovým standardem, je porovnávání různých dodavatelů a jejich výrobků snazší.\n\n\n"}
{"id": "1094124", "url": "https://cs.wikipedia.org/wiki?curid=1094124", "title": "Zapouzdření (objektově orientované programování)", "text": "Zapouzdření (objektově orientované programování)\n\nZapouzdření může být vysvětleno jako zabalení dat a metod do jedné komponenty. Funkce zapouzdření jsou dostupné skrze třídy ve většině objektově orientovaných programovacích jazyků. Zapouzdření rovněž umožňuje ukrytí atributů a metod v objektu pomocí stavby nepropustné zdi, která brání kód proti nechtěným změnám. \n\nV programovacích jazycích je zapouzdření přirovnáváno k jednomu z dvou pojmů a někdy i jejich kombinací, tedy:\n\nNěkteří experti na programovací jazyky (akademici a výzkumníci) používají první význam samostatně a nebo v kombinaci s druhým jako rozlišovací rys objektově orientovaného programování, zatímco jiní vidí zapouzdření (v jazycích, které poskytují lexikální uzávěry) jako vlastnost jazyka, která poskytuje převod ortogonální orientace na objektovou. Druhá definice je motivována faktem, že v mnohých objektově orientovaných jazycích není ukrývání komponent automatické nebo se dá přepsat, proto je tedy ukrývání informací definováno jako separátní pojem pro ty, kteří preferují druhou definici.\n\nZapouzdření může být využito k ukrytí členského atributu či členské metody. Pod touto definicí, zapouzdření znamená, že interní reprezentace objektu je většinou ukrytá před vnější definicí objektu. Typicky pouze vlastní metody objektu mohou přímo nahlížet a manipulovat s členskými atributy. Některé jazyky, jako například Smalltalk a Ruby, povolují přístup pouze skrz metody, ale většina ostatních (jako je C++, C# nebo Java), nabízí programátorům určitý stupeň kontroly nad tím, co by mělo být skryté a co ne. V tomto případě se typicky využívá klíčových slov codice_1 a codice_2. Je důležité zmínit, že ISO C++ standardy specifikují tato klíčová slova (codice_3, codice_2 a codice_1) jako přístupové specifikátory a že jako samotné neukrývají žádné informace. Ukrytí informací je docíleno za pomoci kompilované verze zdrojového kódu, který je propojen skrz hlavičkový soubor.\n\nUkrytí jakýkoliv interních informací objektu chrání jeho integritu proti uživatelům tak, aby je nebylo možné nastavit do invalidního či nekonzistentního stavu. Předpokládaná výhoda zapouzdření je ve zmenšení složitosti systému a tedy ve zvýšení robustnosti.\n\nJako skoro všude a vždy zde existuje cesta, jak zapouzdření obejít - obvykle skrz reflexní API (Ruby, Java, C# a další), někdy ale i skrz mechanismy mandlování (Python) či skrz speciální klíčová slova jako codice_6 v C++. \n\nNásleduje ukázka v jazyce C#, která ukazuje, jakým způsobem se dá zakázat přístup k datovým polím pomocí využití klíčového slova codice_2:\nNásleduje ukázka v jazyce Java:\nNásleduje ukázka v jazyce PHP:\nZapouzdření je rovněž možné využívat ve starších jazycích, které nejsou objektově orientované. Například v C – struktura může být deklarována ve veřejně přístupné části (hlavičkový soubor) pro množinu funkcí, které operují nad danými daty, které obsahují členské proměnné, které nejsou přístupné klientům skrz hlavičku:\nKlient pak volá hlavičkové funkce k alokování, provádění operací a dealokování struktur typu „Entity“. Obsah tohoto typu je znám a přístupný pouze implementovaným hlavičkovým funkcím. Klienti nemohou k tomuto obsahu přímo přistoupit. Následuje zdrojový kód pro funkce, které definují vlastní obsah již zmíněné struktury:\nVýznam zapouzdření může být shrnut na následující: redukce kolizí mezi stejně pojmenovanými atributy a zabalení příbuzných metod a atributů do jedné třídy. Tento model pomáhá udržovat zdrojový kód o stovkách či tisícech řádcích kódu čitelnější a jednodušší na porozumění a práci s ním.\n\nZapouzdření je obecně \"jedna ze 4 základních vlastností\" objektově orientovaného programování. Zapouzdření spočívá ve sdružování dat s metodami, které pracují na daným datech. Zapouzdření je využíváno jako mechanismus ukrývání hodnot či stavů strukturovaných dat objektu uvnitř třídy, který zamezuje neautorizovaným subjektům k přímému přístupu k daným atributům. Obvykle jsou přístupné pouze veřejně dostupné metody dané třídy (tzv. „getry“ a „setry“), které umožňují přístup k vnitřním hodnotám a které ostatní třídy využívají (volají), aby získaly či modifikovaly hodnoty v daném objektu.\n\nTento mechanismus není unikátní v objektově orientovaném programování. Implementace abstraktních datových typů (např. modulů) nabízí podobnou formu zapouzdření. Tato podobnost vyplývá z faktu, že se oba pojmy zakládají na matematickém fundamentu existečního typu.\n\nSOA Patterns.org \n"}
{"id": "1094135", "url": "https://cs.wikipedia.org/wiki?curid=1094135", "title": "Gejza Csakvári", "text": "Gejza Csakvári\n\nGejza Csakvári (* 15. března 1938) je bývalý slovenský fotbalista, levý obránce.\n\nV československé lize hrál za VSS Košice a Duklu Pardubice. Dal 1 ligový gól.\n\n"}
{"id": "1094144", "url": "https://cs.wikipedia.org/wiki?curid=1094144", "title": "Ota Kříž", "text": "Ota Kříž\n\nOta František Kříž, německy \"Otto Krisch\" (12. června 1845, Pačlavice – 16. března 1874, Země Františka Josefa) byl český strojník, polárník a cestovatel. Jako strojník na lodi Admiral Tegetthoff se zúčastnil rakouskouherské polární výpravy, která v říjnu 1872 uvízla mezi ledovými krami. V lednu 1874 zemřel a námořníci z lodi jeho ostatky uložili do skalní pukliny nedaleko Wilczekova mysu na Zemi Františka Josefa.\n\nOta Kříž se narodil v Pačlavicích panskému ranhojiči Antonínu Křížovi a Anně Kleinerové. Měl osm sourozenců. Do školy chodil v Kroměříži a ve Vídni se vyučil strojníkem. V roce 1866 nastoupil vojenskou službu u válečného námořnictva, u kterého byl postupně povýšen až na mladšího strojníka. Po lednu 1872 pracoval u plavební společnosti Adria v Terstu, kde ho Carl Weyprecht pozval, aby se zúčastnil polární expedice jako lodní strojník. Nabídku přijal bez nadšení a již v březnu 1872 odjel do Geestemünde, kde dohlížel na montáž parního stroje na expediční loď.\n\nKdyž loď 13. června 1872 vyplouvala z Bremerhavenu, Ota už trpěl začínající tuberkulózou. Přesto plně vykonával službu a konstruoval nástroje a výbušné miny určené k rozbíjení ledových ker. Jeho zdravotní stav se však zhoršoval a koncem roku 1873 se k tuberkulóze přidaly ještě kurděje. V důsledku oslabení organismu a obou nemocí zemřel 16. března 1874 na lodi v blízkosti břehu Wilczekova ostrova, na kterém byl o tři dny později pohřben ve skalní puklině mezi čedičovými sloupy.\n\n"}
{"id": "1094148", "url": "https://cs.wikipedia.org/wiki?curid=1094148", "title": "Abezethibou", "text": "Abezethibou\n\nAbezethibou nebo Abezethibod je démon a padlý anděl, který je popisován v pseudepigrafu Šalamounův testament. Následoval Belzebuba při jeho pádu z nebe, a stal se důležitým démonem v pekle.\n\nV \"Šalamounově testamentu\", když Šalamoun povolal Belzebuba na rozhovor, kníže démonů mu ukázal anděla Abezethiboua, který jej následoval při pádu z nebe. Po jeho pádu z nebe, se stal jednokřídlým andělem odsouzeným do pekla. Tvrdil, že všichni, kdo jsou uvězněni v Tartaru, spadají pod kontrolu Abezethiboua. Oponoval Mojžíši a Izraelitům při útěku z Egypta.\n\nPozději sám Abezethibou předstoupil před krále a sdělil mu, že jako anděl seděl v Amelouthu, na místě, které je popisováno jako „První nebe“. Po svém pádu se potuloval Egyptem a při cestě Mojžíše a Izraelitů z Egypta zatvrdil faraonovi srdce. To je v rozporu s tradičním podáním v knize Exodus, podle které faraónovo srdce zatvrdil Bůh. Při cestě přes Rudé moře je voda rozdrtila a byli uvězněni v pilíři vody.\n\nV Testamentu se také uvádí, že Jannés a Jambrés vyzvali Abezethiboua, když bojovali proti Mojžíšovi.\n"}
{"id": "1094149", "url": "https://cs.wikipedia.org/wiki?curid=1094149", "title": "Pozemní cesta do Indie", "text": "Pozemní cesta do Indie\n\nPozemní cesta do Indie (angl. hippie trail nebo the overland) je tradiční cesta z Evropy do Indie a Nepálu. Trasa vede přes Turecko, Írán, Afghánistán a Pákistán a je populární od konce 50. let, kdy se na ní vydávali příslušníci beatnické generace.\n\nV dobách její největší slávy tudy projížděli hippies, pro cestovatele z východní Evropy se stala populární v 90. letech. Její výhoda spočívá v její nízkonákladovosti a možnosti poznání množství zajímavých a přátelských kultur. Popularita trasy se v průběhu let měnila především podle politické situace a následných možností průjezdu Íránem a Afghánistánem. Za současné nestabilní situace v Pákistánu i Afghánistánu se cesta nepovažuje za bezpečnou.\n\nPopularitu pozemní cesty do Indie v posledních letech snížily též obecně nižší ceny letenek a oblíbenost nových destinací, například Maroka nebo zemí v jihovýchodní Asii.   \n"}
{"id": "1094153", "url": "https://cs.wikipedia.org/wiki?curid=1094153", "title": "Deep Air Diver", "text": "Deep Air Diver\n\nKurz potápění Deep Air Diver od IANTD by vypracován pro potápěče, kteří chtějí se vzduchem až do hloubky 39 metrů. Součástí kurzu je teoretická i praktická část pro hloubkové ponory.\nTento kurz je prvním mezinárodně uznávaným potápěčským kurzem pro hloubkové potápění.\n\n\nV rámci kurzu obdrží účastníci také výukové materiály jako ANTD Deep Air Diver manuál v češtině a IANTD tabulky pro potápění se vzduchem.\n\nV případě úspěšného absolvování kurzu Deep Air Diver obdrží účastníci mezinárodní osvědčení, které je platné po celém světě. Toto osvědčení je uznávané jako osvědčení moderního sportovního a technického potápěče.\n\n"}
{"id": "1094154", "url": "https://cs.wikipedia.org/wiki?curid=1094154", "title": "Apoštolský exarchát Istanbul", "text": "Apoštolský exarchát Istanbul\n\nApoštolský exarchát Istanbul je exarchát Řecké řeckokatolické církve, nacházející se v Turecku.\n\nExarchát zahruje všechny věřící byzantského ritu nacházející se v Turecku.\n\nMá jen jednu farnost. K roku 2013 měla 20 věřících.\n\nDne 11. června 1911 byl založen apoštolský exarchát Turecka v Evropě a zahrnoval všechno území Turecka v Evropě. Dne 11. června 1932 dal část území ke vzniku apoštolského exarchátu v Řecku. Roku 1936 získal současné jméno.\n\nOd roku 1957 je sídlo bez exarchy. Poslední kněz řeckého byzantského ritu v Turecku zemřel roku 1997. Exarchát byl svěřen pod administraci apoštolského vikáře latinského ritu Istanbulu.\n\n\n"}
{"id": "1094156", "url": "https://cs.wikipedia.org/wiki?curid=1094156", "title": "Martin Rota", "text": "Martin Rota\n\nMartin Rota (* 7. února 1988) je český youtuber a vlogger, který patří mezi nejúspěšnější YouTube tvůrce v České republice. Rota daboval postavu Skeleta v české počítačové hře Blackhole, nebo postavy v nebo Emoji movie. V roce 2015 se stal jednou z tváří „Jsme v tom společně“, kampaně iniciativy HateFree Culture.\n\nMartin Rota se po neúspěšné operaci tukového nádoru na zádech musí již od dětství pohybovat o berlích. Navzdory svému handicapu se v roce 2009 stal prvním tělesně postiženým Čechem, který zdolal Kilimandžáro, nejvyšší horu Afriky, a dále roku 2015 Elbrus, nejvyšší horu Ruska. Jeho první dva pokusy o zdolání Elbrusu v roce 2013 byly neúspěšné, ovšem napotřetí 5642 m vysokou horu pokořil. V roce 2016 podstoupil operaci kvůli infekci v pravé noze (v oblasti paty). Šance na úspěch operace byla velmi malá a Rotovi nakonec musela být noha amputována.\n\nNa jaře roku 2018 a v únoru roku 2019 se neúspěšně pokusil zdolat jako první tělesně postižený Čech nejvyšší horu Jižní Ameriky Aconcaguu.\n\nNa YouTube se Rota věnuje či věnoval několika kanálům. Původně natáčel videa v angličtině, na kanálu Troll News, poté se ale začal věnovat jiným kanálům především pak názorovému kanálu \"Naprosto Retardovaný\", ale také naučnému projektu \"Vědecké Kladivo\", komediálnímu \"Ztráta Času\", osobnímu kanálu \"Martin Rota\" nebo let's play kanálu \"Lepší než pracovat\". Rotovu tvorbu sleduje celkem více než 250 tisíc odběratelů. Na svém hlavním kanálu \"Naprosto Retardovaný\" se často věnuje kontroverzním tématům, například útoku na redakci časopisu Charlie Hebdo (který mu vadil také kvůli následnému nárůstu islamofobie), případu vandalismu několika youtuberů nebo otázkám homosexuality, včetně adopce dětí homosexuály. Rota kritizoval účast organizace Greenpeace na akcích hnutí Fridays For Future. Dále v souvislosti s těmito protesty poukázal, že není možné v současné době (březen 2019) se plně zbavit emisí CO. Rovněž uvedl, že moderní tepelné elektrárny patří k daleko ekologičtějším zdrojům elektrické energie, než tomu bylo v minulosti.\n\nV průběhu roku 2016 spolupracoval s Úřadem vlády České republiky na tvorbě videa, které se týkalo problému udržitelného rozvoje české společnosti.\n\nTaktéž spolupracuje s Patrikem Kořenářem na kanálu Zvědátoři. Zde vydávají videa denně od pondělí do pátku a v pátek či v neděli vysílají stream.\n\nMartin Rota má také twitch kanál, na kterém streamuje Dotu 2, Factorio a jiné hry. Kromě hraní tam občas vysílá i střihání videí pro své YouTube účty. Jeho kanál se jmenuje MrMartinRota.\n\n"}
{"id": "1094166", "url": "https://cs.wikipedia.org/wiki?curid=1094166", "title": "Tomáš Josef Martinec", "text": "Tomáš Josef Martinec\n\nTomáš Josef Martinec, OSA (4. srpna 1925 Pozlovice – 12. prosince 1995 Brno) byl římskokatolický kněz, 10. opat Starobrněnského opatství.\n\nPrvní časné řeholní sliby v augustiniánském řádu složil 21. prosince 1946 a věčné řeholní sliby 25. prosince 1949. Kněžské svěcení přijal 16. dubna 1950 v Brně. Krátce po jeho vysvěcení řeholní společenství starobrněnského kláštera, skládající se z dvaceti bratří, bylo zrušeno a tehdejším režimem rozehnáno. Pater Martinec byl komunisty souzen u Krajského soudu v Brně ze dne 13.–14.3.1961 a odsozen za \"Neoznámení trestného činu\" na dva roky vězení v případu \"Šesták a spol.\" Otec Tomáš se však na Staré Brno vrátil v roce 1969 a vykonával tady pastorační činnost až do konce svého života. Po roce 1989 se stal 10. starobrněnským opatem. \n\n\n"}
{"id": "1094167", "url": "https://cs.wikipedia.org/wiki?curid=1094167", "title": "Bauma", "text": "Bauma\n\nBauma (\"Mezinárodní veletrh stavebních strojů, důlních strojů, konstrukčních vozidel a konstrukčního materiálu\") je veletrh konající se každé tři roky v Mnichově v Německu. Během sedmi dnů veletrhu jsou vystaveny především stavební vozidla. S plochou 555 000 m² je největším veletrhem na světě. Během 29. veletrhu ve dnech od 19. dubna do 25. dubna 2010 přišlo 3 150 vystavovatelů a více než 415 000 návštěvníků z více než 200 zemí.\n\n"}
{"id": "1094168", "url": "https://cs.wikipedia.org/wiki?curid=1094168", "title": "Divemaster", "text": "Divemaster\n\nPotápěčský kurz IANTD Divemaster je kurz navržen tak, aby vycvičené osoby mohli dohlížet na účastníky kurzů IANTD.\n\nPatří sem:\n\nAbsolvent kurzu Divemaster může také vyučovat kurz Snorkel Skin Diver a IANTD OW Free Diver. V případě, že divemaster má i kvalifikaci Recreational Trimix nebo Advanced Recreational Trimix, může dohlížet u na těchto kurzech.\n\nIANTD Divemaster má právo dohlížet, doprovázet a asistovat ve všech IANTD Open Water Diver kurzech. Nicméně nesmí vést tyto kurzy vést zcela sám. Měl by být pod dohledemkvalifikovaného IANTD Advanced EANx Instruktora.\n\nV rámci potápěčských aktivit, může Divemaster plánovat a provádět záchranou akci.\n\n\n"}
{"id": "1094175", "url": "https://cs.wikipedia.org/wiki?curid=1094175", "title": "Aminokyselinové skóre", "text": "Aminokyselinové skóre\n\nAminokyselinové skóre (zkratka AAS, \"amino acid score\"), dříve známé též jako chemické skóre, slouží k zhodnocení kvality proteinu. \nTento přístup pracuje s konceptem tzv. ideálního proteinu či referenční bílkoviny, jež obsahují optimální a vyrovnaný poměr jednotlivých esenciálních aminokyselin. \nSložením referenčního proteinu se zabývaly společně Světová zdravotnická organizace (World Health Organization, WHO, též SZO), Organizace pro výživu a zemědělství (anglicky: Food and Agriculture Organization, FAO) a Univerzita OSN (anglicky United nations university, zkratka UNU). Tyto organizace již v roce 1985 stanovily referenční bílkovinu, která vypadala následovně:\n\nReferenční bílkovina dle WHO/FAO/UNU z roku 1985\n\nV roce 2007 došlo k aktualizaci tohoto referenčního proteinu v souvislosti s měnícími se potřebami člověka a s modernizací technologií a v této podobě se používá dodnes:\n\nReferenční bílkovina dle WHO/FAO/UNU z roku 2007\n\"\n\nSamotné aminokyselinové skóre pro danou bílkovinu stanovíme srovnáním poměru esenciálních aminokyselin v referenčním proteinu a esenciálních aminokyselin v testované bílkovině.\nSrovnání vyjadřuje následující vzorec:\nformula_1\n\nX ... množství konkrétní aminokyseliny v testované bílkovině v g / 100 g čisté bílkoviny\n\nY ... množství stejné aminokyseliny v referenční bílkovině v g / 100 g čisté bílkoviny\n\nZ ... aminokyselinové skóre\n\"Příklad:\" \n\nMnožství aminokyseliny histidin v testované bílkovině je 3,0 g / 100 g čisté bílkoviny. Víme, že v referenční bílkovině je obsah aminokyseliny histidine 1,5 g / 100 g čisté bílkoviny. Výpočet tedy bude vypadat následovně: 3,0 / 1,5 * 100 = 200. Aminokyselinové skóre histidinu v této bílkovině je tedy 200.\nTímto způsobem vypočteme aminokyselinové skóre všech výše zmíněných aminokyselin, tedy histidinu, isoleucinu, leucinu, lysinu, methioninu + cysteinu, fenylalaninu + tyrosinu, threoninu, tryptofanu a valinu.\n\nPoté najdeme esenciální aminokyselinu, která dosáhla nejnižšího aminokyselinového skóre. Dle Rubnerova zákona o limitní aminokyselině je právě tato aminokyselina limitní a její aminokyselinové skóre je zároveň i aminokyselinovým skórem testované bílkoviny.\n"}
{"id": "1094176", "url": "https://cs.wikipedia.org/wiki?curid=1094176", "title": "Jiří Mrázek (teolog)", "text": "Jiří Mrázek (teolog)\n\nJiří Mrázek (* 30. března 1960, Brno) je český evangelický farář, teolog a vysokoškolský pedagog.\n\nStudoval teologii v Praze, v Halle/Saale a v Bernu, v roce 1984 promoval a v lednu 1985 byl ordinován kazatelem Českobratrské církve evangelické. V letech 1984 až 1989 působil na sboru v Kostelci nad Orlicí. V roce 1990 získal na Evangelické teologické fakultě doktorát teologie na základě disertační práce \"Transformace mesianismu v aramejských textech z Qumránu\". Od roce 1990 byl odborným asistentem na katedře Nového zákona. V roce 2005 se habilitoval prací \"Podobenství v kontextu Matoušova evangelia\".\n\nOd 3. června 2014 je děkanem fakulty.\n\n\n\n"}
{"id": "1094178", "url": "https://cs.wikipedia.org/wiki?curid=1094178", "title": "Bug bounty", "text": "Bug bounty\n\nBug bounty program představuje veřejnou výzvu, kterou vkládají na své stránky internetové společnosti a softwaroví vývojáři, díky níž mohou jednotlivci získat odměnu za nahlášení zjištěných bezpečnostních zranitelností internetové stránky, mobilní aplikace apod. Programy založené na tomto principu umožňují udržovat dlouhodobě vysokou úroveň bezpečnosti, předcházet bezpečnostním incidentům a širšímu zneužití. Nejznámější bug bounty programy provozuje např. Facebook nebo Google.\n\nBug Bounty je druhem penetračního testování webových aplikací v režimu tzv. „black box“ testu, tzn. bez znalosti architektury aplikace a bez přístupu k admin a serverové části aplikace (tzv. back-end). Oproti tradičním penetračním testům není bug bounty komplexní z hlediska systematického auditu, ovšem s dostatečně motivačně nastavenými odměnami pro „lovce odměn“ lze s bug bounty dlouhodobě dosáhnout vyššího standardu bezpečnosti za vynaložení nižších nákladů.\n"}
{"id": "1094180", "url": "https://cs.wikipedia.org/wiki?curid=1094180", "title": "Festa di santa Rosalia", "text": "Festa di santa Rosalia\n\nFesta di santa Rosalia, sicilsky U fistinu di santa Rosalia (česky Svátek či slavnost svaté Rozálie), je velký církevní svátek na Sicílii, který se slaví každoročně v Palermu ve dnech 10. až 15. července. Tento svátek se 400letou tradicí je více znám (včetně oficiálních italských i zahraničních pramenů) pod tradičním názvem jako \"Festino di santa\" \"Rosalia \"(název je to svým způsobem paradoxní, neboť italský výraz\" festino \"znamená \"malý svátek\" či \"malá slavnost\"). Slavnost je registrována italskou ústřední organizací L´Istituto centrale per la demoetnoantropologia (IDEA), zřízenou v roce 2007, jako jedna z nehmotných památek kulturního dědictví Itálie.\n\nV roce 1624 bylo město Palermo a okresy Santa Agatha, Santa Cristina, Sant´Oliva a Santa Ninfa stiženy morovou epidemií. V době, kdy se lidé obraceli s modlitbami k patronům města, byly v jeskyni na hoře Pelegrino (\"Monte Pelegrino\") objeveny ostatky poustevnice Rozálie, která zde žila ve 12. století. Dne 15. července 1624 byly tyto ostatky v průvodu, v jehož čele šel palermský arcibiskup a přední představitelé veřejného života, přeneseny do města. Za několik dní poté morová epidemie ustoupila. První slavnost se z podnětu představitelů katolické církve konala už v roce 1625. Trasa procesí byla však tehdy mnohem kratší, neboť stříbrná schránka s ostatky poustevnice Rozálie byla při prvních oslavách pouze přenesena z arcibiskupského paláce do palermské katedrály. Za svatou byla Rozálie prohlášena až o 5 let později, v roce 1630.\n\nTrasa průvodu se postupně prodlužovala a také stoupal počet účastníků procesí. Tradicí se stalo, že významnou část průvodu tvoří laická bratrstva z různých měst a obcí. Jako první\" \"založili Bratrstvo svaté Rozálie (\"Confraternita di Santa Rosalia) \"v Sacchi místní holiči a ševci již v roce 1635. Od roku 1674 až do dnešních dnů je nesením stříbrné schrány s ostatky svaté Rozálie při procesí 15. července pověřováno bratrstvo \"Confraternita Santa Rosalia dei Muratori \"(\"muratori \"= italsky \"zedníci\"). V roce 1686 byl poprvé součástí průvodu velký triumfální vůz, který v průběhu staletí dostával různé podoby. Vůz, na němž je umístěna socha svaté Rozálie, míval nejčastěji podobu lodě nebo věže a byl konstruován tak, aby ho bylo možné protáhnout ulicemi v centru Palerma. Například ale v roce 1896 byl na návrh spisovatele a národopisce Giuseppe Pitreho postaven tak velký vůz, že se procesí muselo konat za městem. V roce 1924, při oslavách 300. výročí objevení ostatků svaté Rozálie, hlavní část vozu tvořila věž, vysoká 25 metrů. Několikrát byl vůz ztvárněn také v podobě růžové zahrady.\n\n\"Festino di santa Rosalia \"je dodnes směsí lidových tradic, folklóru a katolických církevních obřadů. Program červencových oslav se v hlavních bodech příliš neliší od podoby, kterou slavnost získala již v 17. století. Hlavní oslavy probíhají ve dnech 14. a 15. července. První z těchto dnů má charakter spíše lidové slavnosti. Program začíná již odpoledne divadelními vystoupeními a koncerty v prostoru u katedrály. Při přípravě tohoto programu, který je od 90. let 20. století velice pestrý a bohatý, bývají angažováni význačnější umělci. Pokud jde o tradice, součástí večerního průvodu je m.j. i velká skupina bubeníků a také celý útvar silných mužů, oblečených jako námořníci, kteří táhnou vůz se sochou svaté Rozálie ulicemi města (v minulých staletích bývalo pro tento účel používáno volské spřežení). Velkolepou podívanou dokresluje produkce herců a akrobatů, kteří symbolicky znázorňují boj temnoty a zla (mor) se světlem a radostí (zažehnání smrtící epidemie). Průvod postupuje od katedrály třídou Vittorio Emanuele (někdejší historická cesta \"Cassaro\") přes křižovatku Quatro Canti, až projde branou Felice (\"Porta Felice\") na mořský břeh. Zde je o půlnoci odpálen obrovský ohňostroj jako symbol zázračného uzdravení a vítězství nad morem.\n\nHlavní církevní slavnost se koná 15. července. Po bohoslužbě je z palermské katedrály vyzdvižena stříbrná schrána s ostatky svaté Rozálie a v doprovodu nejvyšších představitelů katolické církve na Sicílii a všech významných zástupců veřejného života je nesena opět stejnou trasou, kterou předchozího dne vykonal triumfální vůz. Součástí procesí jsou tradičně laická bratrstva, jejichž příslušníci jsou oděni do barevně odlišených plášťů se symboly a podobiznami svaté Rozálie. Procesí dojde na \"Piazza Marina\" poblíž zátoky \"Cala, \"kde k jeho účastníkům promluví představitelé církve – zpravidla je to osobně palermský arcibiskup. Součástí průběhu oslav jsou i symbolická zvolání, kterými má být vyjádřena pospolitost palermského lidu a církve. Nejčastěji je to heslo: \"\"Viva Palermo e santa Rosalia!\"\" (\"Ať žije Palermo a svatá Rozálie!\"). V pozdějších nočních hodinách na zpáteční cestě do katedrály účastníci procesí procházejí dalšími ulicemi v centru Palerma a v rukou nesou zapálené svíce.\n\nSoučástí oslav je i příprava a pouliční prodej tradičních sicilských jídel. Jsou to například tzv. \"babalucci \"- vaření šneci, ochucení česnekem a zelenou petrželkou, dále těstoviny se sardinkami, \"u purpu\" (vařené chobotnice), vařená kukuřice a meloun.\n\n\n"}
{"id": "1094188", "url": "https://cs.wikipedia.org/wiki?curid=1094188", "title": "Diecéze cášská", "text": "Diecéze cášská\n\nDiecéze Cáchy je diecéze římskokatolické církve, nacházející se v Německu.\n\nDiecéze zahrnuje západní část Severního Porýní-Vestfálska. Na severu je ohraničená diecézí Münster a Essen, na východě arcidiecézí Kolín nad Rýnem, na východě a jihu trevírskou diecézí, na západě belgickou diecézí Lutych a nizozemskou Roermond.\n\nBiskupský sídlem je město Cáchy, kde se také nachází hlavní chrám diecéze Katedrála Panny Marie.\n\nRozděluje se do 371 farností, v osmi pastoračních oblastech: Krefeld, Viersen-Kempen, Mönchengladbach, Heinsberg, Düren, město Cáchy, region Cáchy a Eifel.\n\nPodle Konkordátu z roku 1801 se dne 29. listopadu 1801 bulou \"Qui Christi Domini\" papeže Pia VII. staly Cáchy diecézí a sufragánnou arcidiecéze Mechelen.\n\nNová diecéze zahrnovala dva francouzské departementy, které již neexistují, Roer a Rýn a Moselle. Měla 79 farností první třídy a 754 druhé třídy.\n\nDne 16. července 1821 byla diecéze bulou \"De animarum salute\" papeže Pia VII. zrušena a její území bylo potlačeno do arcidiecéze Kolín nad Rýnem.\n\nDne 13. srpna 1930 byla diecéze bulou \"Pastoralis officii nostri\" papeže Pia XI. obnovena a stala se sufragánnou arcidiecéze Kolín.\n\n\n"}
{"id": "1094194", "url": "https://cs.wikipedia.org/wiki?curid=1094194", "title": "Andreas Lubitz", "text": "Andreas Lubitz\n\nAndreas Lubitz (18. prosince 1987 – 24. března 2015, Francie) byl německý civilní pilot firmy Germanwings, dceřiné společnosti aerolinek Lufthansa. V závěru života bydlel v Montabauru. Byl kopilotem tragického letu Germanwings 9525, jenž se 24. března 2015 zřítil ve Francouzských Alpách v katastru města Digne-les-Bains. Podle předběžných informací z vyšetřování nehody řídil letadlo v době havárie, kdy se kapitán nemohl dostat zpět do kokpitu, a měl aktivní podíl na jeho zřícení. Kromě kopilota v troskách zahynulo 149 dalších lidí.\n"}
{"id": "1094233", "url": "https://cs.wikipedia.org/wiki?curid=1094233", "title": "Choleratoxin", "text": "Choleratoxin\n\nCholeratoxin (choleragen) je enterotoxický protein produkovaný patogenními kmeny bakterií \"Vibrio cholerae\". Vyvolává prudké průjmy, jež provází infekci cholerou.\n\nCholeratoxin má 84 kDa a skládá se ze dvou podjednotek, jež jsou k sobě pevně připojeny. Podjednotka A se skládá z řetězců Aα a Aβ, podjednotka B obsahuje 4–6 řetězců Bβ. B-podjednotky slouží k vazbě na povrch buněk, A-podjednotky mají enzymatickou roli.\n\nSpolu s ADP-ribosylačním faktorem (ARF) buněk se choleratoxin váže na α-podjednotky stimulačních G proteinů (G) a přenáší na ně ADP-ribózu z NAD. Tím tuto podjednotku nevratně aktivuje – není schopna hydrolyzovat GTP, což je jinak způsob, jak se G-proteiny a jiné GTPázy deaktivují. V důsledku nadměrné aktivace G proteinů dochází k hyperaktivaci adenylátcykláz, vzestupu hladiny vnitrobuněčné koncentrace cAMP a (v epitelových buňkách střeva) následně k vypuzování chloridových iontů z buněk ven. To je příčinou průjmů, jež choleru provází.\n\nEvoluční význam choleratoxinu pro bakterie \"Vibrio\" není znám. Je možné, že vyvolání průjmu prostě usnadňuje šíření bakterií mezi lidskými jedinci.\n"}
{"id": "1094241", "url": "https://cs.wikipedia.org/wiki?curid=1094241", "title": "Sovětští váleční zajatci během druhé světové války", "text": "Sovětští váleční zajatci během druhé světové války\n\nTento článek se zabývá osudy sovětských válečných zajatců během druhé světové války, kteří se dostali do nacistického zajetí během bojů na východní frontě. Během války se dostalo do německého zajetí na východní frontě asi 5,7 milionů lidí, kteří byli příslušníky sovětských ozbrojených sil. Brutální zacházení se sovětskými válečnými zajatci, zejména v prvních 8 až 12 měsících po nacistickém vpádu patří mezi nejhorší genocidy v dějinách. Vyžádalo si životy zřejmě až 3,3 až 3,5 milionů, tedy téměř 57,5 % ze všech, kteří se dostali do zajetí.\n\nTvrdé zacházení se sovětskými zajatci bylo důsledkem Hitlerem prosazované politiky namířené proti bolševismu a snahy o získání životního prostoru na úkor státních útvarů Východní Evropy a jejich obyvatel.\n\nNečekaný útok Třetí říše na SSSR a podmínky boje, při němž se vojáci Rudé armády ocitli bez kvalifikovaného velení, měl za následek to, že velké množství sovětských jednotek, poté co vyčerpaly své možnosti vedení úspěšné obrany, často po ztrátě spojení s velením, padlo do zajetí.\n\nK množství faktorů, které měly na nízkou úroveň velení Rudé armády patří emigrace velké části kvalitních důstojníků Carské armády po skončení občanské války, odvolání mnoha, původně carských důstojníků, koncem 20. let 20. století, stalinské čistky v armádě v letech 1937 až 1938 jakož i rozšiřování armády v letech 1939 až 1941. Sovětská armáda v té době zvýšila své stavy třikrát a přitom až 70 % důstojníků a 75 % komisařů bylo ve svých funkcích méně než rok. K tomu více než milion sovětských branců sloužilo v armádě necelý rok. Sovětské síly tak neměly dostatečné zkušenosti, kvalitní poddůstojnický sbor, ani oporu v kvalitním velení na všech úrovních.\n\nKromě vojensko-strategických důvodů, které zapříčinily velké množství válečných zajatců, existovaly i příčiny sociálně-politické povahy. Represivní politika komunistů jako kolektivizace, či stalinské represe, způsobovaly nespokojenost řady obyvatel celého SSSR, hlavně rolníků, ale i obyvatel jen nedávno přičleněných oblastí jako byla západní Ukrajina a Pobaltí, kteří odmítali bojovat za sovětskou vládu a mnoho z nich se hodlalo dobrovolně vzdát nepříteli. Známy jsou případy během bojů v Pobaltí, kdy místní branci zavraždili nebo zatkli své sovětské důstojníky a dobrovolně přešli na stranu nepřítele.\n\nSvou roli sehrály i subjektivní psychologické faktory jako bezmocnost a panika, způsobená nedostatky velení a spojení, jakož i jasnou převahou německých vojsk v první fázi války.\n\nZacházení s válečnými zajatci se řídilo na evropských bojištích už delší dobu jistými standardními zvyky. Ve většině válečných konfliktů je válečným zajatcům poskytována strava, ubytování a lékařská péče v mezích možností strany, která je zajala. Takové jednání má jednoduchou logiku, která spočívá ve faktu, že se bude stejně ke svým zajatcům chovat velmi pravděpodobně i protivník. Nacisté se však na základě vlastních politických pohnutek rozhodli tuto zvyklost narušit.\n\nBrutální zacházení se sovětskými zajatci bylo zapřičiněno celkovou nacistickou zločinnou politikou, která byla aplikována na obsazených východních územích (Generalplan Ost). Opírala se o teorii o rasové méněcennosti Slovanů a též o politické cíle, jedním z nichž byl boj proti komunismu. Adolf Hitler se už 30. března 1941 na poradě hlavního velení vyjádřil, že političtí komisaři jsou podle něj základem bolševismu v Rudé armádě, nositeli ideologie, která je nepřítelem nacionálního socialismu a nemohou být považováni za vojáky. Proto měli být po zajetí zastřeleni. Nejvyšší německé velení vydalo 6. června 1941 rozkaz o komisařích, podle něhož byli sovětští vojáci „nakaženi“ bolševismem a nemělo se s nimi po případném zajetí zacházet na základě Ženevských úmluvami z roku 1929.. Rozkaz o zacházení s komisaři se navíc v praxi ukázal jako kontraproduktivní, protože komisaři, kteří věděli, že je v zajetí čeká jistá smrt, často vybičovali své vojáky k fanatické obraně. Německé velení rozkaz zrušilo 6. května 1942.\n\nNěmecké ozbrojené síly, zvláště na začátku bojových operací na východní frontě, zajaly velké množství sovětských vojáků. Mnoho z nich se dobrovolně vzdalo až poté, co jim došly základní životní prostředky a byli ve zlém zdravotním stavu. Zvláštní kapitolou v chování německých vojáků a velení byl i fakt, že pro obrovské množství zajatců, kteří upadli do zajetí na začátku bojů, nebylo připraveno žádné logistické zabezpečení jako pitná voda, strava, zdravotnický materiál, či kapacity v zajateckých táborech. Toto jsou faktory, které jsou považovány za objektivní komplikace. Je proto pravděpodobné, že i v případě, pokud by německé velení chtělo se zajatci zacházet lidštěji, počet obětí na straně zajatců by byl vysoký. Je však též nesporným faktem, že německé velení ve válečných plánech tažení proti Sovětskému svazu počítalo, že získá obrovské počty zajatců. V případě, že by se boje vyvíjely podle německých plánů operace Barbarossa, byly by počty zajatců ještě vyšší. Pro německé plánovače tedy počty zajatců nemohly být překvapením.\n\nTěžké postavení sovětských válečných zajatců v nacistickém zajetí německé politické vedení vysvětlovalo tím, že SSSR odmítl Haagské konvence a deklarace z let 1899 a 1907, deklaraci o zákonech pozemní války a nepodepsalo ani Ženevskou úmluvu z roku 1929, která pojednávala o válečných zajatcích, ani přesto, že ji podepsalo 47 zemí. Nehledě na to, že část těchto dohod už dříve podepsalo Ruské impérium, byly tyto dohody závazné pro všechny země, nejen pro ty, které je podepsaly. Sovětský svaz však například 25. srpna 1931 podepsal dohody o zacházení s raněnými a nemocnými válečnými zajatci.\n\nOficiálním důvodem odmítnutí většiny těchto dohod Sovětským svazem byl nesouhlas s dělením válečných zajatců podle národnosti. Toto odmítnutí v pozdějším období využili nacisté jako záminku a následně ponechali zajatce bez jakékoliv pomoci ze strany Červeného kříže a dalších organizací, které pomáhaly zajatcům západních zemí. V průběhu války SSSR dvakrát (25. listopadu 1941 a 27. dubna 1942) navrhl německé straně, že v případě, že bude Německo dodržovat konvence o zacházení s válečnými zajatci, bude je dodržovat i Sovětský svaz. V prohlášení z 27. dubna 1942 sovětské ministerstvo zahraničních věcí oznámilo, že i přes nedodržování této dohody ze strany Německa, se k ní SSSR de facto hlásí.\n\nPři Norimberském procesu obhajoba, jako svůj hlavní argument, použila to, že se Ženevské konvence údajně nevztahovaly na sovětské válečné zajatce, protože SSSR nebyl signatářem těchto smluv. Mezinárodní vojenský tribunál však tyto argumenty odmítl jako neopodstatněné, poukázal při tom na to, že principy mezinárodního práva musí být dodržovány za jakýchkoliv podmínek a cílem zajetí je pouze znemožnit zajatým osobám účast na další bojové činnosti. Vraždění bezbranných lidí nebo ubližování z pomstychtivosti není v souladu s vojenskými tradicemi.\n\nPředseda Mezinárodního červeného kříže Marcel Junod už 22. června 1941 navrhl SSSR, Německu, Rumunsku i Finsku, aby si státy prostřednictvím této organizace vyměňovaly seznamy raněných, zabitých a zajatých vojáků. Ve snaze zlepšit situaci svých zajatců, 27. června 1941 komisař zahraničních věcí V. M. Molotov telegrafoval předsedovi Mezinárodního červeného kříže o připravenosti SSSR uskutečnit jejím prostřednictvím výměnu seznamů zajatců a i o ochotě přijmout Haagské konvence o zákonech a zvycích vedení pozemní války. Otázku připojení se k Ženevské dohodě z roku 1929 však už sovětská vláda více neotevírala. Současně SSSR potvrdil usnesením Sovětu lidových komisařů z 1. července 1941 tzv. Vyhlášku o válečných zajatcích, která byla založena na těchto konvencích a zavazovala k dodržování mezinárodně platných norem vojenského práva. V dodatcích k vyhlášce byla vypuštěna nařízení NKVD „O způsobu držení zajatců v táborech NKVD“ z 7. srpna 1941 a „O stavu táborů válečných zajatců“ z 15. srpna 1941.\n\n17. července 1941 V. M. Molotov oficiálně, přes vyslanectví švédského Červeného kříže, oznámil Německu a jeho spojencům, že SSSR souhlasí s plněním závazků Haagských dohod z roku 1907 o Zákonech a zvycích vedení pozemní války. V dokumentu bylo navíc zdůrazněno, že Sovětský svaz bude dodržovat tyto dohody v souvislosti s Německem jen v případě, že je bude dodržovat i druhá strana. Přes očekávání kladné odpovědi nechalo vedení nacistického Německa tuto nótu bez povšimnutí. Navíc, ve stejný den nabyl platnost rozkaz vydaný gestapem, umožňující zlikvidovat všechny válečné zajatce při jakémkoliv podezření z kladení odporu nebo možného nepřátelství k národnímu socialismu. V té době sovětské velení uskutečňovalo kroky spojené se snahou zabezpečit lepší podmínky válečných zajatců, nacistické vedení činilo kroky opačné. 8. srpna 1941 oddělení pro záležitosti válečných zajatců OKW vydalo nová pravidla, která ještě přitvrdila zacházení se sovětskými zajatci ve všech táborech.\n\nČlánek 193 trestního zákoníku RSFSR z roku 1926 stanovoval jako trest za vzdání se, bez důvodu způsobeného beznadějnou vojenskou situací, popravu zastřelením spojenou s konfiskací majetku. Ve vnitřních předpisech Dělnicko-rolnické Rudé armády se též uvádělo, že sovětský voják nemůže padnout do zajetí jinak než proti své vůli. Článek 22 Vyhlášky o trestných činech vojáků z roku 1927 uváděl, že vzdání se, které není odůvodnitelné vojenskou situací a stejně tak i přechod na stranu nepřítele se stíhají nejvyšším trestem, kterým je zastřelení a konfiskace majetku. Ve výkladu se též uvádělo, že ve známých případech se může situace na bojišti zvrátit tak, že klást odpor bude v podstatě nemožné a nesmyslné. Vzdát se v těchto případech bylo přípustné a nemělo mít žádné další soudní důsledky.\n\nV důsledku rozkazu štábu vrchního velení z 16. srpna 1941 č. 270, velitelé a političtí pracovníci, kteří během boje ze sebe strhli označení hodnosti a dezertovali do týlu nebo se vzdali, byli označeni za dezertéry a jejich rodinám hrozilo vězení. Stejně tak byli velitelé a skupiny vojáků, které se vzdaly, přestože nevyčerpaly všechny možnosti klást odpor, zbaveni státní ochrany a pomoci. Rozkaz žádal od vojáků bojovat do poslední možnosti a následně se v případě obklíčení snažit probojovat se ke svým.\n\nNázory sovětského vedení na vlastní válečné zajatce byly na začátku války stále nesmiřitelné. I po těžkých porážkách v červenci 1941 u Minska a Smolenska, kde padlo do zajetí více než 600 000 sovětských vojáků, Stalin nadále tvrdil, že Rudá armáda nemá válečných zajatců, jen zrádce a odrodilce vlasti. Stejně tvrdě se choval i v roce 1943, kdy mu Němci navrhli vyměnit jeho syna Jakova Džugašviliho, zajatého v roce 1941 u Vitebska, za polního maršála Friedricha Pauluse. Tento návrh odmítl.\n\nV prosinci 1941, při setkání předsedy Mezinárodního červeného kříže Junoda a německého ministra zahraničních věcí von Ribbentropa, padl návrh ukončit spory o dodržování mezinárodních smluv a na základě humanismu začít s výměnou seznamů zajatých osob prostřednictvím USA. Spojené státy americké by také zajistily i dodávky šatstva a potravin stejně pro německé i sovětské tábory. Ribbentrop tento návrh později předložil Hitlerovi, který osobně poslal tuto žádost Stalinovi. Odpovědí však bylo oznámení, že sovětští váleční zajatci neexistují. Sovětští vojáci bojují dokud nepadnou, pokud se rozhodnou vzdát, automaticky ztrácejí sovětské občanství.\n\nPoté co padli do zajetí (většinou v Bělorusku, na Ukrajině a západním Rusku), museli sovětští zajatci celé dny, většinou pěšky, putovat do sběrných táborů. Směli zastavit jen na rozkaz. Byli nuceni pít vodu z louží na cestě. Němci bránili místnímu obyvatelstvu zásobovat zajatce z vlastních zdrojů.. K udržování pořádku uvnitř táborů byli vybíráni dobrovolníci, zvláště z řad Ukrajinců a Tatarů. Židé, komisaři a komunisté byli po odhalení vysvlečeni do naha, postaveni do řady a zastřeleni.. Wehrmacht se na východě často „neunavoval“ zajímáním těžce raněných nepřátel a popravoval je na místě. Některé německé jednotky zajatce nebraly vůbec, na některých místech jednoduše zajaté vojáky shromáždily a postřílely kulomety.\nNacisté zvolili pro výstavbu shromažďovacích táborů pro sovětské zajatce nejjednodušší řešení, kterým bylo ponechat je na volném prostranství, obvykle několik hektarů velkém, pod širým nebem, obehnaném ostnatým drátem a několika strážními věžemi. Zde byli zajatci vystaveni všem vlivům počasí, horku, mrazům, sněhu a dešti, chybělo základní sanitární zařízení, panoval nedostatek vody a potravin, které pro zajatce německá branná moc nikdy zvlášť nevyčlenila. V táborech se šířily infekční choroby, jako skvrnitý tyfus. Později, zejména pro vysokou úmrtnost, byli zajatci umisťováni do stájí a dřevěných baráků, ani tam však jejich podmínky nebyly o mnoho lepší. Ze sběrných táborů zajatci dále putovali pěšky, nebo po železnici do německých táborů, které se nacházely hlavně na území Polska a Německa, ale i v dalších zemích. Jen do září 1941 byla v důsledku špatných podmínek v zajateckých a sběrných táborech úmrtnost vězňů 1 % denně.\n\nV prvních měsících války nebyli zajatci transportováni na území Říše, protože nacistické vedení se obávalo rozšíření komunismu na vlastním území. Až v období, kdy se v zajateckých táborech začaly šířit epidemie a Německo začalo pociťovat nedostatek pracovních síl, Hitler povolil přesun zajatců i na území Německa. To, co však v únoru roku 1942 zůstávalo z 3,9 milionu zajatců bylo už jen torzo – 1,1 milionu lidí a z nich pouze asi 400 000 bylo ve stavu schopném práce.\nZbytek zajatců následně pod hrozbou smrti Němci přinutili pracovat. Vykořisťování těchto zajatců jakož i dalších nuceně nasazených osob bylo nevídané.\n\nNeplatily pro ně žádné zákony bezpečnost a ochrana zdraví při práci, neměli nijak stanovený nárok na volno ani přesně stanovenou pracovní dobu. V jednom z příkazů, ředitel I.G. Farben připomínal, že zvýšenou efektivitu práce zajatců lze dosáhnout snížením přídělů stravy a tvrdými tresty za nižší výkony.\n\nTabulka níže ukazuje počty sovětských válečných zajatců nacházejících se v táborech OKW a jejich využití jako pracovní síly pro německou ekonomiku v letech 1942 až 1945\n\nV období od února 1942 do srpna 1943 v těchto zprávách nejsou započítáni váleční zajatci držení ve shromažďovacích a dočasných táborech, jakož i zajatci v zóně pod kontrolou OKH. Od podzimu 1943 tyto tábory přešly pod kontrolu OKW.\n\nKromě každodenní vysilující fyzické práce zhoršovala stav sovětských zajatců i nedostatečná strava. Tabulka uvádí oficiální stravu vydanou na 28 dní podle příkazů Vrchního velení německých ozbrojených sil z 8. října 1941.\n\nÚdaj v procentech je porovnáním s množstvím vydané stravy pro „nesovětské“ zajatce. Údaje uvádějí nejvyšší normu pro zajatce vykonávající nejtěžší práce:\nPro udržení fyzického stavu potřebného pro práci dostával zajatec po dobu 6 týdnů: do 100 gramů umělého medu týdně, do 50 g tresky týdně, do 3500 g brambor týdně. Tento dodatečný příděl bylo možno čerpat jen 6 týdnů. Zajatci někdy navíc dostávali příděly na základě národnosti. Ukrajinci například v některých táborech dostávali o 100 g více chleba než Rusové..\n\nSovětští váleční zajatci hromadně umírali v německých zajateckých a sběrných táborech, kde byli drženi po zajetí, hlavně v důsledku nedostatku výživné stravy, což ve spojení s nucenou prací nevyhnutně vedlo k podvýživě, ta dále způsobila buď větší náchylnost k infekčním onemocněním, před nimiž nebyli nijak chráněni, nebo pokles pracovního výkonu, za což byli nemilosrdně trestáni. Zajatci však byli likvidováni i cíleně. Jen v průběhu roku 1942 takto zahynulo kolem 3 milionů sovětských zajatců. Nacistické vedení je v těchto podmínkách ponechávalo vědomě. Jen na území Polska je v hrobech evidováno 883 385 pohřbených sovětských zajatců. Mnozí zajatci byli použiti pro pokusy, 3. září 1941 byl právě na 600 sovětských zajatcích odzkoušen Cyklon B. v koncentračním táboře Auschwitz I.\n\nMnozí zajatci, kteří se dostali do zajateckých táborů, brzy pochopili, že naděje na přežití v takových podmínkách je minimální. Těm, kteří se chtěli vyhnout těžké nucené práci nebo ohrožení infekčními chorobami, nacisté v průběhu války umožnili zlepšit své podmínky vstupem do pomocných jednotek, Němci označovaných jako tzv. Hilfswilliger a později i do Ruské osvobozenecké armády, kterou vedl Andrej Vlasov, sovětský generál, který v zajetí přešel na německou stranu.\n\nPo skončení války byla část zajatců, kteří se vrátili domů, nucena nést odpovědnost a byla potrestána vlastní zemí za to, že padla do zajetí. Podle údajů, které shromáždil historik G. F. Krivošejev na základě zpřístupněných dokumentů NKVD: z 1 836 562 vojáků, navrátivších se ze zajetí bylo 233 400 odsouzeno za spolupráci s nepřítelem a odpykávalo trest v systému GULAG. Jiní, zejména západní historici tvrdí, že obviněni byli prakticky všichni bývalí váleční zajatci.\n\nAž kolem 80 % mezi všemi nuceně nasazenými osobami, které se vrátily po skončení války do SSSR, bylo odsouzeno k nuceným pracem, někteří dokonce na 15 až 25 let, jiní byli nuceni se vystěhovat z původního bydliště a museli vykonávat těžkou fyzickou práci. Všichni byli považováni za sociálně nebezpečné osoby.\n\nPo rozpadu SSSR byly v Rusku nejen odtajněny mnohé zdroje a dokumenty, ale byla umožněna i otevřenější diskuse a výměna názorů mezi historiky různých zemí.\n\n\n\n\nTato čísla však u osob neobeznámených se sovětskými a německými původními dokumenty dodnes vyvolávají mnohé pochybnosti.\n\nPodle německých dokumentů z období války, vydaných 1. května 1944 byly stavy sovětských zajatců tyto:\n\n\n\n \n"}
{"id": "1094248", "url": "https://cs.wikipedia.org/wiki?curid=1094248", "title": "Strmělka anýzka", "text": "Strmělka anýzka\n\nStrmělka anýzka, známá také jako strmělka anýzová, latinsky \"Clitocybe odora\", patří mezi jedlé a dobře rozpoznatelné strmělky.\n\nTato jedlá houba, patřící do řádu pečárkotvaré, je charakteristická svou výraznou anýzovou vůní. Právě proto se při přípravě pokrmů používá v menším množství. Vhodná je jako koření a přidává se do směsi hub upravených začerstva nebo nakládaných do octa. Přidává se také do polévek a omáček.\n\nZáměna této strmělky za jinou je spíše výjimečná, jelikož po přivonění i k mírně vybledlým plodnicím lze houbu bezpečně určit podle charakteristické vůně, přesto se může někdy podobat šedavě zbarveným čirůvkám.\n\nVyskytuje se na podzim (září až listopad) ve smíšených lesích na výživných písčitých i jílovitých půdách. Místy se může vyskytovat velmi hojně.\n\nKlobouk: nepravidelně rozložený, nejprve polokulovitý, později spíše plochý až doširoka rozprostřený, 3-7 cm široký, matný, zelenomodrý či měděnkově zelený, vybledající do šedavých až bělavých odstínů, někdy i hnědavě okrové odstíny vyskytující se převážně uprostřed klobouku\n\nLupeny: tenké, široké, smetanové až šedozelené, mírně sbíhavé\n\nTřeň: 3-4 x 0,3-0,6 cm, hladký, válcovitý, někdy pokroucený, bělavý až modrozelený se špinavě bílou bází\n\nVýtrusný prach: bílý\n\nDužnina: silně voní po anýzu, chuť jemně kořeněná\n\nRozšíření: rozšířená v celém mírném pásmu severní polokoule\n\nHolec, J.,Bielich, A., Beran, M., \"Přehled hub střední Evropy\", Praha: Academia 2012, ISBN 978-80-200-2077-2\n\nHagara, L., \"Atlas hub\", Martin: Neografia 2002, ISBN 80-88892-46-5\n\nG. J. Keizer, \"Encyklopedie hub\", Praha: ARTEDIT, 1999. ISBN 80-7234-117-0\n\n"}
{"id": "1094249", "url": "https://cs.wikipedia.org/wiki?curid=1094249", "title": "Plamenometný tank", "text": "Plamenometný tank\n\nPlamenometný tank je tank vybavený plamenometem. Nejčastěji používá jako doplněk kombinovaných útoků proti opevnění, uzavřeným prostorům nebo jiným překážkám. Dočkal se významného využití za druhé světové války ve službě armád Spojených států, SSSR, Německa, Itálie, Japonska a Spojeného království (včetně členů Commonwealthu), kdy tyto země vyráběly vlastní typy těchto tanků.\n"}
{"id": "1094252", "url": "https://cs.wikipedia.org/wiki?curid=1094252", "title": "Ciechanów", "text": "Ciechanów\n\nCiechanów je město v Polsku. Počínaje rokem 1999 spadá pod Mazovské vojvodství, v minulosti, v letech 1975 až 1998, bylo hlavním městem Ciechanówského vojvodství. Podle sčítání obyvatel v roce 2006 zde žilo 45 902 lidí.\n\nPrvní zmínka o tomto sídle pochází z roku 1065. Nachází se v dokumentu, v němž panovník Boleslav II. Smělý utvrzoval předání pozemků církvi. Ve středověkém gordu sloužilo přibližně 3000 ozbrojených mužů. Společně s Mazovskem se město koncem desátého století stalo součástí polského státu. Další zmínka pochází z roku 1254, kdy byl Ciechanów sídlem kastelánství. V roce 1400 udělil Janusz I z Czersku sídlu městské právo. V období mezi 14. a 16. stoletím město prospěrovalo a populace dosáhla pěti tisíc obyvatel. Koncem 14. století zde Siemowit III mazovský zahájil výstavbu hradu, zatímco jeho syn Janusz I sem přizval augustiniány, kteří v polovině 15. století zahájili výstavbu kostela a kláštera. V roce 1526 byl Ciechanów společně s celým Mazovskem připojen k Polskému království. Ciechanów se stal centrem vlastní administrativní jednotky. Později město dostala za věno vévodkyně Bona Sforza a Ciechanów prosperoval až do invaze Švédů do Polska v letech 1655 až 1660, kdy byl Ciechanów vypleněn.\n\nPři druhém dělení Polska v roce 1793 se Ciechanów krátce stal sídlem nově vzniklého vojvodství a již roku 1795 byl připojen k Pruskému království. Kvůli tomu byl jeho statut snížen na okresní město v przasnyszském kraji. V roce 1806 byl Ciechanów během napoleonských válek opět vypleněn a počínaje rokem 1815 patřil pod Ruskem ovládané Kongresové Polsko. Koncem 19. století se Ciechanów stal obchodním a průmyslovým centrem. Roku 1864 zde byl otevřen pivovar, v roce 1867 se město stalo krajským sídlem a v roce 1882 zde byl vybudován cukrovar. Období prosperity bylo nakonec ukončeno první světovou válkou, během které bylo město téměř celé zničeno. Během Druhé polské republiky se Ciechanów stal jedním z krajských měst Varšavského vojvodství. Roku 1938 zde žilo 15 000 obyvatel a bylo domovským sídlem vojenské posádky (sídlila zde jednotka Edwarda Śmigły-Rydze).\n\nMěsto bylo v noci z 3. na 4. září 1939 zajato Wehrmachtem. Poté, co se stalo se součástí Nacistického Německa, bylo přejmenováno na Zichenau a stalo se sídelním městem regionu Zichenau. Dne 17. ledna 1945 bylo město převzato Rudou armádou a po druhé světové válce bylo navráceno do rukou Polska. Před válkou byl Ciechanów domovem pro velkou židovskou komunitu, ale v době nacistické okupace byla v zimě roku 1942 převážná část komunity odvezena do lesa severovýchodně od města, kde byla postřílena.\n\n"}
{"id": "1094253", "url": "https://cs.wikipedia.org/wiki?curid=1094253", "title": "Seznam rybníků v okrese Třebíč", "text": "Seznam rybníků v okrese Třebíč\n\nSeznam rybníků v okrese Třebíč zahrnuje rybníky, které se nalézají v okrese Třebíč. Jsou zde zařazeny vodní plochy, jejichž rozloha přesahuje 5 hektarů či jsou tato vodní díla něčím významná (např. jsou vyhlášena jako chráněné území).\n"}
{"id": "1094254", "url": "https://cs.wikipedia.org/wiki?curid=1094254", "title": "Seznam jezer v Turecku", "text": "Seznam jezer v Turecku\n\nTurecká jezera ( jezero - ).\n\nTabulka obsahuje přehled přírodních jezer ve Turecku s plochou přes 110 km² (bez tureckých přehrad) a některé menší.\n\n"}
{"id": "1094257", "url": "https://cs.wikipedia.org/wiki?curid=1094257", "title": "Seznam rybníků v okrese Pelhřimov", "text": "Seznam rybníků v okrese Pelhřimov\n\nSeznam rybníků v okrese Pelhřimov zahrnuje rybníky, které se nalézají v okrese Pelhřimov. Jsou zde zařazeny vodní plochy, jejichž rozloha přesahuje 5 hektarů či jsou tato vodní díla něčím významná (např. jsou vyhlášena jako chráněné území).\n"}
{"id": "1094258", "url": "https://cs.wikipedia.org/wiki?curid=1094258", "title": "Albízie růžová", "text": "Albízie růžová\n\nAlbízie růžová (\"Albizia julibrissin\") je druh rostlin z čeledi bobovité (\"Fabaceae\"). Vyznačuje se dvakrát zpeřenými listy a kulovitým květenstvím s nápadnými tyčinkami. Druh je pěstován v teplých krajích jako okrasné rostliny, je původní v mírném a subtropickém pásu Asie. Druh je mrazuvzdorný do -15 °C.\n\nPodle biolib.cz je pro druh s označením \"Albizia julibrissin\" používáno více rozdílných názvů, například:\n\nNěkteré zdroje pro druh s označením albízie růžová používají jiný název - \"albície hedvábná \" nebo kapinice, perská akácie.\n\nDruh je rozšířen v mírném a subtropickém pásmu Asie. Údaje o přesném původním rozšíření se v různých zdrojích rozcházejí. Předpokládaný původní areál sahá od Íránu nebo Turecka přes Kavkaz, Indický subkontinent a část Indočíny po východní Čínu nebo Japonsko. Jako neofyt je rychle šířícím invazivním druhem v Severní Americe.\n\nV druhé polovině 18. století byl druh přivezen z Asie do Evropy italským šlechticem Filippo degli Albizzi po němž byl rod rostlin pojmenován.\nV Evropě je pěstovaným druhem, v ČR se pěstuje jako mobilní zeleň s přezimováním v oranžerii. Ovšem s ohledem na vývoj klimatu (oteplování v ČR) lze již tento výrazně teplomilný druh považovat za otužilý v běžných zimách a v teplých polohách ČR. Je nabízen prodejci k pěstování ve volné půdě.\n\nJe pěstováno několik kultivarů a také forma \"A. julibrissin\" f. \"rosea\". Některými taxonomy jsou rozlišovány dva poddruhy:\n\nA. julibrissin je malý opadavý strom, který roste do výšky 5-16 metrů (16-52 ft), s menší širokou korunou.\n\nBorka je tmavě zelenavě šedé barvy, starší borka je svisle pruhovaná.\n\nListy připomínají listy kapradin, jsou složeny z dvojitě zpeřených lístků, 20-45 cm dlouhé a 12 do 25 cm široké, rozdělené do 6-12 párů. Lístky jsou podlouhlé, 1-1,5 cm dlouhé a 2-4 cm široké. Na řapíku a střední ose listu bývají charakteristické žlázky. Palisty bývají drobné a opadavé. Rostliny jsou obvykle bez trnů.\n\nKvete po celé léto v hustých květenstvích. Oboupohlavné drobné pravidelné květy jsou uspořádány v kulovitých hlávkách skládajících úžlabní nebo vrcholové laty. Květy jsou nejčastěji růžové. Kalich je zvonkovitý až nálevkovitý a zakončený 5 zuby. Koruna je drobná, nálevkovitá, v horní části pětilaločnatá. Tyčinek je mnoho, jsou nápadné, bílé, růžové, červené nebo purpurové, dlouze vyčnívající z květů. Nitky tyčinek jsou na bázi srostlé. Semeník je kopinatý až čárkovitý a obsahuje několik vajíček. Čnělka je dlouhá, většinou delší než tyčinky, a je zakončena drobnou bliznou.\n\nKvěty jsou atraktivní pro včely, motýly a kolibříky. Plod je plochý hnědý lusk 10-20 cm dlouhý a 2 až 2,5 cm široký, obsahující několik semen.\n\nPlody jsou ploché, převislé, často papírovitě tenké, nepukavé nebo pukající po delší době. U některých druhů plody vytrvávají na stromě po mnoho měsíců\n\nDruh je pěstován jako okrasná dřevina.\n\n"}
{"id": "1094261", "url": "https://cs.wikipedia.org/wiki?curid=1094261", "title": "Monda.eu", "text": "Monda.eu\n\nMonda.eu (pracovní název \"Global E-learning\") je bezplatný webový portál věnovaný globální výchově. Za svou prioritu považuje \"vzdělávat k myšlení a vyhodnocování zamotaných situací plných provázaných, vzájemně souvisejících problémů\".\n\nNabízí 11 vzdělávacích modulů na různá témata (globalizace, světová ekonomika, rozvoj, lidská práva, kritické myšlení, chudoba, migrace, rodová rovnost, občanská společnost, životní prostředí, klimatické změny) a je vhodný pro samostatné učení. Obsahuje také fórum, doporučenou literaturu a další doplňkové zdroje informací a přidruženou mobilní aplikaci. Při výuce využívá kvízy a videa.\n\nS podporou Programu Socrates Evropské komise na vytváření portálu po dobu 2 let spolupracovali čtyři partneři: E@I (Slovensko), Slovenské centrum pro komunikaci a rozvoj (Slovensko), Studio Gause (Německo) a Südwind Agentur (Rakousko).\n\nPortál je dostupný v angličtině, bulharštině, češtině, esperantu, maďarštině, němčině, polštině, Rumunštině, Slovenštině a slovinštině s možností přidat další jazyky.\n\n\n"}
{"id": "1094267", "url": "https://cs.wikipedia.org/wiki?curid=1094267", "title": "Planum Australe", "text": "Planum Australe\n\nPlanum Australe (\"Jižní planina\") je oblast obklopující jižní pól planety Mars. Její hranici tvoří zhruba sedmdesátý stupeň jižní šířky, je asi 1600 km dlouhá a 1200 km široká. Planina je tvořena převážně permafrostem, její část pokrývá jižní polární čepička, tvořená zmrzlou vodou a oxidem uhličitým a silná okolo 3 km. Rozsah zalednění se v průběhu marťanského roku (dlouhého 684 pozemských dní) výrazně mění.\n\nPolární čepička není symetrická, ale je zřetelně posunuta k severozápadu. To je způsobeno silným vzdušným prouděním v důsledku Coriolisovy síly, které tuto oblast ochlazuje. Výsledkem jsou zřetelné spirálovité struktury tvořené ledovými jazyky. Větrné erozi se také přičítá vznik hlubokých kaňonů Promethei Chasma, Ultimum Chasma a Chasma Australe v této oblasti. Časté jsou rozsáhlé prachové bouře.\n\nNa pozadí polární čepičky byly pozorovány útvary podobné pavoukům. Jejich vznik se vysvětluje sezónním táním oxidu uhličitého, který se rozpíná a když prorazí povrch ledu, vytváří mohutný gejzír bahna.\n\nBěhem pozorování probíhajících od roku 2001 byl zaznamenán postupný úbytek ledového příkrovu, což vedlo ke spekulacím o oteplování planety.\n\nNejvětším kráterem na Planum Australe je McMurdo o průměru přes 30 km.\n\nV roce 1999 byla vyslána na průzkum Planum Australe sonda Mars Polar Lander, s níž se však po jejím proniknutí do atmosféry Marsu nepodařilo navázat kontakt.\n\n\n"}
{"id": "1094268", "url": "https://cs.wikipedia.org/wiki?curid=1094268", "title": "Jetbull futsal liga 2010/11", "text": "Jetbull futsal liga 2010/11\n\nV soubojích 19. ročníku 1. české futsalové ligy 2010/11 (sponzorským názvem Jetbull futsal liga) se utkalo v základní části 12 týmů dvoukolovým systémem podzim - jaro. Do vyřazovací částí postoupilo prvních osm týmů v tabulce. Nováčky soutěže se staly týmy SK Indoss Plzeň (vítěz 2. ligy - sk. Západ) a SKP Likop Třinec (vítěz 2. ligy - sk. Východ). Vítězem základní části soutěže se stal tým FK ERA-PACK Chrudim. Sestupujícími se staly týmy Kajot Helas Brno a SKP Likop Třinec. Po sezóně se ze soutěže odhlásil tým CC Jistebník, který se pro sezónu 2011/12 přihlásil do Divize F. Vítězem soutěže se stal tým FK ERA-PACK Chrudim, který ve finále porazil tým FC Balticflora Teplice 3:1 na zápasy.\n\n\n\n"}
{"id": "1094271", "url": "https://cs.wikipedia.org/wiki?curid=1094271", "title": "Die Wende", "text": "Die Wende\n\nDie Wende („změna“ či „zvrat“) je německý výraz označující proces změny politického systému Německé demokratické republiky od vlády komunistické SED a centrálně plánované ekonomiky po obnovu parlamentní demokracie a tržní ekonomiky v letech 1989 až 1990. \n\nPři zpětném pohledu tehdy německý výraz \"Wende\" (znamenající „změnu“, „bod zvratu“) dostal nový význam. V německém prostředí používaná věta \"seit der Wende\", doslova „od (té) změny“, znamená dobu „po znovusjednocení“ nebo „po pádu zdi“. Toto období znamenalo také masivní hospodářskou podporu západní části Německa do nových spolkových zemí, která trvala přes deset let a představovala celkovou částku asi 775 miliard dolarů. Do určité míry je Německo dosud v půli \"cesty po změně\" („Nachwendezeit“): mezi západem a východem Německa stále existují značné ekonomické, sociální i kulturní rozdíly a proces „vnitřního znovusjednocení“ dosud nedosáhl svého konce.\n\nVýraz poprvé veřejně použil 18. října 1989 tehdejší dočasný nejvyšší představitel NDR Egon Krenz v interview (výraz se dostal na titulní stranu vlivného západoněmeckého časopisu \"Der Spiegel\" o dva dny dříve). Ačkoli původně výraz označoval konec staré východoněmecké vlády, \"die Wende\" se stala synonymem také pro pád Berlínské zdi a celého politického systému NDR, ale označuje i proces pádu železné opony a socialistického zřízení v celém východním bloku.\n\nCelý proces změny zahrnuje řadu dílčích úseků a událostí, které později vyústily ve znovusjednocení Německa. Mezi tyto události patří:\n\nKdyž začátkem července začaly v NDR dva měsíce letních prázdnin, vydalo se více než 200 000 občanů NDR na cestu do Maďarské lidové republiky. Většina z nich cestovala pouze na dovolenou, tisíce z nich ovšem s úmyslem pokusit se uprchnout přes hranice. „Panevropského pikniku“ z 19. srpna, který v Šoproni zorganizovalo Panevropské hnutí v čele s Ottou Habsbursko-Lotrinským, a který otvíral nové obzory pro celou Evropu. Akce tehdy využilo 800 až 900 Východních Němců k útěku do Rakouska. \n\nV první půli srpna se začalo proslýchat, že maďarští celníci do cestovních pasů zadržených uprchlíků nevpisují žádné záznamy, a že jim tudíž nehrozí téměř žádné riziko následného postihu ze strany orgánů NDR. Mnoho lidí se proto rozhodlo odcestovat do Maďarska, „zanechavši zde své překližkové a poplastované dvoutaktové Trabanty prostě stát, a vydat se kamsi do lesů.“ \n\nPoté, co 11. září Maďarsko oficiálně otevřelo své hranice pro uprchlíky NDR, kteří se nacházeli v zemi, během tří dnů uprchlo na 15 000 osob a do konce měsíce ještě dalších téměř 20 000. Od té doby však již nebyly úřady NDR cesty do Maďarska schvalovány, načež se spolkové zastupitelské úřady v Praze a Varšavě začaly přeplňovat východoněmeckými uprchlíky. Jelikož přeplněné prostory zastupitelstev začaly brzy představovat značné hygienické problémy a hrozilo nebezpečí epidemií, a poté, co československá vláda odmítla převzít zodpovědnost za řešení situace, byl Erich Honecker nucen nechat východoněmecké uprchlíky vycestovat. Spolkový ministr zahraničí Hans-Dietrich Genscher dne 30. září 1989 z balkónu pražského velvyslanectví NSR v Lobkovickém paláci oznámil povolení k vycestování uprchlíků z velvyslanectví přes území NDR. Z Prahy takto uprchlo na 4700 občanů NDR, z varšavského pak 809 osob.\n\n"}
{"id": "1094274", "url": "https://cs.wikipedia.org/wiki?curid=1094274", "title": "Kyperská univerzita", "text": "Kyperská univerzita\n\nKyperská univerzita, řecky: Πανεπιστήμιο Κύπρου, turecky: Kıbrıs Üniversitesi je veřejná univerzita sídlící v kyperském městě Nikósie. Založena byla roku 1989, prvních 486 studentů přijala v roce 1992. Následoval rychlý růst, roku 2011 již měla 4691 studentů v 21 oborech a k tomu 1549 studentů postgraduálních. Univerzita má dnes osm fakult: humanitních věd, aplikovaných věd, sociálních věd, ekonomie, inženýrství, pokročilých studií, lékařství a literatury. Oficiálními vyučujícími jazyky jsou řečtina a turečtina, ovšem tureckých studentů je na univerzitě (vzhledem k rozdělení země) jen minimum. Roku 2005 univerzita přijala mezinárodně srovnatelný kreditní systém ECTS (European Credit Transfer and Accumulation System), který stanovuje požadovaný objem práce studenta za rok (asi 1500 až 1800 hodin = 60 kreditních bodů). Maximálně tři procenta z přijatých kyperských studentů mohou být Kypřané žijící v zahraničí. Podle \"Ranking Web of Universities\" je Kyperská univerzita 340. nejkvalitnější v Evropě a 848. na světě.\n"}
{"id": "1094278", "url": "https://cs.wikipedia.org/wiki?curid=1094278", "title": "Univerzita v Mostaru", "text": "Univerzita v Mostaru\n\nUniverzita v Mostaru (chorvatsky \"Sveučilište u Mostaru\", latinsky \"Universitas Studiorum Mostariensis\") je jedna z největších vysokých škol v Bosně a Hercegovině.\n\nVysokoškolské zařízení je jednou ze dvou nástupkyní Univerzity Džemala Bijediće, založené roku 1977. Na začátku války, konkrétně v letech 1992–1993, se mostarská univerzita rozpadla na chorvatskou (\"Sveučilište u Mostaru\") a bosňáckou část (\"Univerzitet \"Džemal Bijedić\"\", obnovila činnost až roku 1997). Vyučujícím jazykem na Univerzitě v Mostaru je chorvatština.\n\nUniverzita se neformálně hlásí k odkazu františkánského teologického semináře v Mostaru z roku 1895, pedagogické školy z roku 1950, vysoké škole technické z roku 1959 a vysoké škole zemědělská, založené o rok později. Tyto starší školy se staly součástí univerzity a její nové struktury – v budově starého františkánského kláštera má univerzita dodnes své sídlo.\n\nUniverzita má deset fakult: zemědělskou, ekonomickou, civilního inženýrství, lékařskou, farmaceutickou, filozofickou, přírodovědeckou, právní, strojního a počítačového inženýrství, zdravotnickou. K univerzitě náleží i Akademie výtvarných umění ve městě Široki Brijeg.\n\nZhruba 18 % studentů na univerzitě pochází ze sousedního Chorvatska. V roce 2015 měla univerzita celkem 14 715 studentů.\n\n"}
{"id": "1094279", "url": "https://cs.wikipedia.org/wiki?curid=1094279", "title": "GAP analýza", "text": "GAP analýza\n\nGAP analýza (analýza tržních mezer) je nástroj, jenž pomáhá manažerům při volbě marketingových strategií. Cílem GAP analýzy je nalézt nesrovnalosti mezi marketingovými cíli potenciálními a dosaženými. Tato analýza se zaměřuje na prozkoumání a odkrytí příležitostí, při kterých je tržní poptávka větší než nabídka. Pomáhá firmám navrhnout logickou strategii a taktická rozhodnutí založené na skutečných tržních informacích, ne na subjektivních názorech manažerů.\n\nPo otázce: \"Jak vzniklou mezeru mezi skutečnými a potenciálními cíli posoudit?\", by měla následovat otázka druhá: \"Jak vzniklou tržní mezeru překonat?\". Překonání tržní mezery je možné několika způsoby:\n\nJednotlivé fáze analýzy tržních mezer jsou následující:\n\nMarketingový výzkum se zaměřuje na analýzu již známého obchodního modelu zahrnujícího marketing, rizika, cílové skupiny, konkurenci, tržní příležitosti apod. Avšak na rozdíl od tržní mezery neidentifikuje nové trhy, kde by poptávka byla větší než nabídka. Marketingový výzkum pomáhá pochopit, v jaké pozici se daná firma nachází na již existujícím trhu, na němž je poptávka již stanovena. Například jaké jsou její produkty, služby, ceny, distribuce nebo komunikace.\n\nFirma by měla využít analýzu tržních mezer v případech pokud:\nNa obrázku GAP tržní mezera můžeme vidět vznik tržní mezery. Osa x vyjadřuje čas, osa y tržní podíl. Křivka S značí skutečný stav firmy. Stav, ve kterém se firma nachází, pokud neprovede žádnou změnu. Křivka P zobrazuje potenciální stav firmy, stav, ve kterém firma chce nebo může být. Mezi křivkou P a křivkou S se nachází tržní mezera GAP, která zahrnuje výrobek, cenu, distribuci, komunikaci, lidi a proces.\n\nSWOT analýza neboli analýza silných a slabých stránek, příležitostí a hrozeb:\nSWOT a GAP analýza mohou být použity v různých kontextech. SWOT analýza hodnotí společnost z hlediska její konkurence, zatímco GAP analýza je interním zhodnocením firmy vhodným k nalezení nedostatků. SWOT analýza je vhodná k dlouhodobějšímu plánování, ale GAP analýza se často sestavuje na kratší období ke splnění operativních cílů firmy. SWOT analýza je často složitějším souborem mnoha aspektů, zatímco GAP analýza může být jednoduchým cílem k dosažení požadovaného procesu ve firmě.\n"}
{"id": "1094284", "url": "https://cs.wikipedia.org/wiki?curid=1094284", "title": "164 (číslo)", "text": "164 (číslo)\n\nSto šedesát čtyři je přirozené číslo, které následuje po čísle sto šededesát tři a předchází číslu sto šedesát pět. Římskými číslicemi se zapisuje CLXIV. Stošedesátým čtvrtým dnem kalendářního roku je 13. červen (v přestupném roce 12. červen).\n\n\n164 je:\n\nSilnice II/164 je česká silnice II. třídy vedoucí na trase Jindřichův Hradec – Kunžak – Strmilov\n\n164 Eva je velká tmavá planetka hlavního pásu.\n\n"}
{"id": "1094285", "url": "https://cs.wikipedia.org/wiki?curid=1094285", "title": "Sioux Falls", "text": "Sioux Falls\n\nSioux Falls je nejlidnatější město amerického státu Jižní Dakota a hlavní sídlo okresu Minnehaha County, ale také zasahuje jihem do okresu Lincoln County. Leží na jihovýchodě Jižní Dakoty na březích řeky Big Sioux River. Má rozlohu 190,29 kilometrů čtverečních a v roce 2010 tu žilo 153 888 obyvatel.\nV roce 2013 se odhadovalo, že město má 164 676 obyvatel a metropolitní oblast 243 513 obyvatel.\n\nSioux Falls se nachází na jihovýchodě Jižní Dakoty, 7 kilometrů od státu Iowa a 17 kilometrů od státu Minnesota. Rozloha města je 188,97 kilometrů čtverečních a rozloha vodních toků 1,32 kilometrů čtverečních.\nMěstem protéká řeka se jménem Big Sioux River.\nMetropolitní oblast zasahuje do čtyřech okresů Lincoln, McCook, Minnehaha a Turner. Podle odhadů měla oblast 243 513 obyvatel. Podle nedávných odhadů je okres Lincoln,\ndevátý nejrychleji rostoucí okres (procentně) ve Spojených státech.\n\nObyvatelstvo se skládá převážně z Bílých Američanů. Obyvatelé hispánského nebo latinskoamerického původu, bez ohledu na rasu, tvořili 4,4% populace.\n\n"}
{"id": "1094287", "url": "https://cs.wikipedia.org/wiki?curid=1094287", "title": "Gartner Inc.", "text": "Gartner Inc.\n\nGartner, Inc. je americká společnost zabývající se výzkumem a poradenstvím v oblasti IS/ICT technologií. Její ředitelství sídlí ve městě Stamford v Connecticutu ve Spojených státech amerických. Do roku 2001 vystupovala pod názvem Gartner Group, Inc.\n\nSpolečnost byla založena v roce 1979 a v současnosti má více než 5 300 zaměstnanců ve více než 85 zemích světa.\n\nSpolečnost založil v roce 1979 Gideon Gartner.\n"}
{"id": "1094291", "url": "https://cs.wikipedia.org/wiki?curid=1094291", "title": "Anti-Nowhere League", "text": "Anti-Nowhere League\n\nAnti-Nowhere League je anglická hardcore punková kapela zformovaná v roce 1980 zpěvákem Nickem Culmerem (Animal), kytaristou Chrisem Exallem (Magoo), bubeníkem Tonym Shawem (Bones) a basistou Clivem Blakem (Winston the Grass).\n\n\n"}
{"id": "1094297", "url": "https://cs.wikipedia.org/wiki?curid=1094297", "title": "Diecéze abaská", "text": "Diecéze abaská\n\nDiecéze Aba je diecéze římskokatolické církve, nacházející se v Nigérii.\n\nDiecéze zahrnuje město Aba, kde se nachází hlavní chrám Katedrála Krista Krále.\n\nRozděluje se do 61 farností. K roku 2010 měla 1 258 000 věřících, 98 diecézních kněží, 40 řeholních kněží, 41 řeholníků a 109 řeholnic.\n\nDiecéze byla založena 2. dubna 1990 bulou \"Praeteritis quidem\" papeže Jan Pavel II., z části území diecéze Umuahia. Původně byla sufragánnou arcidiecéze Onitsha.\n\nDne 26. března 1994 vstoupila do církevní provincie arcidiecéze Owerri.\n\n\n"}
{"id": "1094304", "url": "https://cs.wikipedia.org/wiki?curid=1094304", "title": "Branko Žeželj", "text": "Branko Žeželj\n\nBranko Žeželj (v srbské cyrilici Бранко Жежељ; 15. března 1910, Benkovac, Rakousko-Uhersko - 20. února 1995, Bělehrad, SR Jugoslávie) byl stavební inženýr, inovátor, akademik, profesor, účastník jugoslávského partyzánského boje, a člen Srbské akademie věd a umění. Jeho revoluční stavby získaly celou řadu domácích (jugoslávských) i mezinárodních ocenění.\n\nStřední školu vystudoval ve Splitu a později stavební fakultu v Bělehradě na místní univerzitě. Svá studia dokončil v roce 1932. Poté začal působit na Ministerstvu výstavby. Po vypuknutí války se přidal k partyzánům a byl zajat německým vojskem. Po válce pracoval jako ředitel útvaru pro výstavbu mostů v rámci Svazového ministerstva výstavby. V pozdějším věku se stal profesorem na Fakultě stavební Bělehradské univerzity a členem Akademie věd (SANU). Po své smrti zanechal srbský inženýr celkem 24 patentů, které byly využity jak doma, tak i v zahraničí.\n\nŽeželj se během své projektantské práce specializoval na problematiku využití předpjatého betonu. Jeho postupy našly uplatnění v celé řadě oblastí, nicméně nejrychleji se rozšířily ve stavbě mostů. První most, který využíval tohoto typu konstrukce, byl podle Žeželjových plánů vybudován přes Smailskou řeku v blízkosti středosrbského města Kraljevo; poté následoval most přes řeku Tisu v blízkosti města Titel, Dálniční most Beška přes Dunaj a také most Bratrství a jednoty v Novém Sadu. Jeho dílem je také obloukový most přes řeku Moraču v Podgorici v Černé Hoře.\n\nKromě systému IMS – Žeželj, který byl navržen pro rychlou výstavbu prefabrikovaných objektů v rámci Srbské akademie věd a umění definoval a propagoval v závěru svého života ještě systém \"Sistem 50\", který byl pokročilejší variantou výše uvedeného. \n\nRealizoval ale i celou řadu dalších staveb. První z nich bylo sídlo společnosti IMS, která pod jeho vedením působila. Hala 1 bělehradského výstaviště s ohromnou kopulí vznikla v roce 1957 podle Žeželjova návrhu (ve spolupráci s Miloradem Pantovićem a Milanem Krstićem, byla první stavbou, na kterou byla na území tehdejší Jugoslávie použito prefabrikovaných dílů. Žeželjovy technologie byly později použity v masovém měřítku např. při výstavbě Nového Bělehradu a místních panelových domů, především Bloku 22, Bloku 23 a Bloku 28. Celkem byla cca jedna třetina staveb realizována za pomoci systému IMS–Žeželj.\n"}
{"id": "1094305", "url": "https://cs.wikipedia.org/wiki?curid=1094305", "title": "Funkční bod", "text": "Funkční bod\n\nFunkční body, též \"Metoda funkčních bodů\", je metoda odhadování pracnosti vývoje software založená na hodnocení jeho složitosti. V angličtině se používá zkratka FP, popřípadě FPA (Functional Point Analysis). Cílem metody je poskytovat objektivní metriku použitelnou pro plánování, řízení vývoje a vyhodnocování software.\n\nZáklady metody vytvořil Allan J. Albrecht v roce 1979 pro firmu IBM. Metoda byla dále rozpracovávána a existuje i v mnoha dalších odvozených variantách (například Feature Points, MK II a jiné). V současnosti (2015) je tato metodika shrnuta normou ISO/IEC 14143. Metoda je uznávána i mezinárodními organizacemi jako je například OMG (Object Management Group). Mezinárodní organizace IFPUG (INTERNATIONAL FUNCTION POINT USER GROUP) organizuje pravidelně konference na toto téma a mimo jiné také poskytuje několik stupňů certifikace ohledně Metody funkčních bodů.\n\nMetodika patří do skupiny parametrických metrik a je postavena na hodnocení funkčnosti, kterou software obsahuje, nebo bude podle požadavků obsahovat. Hodnocení jen na základě požadavků umožňuje použít metodiku ve všech fázích tvorby software a to včetně fáze plánování vývoje.\nFunkční body jsou logickým jednotkami hodnocení. To je zásadní rozdíl ve srovnání s metodami hodnotícími fyzické elementy, jako je například počet řádků kódu. Funkční body jsou pak složeny ze vstupů a výstupů, dotazů, interních dat a dat externích rozhraní.\nZákladní kroky při použití metody spočívají ve stanovení nebo ve výpočtech:\nVe všech bodech je posuzování prováděno z pohledu koncového uživatele systému.\n\n\n\n"}
{"id": "1094306", "url": "https://cs.wikipedia.org/wiki?curid=1094306", "title": "Podmilesy (přírodní památka)", "text": "Podmilesy (přírodní památka)\n\nPodmilesy jsou přírodní památka Krušných horách. Nachází se v údolí Podmileského potoka asi jeden kilometr východně od Domašína v okrese Chomutov. Důvodem vyhlášení přírodní památky je ochrana vlhkomilných vysokobylinných lemových společenstev a smíšených jasanovo-olšových lužních lesů s populací prstnatce bezového a koniklece lučního českého. Chráněné území je v péči Krajského úřadu Ústeckého kraje.\n\nOkolní krajina byla osídlena a využívána od středověku, kdy na svazích údolí Podmileského potoka severně od chráněného území vznikla vesnice Podmilesy připomínaná poprvé v roce 1431. Existovala až do druhé poloviny dvacátého století, kdy byla po druhé světové válce vysídlena většina původních obyvatel. Vesnice úředně zanikla v roce 1967. Hospodářské a sociální změny na venkově poté vedly k negativním změnám obhospodařované krajiny. Na nich se podílelo zejména zcelování pozemků a odstraňování mezí nebo meliorace podmáčených luk. Bukové lesy zanikly už dříve a byly nahrazeny jehličnatými monokulturami. Původní charakter mají pouze lužní lesy, které vyrostly bez lesnických zásahů na nelesních pozemcích.\n\nPřírodní památku vyhlásil Krajský úřad Ústeckého kraje dne 1. listopadu 2013. V Ústředním seznamu ochrany přírody je evidována pod číslem 5896. Území je součástí rozsáhlejší evropsky významné lokality Podmilesy vyhlášené nářízením vlády ze dne 15. dubna 2005 s rozlohou 237,56 hektarů. Přírodní památka se nachází přibližně ve středu evropsky významné lokality, která pokračuje údolím Podmileského potoka dále k severozápadu a k jihu.\n\nChráněné území s rozlohou 51,6615 hektarů se nachází v Krušných horách v nadmořské výšce 482–598 metrů a zasahuje do katastrálních území Domašín u Klášterce nad Ohří a Louchov. Území je součástí honitby Vernéřov, ale činnost myslivců nemá na kvalitu biotopu vliv. Významněji se projevuje extenzivní pastva dobytka, která pomáhá udržovat stav travních společenstev. Vytváří také podmínky pro růst prstnatce bezového, ale nevhodným načasováním pastvy může docházet k poškození jeho rostlin.\n\nGeologické podloží tvoří horniny krušnohorského krystalinika. V severní části se vyskytují prekambrické horniny s různým stupněm metamorfózy (břidlice, fylity, svory, pararuly), zatímco v jihovýchodní části údolí a na úbočích návrší v jihozápadní části jsou prekambrické až paleozoické svory a ruly. Na svahovinách rul se vyvinul převládající půdní typ kambizem dystrická. V malé východní části vznikl na údolních svazích pod Louchovem podzol kambický. V geomorfologickém členění Česka leží lokalita v Krušných horách, konkrétně v podcelku Loučenská hornatina a převážně v okrsku Bolebořská vrchovina. Pouze nejsevernější část sevřená zatáčkou silnice náleží do okrsku Přísečnická hornatina.\n\nV rámci Quittovy klasifikace podnebí se chráněné území nachází v mírně teplé oblasti MT4, pro kterou jsou typické průměrné teploty −2 až −3 °C v lednu a 16–17 °C v červenci. Roční úhrn srážek dosahuje 600–750 milimetrů. Celé území patří do povodí Ohře. Z většiny plochy odvádí vodu Podmileský potok, ale západní svah výšiny s kótou 598 metrů odvodňuje jeho bezejmenný přítok.\n\nVětšinu přírodní památky pokrývají lužní lesy, v nichž převládá olše lepkavá kterou v menší míře doplňuje jasan ztepilý Přibližně 1,2 hektaru tvoří biotop tužebníkových lad s dominantním tužebníkem jilmovým a kopřivou dvoudomou Silná eutrofizace vede ke zvýšenému zarůstání kopřivou a na dlouhodobě nevyužívaných pozemcích se šíří dřeviny.\n\nZe zvláště chráněných druhů rostlin se na osluněných stanovištích bezejmenného návrší (kóta 598 metrů) roste populace prstnatce bezového a na jižním svahu téhož návrší údajně roste také neznámý počet exemplářů koniklece lučního českého \n\nZvířena nebyla v chráněném území sledována, ale inventarizační průzkum je navržen jako jeden z podkladů pro zpracování plánu péče na období let 2022–2031.\n\nÚzemí je volně přístupné, ale nevede do něj žádná turisticky značená trasa nebo cyklotrasa. Podél severního okraje přírodní památky vede silnice III. třídy z Louchova do Domašína.\n\n"}
{"id": "1094308", "url": "https://cs.wikipedia.org/wiki?curid=1094308", "title": "Wendi Dengová", "text": "Wendi Dengová\n\nWendi Dengová (: 邓文迪, pchin-jin: Dèng Wéndí; * 8. prosince 1968, Ťi-nan, Šan-tung, Čína) je americká podnikatelka čínského původu.\n\nWendinou mateřštinou je mandarínská čínština. Narodila se v rodině ředitele jedné továrny na východě Číny. Její otec ji v duchu maoistických zásad pojmenoval Wen-ke, co znamená Kulturní revoluce. Dětství strávila v Ťi-nan, kde i vystudovala základní i střední školu. Po maturitě v roce 1985 pokračovala ve studiu na vysoké škole lékařské v Kantonu, kde se seznámila s americkým obchodníkem Jakem Cherrym a jeho ženou Joyce. S pomocí Cherryových dostala americké studentské vízum a v devatenácti letech odjela studovat do USA. Během studií bydlela u Cherryových v pokojíku s jejich pětiletou dcerkou a Jake, jenž byl o 30 let starší, se nechal zlákat čínskou krasavicí. Jakmile jeho manželka tento románek odhalila, vyrazila s Číňankou dveře. Situace skončila v roce 1990 rozvodem Cherryových a sňatkem Dengové s Jakem. Wendi se s ním rozvedla o tři roky později, ale díky sňatku si zajistila zelenou kartu.\n\nSvé vzdělání získala na Kalifornské univerzitě, kde patřila k premiantům, pak vystudovala Yaleovu univerzitu. Po ukončení studia začala pracovat jako moderátorka hongkongské Star TV, kde poznala Ruperta Murdocha na firemním večírku v roce 1997. Vzali se na palubě soukromé jachty v roce 1999. Po dlouhá léta pomáhala manželovi proniknout na čínský trh a navazovat kontakty s čínskými podnikateli, z nichž mnozí byli jejími bývalými spolužáky z amerických univerzit. 19. listopadu roku 2001 mu porodila dceru v nemocnici v New Yorku. Holčička dostala jméno Grace Helen Murdochová. Jejím kmotrem byl bývalý britský premiér Tony Blair. Britský bulvární list „The Daily Mail“ cituje zdroje blízké Murdochovi, podle kterých Blair a Wendi Dengová-Murdochová několikrát přenocovali ve stejném hotelu v Kalifornii. „Ten je tak sexy!,“ rozplývala se Wendi mezi přáteli nad Tony Blairem. Souvislosti s Blairem pomohly tomu, že podal Rupert Murdoch žádost o rozvod. Protože měli Murdochové předmanželskou smlouvu i smlouvu o rozvodovém vypořádání, Wendi mj. zůstane dosavadní apartmá na manhattanské Páté avenue a dům v Pekingu.\n\nOd doby rozvodu Ruperta Murdocha s Wendi Dengovou se spekulovalo o jejím romantickém vztahu s ruským prezidentem Vladimirem Putinem. V roce 2016 přinesl americký magazín US Weekly oficiální informaci o blízkém přátelství ruského vůdce a exmanželky Ruperta Murdocha. Pár byl viděn při party na jachtě Romana Abramoviče St. Bart v pondělí 28. března. Podle zdrojů \"US Weekly\" jde o vážný vztah.\n\nBritští poslanci obvinili společnost Ruperta Murdocha, že záměrně blokovala vyšetřování ilegálních odposlechů pro jeho nedělník News of the World. Na konci parlamentního slyšení se Murdocha snažil tácem s pěnou na holení napadnout Jonathan May-Bowles, ale za manželem sedící Wendi Dengová vyskočila, dala \"atentátníkovi\" ránu pravačkou a talíř ležící na stole mu hodila do obličeje. Teprve pak se vzchopila ochranka. Wendin skok na obranu manžela se stal internetovým hitem, např. na internetovém portálu Sina byl tento incident hlavní událostí. \n\n"}
{"id": "1094313", "url": "https://cs.wikipedia.org/wiki?curid=1094313", "title": "Krásný Dvůr (přírodní památka)", "text": "Krásný Dvůr (přírodní památka)\n\nKrásný Dvůr je přírodní památka evidenční číslo 5760 jihozápadně od Krásného Dvora v okrese Louny. Chráněné území s rozlohou 95,34 ha, které se svou plochou kryje se zámeckým parkem, bylo vyhlášeno 27. února 2012 a je v péči Krajského úřadu Ústeckého kraje.\n\nDůvodem jeho zřízení je ochrana xylofágního hmyzu, zejména brouků kovaříka rezavého, nosorožíka kapucínka, páchníka hnědého, roháče obecného a tesaříka většího a jejich biotopů.\n\n"}
{"id": "1094314", "url": "https://cs.wikipedia.org/wiki?curid=1094314", "title": "Vrh kostek: Česká experimentální poezie", "text": "Vrh kostek: Česká experimentální poezie\n\nVrh kostek: Česká experimentální poezie je první antologie české experimentální poezie. Byla připravena v šedesátých letech, k vydání však došlo až v roce 1993 v nakladatelství TORST.\n\nKniha, na které se podílelo jedenáct spoluautorů, je rozdělena do dvanácti kapitol. Každá z jedenácti z nich je uvedena jménem jejich autora, zbývající kapitola je uvedena jmény spoluautorů Josefa Hiršala a Bohumily Grögerové. Na stránce, které předchází Slovo úvodem, se nalézají dva výroky, které lze chápat jako nápověď pro čtenáře. Jeden z nich zní: Každá myšlenka je vržením kostek.\n\nKapitola každého z jednotlivých autorů je uvozena jeho portrétem, většinou koláží Jiřího Koláře nebo kresbou Michala Resla.\n\nJiří Valoch (* 6. září 1949 v Brně) začíná poměrně obsáhlým úvodem s názvem Poznámky k práci, v nichž bilancuje své dosažené výsledky. Především však na téměř třiceti stránkách předkládá svou novou poezii „beze slov“; jeho básně jsou vizuální struktury konstruované násobným opakováním jednotlivého písmene nebo diakritického znaménka.\n\nTexty, kterými do Vrhu kostek přispěl Zdeněk Barborka (3. dubna 1938 v Rokycanech – 9. dubna 1994 v Litoměřicích), nazval procesuálními. Východiskem budoucího procesuálního textu je zvolený text, který je postupně podrobován operacím dle stanoveného programu. Ze dvou zde představených procesuálních textů zmiňuji text s názvem Ortel. Tento text se skládá ze třinácti úseků, první z nich začíná těmito slovy: „muž kterého představuje tento text je v nejlepších letech neví nic o své nemoci . . . nelze říci jaké stanovisko by zaujal kdyby věděl že v jeho těle pracuje choroba, která ho nevyhnutelně zahubí“. Počínaje prvním úsekem je v každém úseku zmíněno slovo nádor. V každém úseku se frekvence slova nádor zvyšuje, poslední úsek je pouze mnohočetným opakováním tohoto slova.\n\nLadislav Nebeský (* 28. ledna 1937 v Jilemnici) se ve Vrhu kostek objevuje kupříkladu jako autor typogramů nebo groteskních básní, také však jako autor rozměrnější skladby s názvem lekce binární poezie. V této skladbě manipuluje s dvojicemi izolovaných slov, každá dvojice je kódována šesticí složenou z prvků O a I. Kódování (většinou binární) využívá i v dalších básních.\n\nJindřich Procházka (* 19. června 1934 v Praze) prezentuje zde své básně několika různých typů: strukturální básně, barevné básně, kinetizující básnické útvary, narativní básně apod; jeho celková typologie je podrobnější: strukturální báseň slovní, strukturální báseň slabičná, strukturální báseň hlásková, seriální báseň foneticko-vizuální atd.\n\nVladimír Burda (29. května 1934 v Úvalech u Prahy – 23. října 1970 v Praze) je autorem, jehož poezii zde lze snadno nalistovat: stránky ostatních autorů jsou mnohem plnější. Jeho básně jsou úsporné; často jde jen o několik slov na bílém podkladě. K Burdově poezii patří různé typogramy. Posledních osm stánek s názvem Estetika linky je téměř prázdných.\n\nLadislav Novák (4. srpna 1925 v Turnově – 28. července 1999 v Třebíči) byl jedním z prvních průkopníků experimentální poezie v České republice. Kořeny jeho básnické tvorby sahaly až k surrealismu. Podobně jako Procházka, také Novák vytvářel různé druhy básní; názvy těchto druhů leccos napoví: Onomatopoická báseň, Konstelace, Spečené texty, Anihilace, Preparované texty, Asociativní makromolekuly, Čtvrcené básně, Návody, Detexty, Topologické kresby a Alchymáže. Jeho Detexty byly tištěné nebo ručně psané texty, do kterých zasahoval (např. kaňkami). Dalším typem jsou Alchymáže, které lze popsat jako groteskní malby.\n\nBěla Kolářová (24. března 1923 v Terezíně – 1. dubna 2010 v Praze) nazvala svou kapitolu Vegetáže, fotokoláže, stopy. I když na předchozích (především Novákových) stránkách byla různá zobrazení, jejich dvacet dva stránkových obrazů vnáší do této antologie svébytný akcent. Východiskem většiny těchto obrazů jsou autorčiny fotografie, které sama dále upravuje.\n\nBohumila Grögerová (7. srpna 1921 v Praze – 21. srpna 2014 v Praze) poprvé autorsky vystoupila dvěma ukázkami ze svého rukopisu „4 x 3 civilizační témata“ (1963–1968). Jejich témata jsou značně abstraktní, týkají se např. pojmů událost, rozprostraněnost, krychle, nyní, totiž apod.\n\nEmil Juliš (21. října 1920 v Praze – 25. prosince 2006 v Lounech) vstupoval do experimentální poezie jako zkušený básník. Z devatenácti jeho básní uveřejněných v této antologii pochází dvanáct z roku 1968. Snad lze říci, že těchto dvanáct básní je mostem spojujícím jeho dřívější poezií s jeho novou poezii experimentální.\n\nJosef Hiršal (24. července 1920 v Chomutičkách – 15. srpna 2003 v Praze) a Bohumila Grögerová se společně zasloužili o to, že experimentální poezie k nám pronikla brzy a bez šarvátek. Za krátký čas tehdy zdomácněly takové názvy básní jako např. Automatický text abstraktní, Matematický text naprogramovaný apod.\n\nJosef Honys (10. listopadu 1919 v Jičíně – 24. června 1969 v Ústí nad Labem) byl mezi ostatními autory experimentální poezie zpočátku málo znám. Až posmrtné vydaní jeho básnické knihy NESMELIÁN aneb do experimentálních textů vstup nesmělý (dybbuk, 2011) ukázalo, o jak zralého básníka šlo.\n\nJiří Kolář (24. září 1914 v Protivíně – 11. srpna 2000 v Praze) zakončuje knihu svou skladbou Partitura pro auditivní báseň na jméno Baudelaire. Tato skladba o 23 stranách žádná slova neobsahuje. Každá její strana je obrazem složeným z různě typograficky řešených tiskacích písmen (a zlomků písmen) jména Baudelaire. Tato kapitola, která je jednou z nejvizuálnějších, působí značně dynamicky. Písmena a zlomky písmen se na stránkách zmnožují a také různě mísí. Jako kdyby byla tato poslední kapitola ozvěnou všeho toho mísení, s nimiž se čtenář potkával v kapitolách předchozích.\n\n\n"}
{"id": "1094315", "url": "https://cs.wikipedia.org/wiki?curid=1094315", "title": "Zákon o dělnických samosprávách", "text": "Zákon o dělnických samosprávách\n\nZákon o dělnických samosprávách (srbochorvatsky Zakon o radničkom samoupravljanju/Закон о радничком самоуправљању), přesněji Zákon o řízení hospodářských podniků a vyšších hospodářských společnostech pracovními kolektivy (srbochorvatsky Zakon o upravljanju privrednim poduzećima i višim privrednim udruženjima od strane radnih kolektiva/Закон о управљању привредним подузећима и вишим привредним удруженима од стране радних колектива) byl jeden z klíčových zákonů, podle kterého se odvíjelo fungování socialistické Jugoslávie. Přijat byl lidovou skupštinou dne 27. června 1950. \n\nNa základě tohoto zákona byly v podnicích zřízeny tzv. dělnické rady (srbochorvatsky \"radnički saveti/раднички савети\"), které měly rozhodovat o fungování společností tak, aby byla naplněna komunistická teorie, kdy se mají továrny předat do správy dělníkům. Mělo rovněž dojít k decentralizaci řízení národního hospodářství, a to takovým způsobem, aby byla opuštěna sovětská koncepce centrálního plánování. Dělnické rady si volili pracovníci v továrnách sami; rady měly okolo 15-20 členů a jejich volební období bylo dvouleté. Nad dělnickými radami fungoval řídící výbor (srbochorvatsky \"komitet rukovodilaca/комитет руководилаца\"'), který měl roli výkonné rady. Míval 3-11 členů. Nad ním poté stál ředitel podniku. Na rozdíl od řídícího výboru, který vybírala a potvrzovala ve funkci dělnická rada, byl ředitel podniku nominován komunistickou stranou. Kromě toho existovala i řada dalších orgánů ve firmách, které vznikly na základě tohoto zákona. Díky tomu se tak třetina dělníků a pracovníků angažovala v nějaké z řídících pozic. Fungoval princip rotace, který zajišťoval střídání jednotlivých zástupců.\n\nJugoslávská historiografie vnímala přijetí tohoto zákona za jeden z přelomových kroků k realizaci výstavby socialismu v jugoslávských podmínkách. Letopočet nebo datum přijetí tohoto zákona jsou proto často připomínány v dobových kronikách, nebo historických publikacích.\n\nJugoslávie se tímto zákonem pokusila ideově osvobodit od sovětské cesty k socialismu a pokusit se hledat vlastní přístup, jak tuto ideologii v domácích podmínkách aplikovat. Dělnické samosprávy a samospráva pracujících se staly klíčovými prvky komunistického systému v této jihoslovanské zemi, a to až do rozpadu socialistického zřízení na začátku roku 1990. \n"}
{"id": "1094317", "url": "https://cs.wikipedia.org/wiki?curid=1094317", "title": "Na Spáleništi", "text": "Na Spáleništi\n\nNa Spáleništi je přírodní památka evidenční číslo 5759 asi dva kilometry od Třeskonic v okrese Louny. Chráněné území s rozlohou 1,597 ha bylo vyhlášeno 14. srpna 2012. Důvodem jeho zřízení je ochrana střevíčníku pantoflíčku a jeho biotopu, pro který byla vyhlášena evropsky významná lokalita Na Spáleništi.\n\n"}
{"id": "1094318", "url": "https://cs.wikipedia.org/wiki?curid=1094318", "title": "Soběchlebské terasy", "text": "Soběchlebské terasy\n\nSoběchlebské terasy jsou přírodní památka evidenční číslo 5681 asi jeden kilometr severovýchodně od Soběchleb v okrese Louny. Chráněné území s rozlohou 2,64 ha bylo vyhlášeno 2. června 2011. Důvodem jeho zřízení je ochrana evropsky významné lokality s výskytem střevíčníku pantoflíčku.\n\nPřírodní památka se nachází asi 700 m východo-severo-východně od obce Soběchleby v nadmořské výšce 350 m n. m. Jedná se o hlubokou rokli v údolí Černockého potoka. Stromové patro je tvořeno smíšeným lesem s přítomností dubu letního a zimního, břízy, jilmu horského a habrolistého, smrku, borovice lesní a modřínu. Bylinné patro odpovídá společenstvu teplomilných doubrav. Roste zde početná populace kriticky ohroženého střevíčníku pantoflíčku \"(Cypripedium calceolus)\" – uváděno je cca 70 jedinců. Hojný je zde bradáček vejčitý \"(Listera ovata).\" V literatuře je uváděn též výskyt okrotice bílé \"(Cephalanthera damasonium)\" či jalovce obecného \"(Juniperus communis).\"\n\n"}
{"id": "1094321", "url": "https://cs.wikipedia.org/wiki?curid=1094321", "title": "Bílé stráně u Štětí", "text": "Bílé stráně u Štětí\n\nBílé stráně u Štětí je přírodní památka evidenční číslo 5912. Tvoří ji stráně severovýchodně od železniční tratě 072 v severní části města Štětí v okrese Litoměřice, nedaleko severovýchodně od areálu papíren, v katastrálním území Štětí II. Chráněné území s rozlohou 12,498 ha bylo vyhlášeno 1. listopadu 2013. Důvodem jeho zřízení je ochrana polopřirozených suchých trávníků a facií křovin na vápnitém podloží. Okolo severní strany chráněného území vede naučná stezka Loupežníka Štětky.\n\n"}
{"id": "1094322", "url": "https://cs.wikipedia.org/wiki?curid=1094322", "title": "Steinbach am Attersee", "text": "Steinbach am Attersee\n\nSteinbach am Attersee je obec v rakouské spolkové zemi Horní Rakousy, v okrese Vöcklabruck. Leží na břehu Atterského jezera.\n\nK 1. lednu 2014 zde žilo 851 obyvatel.\n\n"}
{"id": "1094324", "url": "https://cs.wikipedia.org/wiki?curid=1094324", "title": "Eduard Suess", "text": "Eduard Suess\n\nEduard Suess, též Eduard Sueß (20. srpna 1831 Londýn – 26. dubna 1914 Vídeň), byl rakouský geolog a paleontolog, profesor na Vídeňské univerzitě. Jako první vyslovil hypotézu o existenci prakontinentu, tzv. Gondwany. Za jeho života byly ceněny jeho příspěvky věnované tektonice, zvláště pak orogenezi (horotvornému procesu). Na příkladu Alp vysvětlil vznik pásemných pohoří nasunováním příkrovů. Působil i jako politik, byl poslancem Říšské rady.\n\nNarodil se v Londýně, v rodině saského průmyslníka Adolpha Heinricha Suesse. Když mu byly tři roky, přestěhovala se jeho rodina do Prahy. Studoval na gymnáziu v Praze a od roku 1845 ve Vídni. Českou metropoli opustil ve čtrnácti letech, kdy natrvalo přesídlil do Vídně. Od roku 1846 studoval na vídeňské polytechnice. Během revolučního roku 1848 byl členem akademické legie. Od podzimu 1848 přešel na studium na pražské polytechnice. Školu ovšem nedokončil kvůli zatčení pro účast na revolučním spiknutí. Pro nedostatek důkazů byl ale propuštěn. K zatčení došlo v roce 1851.\n\nByl evangelického vyznání. Jeho otec byl křesťan, matka židovka. Sám tvrdil, že není židem. Byl nicméně členem rakouské společnosti pro boj s antisemitismem.\n\nJeho syn Franz Eduard Suess (1867–1941) se stal rovněž geologem, velmi intenzivně se zabýval oblastí Českomoravské vrchoviny a Moravy. Pomohl popsat geologickou stavbu Českého masívu (zejména v práci \"Bau und Bild der böhmischen Masse\"). \n\nGeologie ho fascinovala od mládí. Během studií v Praze navštěvoval pražské muzeum a podnikal výlety do okolí města za fosilními nálezy. Od roku 1849 opět bydlel ve Vídni. Své první práce vydal v roce 1851, pojednávaly o graptolitech českého siluru a o geologii Karlových Varů.\n\nV letech 1852-1856 byl asistentem ve vídeňském \"Hofmuseu\" (dnes \"Naturhistorisches Museum\"). Místo dostal i přes špatnou recenzi, kterou o něm napsal Joachim Barrande. V té době publikoval články o anatomii a klasifikaci ramenonožců a amonitů. V roce 1857 se stal neplaceným mimořádným profesorem paleontologie na Vídeňské univerzitě, roku 1862 mimořádným profesorem geologie a od roku 1867 byl řádným profesorem Vídeňské univerzity. V roce 1888/1889 zastával funkci rektora Vídeňské univerzity. Od roku 1901 byl emeritním profesorem.\n\nV roce 1860 se stal korespondenčním členem Císařské akademie věd ve Vídni. Od roku 1867 byl jejím řádným členem, v období let 1885–1890 působil coby její tajemník, pak od roku 1893 do roku 1898 jako její viceprezident a v letech 1898–1911 byl prezidentem akademie.\n\nByl rovněž veřejně a politicky aktivní. V letech 1863–1873 a 1882–1886 byl členem vídeňské obecní rady. Zde se zasadil o výstavbu vídeňského vodovodu a regulaci Dunaje. Vodovod měřil 112 kilometrů a přivedl do Vídně čerstvou vodu z Alp. Dokončen byl roku 1873.\n\nDlouhodobě zasedal jako poslanec Dolnorakouského zemského sněmu, kam nastoupil roku 1869 a členem sněmu zůstal až do roku 1896. Zastupoval kurii měst, obvod Vídeň II (s výjimkou let 1888/1889, kdy na sněmu zasedal coby virilista (tedy poslanec z titulu své funkce rektora univerzity). V letech 1870–1874 byl rovněž členem zemského výboru, ve kterém se angažoval hlavně v zavádění zákona o národních školách.\n\nByl také poslancem Říšské rady (celostátního parlamentu Předlitavska), kam nastoupil v prvních přímých volbách roku 1873 za kurii městskou v Dolních Rakousích, obvod Vídeň, II. okres. Mandát zde obhájil ve volbách roku 1879, volbách roku 1885 a volbách roku 1891. V roce 1873 se uvádí jako Dr. Eduard Sueß, univerzitní profesor, bytem Vídeň.\n\nV roce 1873 do parlamentu nastupoval za blok německých ústavověrných liberálů (tzv. Ústavní strana, centralisticky a provídeňsky orientovaná), v jehož rámci představoval staroněmecké (staroliberální) křídlo. V roce 1878 zasedal v staroněmeckém poslaneckém Klubu levice. Jako ústavověrný poslanec se uvádí i po volbách roku 1879. Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\"). Od roku 1881 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných) politických proudů. Za tento klub uspěl i ve volbách roku 1885. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice.\n\nZemřel v dubnu 1914 a je pohřben v Marzu v dnešním Burgenlandu.\n\nV roce 1875 Suess vydal malou knihu s názvem \"Die Enstehung der Alpen\" (\"Původ Alp\"). Zde tvrdil, že to horizontální pohyby litosféry (spíše než vertikální zdvih, jak se dosud soudilo) hrály rozhodující roli při vytváření pohoří, skládáním příkrovů. Suess předpokládal, že sopečná činnost (zejména magmatické aktivity) byly důsledkem tvorby hor, spíše než jejich příčinou (což byla do té doby převládající představa).\n\nV letech 1883 až 1909 publikoval čtyřdílné pojednání o geologické struktuře planety nazvané \"Das Antlitz der Erde\" (\"Tvář země\"). Kniha se stala populární učebnicí na mnoho let. Rozvíjel v ní názory na vývoj vztahů mezi geologií severní Afriky a Evropy. Dospěl nakonec k názoru, že horniny dnes budující Alpy byly kdysi mořským dnem, které patřilo ke Středozemnímu moři. Přesto, že se neopíral o teorii deskové tektoniky (protože v té době byla obecně uznávána pouze teorie geosynklinál) správně předpokládal existenci rovníkového praoceánu, který pojmenoval Tethys.\n\nMezi další objevy v knize \"Tvář Země\" patřilo poukázání na existenci fosílií stejné glossopterisové flóry v Jižní Americe, Africe a Indii (později po jeho smrti byla glossopterisová flóra nalezena i v Antarktidě), z čehož Suess vyvozoval, že tyto dnes vzdálené kontinenty byly kdysi spojeny do jednoho kontinentu, který pojmenoval Gondwana (superkontinent se dle něj skládal z Jižní Ameriky, Afriky, Arabského poloostrova, Indie, Austrálie a Antarktidy). Předpokládal však, že kontinenty byly vždy na svém místě a pevnina mezi nimi byla později zaplavena mořem. Dnes převládá spíše představa, že byly tyto kontinenty nahloučeny u sebe a v juře až křídě se začaly vzdalovat.\n\nV této práci Suess též poprvé použil termín biosféra, který dále rozpracoval Vladimir Ivanovič Vernadskij v roce 1926. Suess je též někdy považován za jednoho z prvních ekologů.\n\nZavedl rovněž pojem Eurasie, neboť z geologického hlediska nelze Evropu a Asii považovat za oddělené kontinenty, jejich dělení má význam politický a historický.\n\nZa zásluhy v oboru geologie byl Eduard Suess v roce 1896 vyznamenán Wollastonovou medailí londýnské Geologické společnosti. V roce 1903 mu londýnská Královská společnost udělila Copleyho medaili. Jeho jméno nese Suessův ledovec a hora Mount Suess v Transantarktickém pohoří ve Viktoriina země. Je po něm pojmenován kráter Suess na Měsíci a stejnojmenný útvar na Marsu.\n\nOd roku 1880 byl členem korespondentem Bavorské akademie věd, od roku 1898 členem Národní akademie věd Spojených států amerických a od roku 1900 zahraničním členem Pruské akademie věd. Od roku 1894 byl předsedou „Německé společnosti přírodovědců a lékařů“, od roku 1910 čestným předsedou německého Geologického spolku (\"Geologische Vereinigung\").\n\nRakouská geologická společnost na jeho počest uděluje od roku 1918 Medaili Eduarda Sueße, která je spojena s doživotním čestným členstvím.\n\n"}
{"id": "1094325", "url": "https://cs.wikipedia.org/wiki?curid=1094325", "title": "Dobříňský háj", "text": "Dobříňský háj\n\nDobříňský háj je přírodní památka evidenční číslo 5651 na levém břehu Labe u obce Dobříň v okrese Litoměřice. Chráněné území s rozlohou 21,202 ha bylo vyhlášeno 15. ledna 2011. Důvodem jeho zřízení je ochrana přírodě blízké lesní vegetace podsvazu Ulmenion (luhy nížinných řek) v záplavovém území Labe s výskytem sněženky podsněžníku a významným výskytem ohrožených druhů hmyzu vázaného na dřevní hmotu. Území také zahrnuje zbytek starého stromořadí s převahou dubu letního. Z dalších květin zde roste např. sasanka pryskyřníkovitá, dymnivka dutá, pižmovka mošusová či křivatec žlutý.\n\n"}
{"id": "1094327", "url": "https://cs.wikipedia.org/wiki?curid=1094327", "title": "Pullover", "text": "Pullover\n\nPullover je posilovací cvik rozvíjející hrudník a záda, který se provádí s jednoruční nebo velkou činkou. Efekt cvičení záleží na pozici ramen a na tom jak je široký úchop činky. Pullover také může zvětšit objem hrudníku a zlepšit držení těla.\n\nTypický pullover začíná položením trupu na záda na rovnou lavici, činka je držena nad hrudníkem oběma rukama, které jsou mírně prohnuté. Cvik začíná spuštěním činky za hlavu a když je činka za a pod hlavou, tak se vrací zpět do výchozí polohy. Při pohybu činky za hlavu dochází k nádechu a při pohybu zpět k výdechu.\n\nPro tento cvik je možné použít jednoruční činky, velkou činku a EZ činku. Velká činka se v tom případě drží nadhmatem s dlaněmi asi na šířku tří pěstí. Použitím odlišného nářadí lze dosáhnout odlišného účinku.\n\nV další variantě se zohýbají lokty do úhlu 90 stupňů, aby se dosáhlo protažení jiných svalů. V této variantě je činka spouštěna, dokud není paže v rovině s tělem, po té je vytlačena zpět do výchozí pozice.\n\n"}
{"id": "1094329", "url": "https://cs.wikipedia.org/wiki?curid=1094329", "title": "Říka (potok)", "text": "Říka (potok)\n\nŘíka je potok, který pramení v severní části Bílých Karpat, v katastru města Slavičín, v okrese Zlín ve Zlínském kraji. Délka potoka je 14,34 km a rozloha povodí je 38,9 km².\n\nPramen potoka se nachází v nadmořské výšce 480 m, na západním úpatí hory Hušť (535 m n. m.), v blízkosti osady Řezníček. S dosti velkým spádem teče směrem k jihu. Po zhruba 2170 metrech ve výšce 417 m n. m. vtéká do obce Nevšová. Klikatě protéká touto obcí stále jižním směrem. Ve vzdálenosti asi 5700 m od pramene, na okraji Slavičína, odbočuje východním směrem. Pak se jeho proud stáčí k jihovýchodu a protéká klikatě městem. Ve městě se do potoku Říka vlévají zleva dva větší přítoky - potok Lukšinka (358 m n. m.) a asi o 400 m níže Lípovský potok (355 m n. m.) Na jižním okraji Slavičína, před obcí Hrádek na Vlárské dráze se tok potoku Říka stáčí směrem k severovýchodu a o kus dále pak na sever. Dále protéká podél obce Divnice, kolem Muzea vojenské techniky a podél jižního okraje průmyslové zóny Slavičín. Nakonec se stočí na východ, proteče mezi osadou U Vaculíků a vlakovým nádražím Bohuslavice nad Vláří a vlije se zprava do řeky Vláry v nadmořské výšce 330 m. Na dolním toku potoka od Divnice až k ústí do Vláry vede údolím železniční trať č. 340/341 (Vlárská dráha).\n\nPotok Říka má dva větší přítoky, oba z levé strany:\n\n"}
{"id": "1094333", "url": "https://cs.wikipedia.org/wiki?curid=1094333", "title": "Zohib Islam Amiri", "text": "Zohib Islam Amiri\n\nZohib Islam Amiri (* 2. května 1987) je afghánský fotbalista, hrající na postu obránce.\n\nJe příslušníkem národa Hazárů. Oba jeho bratři Šamsuddín Amiri a Zubajr Amiri jsou také fotbaloví reprezentanti. Hrál za kábulské týmy Šoa a Kabul Bank, v roce 2011 přestoupil do týmu indické I-League Mumbai FC, od roku 2014 je hráčem Dempo SC.\n\nJe reprezentačním kapitánem a rekordmanem v počtu mezistátních startů. Hrál za Afghánistán na mistrovství jižní Asie v letech 2011 (2. místo, vstřelil jeden gól) a 2013 (titul, vstřelil dva góly). Reprezentoval také na AFC Challenge Cupu 2014, jehož vítěz postupoval na mistrovství Asie ve fotbale 2015. Skóroval jednou, Afghánci skončili na čtvrtém místě. Také se zúčastnil Asijských her 2014, kde Afghánistán skončil bez bodu na posledním místě základní skupiny.\n\n"}
{"id": "1094337", "url": "https://cs.wikipedia.org/wiki?curid=1094337", "title": "Lemur širokonosý", "text": "Lemur širokonosý\n\nLemur širokonosý (\"Prolemur simus\") je poloopice vyskytující se výhradně na Madagaskaru, jediný druh rodu \"Prolemur\". Tento vzácný lemur ohrožený vyhynutím patří do skupiny tzv. „bambusových lemurů“, je jedním z mála savců kteří se živí téměř výhradně bambusem.\n\nDruh byl popsán v roce 1870 a počátkem 20. století se věřilo, že již vyhynul. Znovu byl v madagaskarském deštném pralese objeven až roku 1972, žije pouze v centrální a jižní části na východní straně ostrova. Fosilní pozůstatky ukazují, že v minulosti žil tento druh na rozsáhlém území rozkládající se v severní, severozápadní, střední a východní části Madagaskaru, v současné době se vyskytuje pouze na 3 % svého původního areálu.\n\nVýskyt lemurů širokonosých je v podstatě omezen na chráněné oblasti národních parků Ranomafana a Andringitra kde se vyskytují v nadmořské výšce od 100 do 1600 m. Obývají vlhký původní prales v němž rostou endemické bambusy, nejčastěji druh \"Cathariostachys madagascariensis\" který bývá vysoký 15 m a má průměr lodyhy asi 8 cm. V závislosti na své stravě se vyskytují na vlhkých místech poblíž řek kde tento bambus vyrůstá.\n\nOblé tělo i s hlavou mívají dlouhé od 40 do 45 cm a ocas od 43 do 48 cm, větší samci váží průměrně 2,4 kg a samice 2,1 kg; jiné pohlavní rozdíly nejsou viditelné. Srst mají zbarvenou od šedé přes červenohnědou až po olivově hnědou, poněkud tmavší jsou na hlavě, ramenou a horních částech paží. Jejich snadno rozpoznatelným znakem jsou chomáčky bílé srsti na uších a poměrně tupý čenich který dává jejich tváři kulatý vzhled. Dlouhé zadní nohy usnadňují přeskakování z jednoho kmene na druhý, nad lokty předních končetin mají pachové žlázy. Samice mají čtyři mléčné bradavky.\n\nŽijí velmi skrytě v těžce prostupných bambusových houštinách. Jsou aktivní především za úsvitu a za soumraku, občas se ale krmí přes den nebo v noci. Chovají se poměrně usedle, většinu času tráví jídlem. Sdružují se ve skupinách po čtyřech až sedmi jedincích, někdy má skupina i dvanáct členů, společně obývají území o rozloze do 1 km². Sociální struktura je nejasná, předpokládá se dominance samců, to je mezi lemury neobvyklé. Žijí někdy ve skupinách s lemury mongoz a lemury šedými. Přestože se jedná o stromová zvířata slézají na zem pít vodu.\n\nKomunikují spolu hlasem, pachem i doteky. Mají dva způsoby hlasitého projevu, jeden je pravděpodobně signál kterým se informují kde se skupina nachází a druhý používají jako varovný v případě ohrožení.\n\nJsou to býložravci, jejich málo výživná strava se z 98 % skládá z listů, čerstvých výhonků a dřeně bambusů na jehož rozžvýkání mají specializované stoličky. Není známo, jak se jejich organismus vyrovnává s velkým příjmem kyanidů v čerstvých výhoncích. Staré výhonky a listy obsahují méně kyanidu ale jsou nutričně chudé, mladé mají více kyanidu a jsou nutričně bohaté. Mezi červencem a listopadem, v období sucha, svými silnými čelistmi třepí silné bambusové stonky a požírají měkkou dužinu. Nepatrnou část jejich jídelníčku tvoří různé květy a plody, pro doplnění potřebných minerálů požírají hlínu.\n\nJsou to zvířata polygamní, páří se od května do června a po 142 až 149 dnech březosti se rodí vždy jedno mládě. Samice s ním zůstává asi pět týdnů, po osmi týdnech se již začíná pohybovat samostatně a v té době o něj pomáhají pečovat bezdětné samice, po osmi měsících se potomci osamostatňují. S nástupem dospělosti mladí samci odcházejí do jiných skupin.\n\nMezi hlavní dravce kteří je loví jsou počítány fosy, v mnoha případech se stávají i lovnou zvěři domorodců kteří je střílejí nebo chytají do pastí. Průměrná délka života je okolo 17 let.\n\nV současnosti má lemur širokonosý ze všech ostatních druhů lemurů nejmenší počet jedinců a ten dále klesá. Ve volné přírodě nyní žije přes 500 jedinců v přibližně jedenácti skupinách. Počet vhodných míst na kterých mohou žít se neustále snižuje nezákonnou těžbou dřeva. Jsou také vypalovány pro lemury životně důležité bambusové porosty a přetvářeny na pole nutná k pěstování nezbytných plodin pro obživu stále rostoucí tamní lidské populace.\n\nVýhled dalšího vývoje tohoto druhu signalizuje i nadále klesající počet jedinců a proto byl lemur širokonosý klasifikován Mezinárodním svazem ochrany přírody (IUCN) jako druh kriticky ohrožený (CR).\n"}
{"id": "1094354", "url": "https://cs.wikipedia.org/wiki?curid=1094354", "title": "Váhikum", "text": "Váhikum\n\nVáhikum je předpokládaná tektonická jednotka Západních Karpat, která by měla být analogií alpského jižního penninika, tedy dnes zaniklý prostor pokračování alpského Piemontsko-ligurského oceánu, který je v Karpatech označován jako „Váhický oceán“. Tento prostor se podle některých představ v období od střední jury (bajok) po konec křídy mohl nacházet mezi oravikem a severním okrajem tatrika. V průběhu křídy až paleogénu byla jeho oceánská (nebo ztenčená kontinentální) kůra subdukována a později překryta násunem tatrika.\n\nPřítomnost penninika i jeho předpokládaný výskyt na rozhraní externid a internid předpokládal Dimitrij Andrusov už v roce 1960. Termín \"váhikum\" je odvozen od řeky Váh, zavedl jej ve svých pracích v letech 1980 a 1981 Michal Maheľ, na základě analogie s Alpami.\n\nV roce 1982 byly v severní části Považského Inovce identifikovány první výskyty svrchněkřídových vápnitých břidlic. Tyto horniny byly pokládány za součást klapské jednotky. Po nálezu jurských olistolitů radiolaritů někteří autoři předpokládali existenci kontinuálního jurského až svrchněkřídového vrstevního sledu, který označili termínem „belická jednotka“ a považovali je za součást váhika.\n\nPozdější výzkumy tyto názory nepotvrdily a příslušnost těchto hornin k váhiku zpochybnily. Nejistota samotné správné definice váhika způsobuje, že někteří autoři horninové celky označované za váhikum strukturně řadí do infratatrika, tedy k vnější části tatrika, která měla přiléhat k váhickému oceánu.\n\nExistence váhika jako oceánské domény je v současnosti zpochybňována, i když není vyloučena jeho existence několik kilometrů pod horninami externí části tatrika (infratatrika). Diskutabilní zůstává i otázka příslušnosti dalších jednotek, považovaných různými autory za součást váhika.\n\nZa možné zbytky váhika jsou považovány především zachované fragmenty belické jednotky v Považském Inovci a to v jeho severním (mezi Selcem a Mnichovou Lehotou) i jižním bloku (severně od Hlohovce). Tvoří je slabě metamorfované usazené horniny. Nejstaršími z nich jsou olistolity radiolaritů svrchní jury (malm), které podle některých interpretací sklouzly do spodněkřídových křemitých břidlic a svrchněkřídového (senon) flyše (hornobelické souvrství). Výrazně hlubokovodní původ těchto hornin však kontrastuje s přítomností jiného materiálu ze slepenců, obsahujících i klasty okolního krystalinika (hlavně svorů).\n\nAnalogické strukturní postavení krystalinika a mezozoika jsou známy i v Malých Karpatech (borinská jednotka) a Malé Fatře (kozolská jednotka). Z nich ale pouze borinská jednotka má svůj ekvivalent v penniniku Východních Alp. Na základě studia vrtů iňačovsko-kričevské jednotky se předpokládá váhikum i v oblasti Panonské pánve. Iňačovsko-kričevská jednotka tvoří předterciérní podloží Panonské pánve na východním Slovensku a západní Ukrajině. Tvoří ji slabě metamorfované triasové karbonáty, křemenné břidlice a další břidlice typu bündnerských, na které nasedá paleogénní flyš, místy se serpentinity. Za možnou součást váhika také někteří vědci považují surovínskou jednotku na Myjavské pahorkatině.\n"}
{"id": "1094357", "url": "https://cs.wikipedia.org/wiki?curid=1094357", "title": "Transdanubikum", "text": "Transdanubikum\n\nTransdanubikum nebo bakonyikum je tektonická superjednotka Západních Karpat, která tvoří severozápadní část podloží Panonské pánve, resp. západní část bloku Pelso, což je maďarský ekvivalent Vnitřních Západních Karpat. Na povrch vystupuje ve výchozech předterciérního podloží v Zadunajském středohorí severně od Balatonu na maďarském území. V podloží Panonské pánve by mělo v menší míře zasahovat i na slovenské území. Tvoří ho spodněpaleozoické a metamorfované mladopaleozoické a mezozoické sedimentární komplexy, které překrývají mladší popříkrovové terciérní sedimenty.\n\nV podloží mladších terciérních pánevních komplexů je na severu omezeno linií Hurbanovo-Diósjenő, na severozápadě ji ohraničuje rábská linie a na jihu středomaďarská linie (nazývaná též „balatonská“). Styk transdanubika s bükkikem tvoří zlomová linie Darnó. Horniny transdanubika vystupují v pohořích Gerecse, Vértes, Budínské vrchy, Balatonské vrchy, Bakoňský les a Csövárské vrchy východně od Dunaje.\n\nTransdanubikum by mělo navazovat na jižní zóny Centrálních Alp. Někdy bývá považováno za ekvivalent svrchního austroalpinského příkrovu, jeví značnou podobnost s jihoalpskými jednotkami.\n\nPředpokládá se jeho zešupinatělá stavba, která však není z povrchových výstupů zřejmá. Nejstarší celky tvořené horninami spodního paleozoika, vystupují u jezera Balaton. Jsou tvořeny hlavně staršími vulkanicko-sedimentárními formacemi, tvořenými jílovitými břidlicemi, fylity, nad kterými leží mladší ordovicko-silurské břidlice, lydity, křemenné fylity a vulkanity – ryolity až andezity. Z období devonu se zachovaly přeměněné mramory a z karbonu břidlice a vápence. Většina těchto paleozoických sukcesí byla v průběhu hercynské orogeneze postižena přeměnou. V pohoří Velence vystupují i mladovariské granitoidy A-typu.\n\nMladší sedimentární svrchněpermsko-spodněkřídový sled, transgresivně nasedající na starší horniny, tvoří převážně mělkovodní karbonáty: vápence a dolomity. V ladinu mělkovodní sedimentace skončila a usazovaly se slíny, hlíznaté a rohovcové vápence. Tento jev byl zřejmě důsledkem riftingu meliatika. V některých horizontech se objevují i vložky tufů. Po karnu došlo k vyrovnání depresí a usazování hauptdolomitu a dachsteinských vápenců. V juře byl prostor rozrůzněn s vyvýšeninami, na nichž sedimentovaly krinoidové vápence a hlubokovodní prostory. Z hornin toarkského stáří je znám kondenzovaný horizont s Mn-rudami. V období aalen až callov se usazovaly radiolarity, později opět vápence. V pohoří Gerecse se v tomto období usadily nahoře silnější sekvence turbiditů s ofiolitovým materiálem.\n\nPo albu ve spodní křídě došlo k deformaci hornin transdanubika. Později pokračovala potektonická sedimentace např. koňackými bauxity, významnější polohy bauxitů se však uložily až v průběhu eocénu.\n"}
{"id": "1094367", "url": "https://cs.wikipedia.org/wiki?curid=1094367", "title": "Tartan (látka)", "text": "Tartan (látka)\n\nTartan je vzor tkanin s přesně stanoveným pravoúhlým uspořádáním pruhů ve svých barvách a proporcích. \n\nPůvod názvu tartan není jednoznačně dokázán. Podle některých historiků pochází z francouzského \"tartaine\" = tatarský (turecký) oděv, jiní jej odvozují ze španělského \"tiritana\" = tkanina s malými káry. \n\nTartanové tkaniny se vyrábějí převážně z vlněných přízí a ze směsí s vlnou. Vedle skotských krojů a uniforem se tartan používá také na civilní kostýmy, obleky, pláště, sukně, kalhoty a pod. \n\nPravděpodobně nejstarší textilie s tartanovým vzorem pochází z Číny z doby před 1. tisíciletím před n. l. Podobné nálezy ze střední Evropy (Salzburg) se datují 6. až 8. stoletím před n.l. \n\nVětšina nejznámějších, skotských tartanů, byla vyvinuta v 18. a 19. století. Ve Skotsku se tartany používaly na uniformy i na všední oděvy. Služebníci směli nosit jen jednobarevné oděvy, pachtýři dvoubarevné, důstojníci trojbarevné, náčelníci kmenů pětibarevné, básníci a druidové šestibarevné a jen král směl nosit sedmibarevný oděv. \n\nTartany se rozdělovaly do následujících kategorií: \n\nV 21. století je použití tartanu rozšířené také např. v USA a v Kanadě, ve Skotsku však zůstává tradice a vývoj tartanu celonárodním zájmem. Byl zde např. zřízen \"registr vzorů tartanu\", v roce 2008 s obsahem cca 7000 exemplářů, u kterého se počítalo s každoročním přírůstkem 150 nových vzorů. \n"}
{"id": "1094370", "url": "https://cs.wikipedia.org/wiki?curid=1094370", "title": "Miami Open 2015 – mužská dvouhra", "text": "Miami Open 2015 – mužská dvouhra\n\nDo soutěže mužské dvouhry na tenisovém turnaji Miami Open 2015 nastoupilo devadesát šest hráčů. Z kvalifikace postoupilo dvanáct tenistů po výhrách ve dvou kvalifikačních kolech. Obhájcem titulu byl srbský první hráč světa Novak Djoković.\nDjoković ve finále zdolal třetího nasazeného Andyho Murrayho po třísetovém průběhu 7–6, 4–6 a 6–0. Skota porazil posedmé v řadě a zvýšil aktivní poměr vzájemné zápasové bilance na 18:8. Vyhrál tak oba úvodní americké Mastersy, když triumfoval i na předchozím Indian Wells Masters. Současně se stal prvním hráčem, jenž třikrát opanoval oba turnaje v jediném kalendářním roce (2011, 2014, 2015). Celkově si připsal pátou trofej z Miami Masters a 51. titul na okruhu ATP Tour. Murray se v následném vydání klasifikace ATP ze 6. dubna 2015 posunul na 3. místo.\n\nVítěz si do žebříčku ATP připsal 1 000 bodů a obdržel prémii 900 400 dolarů.\n\nVšech třicet dva nasazených mělo volný los do druhého kola.\n\n"}
{"id": "1094378", "url": "https://cs.wikipedia.org/wiki?curid=1094378", "title": "Viktor Weinhengst", "text": "Viktor Weinhengst\n\nViktor Weinhengst (1. ledna 1855 Hradec Králové – 25. ledna 1903 Hradec Králové) byl královéhradecký architekt a stavitel 2. poloviny 19. století.\n\nOd roku 1866 do roku 1869 studoval Nižší reálnou školu v Hradci Králové. Vyšší reálnou školu absolvoval v Praze. Ve studiu pokračoval v letech 1872–1875 na české technice v Praze a současně navštěvoval i německou techniku v Praze, kde se věnoval studiu stavitelství. Následně odjel do Vídně, kde měl možnost studovat na Umělecké akademii.\n\nJako architekt a stavitel se začal prosazovat už v roce 1884, kdy vyprojektoval přestavbu dnešní budovy královéhradeckého Klicperova divadla. Zvrat v jeho kariéře přišel až roku 1893, kdy město započalo s bouráním pevnostních hradeb, které stávaly v místech dnešních budov Záchranného hasičského sboru u řeky Orlice. Ve stejném roce vyprojektoval také Grand-hotel Josefa Fränkla na tehdejší Jiříkově třídě (dnes ulice ČSA). V letech 1899–1901 byla podle jeho návrhu postavena budova kláštera Kongregace Školských sester de Notre Dame. Následovala realizace návrhu budovy Nového Borromea na Orlickém nábřeží v letech 1900–1902. Viktor Weinhengst se věnoval také projektům mimo Hradec Králové, mezi jeho nejznámější mimohradecké práce patří přestavba Městského pivovaru v Plzni v roce 1895.\n"}
{"id": "1094390", "url": "https://cs.wikipedia.org/wiki?curid=1094390", "title": "Miami Open 2015 – mužská čtyřhra", "text": "Miami Open 2015 – mužská čtyřhra\n\nDo soutěže mužské čtyřhry na tenisovém turnaji Miami Open 2015 nastoupilo třicet dva dvojic. Obhájcem titulu byla první světová dvojice amerických dvojčat Boba a Mika Bryanových.\n\nVítězem se stali bratři Bryanové, kteří ve finále zdolali kanadsko-americkou druhou nasazenou dvojici Vasek Pospisil a Jack Sock po setech 6–3, 1–6, až v supertiebreaku dvoubodovým rozdílem míčů [10–8]. Každý z vítězů si do žebříčku ATP ve čtyřhře připsal 1 000 bodů a pár si rozdělil částku 295 000 dolarů.\n\n"}
{"id": "1094391", "url": "https://cs.wikipedia.org/wiki?curid=1094391", "title": "Čilimník časný", "text": "Čilimník časný\n\nČilimník časný (\"Cytisus × praecox\") je rostlina, dřevina z čeledi bobovité (\"Fabaceae\"). Je to keř s jednoduchými listy a žlutými květy. Někdy je používána jako dekorativní keř ozdobný květy. Rostlina je jedovatá, plody mohou připomínat lusky hrachu. Keř není vhodný pro výsadbu do zařízení s malými dětmi.\n\nJsou vyšlechtěny kultivary především pro barevné květy (seznam není úplný):\nČilimník časný je křížencem \"Cytisus multiflorus\" a \"Cytisus purgans\".\n\nHustý vzpřímeně rostoucí keř s metlovitým habitem. Dorůstá až do výšky 1,5 m (výjimečně až 3 m), jsou pěstovány kultivary dorůstající různé výšky.\n\nVětve jsou mírně převislé, tvoří kulatý habitus keře, jsou šedozelené nebo v mládí zelené barvy.\nListy jsou jednoduché, kopinaté až čárkovitě lopatkovité, dlouhé 0,8 - 2 cm, hedvábně ochlupené. Listy často opadají již na začátku sezóny nebo nevyraší vůbec.\n\nKvete v dubnu až červnu květy jsou zářivě žluté, ale má i kultivary s bělavými a narůžovělými květy jednotlivě nebo v párech. Květy jsou dlouhé 1 cm a slabě hořce zapáchají.\n\nKořenový systém se skládá z hluboké kořene a několika silnými hlavních kořenů těsně pod povrchem půdy. Tvoří mnoho vedlejších kořenů. Rostlina spolupracuje s hlízkovými bakteriemi. Keř je proto soběstačná ohledně hnojení dusíkem.\n\nPlody jsou lusky, z nichž se po dozrání uvolňují semena. Semena dozrávají dobře a mají dobrou klíčivost kterou si podržují 30 - 80 let, ale přirozeně klíčí velmi různě, v časovém rozptylu až po dobu 10 let. Před výsevem je proto nutné narušit obal semene.\n\nDruhy a kultivary rodu čilimník, například čilimník metlatý (janovec) (\"C. scoparius\"), které však kvetou později.\n\nDruh je pěstován jako okrasná dřevina pro dekorativní kvetení.\n\nDruh lze pěstovat ve volné půdě i v nádobách jako mobilní zeleň. Preferuje výsluní, stanoviště s vlhkou ale nazamokřenou, kyselou, propustnou, písčitou půdou, ale snese i běžnou půdu. Málo vhodné jsou zásadité půdy, je vápnostřežným druhem. Druh může být poškozován mrazem (pod -15 °C) a okusem lesní zvěří.Jiné zdroje uvádí mrazuvzdornost do -27 °C. Druh lze po odkvětu seřezat, ale dobře kvete i neřezaný. Některými zdroji je doporučován hluboký řez po odkvětu.\n\n\n"}
{"id": "1094401", "url": "https://cs.wikipedia.org/wiki?curid=1094401", "title": "Borovice Douglasova", "text": "Borovice Douglasova\n\nBorovice Douglasova (\"Pinus douglasiana\") je mexická pětijehličná a teplomilná borovice, málo používaná v lesnictví.\n\n\nStálezelený, jehličnatý strom, dorůstající do výšky 45 m. Kmen je obvykle jednotlivý, přímý a oblý, ze 2/3 délky nezavětvený, dosahující průměru do 1 m. Koruna je zprvu pyramidální, později, u starších stromů, zakulacená a hustá, nebo otevřená. Borka je u mladých stromů hladká a červenohnědá, u starších šedohnědá, šupinovitá a drsná, rozdělená do velkých, nepravidelných plátů, rozdělených hlubokými prasklinami. Letorosty jsou hladké nebo drsné, štíhlé, tmavohnědé, s dolů zahnutými a nápadnými kolénky listové stopky (\"Pulvinus\"). Zimní pupeny jsou vejčité až kuželovité, bez pryskyřice.\n\nJehlice jsou žlutozelené až stříbrnomodrošedozelené barvy, visí dolů, jsou uvolněné nebo tuhé, rostou v hustých chomáčích a mají lehce zubaté okraje a ostré vrcholy; jehlice jsou ve svazečcích (\"Fasciculus\") po 5 ; jehlice jsou 2-35 cm dlouhé a 0,7-1,2 mm široké; jehlice s průduchy (\"Stomata\") na všech površích, každý povrch má 3-4 řady průduchů; svazečkové pochvy jsou neopadavé, 15-35 mm dlouhé, se 7-10 listenovitými, světle hnědými a dozráváním šedohnědými, lesklými šupinami; šupiny mají překrývající se řasinkovité okraje; jehlice zůstávají na stromě 2-2,5 let.\n\nSamčí šištice jsou početné, ve zralosti růžovohnědé, válcovité, nahromaděné blízko bazálních konců letorostů, 20-25 mm dlouhé a 4-5 mm široké. Samičí šištice - šišky se vytváří blízko konců nových větví, vyskytují se v přeslenech po 1-4 ; rostou na silných, zakřivených, 10-15 mm dlouhých, spolu se šiškou opadávajících, stopkách; nezralé šišky jsou 15 mm dlouhé a 10 mm široké, purpurové nebo stříbrnomodrošedozelené; zralé šišky jsou v uzavřeném stavu vejčité, často mírně zakřivené, v rozevřeném stavu široce vejčité s plochou základnou, po rozevření jsou 7-10 cm dlouhé a 5-7 cm široké. Semenných šupin šišek je přibližně 110-130 ; šupiny se oddělují a tím uvolňují semena; šupiny jsou tenké, dřevité, a světle hnědé. Výrůstky (\"Apophysis\") jsou téměř ploché či vyvýšené, s příčným kýlem, paprsčitě rýhované nebo rýhované, v obrysu kosočtverečné nebo pětiúhelníkové, kolem šišky téměř symetrické, 11-17 mm široké, světle hnědé, červenohnědé, nebo tmavohnědé. Přírůstek prvního roku (\"Umbo\") je vyvýšený, příčně kosočtverečný, 5-7 mm široký, tmavší než výrůstek (\"Apophysis\"), beztrnný. Semena jsou obvejčitá, plochá, 4-5 mm dlouhá a 3-3,5 mm široká, světle šedá či hnědá, často s tmavými místy. Křídla semen jsou členitá, k semenům přichycená dvěma šikmými drápy, 18-24 mm dlouhá a 7-9 mm široká, světle žlutohnědá, a průsvitná. Strom kvete leden-březen.\n\nBorovice Douglasova je blízce příbuzná s borovicí \"Pinus pseudostrobus\".\n\nStrom se vyskytuje endemicky v Mexiku (státy Durango, Guerrero, Jalisco, México, Michoacán, Nayarit, Oaxaca, Sinaloa, Zacatecas).\n\nBorovice Douglasova roste v nadmořských výškách 1100-2700 m, v teplém až mírném klimatu. Roční srážkové úhrny se v těchto oblastech pohybují kolem 1000 mm. Půdy jsou zde hlavně entisoly, alfisoly a inceptisoly; půdy písčitohlinité a písčité, hluboké, dobře odvodněné, na humus bohaté; nejlepší pH půdy je 5-6,5 . Strom je mrazuvzdorný pouze do – 2 °C, zatímco maximální teploty, které strom snáší, mohou dosahovat 44 °C. Borovice Douglasova tvoří smíšené lesy s jinými druhy borovic: \"Pinus ayacahuite\", \"Pinus devoniana\", \"Pinus herrerae\", \"Pinus lawsonii\", \"Pinus leiophylla\", \"Pinus oocarpa\", \"Pinus pseudostrobus\" a též s: jedlemi (\"Abies\"), smrky (\"Picea\"), duby (\"Quercus\"), či s cypřišem mexickým \"Cupressus lusitanica\".\n\nStrom někdy sužují parazitické rostliny: jmelí \"Cladocolea cupulata\" a trpasličí jmelí \"Arceuthobium globosum\" poddruh \"grandicaule\".\n\nStrom je značně komerčně využíván pro kvalitní dřevo, používané například ve stavebnictví. Velmi málo je nicméně používán v lesnictví, protože není lesníkům příliš známý. Občas je pěstován v arboretech nebo pinetech v mírném klimatu, v hortikultuře obvykle pěstován není.\n\nBorovice Douglasova je hojná, není ohrožena, nicméně stav její populace není příliš znám. V některých oblastech intenzivní těžby dřeva dochází ke snížení počtu dospělých jedinců tohoto stromu. Strom se také vyskytuje v několika chráněných oblastech.\n\n"}
{"id": "1094408", "url": "https://cs.wikipedia.org/wiki?curid=1094408", "title": "Dinarikum", "text": "Dinarikum\n\nDinarikum (starší termín dinaridy) je geologická jednotka tvořící oblast Jižních vápencových Alp a Dinárských hor. Nachází se jižně od periadriatické linie a směrem na jih se ponořují pod výplň Pádské pánve, která na nich leží diskordantně. \n\nTvoří Karnské, Julské a Kamnicko-Savinjské Alpy nebo pohoří Dolomity. Z klasického geografického členění Alp jim odpovídají téměř úplně Jižní vápencové Alpy. Jižní Alpy plynule přecházejí do dinárské horské soustavy. Příkrovy v Jižních Alpách chybí, celé pohoří je tvořeno většími vrásami jižní vergence.\n\nDinarikum tvoří zvrásněné horniny pocházející z Adriatické/Apulské mikrodesky, které byly nasunuty na jih. Jejich předpolí tvoří vulkanický a sedimentárně-vulkanický vývoj permu. Tvoří je hlavně druhorní usazené horniny, v převažující míře vápence a dolomity. Přítomny jsou hlavně vápence rifového typu, ale i norické a rhaetské hlavní dolomity dachsteinského typu, jurské karbonáty a terciérní flyš.\n\nNa rozdíl od alpských jednotek severně od periadriatické jizvy, pro dinarikum nejsou příznačné velké příkrovy. Přítomny jsou větší převrácené vrásy, rozsáhlejší přesmyky a lokálně přesunuté šupiny, většinou interpretované jako důsledky zlomových poruch. Jižní Alpy jsou charakterizovány jižně vergentními vrásami a násuny, lze je geologicky rozčlenit na východní a západní úsek, které odděluje široká vulkanicko-tektonická zóna. Tvoří ji judikarská linie a bolzanské magmatické centrum.\n\nV západním úseku na styku s kinzigitovou zónou ivreského pásma, jižně od Valle d’Aosta vystupuje na povrch krystalinikum. Tvoří ho hlavně předhercynské krystalické břidlice - ortoruly a migmatity, ale i mladší hercynské porfyry a granitoidy. Obal tohoto krystalinika tvoří hlavně permské a triasové (vzácně i jurské a křídové) sedimenty a vulkanity. Mezi tonalitovou (místní název pro periadriatickou linii) a judikarskou linií vystupuje poměrne mladý (eocén-miocén) adamelský granitoidní pluton.\n\nVýchodní úsek se vyznačuje místními výstupy předalpinského podloží, fylitů ale i permských bolzanských ryolitů, kjejichž mocnost zde dosahuje až 2000 m. Hojné sú i mladšie pyroxenity, syenity a monzonity.\n"}
{"id": "1094411", "url": "https://cs.wikipedia.org/wiki?curid=1094411", "title": "Steinbach", "text": "Steinbach\n\nSteinbach může být:\n\n\n"}
{"id": "1094415", "url": "https://cs.wikipedia.org/wiki?curid=1094415", "title": "Diecéze Abaetetuba", "text": "Diecéze Abaetetuba\n\nDiecéze Abaetetuba je diecéze římskokatolické církve, nacházející se v Brazílii.\n\nDiecéze zahrnuje severovýchodní část státu Pará.\n\nBiskupským sídlem je město Abaetetuba, kde se nachází hlavní chrám Katedrála Neposkvrněného početí Panny Marie.\n\nZahrnuje 18 farností. K roku 2012 měla 351 000 věřících, 18 diecézních kněží, 14 řeholních kněží, 16 řeholníků a 24 řeholnic.\n\nDne 25. listopadu 1961 byla bulou \"Quandoquidem novae\" papeže Jana XXIII. vytvořena z části území arcidiecéze Belém do Pará Územní prelatura Abaeté do Tocantins.\n\nDne 4. srpna 1981 byla bulou \"Qui ad Beatissimi\" papeže Jana Pavla II. povýšena na diecézi se současným jménem.\n\n\n"}
{"id": "1094417", "url": "https://cs.wikipedia.org/wiki?curid=1094417", "title": "Lucky Strike", "text": "Lucky Strike\n\nLucky Strike je značka cigaret vyráběná firmou British American Tobacco. Jsou plněny směsí tabáků \"Virginia\", \"Burley\" a \"Oriental\", základní červená varianta obsahuje 10 mg dehtu a 0,8 mg nikotinu.\n\nZnačku začal vyrábět v Richmondu roku 1871 R. A. Patterson původně jako žvýkací tabák, v roce 1905 ji odkoupila společnost American Tobacco Company a přeorientovala se na výrobu cigaret. V meziválečné Americe se značka prosadila na trhu díky rozsáhlé reklamní kampani, do níž se zapojil tenorista Giovanni Martinelli (ačkoli sám byl prý nekuřák). Lucky Strike také sponzorovala populární rozhlasové hudební pořady \"Your Hit Parade\" a \"The Jack Benny Program\". Reklamní slogany zněly \"„It's Toasted“\" (narážka na sušení tabáku žárem, které mu mělo dodávat plnější chuť) a později \"„L.S.M.F.T.“\" („Lucky Strike Means Fine Tobacco“ — „Lucky Strike znamená kvalitní tabák“).\n\nV roce 1942 změnila značka barvu balíčků z tmavě zelené na bílou s červeným kruhem (autorem designu byl reklamní výtvarník Raymond Loewy), údajně proto, že chromoxid tupý používaný jako barvivo se za války stal nedostupnou strategickou surovinou. Hlavním důvodem byl ale průzkum, podle něhož byla červenobílá kombinace přitažlivější pro ženské zákaznice, které představovaly nový trh. Cigarety Lucky Strike byly součástí základního přídělu amerických vojáků (tzv. C-ration).\n\nNázev Lucky Strike znamená „Šťastná trefa“ a byl inspirován dobovým rozvojem zlatokopectví. Později však vznikla městská legenda, podle které se dá v balíčku čas od času najít jako bonus joint. \n\nV letech 1999 až 2005 sponzorovala British American Tobacco stáj Formule 1 British American Racing, jejíž vozy nesly reklamu na Lucky Strike. Malíř Stuart Davis vytvořil roku 1921 kubistický obraz \"Lucky Strike\". O cigaretách se ve svých písních zmiňují Tom Waits, Billy Joel a ZZ Top. Kouří je také Johnny Depp ve filmu \"Devátá brána\". Jeden z táborů americké armády během Bitvy o Normandii se jmenoval \"Camp Lucky Strike\".\n\n"}
{"id": "1094420", "url": "https://cs.wikipedia.org/wiki?curid=1094420", "title": "Weyregg am Attersee", "text": "Weyregg am Attersee\n\nWeyregg am Attersee je obec v rakouské spolkové zemi Horní Rakousy, v okrese Vöcklabruck. Leží na břehu Atterského jezera.\n\nK 1. lednu 2014 zde žilo 1 490 obyvatel.\n\n"}
{"id": "1094421", "url": "https://cs.wikipedia.org/wiki?curid=1094421", "title": "Josef Khýn", "text": "Josef Khýn\n\nJosef Khýn (1. února 1918 Bezdědice - 25. prosince 1993 Nový Bor) byl český sklářský výtvarník, pedagog a ředitel Střední uměleckoprůmyslové školy sklářské v Kamenickém šenově.\n\nJosef Khýn pocházel z početné rodiny 8 dětí a z prostých vesnických sociálních poměrů. Otec Josef Khýn st., narozen roku 1883, pocházel z obce Milovice a byl české národnosti. Otec byl vážně nemocný po útrapách za 1. světové války. Matka Anna za svobodna Schantinová, narozena roku 1895, pocházela z Bezdědic a byla národnosti německé. \n\nJosef Khýn do školy chodil v rodných Bezdědicích. Učil se velmi dobře a proto díky pochopení své matky a pomoci svého strýce přešel na měšťanskou školu v Bělé pod Bezdězem. 4. ročník měšťanské školy absolvoval v roce 1933 jako druhý nejlepší žák.\n\nJosef Khýn poté nastoupil na reálné gymnázium do České Lípy, ale po roce musel pro nemoc otce školu opustit. Tehdy se přihlásil na práci na blízkém statku Radkovice, aby pomohl rodičům a sourozencům v nastalém těžkém období.\n\nDíky školnímu inspektorovi Josefovi Maštálkovi se Josef Khýn dozvídá o zajímavé možnosti studovat se stipendiem na tehdejší Státní odborné škole pro průmysl sklářský v Boru u České Lípy (v současnosti Nový Bor). Rozvíjející se český sklářský průmysl v pohraničí tehdy vznesl požadavek na zřízení českého oddělení, neboť do té doby Borská sklářská škola vychovávala výhradně německy mluvící žactvo. Tehdy byl povolán ministerstvem školství český profesor Jaroslav Václav Holeček a založil na škole české oddělení zaměřené na umělecké zpracování skla. \n\nJosef Khýn byl v roce 1935, díky svému výtvarnému nadání, na školu přijat a získal stipendium. Pod vedením profesora Holečka se seznámil s uměleckou prací ve sklářství a taktéž se podílel na realizaci některých jeho projektů. Po roce studií přišel na školu nový žák Stanislav Libenský, se kterým se Josef Khýn brzy spřátelil. Toto přátelství oba provázelo po celý život. Stanislav Libenský byl taktéž později za svědka Josefovi Khýnovi na svatbě.\n\nV březnu 1938 umírá Josefu Khýnovi otec, ale sklářskou školu úspěšně absolvoval 22. června 1938.\n\nVrátil se domů do Bezdědic a začal se poohlížet po pracovních příležitostech.\n\nJosef Khýn se pokusil o studium na Uměleckoprůmyslové škole v Praze (UMPRUM) a tak v červnu 1938 dělá talentové zkoušky. Dozvídá se, že uspěl avšak na výsledkové tabuli je uvedeno 5 žáků, včetně Josefa Khýna, kteří musí vyčkat na nástup do doby než se najde nástupce po zemřelém profesoru Josefu Drahoňovském. \n\nPo 10. říjnu roku 1938 obsadili nacisté Bezdědice a hranice protektorátu posouvají až za ves. 16.11.1938 se konají henleinovské volby. Josef Khýn jako jediný z celé vesnice volil proti henleinovcům. Volby byly tajné, ale Josefu Khýnovi předem propíchli volební lístek špendlíkem. Po volbách je fyzicky napadán a příslušníky SA deportován za hranice Sudet do Čech. Musí do Milovic, rodné obce svého otce, kde také on sám dostává domovské právo. \n\nV nelehké situaci se na Josefa Khýna přeci jen usmálo štěstí. Od JUDr. Kaprase, tehdejšího ministra školství, dostává dopis, že 1.2.1939 může nastoupit na UMPRUM do ateliéru užité malby a výtvarné práci ve skle profesora Jaroslava Václava Holečka. Profesor Holeček byl po anexi českého pohraničí přinucen sklářskou školu v Novém Boru opustit a přesunul se právě na Uměleckoprůmyslovou školu do Prahy. Josef Khýn se znovu setkává se svým profesorem ze střední školy a navíc do stejného ateliéru přichází i kamarád Stanislav Libenský. Josef Khýn se seznamuje s novým spolužákem René Roubíčkem. \n\nPrvní měsíc však byl pro Josefa Khýna krutý. Nebylo kde bydlet a tak chvilku přespával u strýce Stanislava Libenského. Nakonec díky známému, který kontaktoval organizaci Národní pomoc (pečující o uprchlíky ze Sudet) dostal stipendium a přidělené bydlení ve Švehlově koleji v Praze. Josef Khýn dostal na koleji funkci správce noclehárny. Do ní chodili přespávat bývalí žáci, když měli jednání v Praze. Po 15.3.1939 předal ředitel kolejí Josefovi Khýnovi klíč od místnosti, kam budou mít přístup jen návštěvníci pod čísly a tajně. 25.3.1939 do ubytovny vtrhla skupina mužů a za zpěvu národních písní začali přesvědčovat studenty, aby s nimi šli do zahraničí, kde se formují české legie. Josef Khýn hned věděl o koho se jedná a ředitel ho požádal, aby o celé akci pomlčel. Po dobu této funkce ubytoval 270 návštěvníků, mezi nimi i piloty. Josef Khýn se Stanislavem Libenským dostali pokoj č. 101 v prvním poschodí. \n\n15. března 1939, vlajky visí na půl žerdi. Khýn s Libenským se nejprve domnívali, že zemřel president Hácha. Začala však německá okupace zbytku Československa. Šli se podívat na Václavské náměstí. Prahou pochodovala vojska nacistického Německa. Celý národ trpěl. Na fotografii, Která je často z této doby reprodukována, je i Josef Khýn se Stanislavem Libenským. \n\n28. října 1939 se v Praze shromáždila studentská demonstrace u sochy sv. Václava. Zpívali písně sv. Václave, Hej Slované a pod. Přišli policisté a začali studenty rozhánět. Tu se přidali i ostatní Pražané. Volalo se „ať žije republika, Němci ven\". Khýn a Libenský skončili u Palackého sochy. Policie chytala a naháněla lidi do autobusů. Khýna i Libenského jeden mladý policajt propustil. Později začala střelba, byl raněn student Jan Opletal, který později svému zranění podlehl. \n\n17. listopadu 1939 v půl páté ráno vtrhly jednotky SS a Gestapa do a všechny studenty zahnali do přízemí do kina Academia. Odtud byli po 20 nakládáni do zakrytých aut a odváženi do kasáren v Ruzyni. Tam se přišel podívat i K. H. Frank. Studenty rozdělili do dvou skupin. Těm, kterým bylo méně než 20 let, byli vyhnáni na pole okolo Ruzyně a museli se vrátit do Prahy pěšky. Studentům nad 20 let, do této skupiny patřil i Josef Khýn, museli zůstat a druhý den ráno museli odpochodovat na vlakové nádraží. Studenty naložili do nákladních vagónů a odvezli je do koncentračního tábora Sachsenhausen. Zde dostali oblečení po německých hasičích. Na jednom baráku bylo 300 lidí. Na dva slamníky, tři nocležníci. Josef Khýn dostal vězeňské číslo 15005. V koncentračním táboře se seznámil s mnoha spoluvězni například JUDr. Ivan Sekaninou, Antonínem Zápotockým. Spoluvězeň JUDr. Josef Danys ze Skalice u České Lípy na Josefa Khýna vzpomíná \"\"Josef Khýn mi imponoval velice tím, jak dovedl nám všem krátit volné chvilky živě vypravováním o životě sklářů a vůbec o sklářství, o výrobě i zušlechťování skla. Vykládal odborně, protože byl studentem na UMPRUM\"\". \n\nJosef Khýn byl z koncentračního tábora Sachsenhausen propuštěn 21.12.1940 ve skupině 50 lidí. Cesta domů trvala tři dny. Nejprve však vyhledal lékařskou pomoc na klinice Dr. Hellera, neboť byl nervově zhroucen. Zastavil se i v Praze na UMPRUM, ale Štědrý den již trávil v Sudetech tajně doma u své matky v Bezdědicích. Zde se skrýval do 1.2.1941, tehdy začínal další školní semestr. Tři semestry díky uvěznění zmeškal a tak chtěl nejdříve školy zanechat, nakonec se však rozhodl studium dokončit. Švehlovu kolej však zabrali němečtí studenti. \n\nJosef Khýn se stal na UMPRUM velmi populární, neboť všem líčil strasti pobytu v Sachsenhausenu. Byl zván do rodin Pečínky, Nebeského, Štipla, Janáka. To byli členové spolku Mánes. Jejich zásluhou se o něm dozvěděl i bývalý tajemník Domoviny dr. Sedláček. Ten spolu s tajemníkem České národní rady dr. Jankovským se postarali o jeho oblečení a dostal i stipendium 200 Kč měsíčně. Celá záležitost byla konspirační. Josef Khýn se účastnil schůzky s Klubem zahraničních krajanů a podal zprávu o životě studentů v koncentračním táboře. Rozhořčení přítomní se usnesli sestavit rezoluci, kterou ministr Havelka předal příslušným úřadům a na základě toho také prezident Hácha žádal německé úřady o propuštění studentů. \n\nStanislav Libenský vzal Josefa Khýna jako spolubydlícího do Vratislavovy ulice č.28 k Václavu Strakovi, který pracoval jako řezník na jatkách. Pan Straka kradl maso a to pak Khýn s Libenským rozváželi rodinám, kde byl někdo uvězněný. Vše organizovala paní Hrabálková. \n\nJosef Khýn se také odvažoval přecházet protektorátní hranice a setkával se tak s rodinou a spolužáky. Těm vysvětlil, že pro budoucnost bude potřebovat různé zprávy o dění v Sudetech. Prakticky tak založil ilegální skupinu Mladých a svým zástupcem jmenoval Františka Kryštofa z nedaleké obce Nosálova. \n\n30. června 1944 Josef Khýn úspěšně UMPRUM v Praze absolvoval a na doporučení profesora Jaromíra Pečírky byl přijat do spolku výtvarných umělců Mánes. \n\nPo skončení války a odsunu sudetských němců z pohraničí, bylo třeba zabezpečit chod uměleckých sklářských škol. Týkalo se to především sklářských škol v Kamenickém Šenově a v Železném Brodě.\n\nJosef Khýn se rozhoduje pro pedagogickou činnost a proto zasílá žádost na ministerstvo školství a osvěty. 28. července 1945 obdrží z ministerstva dekret ve kterém je jmenován s účinností od 1.srpna 1945 smluvním profesorem průmyslových škol a odborných škol pro jednotlivá odvětví průmyslu a to na státní odborné škole sklářské v Kamenickém Šenově. Dále byl pověřen k zajištění návrhů na učitelský sbor, příjímání nových žáků a technicky zabezpečit provoz školy. Slavnostní otevření se konalo 22. září 1945. První třída měla 16 žáků. Odbornými učiteli byli jmenováni René Roubíček a Hudík.\n\nJosef Khýn předal 1.11.1945 sklářskou školu prvnímu českému poválečnému řediteli, sochaři a rytci drahokamů Ladislavu Havlasovi.\n\nPrvní byt si zařídil Josef Khýn s manželkou Marií na náměstí v Kamenickém Šenově. Zde se narodila dcera Marie a po roce 1948 zakoupili dům v Lidické ulici č. 811.\n\nJosef Khýn nechtěl vstoupit do KSČ (zůstal bezpartijní po celý život) a proto mu v období čistek po 25. únoru 1948 hrozilo propuštění a vystěhování celé rodiny z bytu a to i přes velké zásluhy a utrpení v koncentračním táboře. Studenti se však za svého profesora nekompromisně postavili. Josef Khýn byl proto následně sledován a v třídní knize nalézal stále přihlášku do KSČ od profesorů Roubíčka a Hudíka.\n\nV roce 1952 byla sklářská škola v Kamenické Šenově nesmyslným rozhodnutím zrušena. Josef Khýn byl přeložen na vyšší průmyslovou školu sklářskou v Železném Brodě. Po roce se však vrátil do Kamenického Šenova a od 1. září 1953 nastoupil jako učitel na zdejší osmileté základní škole. Vyučoval výtvarnou výchovu, matematiku a taktéž tělesnou výchovu.\n\nNaštěstí se našlo na Krajském národním výboru několik rozumných lidí a tak byl Josef Khýn 23. května 1957 znovu pověřen přípravnými pracemi k zahájení vyučování 1.ročníku průmyslové školy sklářské v Kamenickém Šenově. Škola však podléhala ředitelství průmyslové školy sklářské v Novém Boru. Vyučování bylo zahájeno 1. září 1957. Josefu Khýnovi se podařilo přivést pro rozvoj školy mnoho sklářských odborníků a pedagogů, zároveň jako vedoucí malířského oddělení se stal spolutvůrcem rozkvětu školy.\n\n15. prosince 1961 byl Josef Khýn jmenován s účinností od 1. září 1961 do funkce ředitele na střední sklářské škole v Kamenickém Šenově a škola se osamostatnila.\n\nZa působení ředitele Josefa Khýna (1962-1969) nastal zlatý věk všestranného rozvoje školy. \n\nJosef Khýn začal jednat o přeměnu bývalé budovy muzea v druhou školní budovu a tím vlastně vytvořil potřebné předpoklady pro modernizaci školy. \n\nDošlo k rozšíření studijních sklářských oborů, konstrukce a tvorba osvětlovadel a oddělení rytí skla. \n\nByla pořádána výstava ke 110. výročí založení školy v muzeu skla a bižuterie v Jablonci nad Nisou.\n\nNavázána byla spolupráce školy s ředitelstvím Průmyslu užitkového skla v Novém Boru a ředitelstvím Lustrů v Kamenickém Šenově.\n\n29.4.1967 přebírá Josef Khýn pro sklářskou školu státní vyznamenání Řád práce.\n\nNa školu přicházejí vynikající profesoři a učitelé odborných, teoretických i praktických předmětů, Stanislav Kučera, Bohumil Čabla, Vítězslav Dědek, Milan Cabejšek, Petr Malý, Karel Rybáček, Pavel Werner, Josef Kochrda, Václav Hubert, Emanuel Černý.\n\nVšichni oceňovali jeho pracovitost a pedagogický sbor stmelující družnost.\n\nPo vpádu varšavských vojsk do Československa 21. srpna 1968 se Josef Khýn jakožto zásadový a čestný člověk postavil za revoltující studenty. Tento postoj vedl posléze k odvolání z funkce 30. dubna 1970. Jednalo se s určitostí jen o záminku, neboť bezpartijního ředitele nemohli normalizátoři potřebovat.\n\nZa zmínku stojí vzpomínka Ivo Rozsypala (žáka a sklářského výtvarníka) \"\"Byl to hodný, laskavý a bezelstný člověk a myslím, že ho proto měli všichni rádi. Tvářil se jako diplomat, ale nám bylo jasné, že jím není, že ho obtížné manévrování v problematické době stojí hodně sil\"\"\n\nJosef Khýn na sklářské škole zůstal jako učitel výtvarných předmětů. V roce 1977 odešel do důchodu, ale i přes zhoršující se zdravotní stav učil na škole do roku 1982 jako externista.\n\nV roce 1982 se přestěhoval k dceři do Nového Boru. Ztráta kontaktu se školou byla pro něj těžká, proto byl velice rád, když ho navštěvovali jeho kolegové i žáci, například Karel Rybáček, Milan Cabejšek či Vladimír Klein.\n\nČasto byl také zván na besedy do základních škol, kde žákům vyprávěl o studentských událostech roku 1939 a jeho strastech v koncentračním táboře Sachsenhausen.\n\nRoku 1986, pokud zdraví umožňovalo, se Josef Khýn vrátil k výtvarné práci. Tehdy maloval ornamenty na renovovaný selský nábytek. Navrhl vlastní zdobný ornament navazující na lidovou tvořivost 19. století. \n\nPotěšilo ho, že se i jeho vnuk rozhodl v roce 1988 studovat na šenovské sklářské škole, připravoval ho na talentové zkoušky a tak se vlastně stal jeho posledním žákem. \n\nNeustále se rád vracel do své rodné obce Bezdědice, kde i zakoupil v roce 1967 zemědělský objekt, který se svou rodinou přebudoval na chatu. \n\nMěl velkou radost, že se dožil pádu komunismu. \n\nZemřel po těžké a vleklé nemoci dne 25. prosince 1994 v Novém Boru a pochovaný je na hřbitově v rodných Bezdědicích. \n\nZa své zásluhy, po pádu totalitního režimu, byl Josef Khýn kolektivem pedagogů jmenován čestným ředitelem Střední uměleckoprůmyslové školy v Kamenickém Šenově.\n\nTato škola byla jeho život a na úspěchy svých žáků byl vždy pyšný.\n\nMezi jeho žáky patří například významní sklářští umělci Ladislav Oliva, Václav Hubert, František Koudelka, Jiří Šuhájek, Vladimír Klein , Ivo Rozsypal a další.\n"}
{"id": "1094422", "url": "https://cs.wikipedia.org/wiki?curid=1094422", "title": "Diecéze Abakaliki", "text": "Diecéze Abakaliki\n\nDiecéze Abakaliki je diecéze římskokatolické církve, nacházející se v Nigérii.\n\nDiecéze zahrnuje město Abakaliki, kde se nachází hlavní chrám diecéze, Katedrála svaté Terezie.\n\nRozděluje se do 105 farností. K roku 2012 měla 484 720 věřících, 124 diecézních kněží, 9 řeholníků a 185 řeholnic.\n\nDiecéze byla založena 1. března 1973 bulou \"Inter tot acerbitates\" papeže Pavla VI. a to z části území diecéze Ogoja.\n\n\n"}
{"id": "1094424", "url": "https://cs.wikipedia.org/wiki?curid=1094424", "title": "Hofkirchen im Mühlkreis", "text": "Hofkirchen im Mühlkreis\n\nHofkirchen im Mühlkreis je městys v rakouské spolkové zemi Horní Rakousy, v okrese Rohrbach.\nK 1. lednu 2014 zde žilo 1 476 obyvatel.\n\n"}
{"id": "1094426", "url": "https://cs.wikipedia.org/wiki?curid=1094426", "title": "Kostel svatého Jana Nepomuckého (Hřensko)", "text": "Kostel svatého Jana Nepomuckého (Hřensko)\n\nKostel svatého Jana Nepomuckého stojí v centru Hřenska, v okrese Děčín. Jedná se o nejníže položený kostel na území České republiky. Nacházejí se uprostřed obce v hlubokém údolí podél ústí říčky Kamenice. Od roku 1966 je chráněn jako kulturní památka.\n\nKostel byl vystavěn v letech 1786–1787, údajně na podnět císaře Josefa II., který se v místě zastavil cestou do Děčína a moc se divil, jaké strastiplné putování přes hluboké skalní rokle musejí místní věřící podstoupit na cestě za slovem Božím. Následně sloužil potřebám původně dřevařské obce. Během existence ho několikrát poškodily povodně, včetně jedněch z posledních v roce 2002, kdy výška vody dosáhla téměř až oken kostela, jak dokazují značky umístěné v interiéru na pravé straně vedle oltáře. Následně byl obnoven a dnes slouží především potřebám zdejší vietnamské katolické komunity.\n\nJedná se o jednolodní kostel, vystavěný v období pozdního baroka se zkosenými nárožími. Má užší, oble uzavřený presbytář. Po východní straně presbytáře je pravoúhlý přístavek. Nad průčelím je nízká věžička. Hlavní průčelí je s třemi lizénovými rámci. V ose průčelí je kasulové okno s klenákem ve vrcholu a nad ním kladí proložené polokruhem. Průčelí je zakončeno atikou s pilířky. Uprostřed se nachází dřevěná zvonice se zkosenými rohy, k ní se nad boční částmi fasády pojí hladké křídlaté zdi. Před průčelím je dřevěná předsíň. Boční stěny kostela jsou členěny rámci o zdvojených lizénách a kasulovými okny.\n\nPresbytář, východním směrem orientovaný, má valenou klenbu s dvěma lunetami a plochou klenbou s dvěma pásy. Závěr kostela v interiéru je členěn dvěma přízedními pilíři se zapuštěnými pilastry a dvěma pilastry, nad nimiž se vylamuje kladí. Loď má mělké pilíře, na nimiž se nachází dvojice pilastrů. Mohutným vylamovaným kladím je loď sklenuta zploštelou valenou klenbou s pásem, lunetami nad okny a zářezy nad zkosenými rohy. Kruchta kostela je dřevěná.\n\nHlavní oltář pocházející z roku 1710, přenesený sem byl patrně z některého ze zrušených kostelů, byl rekonstruován po povodni v roce 2002. Je na něm obraz sv. Jana Nepomuckého. Další vybavení, které nahradilo původní historizující vybavení z 19. století a bylo zničeno povodní, pochází ze začátku 21. století.\n\nPřed vstupem do kostela stojí socha sv. Jana Nepomuckého z roku 1756.\n\nDvoumanuálové varhany s pneumatickou trakturou pocházejí z dvacátých let z dílny pražského stavitele Josefa Růžičky z Břevnova. Vkusná pseudoslohová skříň ukrývá starý pozitiv Franze Mullera z Janova z roku 1872, který spolu se šesti rejstříky byl použit pro stavbu nového nástroje, nyní celkem desetirejstříkového. Dispozice je ekvální – romantická, pro malý kostelík až předimenzovaná.\n\nHrací stůl a klaviatura jsou zachovalé, stářím však značně sešlé. Vratná pera pro II. manuál jsou všechna popraskaná. Rejstříkové sklopky jsou nefunkční.\n\nMěch celistvý, ale nefunkční. Pohon kalkantem a dmychadlem, umístěným na půdě. Elektroinstalace ze 70. let.\n\nPedálové píšťaly \"Subbas 16´ a Bordun 8´,\" umístěné v zadní (západní stěně) kostelíka, jsou silně napadeny červotočem. Lavičky a vzdušnice nesou stopy po červotoči, ale především je na nich letitý nános špíny a prachu. Též výplně varhanní skříně jsou silně napadeny červotočem, dvě z nich jsou již naprosto nepoužitelné.\n\nPrincipálová řada má první C,Cis a D v horní části krepování, též C a Cis Flétny 8´. Jeden z krepů Principálu 8´je odlomen. Prospekt zinkový, natřený stříbřenkou.\n\n4 píšťaly Mixtury v diskantu chybí. (podle nánosu prachu na píšťalnici jde o velmi starou záležitost).\n\nFlétnový dřevěný fond je též napaden červotočem, ale v menším rozsahu než píšťaly v pedálu.\n\nVeškeré kožené elementy, zejména míšky, jsou zkřenčelé (rozsýpají se na prach).\n\nVe dnech 28.9. – 4 10.2002 provedl prohlídku varhan Josefa Růžičky z Břevnova Jan Záhora st., děčínský regenschori, po katastrofální katastrofální povodní, kdy voda dosáhla úrovně pedálnice. Následně pozvaná restaurátorská firma ORGANA s.r.o. Kutná Hora po prvotní prohlídce vyčíslila náklady na rekonstrukci ve výši 600 000,- Kč. Prioritním úkolem je zbavit se dřevokazných elementů – červotoče a dřevomorky domácí, nápravu částečně sjednal zásah pana Jana Záhory st. impregmací Lignofixem. Pro značně zkřenčelý a zplesnivělý hrací stůl se navrhuje jeho převoz nejprve do ozařovny paprsky Gama a poté do restaurátorské dílny. Měch, vzduchové hospodářství včetně vzdušnic a píšťal lze provádět na místě. Celkový stav je však značně tristní.\n\n"}
{"id": "1094427", "url": "https://cs.wikipedia.org/wiki?curid=1094427", "title": "Andrzej Chodkowski", "text": "Andrzej Chodkowski\n\nAndrzej Chodkowski (* 25. února 1932, Varšava) je polský muzikolog.\n\nV roce 1958 ukončil studium muzikologie u Zofie Lissy a Józefa Michała Chomińského na Varšavské univerzitě. V roce 1964 získal doktorát za práci \"Klasyczna forma sonatowa w twórczości kameralnej Ludwiga van Beethovena\". V letech 1951 až 1986 vyučoval na Ústavu hudební vědy na univerzitě ve Varšavě, v letech 1976-1988 byl vedoucím katedry všeobecných dějin hudby. V letech 1986-1988 působil jako profesor na Hochschule für Musik und darstellende Kunst ve Štýrském Hradci, v letech 1994-2000 byl profesorem na Akademii múzických umění ve Varšavě. V současné době vyučuje na hudební škole v Gdaňsku.\n\nV letech 1956-1959 působil v ústavu umění Polské akademie věd jako asistent a zástupce šéfredaktora čtvrtletníku \"Muzyka\". Ve své pedagogické a výzkumné činnosti se zabývá historií hudby v 18. a 19. století a teorií hudební formy.\n\n"}
{"id": "1094431", "url": "https://cs.wikipedia.org/wiki?curid=1094431", "title": "Odstředivé čerpadlo", "text": "Odstředivé čerpadlo\n\nOdstředivé čerpadlo je čerpadlo, které využívá účinek odstředivé síly ke zrychlení čerpaného média, které se následně zbrzdí v difuzoru. Zbrzděním se získaná kinetická energie přemění na tlakovou. Přeměna probíhá se ztrátou. Čerpadlo se skládá z oběžného kola s lopatkami, které se otáčí v spirálovité komoře. Vstup kapaliny je u osy rotoru, výstup na jeho obvodu. Některé typy odstředivých čerpadel mají v komoře vložen difuzor - nepohyblivé lopatkové těleso, které usměrňuje proud kapaliny při přechodu z oběžného kola do komory a tím snižuje ztráty energie. Regulovat průtok lze velmi jednoduše škrcením ve výtlačném potrubí.\n\nNárůst tlaku Δp[Pa] v důsledku odstředivé síly při uzavřeném výstupu čerpadla, v závislosti na poloměru vstupu do rotoru r[m] a výstupu z rotoru R[m] při sekundových otáčkách rotoru n[s] a hustotě kapaliny ρ[kg/m] je možné přibližně vypočitat podle vztahu:\n\nΔp = 2ρπn(R -r)\n\nVýkon A[W] potřebný ke zvýšení tlaku média o p[Pa] při hmotnostním průtoku m[kg/s] o hustotě média ρ[kg/m] je možné přibližně vypočítat podle vztahu:\n\nformula_1\n\nVyhody:\n\nnevýhody\n"}
{"id": "1094433", "url": "https://cs.wikipedia.org/wiki?curid=1094433", "title": "Alma mater (rozcestník)", "text": "Alma mater (rozcestník)\n\nAlma mater může být:\n\n"}
{"id": "1094434", "url": "https://cs.wikipedia.org/wiki?curid=1094434", "title": "Chlorochin", "text": "Chlorochin\n\nChlorochin (též pod obchodním názvem Aralen) je široce používané chinolinové léčivo, jehož účinek je podobný chininu. Používá se především jako antimalarikum – po podání se tato látka koncentruje v tělech původců malárie a blokuje jejich metabolické pochody. Byl vyvinut během amerického programu hledajícího antimalarika za druhé světové války.\n\nPoužívá se především jako profylaktická látka s nízkou toxicitou pro pacienta a dlouhým poločasem v krevní plazmě. Je tedy vhodná pro prevenci nakažení malárií u jedinců, u nichž hrozí zvýšené riziko. Goodman & Gilman udává, že je s profylaxí vhodné začít 1–2 týdny před cestou do malarických regionů a užívat každý týden během pobytu v oblasti a následně čtyři týdny po opuštění těchto rizikových oblastí. Chlorochin není účinný proti chronickým či jaterním stádiím malárie – účinkuje jen na asexuální krevní stadia. Proti léčivu však vzniká snadno rezistence a v oblastech, kde se vyskytuje rezistentní malárie (kterých je dnes většina), se nasazení chlorochinu zpravidla vůbec nedoporučuje. Do velké míry byl nahrazen moderními antimalariky.\n\nLátka má dnes význam i v léčbě amébiózy jater (amébického abscesu) a v terapii revmatických chorob (patří mezi skupinu léků DMARDs – \"disease-modifying antirheumatic drugs\").\n\nBylo formulováno několik hypotéz ohledně fungování chlorochinu jako antimalarika. Podle převažujícího názoru brání účinné detoxikaci hemu, který vzniká v těle krevních stádií původců malárie (plasmodií) při trávení hemoglobinu. Chlorochin jako bazická látka se totiž usazuje v kyselých organelách, kde k trávení hemoglobinu dochází. Nestrávený hem se hromadí v buňkách plasmodií, oxidativně poškozuje membrány, trávicí enzymy a další významné molekuly. Podobně asi účinkuje i chinin, amodiachin, meflochin a další analogické látky, které se k léčbě a profylaci malárie používají.\n"}
{"id": "1094449", "url": "https://cs.wikipedia.org/wiki?curid=1094449", "title": "Seznam rybníků v okrese Žďár nad Sázavou", "text": "Seznam rybníků v okrese Žďár nad Sázavou\n\nSeznam rybníků v okrese Žďár nad Sázavou zahrnuje rybníky, které se nalézají v okrese Žďár nad Sázavou. Jsou zde zařazeny vodní plochy, jejichž rozloha přesahuje 5 hektarů či jsou tato vodní díla něčím významná (např. jsou vyhlášena jako chráněné území).\n"}
{"id": "1094456", "url": "https://cs.wikipedia.org/wiki?curid=1094456", "title": "Jiří Kezelius Bydžovský", "text": "Jiří Kezelius Bydžovský\n\nJiří Kezelius Bydžovský vlastním jménem Jiří Kožíšek (14. dubna 1576 Nový Bydžov – 1654 Mladá Boleslav) byl český spisovatel, učitel a kronikář. Známý je především pro svou kroniku Mladé Boleslavi, kterou sepsal v polovině 17. století.\n\nNarodil se v Novém Bydžově, roku 1599 se stal bakalářem a o pět let později mistrem Univerzity Karlovy v Praze. V duchu tehdejší módy mezi vzdělanci používal polatinštěného příjmení Kezelius. Krátce učil na několika pražských školách a od roku 1605 v Mladé Boleslavi. Ještě téhož roku se stal městským písařem a roku 1618 byl zvolen za primátora města, v této funkci působil pět let.\n\nPo porážce stavovského povstání byl vězněn a roku 1627 coby kališník donucen k emigraci, poté žil 12 let v Sasku. Když se vrátil potají do města, byl spolu s manželkou Ludmilou opět uvězněn a propuštěn pod podmínkou, že konvertuje ke katolictví. Jeho žena na následky útrap zemřela. Jiří Kožíšek pak zastával post správce městského literátského kúru. Dožil v ústraní a ve stáří sepsal své stěžejní dílo, Kroniku města Boleslava Mladého, kde shrnul dějiny města od jeho založení až do roku 1653.\n\nV Mladé Boleslavi je po něm pojmenována ulice.\n\nKezeliova mladoboleslavská kronika, v níž se nejpodrobněji věnuje událostem 17. století, jichž byl očitým svědkem, se stala hlavním pramenem pro veškeré pozdější knihy o historii města, počínaje \"Kronikou mladoboleslavskou\" Františka Novotného z Luže (1768-1826) z roku 1822. Tiskem byla Kezeliova kronika vydána roku 1935.\n\nDále Kezelius přeložil do češtiny latinský právnický spis Víta Oftalmia z Oskořína \"Processus iuris municipalis pragensis\".\n\n\n"}
{"id": "1094465", "url": "https://cs.wikipedia.org/wiki?curid=1094465", "title": "Seznam rybníků v okrese Havlíčkův Brod", "text": "Seznam rybníků v okrese Havlíčkův Brod\n\nSeznam rybníků v okrese Havlíčkův Brod zahrnuje rybníky, které se nalézají v okrese Havlíčkův Brod. Jsou zde zařazeny vodní plochy, jejichž rozloha přesahuje 5 hektarů či jsou tato vodní díla něčím významná (např. jsou vyhlášena jako chráněné území).\n"}
{"id": "1094467", "url": "https://cs.wikipedia.org/wiki?curid=1094467", "title": "Michal Pavlík (fotbalista)", "text": "Michal Pavlík (fotbalista)\n\nMichal Pavlík (* 23. ledna 1936) je bývalý slovenský fotbalista, obránce.\n\nV československé lize hrál za VSS Košice. Nastoupil ve 127 ligových utkáních a dal 2 góly.\n\n"}
{"id": "1094468", "url": "https://cs.wikipedia.org/wiki?curid=1094468", "title": "Česká florbalová extraliga mužů 2014/15", "text": "Česká florbalová extraliga mužů 2014/15\n\nČeská florbalová extraliga mužů 2014/15 (podle sponzora také AutoCont extraliga 2014/15) byla nejvyšší mužskou florbalovou soutěží v sezoně 2014/15 v Česku.\n\nMistrovský titul získal pošestnácté tým Tatran Omlux Střešovice, který ve finále porazil tým Technology Florbal MB. Pro Boleslav to byla první účast ve finále. Mistr předchozí sezóny, 1. SC Vítkovice Oxdog, skončil na třetím místě.\n\nNováčkem v této sezoně byl tým TJ Sokol Královské Vinohrady, který se do Extraligy vrátil po sedmi sezónách v 1. lize.\n\nPo prohře v play-down sestoupil po 12 sezónách v Extralize tým FBC Liberec. Play-down se od tohoto ročníku nově hrálo na čtyři vítězné zápasy. Sestupující Liberec byl v následující sezóně nahrazen vítězem 1. ligy, týmem SK Bivoj Litvínov, který do Extraligy postoupil poprvé.\n\nPrvní tři týmy si postupně zvolily soupeře pro čtvrtfinále z druhé čtveřice.\n\nTechnology Florbal MB – AC Sparta Praha 4 : 0 na zápasy\nFbŠ Bohemians – itelligence Bulldogs Brno 2 : 4 na zápasy\nTatran Omlux Střešovice – FBC ČPP Bystroň Group Ostrava 4 : 0 na zápasy\n1. SC Vítkovice Oxdog – TJ JM FAT PIPE Chodov 4 : 2 na zápasy\n\nNejlépe umístěný tým v základní části z postupujících do semifinále (Technology Florbal MB) si zvolil soupeře (itelligence Bulldogs Brno) ze dvou nejhůře umístěných postupující týmů.\n\nTechnology Florbal MB – itelligence Bulldogs Brno 4 : 0 na zápasy\nTatran Omlux Střešovice – 1. SC Vítkovice Oxdog 4 : 1 na zápasy\n\nO mistru extraligy rozhodl jeden zápas tzv. \"superfinále\" 18. dubna 2015 v O areně v Praze. Zápas sledovalo 11 073 diváků.\n\n\nHráli 9. s 12. a 10. s 11. po základní části. Vítězové z 1. kola zůstali v extralize, poražení hráli 2. kolo\n\nFBC Liberec – Panthers Otrokovice 3 : 4 na zápasy\nSokol PPAS Pardubice – TJ Sokol Královské Vinohrady 4 : 1 na zápasy\n\nHráli poražení z prvního kola. Vítěz hrál baráž a poražený sestoupil do 1. ligy.\n\nFBC Liberec – TJ Sokol Královské Vinohrady 1 : 4 na zápasy\n\nHrál vítěz 2. kola s druhým z 1. ligy. Vítěz zůstal v nové sezoně v extralize, poražený sestoupil do 1. ligy.\n\nTJ Sokol Královské Vinohrady – FBC Start98 3 : 0 na zápasy\n\n\n"}
{"id": "1094474", "url": "https://cs.wikipedia.org/wiki?curid=1094474", "title": "Seznam rybníků v Kraji Vysočina", "text": "Seznam rybníků v Kraji Vysočina\n\nSeznam rybníků v Kraji Vysočina zahrnuje rybníky, které se nalézají v Kraji Vysočina. Jsou zde zařazeny vodní plochy, jejichž rozloha přesahuje 15 hektarů.\n"}
{"id": "1094481", "url": "https://cs.wikipedia.org/wiki?curid=1094481", "title": "Věra Kočvarová", "text": "Věra Kočvarová\n\nVěra Kočvarová (14. července 1915 Praha – 20. října 2013 Praha ) byla česká zpěvačka a spoluzakladatelka Sester Allanových. Vyučila se drogistkou a byla členkou Kuhnova sboru. Následně se dostala do kabaretu Červená sedma, kde několik skladeb nazpívala Karlu Hašlerovi a ten dal souboru frivolní název Pražská děvčátka.\n\n"}
{"id": "1094486", "url": "https://cs.wikipedia.org/wiki?curid=1094486", "title": "Věra Holotíková", "text": "Věra Holotíková\n\nVěra Holotíková, provdaná Věra Holotíková Krumniklová (* 22. ledna 1924 Kateřinky u Opavy - 7. ledna 2018 Mnichov) byla česká zpěvačka, členka Sester Allanových a pracovnice Svobodné Evropy. Po konci války se přestěhovala do Olomouce, kde pracovala jako sekretářka v Československé straně národně socialistické. V roce 1946 se stala členkou souboru Allanovy sestry, vystupovala v Divotvorném hrnci. V souboru působila až do roku 1948, kdy se vrátila se svým nastávajícím mužem Karlem Krumniklem do Olomouce. V roce 1949 se vdala, o dva roky později se jí narodila dcera Dora a v roce 1953 syn Martin.\n\nManžela, podnikatele, zavřeli komunisté na 5 let do vězení. V roce 1966 se svou rodinou utekl do Německa a Věra Holotíková se stala písařkou v redakci Svobodné Evropy do roku 1974, kdy byla z úsporných důvodu propuštěna, aby se po čase do redakce vrátila a pracovala v ní do roku 1995. \n\n"}
{"id": "1094491", "url": "https://cs.wikipedia.org/wiki?curid=1094491", "title": "Božena Portová", "text": "Božena Portová\n\nBožena Portová (11. července 1925 Praha – ?) byla česká zpěvačka a spoluzakladatelka Sester Allanových. Byla členkou Kuhnova sboru a následně zpívala ve skupině Lišáci. \n\n"}
{"id": "1094497", "url": "https://cs.wikipedia.org/wiki?curid=1094497", "title": "Edice 13", "text": "Edice 13\n\nEdice 13 byla edice brožovaných (ale v pozdějších letech i vázaných) knih s výrazně žlutou obálkou, které vycházely od roku 1967 do roku 1992 v nakladatelství Mladá fronta. Celkem vyšlo v této edici téměř 200 knih.\n\n\n\n"}
{"id": "1094499", "url": "https://cs.wikipedia.org/wiki?curid=1094499", "title": "Mistrovství světa v biatlonu 2013 – smíšená štafeta", "text": "Mistrovství světa v biatlonu 2013 – smíšená štafeta\n\nSmíšená štafeta na Mistrovství světa v biatlonu 2013 se konala ve čtvrtek 7. února v lyžařském středisku Vysočina Aréna jako první závod šampionátu. Zahájení smíšené štafety proběhlo v 17:30 hodin středoevropského času. Závodu se zúčastnilo celkem 27 štafet.\n"}
{"id": "1094503", "url": "https://cs.wikipedia.org/wiki?curid=1094503", "title": "Newtonův mozek", "text": "Newtonův mozek\n\nNewtonův mozek je romaneto od Jakuba Arbese. Poprvé bylo vydané roku 1877. Bývá označováno jako první česká science fiction.\n\n\nRomaneto začíná pohřbem, kde se polemizuje nad smrtí dotyčného, zda má vůbec cenu truchlit pro jeho památku. Jde o nejlepšího přítele vypravěče, který padl v bitvě u Hradce Králové jako důstojník pěšího pluku knížete Konstantina. Pocházel ze zámožné rodiny oproti vypravěči, který byl z rodiny chudičké. Společně spolu vyrůstali a studovali téměř 20 let. Ve škole moc neprospívali, ale příroda je obdařila umem k matematice a přírodním vědám. Přítele již od dětství lákalo eskamotérství (kouzelnictví). Veškeré pokusy se děly tajně. Měl neskutečné množství knih, nástrojů a pomůcek k této „pseudovědě“. Jeden z prvních velkých kousků se stal na svatbě, kdy přítel zmátl nevěstu i ženicha svým břichomluvectvím. Když oba již po třetí propadli ve škole, otec přítele rozhodl, že se stane vojákem a on se stal tesařem. \n\nZa krátkou dobu se přítel objevil v uniformě kadeta c. k. pěšího pluku knížete Konstantina ruského. Přítel tedy musel vyřešit, kam uklidí všechny své pomůcky a knihy k eskamotérství. Vše zabalili do beden a uschovali. Přítel mu napsal dopis, aby vše dobře uschoval, a kdyby padl, aby netruchlil a sezval všechny kamarády k plným pohárům. Vypravěči je zanedlouho sdělena zpráva, že přítel leží v Nechanicích a je velmi vážně raněn. Jede tedy za ním a vidí přítele umírat. Po čtyřech měsících od jeho smrti sezval všechny kamarády do malostranské hospůdky. Nikdo se však nedostavil.\n\nJednoho dne se mu však přítel zjeví a pozve ho na hostinu, kterou pořádá jeho otec na jeho návrat v zámku knížat Kinských. Chce mu tam ukázat své největší eskamotérské představení. Vypravěč souhlasí s příchodem na tuto slavnost. Dostává se do sálu, kde se nachází skoro 200 hostů, je usazen lokajem na své místo a produkce začíná. Objevuje se katafalk s rakví a na něm jméno Bedřich Wünscher. V rakvi byla postava, kterou vypravěč viděl v Nechanicích a označil ji za svého přítele. Mrtvola ožila, vstala z rakve, promluvila a místo rakve a mrtvoly se ocitl stolek s židlí a seděl tam přítel. Přítel zahájil své kouzlo a jako čepici sundal si svrchní část hlavy a odkryl tak svůj mozek. Poté všem sdělil, že tento mozek je Newtonův. Chce přistoupit k experimentu, který je postaven na dobrodružné cestě do vesmíru a do historie. Každý si mohl napsat na malý lístek výjev, který by chtěl vidět nebo zažít znovu, poté přistoupit k přístroji, který tento zážitek uskuteční. Během experimentu se přístroj porouchá a řítí se střemhlav dolů. Vypravěč se náhle zimou probouzí a přemýšlí, zda celé to dobrodružství se opravdu stalo nebo to byl jen sen. „Byla to skutečnost, přelud nebo sen?“.\n"}
{"id": "1094511", "url": "https://cs.wikipedia.org/wiki?curid=1094511", "title": "E-aukce", "text": "E-aukce\n\nE-aukce (neboli \"elektronická aukce\") je moderní e-businesový a e-marketingový nástroj umožňující on-line dražbu. Jde o nákupní nebo prodejní výběrové řízení, ve kterém mohou účastníci na nejlepší nabídku reagovat vylepšováním svých nabídek.\n\nE-aukce mohou probíhat na několika úrovních obchodních vztahů. Tou první je B2C level (business-to-customer), tady jde o aukci iniciovanou firmou, které se účastní přímo koncový spotřebitel. Další rozšířenou skupinou je B2B level (business-to-business), který objemově výrazně převyšuje obchodování B2C. Využívají ho nákupní a prodejní oddělení firem různého rozsahu a zaměření. Oblíbeným prakticky po celém světě se v posledních 15 letech stal C2C level (customer-to-customer), v rámci kterého v e-aukcích nakupují a prodávají koncoví spotřebitelé. Také poslední model C2B level (customer-to business) ulehčuje nákup i prodej na obou stranách. Díky internetu si zákazník sám může vyhledat produkty a iniciovat nákup prostřednictvím e-shopu.\n\nRozlišujeme několik základních e-aukčních typů, od kterých se pak odvozují další variace.\n\nAnglická e-aukce je typ soutěže, které se účastní jeden prodávající a mnoho kupujících. Na začátku je stanovena cena, za kterou je prodávající ochoten produkt, komoditu nebo službu prodat. Účastníci e-aukce navrhují nové ceny, za které jsou ochotni nakoupit, a přihazující s nejvyšší nabídkou vyhrává. Zejména v B2B sektoru se používá také reverzní Anglická e-aukce, ve které je naopak jeden kupující (zástupce nákupního oddělení), který soutěž vyhlásí a nakupuje od většího množství prodávajících (dodavatelů).\n\nHolandská e-aukce je typ soutěže, ve které je jeden prodávající a mnoho kupujících nebo mnoho prodávajících a jeden kupující. V prvním případě je cena záměrně nadhodnocena a v průběhu e-aukce postupně snižována, kupující ochotný akceptovat nejnižší cenu navrženou v soutěži, vyhrává. Ve druhém případě kupující vyhlásí soutěž s popisem komodity nebo služby, kterou chce nakoupit a potenciální prodávající, účastníci dražby, nabízejí co nejnižší ceny, za které jsou ochotni prodat. V některých e-aukčních softwarech pro B2B trh je systém nastaven tak, že k záměrně podhodnocené nabídce kupujícího přihazuje v pravidelných intervalech předem stanovené částky a ve chvíli, kdy se najde prodejce, který částku akceptuje, e-aukce bez prodlení končí a daný prodejce vyhrává.\n\nJaponská e-aukce je typ soutěže, ve které je jeden prodejce a více nakupujících. Software pro realizací e-aukcí nastaví cenu (nejnižší možnou, za kterou je prodejce ochoten prodat), a potom v předem nastavených časových intervalech cenu navyšuje. Účastníci dražby, kteří jsou ochotni za danou cenu koupit, postupují dále, jakmile se jednou rozhodnou e-aukční síň opustit, již není možné se vrátit. E-aukci vyhrává poslední účastník, který v aukci zůstane. Používá se také Japonská reverzní e-aukce, která je nákupní. V ní nákupce nastaví cenu na nejnižší možnou, za kterou je ještě ochoten prodat, pak systém cenu navyšuje v předem nastavených časových intervalech. Prodejce (dodavatel), který zůstane v soutěži nejdéle, vyhrává.\n\nObálková metoda e-aukce je typ soutěže používající se zejména na B2B trhu, umožňuje dodavatelům dát pouze jednu nabídku, která není viditelná pro ostatní. Až po uzavření vkládání nabídek, jsou navržené ceny zveřejněny a nejlepší vyhrává. Tento typ e-aukční soutěže často využívá vláda a jiné instituce veřejného sektoru.\n\nMarketing nákupu vyžaduje z pozice strategického řízení firmy bezpečí. A možnost zřetelného srovnání dodavatelských nabídek. E-aukce je významným nástrojem v rukách nákupčích, který umožňuje vyvolat anonymní a zároveň legitimní tržní boj, důvodů pro jeho používání je hned několik:\nLepší, než dobré reference a doporučení jiných, je vlastní zkušenost. Proto je určitě dobré, aby si firma vyzkoušela, jestli jí implementace e-aukčního softwaru vyhovuje nebo ne. Pří výběru e-aukčního software je rozhodně důležité zohlednit kvalitu uživatelské podpory, která je k systému běžně poskytována. Nákupci a administrátoři e-aukcí by měli mít možnost v případě potřeby nastavování e-aukcí konzultovat s odborníky.\n\nVýhod elektronických aukcí je využíváno také ve veřejných zakázkách dle zákona 137/2006 Sb., a to například u veřejných zakázek na dodávky, na stavební práce nebo na služby. Základní povinnosti transparentnosti, rovného zacházení a zákaz diskriminace si tady vyžaduje přímo zákon v § 6. Také e-aukční pravidla jsou v tomto případě o něco přísnější.\n\nV průzkumu z roku 2013 realizovaného firmou NAR marketing s.r.o., kterého se účastnilo 32 českých a 12 slovenských měst využívajících e-aukce, vyšlo najevo, že největší přínos e-aukce vidí města v transparentnosti a ve finanční úspoře. Dalšími výhodami je pak získání objektivní nabídky trhu, zrychlení komunikace v rámci výběrového řízení a archivace údajů na jednom místě. 94 % dotázaných hodnotilo zkušenosti s e-aukcemi pozitivně, přestože 14 % přiznalo, že se používáním e-aukcí zhoršil vztah regionálních dodavatelů vůči městu. V rámci tohoto průzkumu se ke zkušenostem s e-aukcemi rozsáhleji vyjádřilo 19 zástupců měst, jejichž zkušenosti byly převážně pozitivní.\n"}
{"id": "1094512", "url": "https://cs.wikipedia.org/wiki?curid=1094512", "title": "Islám v Bhútánu", "text": "Islám v Bhútánu\n\nIslám v Bhútánu jako své náboženství údajně vyznává 5 % tamní populace. Nicméně je u tohoto čísla uvedena poznámka, která varuje, že jde o nespolehlivou statistickou metodu. The World Factbook tvrdí, že muslimové se podílejí na zdejší populaci méně než 1 %. V roce 2009 organizace Pew Research Center odhadovala muslimskou populaci na 1 % čili 7 000 lidí. Bhútán však jako náboženství uznává pouze buddhismus a hinduismus, islám uznáván není.\n"}
{"id": "1094518", "url": "https://cs.wikipedia.org/wiki?curid=1094518", "title": "The Soft Moon", "text": "The Soft Moon\n\nThe Soft Moon je americká neo-post-punková skupina z Oaklandu. Jejím jediným oficiálním členem je producent, zpěvák, skladatel a hudebník Luis Vasquez.\n\nStudiová alba\n\nEP\n\nSingly\n\n\n\n"}
{"id": "1094521", "url": "https://cs.wikipedia.org/wiki?curid=1094521", "title": "We Are…The League", "text": "We Are…The League\n\nWe Are...The League je debutové album anglické punk rockové kapely Anti-Nowhere League\n\n\n"}
{"id": "1094522", "url": "https://cs.wikipedia.org/wiki?curid=1094522", "title": "Jiří Kožíšek", "text": "Jiří Kožíšek\n\nJiří Kožíšek (* 7. dubna 1955, Strakonice) je český malíř, sochař a keramik.\nV letech 1973–1976 studoval na Střední průmyslové škole keramické v Karlových Varech a poté v letech 1981–1987 na Vysoké škole uměleckoprůmyslové v Praze obor keramika a porcelán u prof. Bohumila Dobiáše ml. a prof. Otto Eckerta. \n\nV letech 1987–1995 byl zaměstnán jako vedoucí designér ve vývojovém závodě Karlovarského porcelánu v Lesově. Je členem Karlovarské oblasti Unie výtvarných umělců, a pedagogem Střední průmyslové školy keramické a sklářské, Karlovy Vary.\n\n\nKromě průmyslových návrhů se od roku 1994 věnuje autorské tvorbě keramiky a porcelánu a malbě. Jako designér se dokonale seznámil s technickými i estetickými kvalitami porcelánu a s moderními možnostmi jeho tvarování. Ve své volné tvorbě plně využívá transparenci materiálu i kontrast barevných akcentů, expresivní kresbu a malbu. Porcelán kombinuje s jinými materiály jako sklo nebo dřevo. Ve svých porcelánových objektech a instalacích se s nadsázkou a humorem dotýká dnešního života v jeho směšných, banálních i křiklavých situacích.\n\n\n\n\n"}
{"id": "1094525", "url": "https://cs.wikipedia.org/wiki?curid=1094525", "title": "Lidové divadlo (rozcestník)", "text": "Lidové divadlo (rozcestník)\n\nLidové divadlo může být:\n\n"}
{"id": "1094527", "url": "https://cs.wikipedia.org/wiki?curid=1094527", "title": "Austroalpinské příkrovy", "text": "Austroalpinské příkrovy\n\nAustroalpinské příkrovy, austroalpinikum nebo austroalpinská jednotka/zóna je nejvyšší tektonická příkrovová jednotka Alp.\n\nPříkrovy vystupují na povrch hlavně ve Východních Alpách, východně od linie Bodamské jezero - Chur – Comské jezero, s výjimkou tektonických oken Vysokých Taur a Engadinu. Jedinými troskami austroalpinika v Západních Alpách jsou příkrov Dent Blanche a jednotka Sesia ve Švýcarsko. Austroalpinské příkrovy zde byly odstraněny erozí. Tyto pozůstatky se od zbytku austroalpinika v Rakousku liší jiným metamorfním a tektonickým postihem, pročež podle některých názorů nemusí být součástí austroalpinika.\n\nOznačení austroalpinikum je odvozeno od Východních Alp, kde je příkrov mezi ostatními alpskými oblastmi na povrchu nejčastěji.\n\nAustroalpinské příkrovy jsou tvořeny horninami pocházejícími z okraje Apulské mikrodesky, které byly nasunuty na penninikum, tedy oblast tvořenou horninami z prostoru mezi Apulskou deskou a Evropskou platformou. V porovnání s ostatními příkrovovými zónami Alp prošlo austroalpinikum pouze slabší přeměnou, díky čemuž je poměrně dobře rozpoznatelné. Austroalpinikum je tvořeno horninami severního šelfu a kontinentálního svahu severní části Apulské mikrodesky. Zahrnuje horniny krystalinického podloží jakož i blízko povrchu odlepené usazené horniny. Na tomto krystalinickém podkladě se nacházejí usazené a vulkanické horniny permského a druhohorního stáří. \n\nPřed vznikem Alp ve spodních a středních třetihorách, horniny austroalpinika postihla takzvaná raně alpinská či eoalpinská deformace v křídě, všeobecně považovaná za hlavní fázi alpinského vrásnění v alpidech. Jejími pozůstatky jsou pozorovatelné stopy metamorfózy ve směru jih-jihovýchod a čočky eklogitů. Raně alpinská fáze je někdy považována za jednu z prvních fází alpinské orogeneze v Alpách, avšak po jejím skončení se tektonické desky opětovně vzdálily a další horotvorné pohyby následovaly až o téměř 50 milionů let později.\n\nAustroalpinikum se skládá ze tří tektonických jednotek:\n\nOberostalpin je tvořen superficiálními příkrovy, převážně druhohorními usazenými horninami. Rozšířeny zde jsou mělkovodní vápence, zvláště v severní části Východních Alp, kde tvoří Severní vápencové Alpy. Oberostalpin pokračuje i do Malých Karpat, kde se však pro jednotlivé jednotky používá karpatská terminologie. Místy se zde nacházejí i větší polohy dolomitů, zejména v rakouské oblasti Salzkammergut a německém regionu Allgäu. Samotný oberostalpin je složen z několika příkrovových těles. V pořadí odspoda to je bajuvarikum, tirolikum, juvavikum. Bajuvarikum tvoří frankenfelsko-lunzský příkrov. Tirolikum vytváří ötsherský (reisalpský, unterberský a göllský) příkrov. Juvavikum tvoří halštattský (\"mürzalpský\") a dachsteinský příkrov. (\"schneeberský\"). Stavbu juvavika komplikuje i fakt, že v jeho podloží byly zjištěny šupiny hornin meliatika. Na bázi juvavika se nachází tzv. grauwackenzone, z východu na západ se táhnoucí 2 km mocný pás přeměněných paleozoických sedimentů (drob), vystupující mezi druhohorními horninami Severních vápencových Alp a penninikem. \n\nMittelostalpin je příkrovová jednotka tvořená hlavně krystalinikem a jeho obalovými sedimentárními sekvencemi. \n\nUnterostalpin je strukturně nejspodnější formace tvořená hlavně krystalinikem, vyskytující se v lemu tektonických oken. Vystupuje hlavně v Severních vápencových Alpách, ale nachází se i na území Maďarska u Šoproně. Tvoří ji wechselská jednotka a semmerinský příkrovový systém. Krystalinické horniny austroalpinika prošly alpinské orogenezi přeměnou jen na některých místech. Metamorfóza dosáhla facie zelených břidlic, případně amfibolitové facie, v závislosti od hloubky, do které se horniny dostaly. Vyskytují se zde prvohorní svory a pararuly, intrudované granitoidy hercynského a terciérního stáří.\n"}
{"id": "1094529", "url": "https://cs.wikipedia.org/wiki?curid=1094529", "title": "Nicola Bonifacio Logroscino", "text": "Nicola Bonifacio Logroscino\n\nNicola Bonifacio Logroscino (22. října 1698 Bitonto – 1764 Palermo nebo 1765 Neapol) byl italský hudební skladatel.\n\nSpolu se svým mladším bratrem byl v červnu 1714 přijat na neapolskou konservatoř \"Conservatorio di Santa Maria di Loreto\", kde byl žákem Giovanni Veneziana a Giuliana Perugina. Na škole zůstal až do roku 1727 a pravděpodobně tam působil i jako pedagog (mastricello). 1. října 1727 byli oba bratři ze školy vyloučeni pro nevhodné chování. V letech 1728–1731 byl varhaníkem v arcibiskupství v Conza della Campania. V červnu roku 1731 se vrátil do Neapole, aby se v listopadu téhož roku oženil.\n\nJeho první skladba, oratorium \"Il mondo trionfante nella concezione di Maria sempre Vergine\", byla uvedena v Brně na dvoře kardinála von Schrattenbacha. V roce 1735 byla v neapolském divadle \"Teatro della Pace\" uvedena jeho první opera buffa \"Lo creduto infedele\". Následovaly další dvě opery (\"Tanto ben che male\" a \"Il vecchio marito\"), ale rozhodující úspěch se dostavil v roce 1738 s operou \"Il Quinto Fabio\" provedenou v Římě v divadle \"Teatro delle Dame\". Od tohoto roku se začal zabývat výhradně operou a zkomponoval velké množství oper pro neapolská divadla \"Teatro dei Fiorentini\" a \"Teatro Nuovo\". Koncem padesátých let 18. století začala jeho obliba klesat ve prospěch Niccola Picciniho. 1. září 1758 se přestěhoval do Palerma, kde získal prestižní místo kapelníka na tamní konzervatoři (dnes \"Conservatorio statale di musica Vincenzo Bellini\").\n\nDvacet let činnosti operního skladatele ukončil dramatickou operou \"La gelosia\" (\"Žárlivost\"), která byla uvedena posmrtně v Benátkách na podzim roku 1765. Zemřel někdy mezi 30. listopadem 1764 a 12. lednem roku 1765.\n\n\n\n"}
{"id": "1094536", "url": "https://cs.wikipedia.org/wiki?curid=1094536", "title": "The Perfect Crime (album)", "text": "The Perfect Crime (album)\n\nThe Perfect Crime je druhé album anglické punk rockové kapely Anti-Nowhere League. Hudba kapely se výrazně zlepšila od debutového alba We Are…The League. Toto album je směs rocku z 80. let a lehkého punkového zvuku.\n\n\n"}
{"id": "1094537", "url": "https://cs.wikipedia.org/wiki?curid=1094537", "title": "Rudolf Růžička", "text": "Rudolf Růžička\n\nRudolf Růžička může být:\n\n"}
{"id": "1094538", "url": "https://cs.wikipedia.org/wiki?curid=1094538", "title": "Urnička pohárová", "text": "Urnička pohárová\n\nUrnička pohárová (\"Urnula craterium\" (Schwein.) Fr. 1851) je velmi vzácná jarní vřeckovýtrusá houba z čeledi masečníkovitých. Roste v teplých oblastech na zbytcích dřeva pod listnatými stromy.\n\n\n\nPlodnice má zprvu tvar urny s menším zoubkovaným otvorem. V dospělosti bývá číškovitá s potrhaným okrajem. Dosahuje 15-30 (60) milimetrů na výšku a 15-35 milimetrů v průměru. Vnitřní strana plodnice s hymeniem je sytě černá, vnější sterilní povrch má šedohnědé, šedofialové nebo tmavohnědé zbarvení. Povrch je rozpraskaný a plstnatý. Stopka (třeň) je 10-30 milimetrů dlouhý a 5-15 milimetrů silný, černý nebo šedočerný, podélně vrásčitý. Dužnina je zhruba 1 milimetr silná.\n\nVýtrusný prach má bílou barvu. Výtrusy dosahují 25-35 × 12-14 μm, jsou bezbarvé, hladké a elipsovité.\n\nRoste pod listnatými stromy, nejčastěji v porostech s vyšším zastoupením lísky, jasanu, jilmu, případně habru. Existuje i nález z porostu jeřábu ptačího. Jako saprotrof vyrůstá z tlejících kořenů, větví a zbytků dřeva. Vyskytuje se v teplých oblastech s alkalickým podložím. Fruktifikuje od února do dubna.\n\nZ území České republiky byly publikovány nálezy mimo jiné z oblasti následujících chráněných území (na řadě těchto lokalit však nebyla přes 50 let nalezena):\n\n\nUrnička pohárová je vedená v Červeném seznamu (2006) jako kriticky ohrožený druh (CR). Figuruje v seznamu silně ohrožených druhů navržených k zákonné ochraně. Především na Moravě došlo k výraznému ústupu tohoto druhu. O nálezech je vhodné informovat nejbližší mykologické pracoviště.\n\n"}
{"id": "1094539", "url": "https://cs.wikipedia.org/wiki?curid=1094539", "title": "Silniční mosty u Spálova", "text": "Silniční mosty u Spálova\n\nSilniční mosty u Spálova ev. č. 288-006 a 288-007 na silnici druhé třídy číslo 288 ze Železného Brodu do Vysokého nad Jizerou přes řeku Kamenici a přes železniční trať 035 Železný Brod – Tanvald jsou železobetonové mosty z roku 1938. Mosty jsou zapsanou kulturní památkou. Nacházejí se v blízkosti soutoku Kamenice a Jizery a v blízkosti železniční zastávky Spálov.\n\nV roce 1875 byla vybudována železniční trať ze Železného Brodu do Tanvaldu jako odbočka Pardubicko-liberecké dráhy. V blízkosti ocelového železničního mostu, který převádí tuto trať přes řeku Jizeru, byla v roce 1934 zřízena železniční zastávka, sloužící především výletníkům a turistům. V roce 1923-1926 vyrostla na soutoku řek Jizery a Kamenice Malá vodní elektrárna Spálov. Tato secesní stavba architekta Emila Králíčka, zrekonstruovaná koncem 90. let 20. století, je součástí Riegrovy stezky.\n\nSilniční mosty byly postaveny jako soumostí podle návrhu Františka Loskota (1888 – 1956) v letech 1935 - 1938 firmou Litická a.s. z Prahy.\n\nMost přes řeku Kamenici (ev. č. 288-006) je obloukový, s rozpětím 40 m a horní mostovkou. Deska mostovky je podepřena stěnovými stojkami, opatřenými vrubovými klouby. Vzhledem k tomu, že silnice překonává údolí šikmo a ve stoupání, jsou dva nosné oblouky vůči sobě posunuty a založeny v různých výškách.\n\nMost přes jednokolejnou železniční trať (ev. č. 288-007) má rámovou konstrukci s roštovou mostovkou. Most má 4 pole s největším rozpětím 11 m. Čtyři podélné trámy jsou neseny čtveřicemi podpěr čtvercového průřezu. Propojení trámů příčnými ztužidly až do úrovně římsy, vytváří zároveň rošt mostovky opatřené tenkou deskou. Vozovka má na obou mostech shodnou šířku 5 m a oboustranné zvýšené obruby široké 0,9 m.\n\nOba mosty o šířce 7,3 m spojuje mezilehlý násyp, kde je jako součást stavby situováno parkoviště. Sjednocujícím prvkem obou mostů je shodně řešené zábradlí, probíhající i v úseku mezilehlého násypu. Povrch zábradlí je omítnut a ozdoben reliéfními prvky.\n\nPo 75 letech provozu je stavebně-technický stav obou mostů dobrý. Mostní vybavení, zejména zábradlí obou mostů je ale ve špatném stavu. Na mnoha místech jsou porušené římsy, kde vlivem zatékající dešťové vody vznikají trhliny na konzolách a koroduje dolní výztuž mostovky.\n"}
{"id": "1094540", "url": "https://cs.wikipedia.org/wiki?curid=1094540", "title": "Ryzec šeredný", "text": "Ryzec šeredný\n\nRyzec šeredný (\"Lactarius turpis\", dříve \"Lactarius necator;\" necator = vrah) je nejedlá, jedovatá houba specifická produkcí palčivě chutnajícího mléka. Po požití způsobuje žaludeční a střevní potíže.\n\nKlobouk je 5 - 20 cm široký, nápadně tvrdý, vyklenutý s prohloubeným středem a později ploše nálevkovitý. Okraj zůstává dlouho podvinutý. Pokožka klobouku je olivově hnědá až skoro olivově černavá, lze najít i olivově žlutou, přičemž střed klobouku vypadá vždy tmavší než jeho ostatní plocha; často je pokryt kruhovitě uspořádanými tmavými skvrnami. Okraj klobouku je u mladých ryzců žlutozeleně plstnatý a trochu třásnitý. Za vlhka je pokožka slizká a lepkavá, za sucha jemně plstnatá. \n\nLupeny jsou úzké, husté, mírně sbíhavé, nestejně dlouhé, za vlhka slzící, zprvu bělavé nebo nažloutlé, potom špinavě žluté, po otlačení a ve stáří tmavnoucí. Za vlhka se na ostří lupenů tvoří vodově světlé kapky, za sucha jsou špinavě olivově a hnědě kropenaté. \n\nTřeň je dlouhý 3 - 8 cm a 1 - 2,5 cm tlustý, podsaditý, válcovitý, často směrem dolů zúžený, jindy může mít poněkud ztloustlou bázi. Za vlhka je slizký, za sucha lesklý. Povrch má světlejší než klobouk a směrem nahoru světlejší olivově zeleně nažloutlý pásek. Od báze nahoru je hnědnoucí až černající (ve stáří). \n\nDužnina je pevná, ve stáří trochu křehká, v mládí bílá, později na řezu hnědne. Zpočátku chutná mírně, ale poté přechází v ostře palčivou chuť. \n\nMléko je hojné, bílé, srážením šedozelenající, palčivé. \n\nVýtrusný prach je smetanově žlutý až bílý. Výtrusy mají 6 - 8,5 x 5 - 6,5 μm, jsou eliptické, žebernaté, se spojkami dotvářejícími síť. \nRyzec šeredný roste od července do října. V Evropě je obecně rozšířený, patří k nejhojnějším druhům. Roste na chudých, kyselých, vlhkých půdách, pod smrky a břízami, řidčeji pod borovicemi, ale i na rašelinných místech v listnatých lesích a stoupá až po hranici lesa. \n\nLze si ho zaměnit za ryzec zelený (\"Lactarius blennius\"), který je menší, bez černavých tónů, má kruhovitě skvrnitě pásovaný klobouk a roste v bučinách. \n\nDříve byl uváděn jako jedlý, ale v souvislosti s objevením obsahu látky necatorin nelze konzumaci doporučit. Název je odvozen od dříve používaného názvu této houby L. necator. Necatorin má podle vyjádření chemiků mutační účinky (změna dědičných vlastností, rakovinotvorné účinky). Působení mutačních účinků na člověka prozatím nebylo dostatečně prokázáno. \n"}
{"id": "1094541", "url": "https://cs.wikipedia.org/wiki?curid=1094541", "title": "Gareth Southgate", "text": "Gareth Southgate\n\nGareth Southgate (* 3. září 1970, Watford, Anglie, Spojené království) je bývalý anglický fotbalový obránce a reprezentant a později trenér.\nOd září 2016 je hlavním koučem anglické reprezentace.\n\nSouthgate hrál ve své profesionální kariéře za anglické kluby Crystal Palace, Aston Villa a Middlesbrough.\n\nV A-mužstvu Anglie debutoval 12. 12. 1995 na stadionu Wembley v Londýně v přátelském zápase s Portugalskem, který skončil remízou 1:1. celkem odehrál v letech 1995–2004 za anglický národní tým 57 zápasů a vstřelil 2 góly.\n\nZúčastnil se MS 1998 ve Francii, MS 2002 v Japonsku a Jižní Koreji, EURA 1996 v Portugalsku a EURA 2000 v Nizozemsku a Belgii.\n\nV letech 2006–2009 vedl jako hlavní kouč Middlesbrough. V srpnu 2013 jej Anglická fotbalová asociace ustanovila trenérem anglické reprezentace do 21 let. Anglickou jedenadvacítku dovedl na evropský šampionát 2015 konaný v České republice.\n\n27. září 2016 převzal po Samu Allardycem anglickou seniorskou reprezentaci (Allardyce vedl Anglii pouze v jediném zápase: kvalifikačním utkání proti Slovensku (výhra 1:0), poté vyšlo najevo jeho korupční jednání a byl odvolán). Southgate si ve svém prvním utkání na lavičce Albionu vychutnal 8. října 2016 výhru 2:0 nad Maltou v kvalifikaci na MS 2018 v Rusku. Původně mělo být jeho jmenování pouze dočasným řešením, než Anglická fotbalová asociace nalezne vhodnějšího adepta, ale Southgate si vedl zdatně (mj. kvalifikační výhra 3:0 proti Skotsku a přátelská remíza 2:2 se Španělskem) a 30. listopadu 2016 mu byla nabídnuta čtyřletá smlouva pro hlavního kouče \"Albionu\".\n\n"}
{"id": "1094547", "url": "https://cs.wikipedia.org/wiki?curid=1094547", "title": "Scum", "text": "Scum\n\nScum je třetí studiové album anglické punk rockové kapely Anti-Nowhere League. Na albu, které se vrací ke \"klasickému\" punk-metalovému zvuku, se podílí nové složení kapely.\n\n\n"}
{"id": "1094559", "url": "https://cs.wikipedia.org/wiki?curid=1094559", "title": "Kings and Queens (album)", "text": "Kings and Queens (album)\n\nKings and Queens je čtvrté studiové album anglické punk rockové kapely Anti-Nowhere League.\n\n\n"}
{"id": "1094561", "url": "https://cs.wikipedia.org/wiki?curid=1094561", "title": "František Neuwirth (rozcestník)", "text": "František Neuwirth (rozcestník)\n\nJméno a příjmení František Neuwirth má více nositelů:\n"}
{"id": "1094563", "url": "https://cs.wikipedia.org/wiki?curid=1094563", "title": "Operace Dragoon Ride", "text": "Operace Dragoon Ride\n\nOperace Dragoon Ride (Dragounská jízda) je označení pro přesun techniky a příslušníků armády Spojených států amerických z pobaltských států přes Polsko a Česko na základnu Rose Barracks ve Vilsecku v Německu, který začal 20. března a skončil 1. dubna 2015. Přesun amerického konvoje, ke kterému patřilo 115 vozidel a cca 500 vojáků 3. korouhve 2. jezdeckého pluku, (podle jehož přezdívky „Dragoons“ získala operace kódové označení) přes území České republiky byl naplánován na 29. březen až 1. duben 2015. Podle ministerstva obrany ČR se jednalo o standardní a vládou schválenou přepravu spojeneckých sil Severoatlantické aliance ze cvičení Atlantic Resolve (Atlantické odhodlání), které bylo reakcí na vývoj bezpečnostního prostředí ve východní Evropě vzhledem k válce na východní Ukrajině. Americký armádní server Stars and Stripes označil operaci jako konvoj demonstrace síly (\"show-of-force convoy\"). Podle informací amerického deníku The New York Times bylo cílem, ujistit veřejnost spojeneckých států v Evropě jak o přítomnosti amerických sil na kontinentu, tak o jejich schopnosti rychlých přesunů po vlastní ose na značné vzdálenosti, částečně v reakci na podobné přesuny ozbrojených sil Ruské federace v nedávné minulosti.\n\nNa Václavském náměstí se 28. března sešlo několik stovek odpůrců i zastánců průjezdu amerického vojenského konvoje. Bývalý senátor Jiří Vyvadil svolal na 30. března protestní akci před kasárna v Ruzyni, nicméně podle serveru iDNES.cz zde byl prakticky osamocen. Na setkání s americkými vojáky a prohlídku jejich vojenské techniky dorazily 31. března na nádvoří ruzyňských kasáren tisíce lidí. Vojáky zde navštívil také premiér Bohuslav Sobotka, ministr obrany Martin Stropnický nebo americký velvyslanec Andrew Schapiro. Celkově byla odezva mezi českým obyvatelstvem na průjezd konvoje kladná, což se projevilo hlavně davy lidí lemující komunikace, po kterých americké kolony projížděli a vítání amerických vojáků v místech odpočinku. Ve všech těchto případech příznivci výrazně převažovali nad odpůrci konvoje. Jak premiér Sobotka tak i náčelník generálního štábu Petr Pavel na základě tohoto prohlásili, že zprávy o rozdělené společnosti postojem k otázce amerického konvoje jsou pouhou mediální bublinou a fikcí. Přesto ale některá ruská média rozjela lživou propagandistickou kampaň o masových demonstracích Čechů proti konvoji. V nich se o kladném přijetí konvoje ani nezmínila a zpravodajské příspěvky falšovala tak, aby jejich vyznění bylo v souladu s tvrzením o odporu proti konvoji.\n\n"}
{"id": "1094564", "url": "https://cs.wikipedia.org/wiki?curid=1094564", "title": "The Road to Rampton", "text": "The Road to Rampton\n\nThe Road to Rampton je album anglické punk rockové kapely Anti-Nowhere League. Bylo také speciálně vydáno jako sběratelská edice na vinylu i na CD.\n\n"}
{"id": "1094566", "url": "https://cs.wikipedia.org/wiki?curid=1094566", "title": "Thermopyly", "text": "Thermopyly\n\nThermopyly (řecky Θερμοπύλες - horké brány nebo teplé prameny) je vesnice a komunita ve Středním Řecku s 295 obyvateli. Součástí komunity je kromě vlastní vesnice i neobydlená lokalita Loutra Thermopilon, která se nachází v úzké soutěsce jihovýchodně od Lamie asi 4 km od pobřeží moře. Je sevřena pohořím Oitou a zálivem Malijským, je dlouhá 4 km a úzká 50 m. Nacházejí se zde lázně a restaurace. Horké prameny nabízejí koupání v kaskádách tekoucí teplé vody.\n\nOblast tvaruje řeka Spercheios, která je obklopena strmými zalesněnými vápencovými horami. Kontinuální ukládání sedimentů z řeky podstatně změnilo krajinu za posledních několik tisíc let. Během doby naplaveniny zcela změnily pobřeží a odsunuly moře téměř o 4 km. Úžina, zvaná Pekelné nebo Horké brány, byla místy tak úzká, že tudy mohl sotva projet vůz. Navíc se zde nacházely horké prameny vody, které místu dodávaly děsivou atmosféru.\nUž ve starověku to byla strategická přímořská soutěska s teplými prameny. Soutěska vytváří bránu do středního Řecka a proslavila se za řecko-perských válek. V nejznámější druhé řecko-perské válce v roce 480 př. n. l. se v bitvě u Thermopyl bránilo 300 Sparťanů a 700 Thespianů proti velké přesile Peršanů. Perské vojsko se blížilo od severu, kde už si podmanilo pobřežní kraje. Spartský král Leonidás měl nepřátele zadržet a dva dny se mu to dařilo. Peršané však zradou obešli průsmyk a vpadli Řekům do zad a následně byli všichni Řekové pobiti a Peršanům se tak otevřela cesta do středního Řecka. Zaplavili Attiku a vypálili Athény.\n\n"}
{"id": "1094570", "url": "https://cs.wikipedia.org/wiki?curid=1094570", "title": "Niki de Saint Phalle", "text": "Niki de Saint Phalle\n\nNiki de Saint Phalle (celým jménem \"Catherine-Marie-Agnès Fal de Saint Phalle\", 29. října 1930 — 21. května 2002) byla francouzská malířka, sochařka a filmařka. Byla jednou z mála žen všeobecně známých svými monumentálními sochami. . \n\nPocházela z francouzské šlechtické rodiny, její otec byl bankéř. V době Velké hospodářské krize se rodina odstěhovala do USA, odkud pocházela její matka. Vystudovala Oldfield School v Marylandu, živila se jako fotomodelka, věnovala se experimentálnímu výtvarnému umění.\n\nJejí tvorba byla ovlivněna surrealismem a pop artem, vytvářela obrazy ze sáčků naplněných barevnou tekutinou, do kterých se střílelo a na ploše se objevovaly náhodné různobarevné cákance. V roce 1961 se připojila k hnutí nouveau réalisme, zobrazujícímu realitu v karikaturní nadsázce. Vytvářela plastiky z barevně pomalované papírmaše znázorňující ženy bujných tvarů, kterým říkala \"Nana\". \n\nPozornost vzbudila dutá socha ležící ženy v nadživotní velkosti \"Hon - en katedral\" (\"Ona - katedrála\") umístěná v Moderna muset ve Stockholmu, do níž návštěvníci vstupovali otvorem mezi roztaženýma nohama. \n\nMezi další známá díla Niki de Saint Phalle patří Golem jako prolézačka, instalovaný roku 1973 v izraelském Kirjat ha-Jovel, socha \"Anděla strážného\" zavěšená v hale curyšského nádraží nebo \"Tarotová zahrada\" v italské vesnici Pescia Fiorentina, dvaadvacet soch se zrcadlovým povrchem znázorňujících tarotové arkány a rozmístěných ve dvouhektarovém parku. Také režírovala experimentální filmy \"Daddy\" (1973) a \"Un rêve plus long que la nuit\" (1979).\n\nJejím prvním manželem byl spisovatel Harry Matthews, druhým manželem sochař Jean Tinguely.\n\n\n"}
{"id": "1094571", "url": "https://cs.wikipedia.org/wiki?curid=1094571", "title": "Vojtěch Kareš", "text": "Vojtěch Kareš\n\nR.D. Vojtěch Kareš (12. dubna 1777 Neveklov – 25. srpna 1824 Vlachovo Březí) byl český římskokatolický duchovní bolzanovské orientace, v letech 1812-1824 farář ve Vlachově Březí.\n\nVojtěch Kareš působil po svém kněžském svěcení v jižních Čechách. Nejprve do roku 1812 jako administrátor farnosti Předslavice, následně byl přeložen jako farář do Vlachova Březí. Byl velkým obdivovatelem Bernarda Bolzana a účastnil se českých obrozeneckých aktivit. Udržoval kontakty s Josefem Jungmannem a Janem Svatoplukem Preslem. Autorsky se spolupodílel na \"Jungmannově slovníku\" a Preslově \"Wšeobecném rostlinopise\".\n\nDo češtiny překládal některé cizojazyčné náboženské publikace. Ve Vlachově Březí podporoval české divadelnictví a kvůli úpravě původně hospodářských prostor pro divadelnické účely se dokonce zadlužil. Požíval všeobecné vážnosti, a to nejen u katolíků. To dokládá například skutečnost, že vlachovobřezští Židé po jeho smrti drželi třídenní smutek k uctění jeho památky.\n\n\n"}
{"id": "1094573", "url": "https://cs.wikipedia.org/wiki?curid=1094573", "title": "Boris Bališ", "text": "Boris Bališ\n\nBoris Bališ (* 23. listopadu 1993) je slovenský fotbalový záložník, hráč klubu FC Spartak Trnava od února 2017 na hostování v FK Senica.\n\nJeho otcem je bývalý fotbalista Igor Bališ, jeho starším bratrem fotbalista Denis Bališ.\n\nBališ debutoval v profesionálním fotbale v dresu FC Spartak Trnava (s číslem 7) 30. 10. 2014 proti ŠK Slovan Bratislava (výhra 4:0), na hrací plochu se dostal na posledních 10 minut střetnutí.\n\nKoncem března 2015 odešel na půlroční hostování do MFK Zemplín Michalovce.\n\n\n"}
{"id": "1094576", "url": "https://cs.wikipedia.org/wiki?curid=1094576", "title": "Bitva u Jičína", "text": "Bitva u Jičína\n\nBitva u Jičína () byla bitva prusko-rakouské války (též nazývané sedmitýdenní). Odehrála se 29. června 1866. Bojovalo zde Prusko proti Rakouskému císařství a Saskému království. Bitva se odehrála ve městech Jičín, Železnice a v jejich okolí. Skončila vítězstvím Pruska.\n\nBitva byla součástí prusko-rakouské války, jež byla vyústěním sporů Pruska a Rakouska o dominanci v Německého spolku a obsazením Holštýnska Pruskem.. Rakousko vyhlásilo Prusku válku 17. června 1866.\n\nRakouským spojencem bylo Sasko, pruským Itálie, která hodlala připojit ke svému státu Benátsko, patřící dosud Rakousku. Rakouská armáda se tak musela rozdělit na dvě části – početnější severní, která se soustředila v příhraničním prostoru s Pruskem, tedy převážně v českých zemích, a jižní, která se připravovala na boj v ohroženém Benátsku. V Itálii se v bitvě u Custozy podařilo početně slabším rakouským silám italskou armádu porazit; k rozhodujícím střetům však došlo na severu.\n\nDne 23. června vstoupila pruská vojska do Čech, a to ve třech proudech, které se dle plánu náčelníka pruského generálního štábu Helmuta von Moltke měly spojit v místě následujícího bojiště. Prusové překročili hranice monarchie u Rumburka (Labská armáda), Liberce (1. armáda) a u Trutnova a Náchoda (2. armáda).\n\nVelitelem rakouské severní armády byl polní zbrojmistr Ludwig von Benedek, saská vojska vedl korunní princ Albert, pruským vojskům velel generál Steinmetz.\n\nPo prohrané bitvě u Mnichova Hradiště (28. června 1866) ustupovala rakouská a saská vojska za ranních hodin 29. června 1866 od Sobotky a Libáně k Jičínu, kde došlo k několika střetům s pruskou armádou. Kromě Jičína bitva zasáhla i řadu okolních obcí, zejména na sever od Jičína – Ohařice, Ohaveč, Horní Lochov, Prachov, Jinolice, Podůlší, Holín, Železnice a Dílce. K těžkým bojům došlo mj. v Dílcích, Železnici a Prachovských skalách. Bojů v Prachovských skalách se zúčastnil i slavný 35. pěší pluk z Plzeňska, jež byl však poté u Jičína z větší části zajat Prusy. K poslední fázi bitvy došlo přímo na jičínském náměstí, kde se vítězní Prusové střetli se saskou brigádou plukovníka Hausena.\n\nProhraná bitva u Jičína měla za následek ne zcela koordinovaný ústup za nepříznivých podmínek. To dokazuje i nález opuštěného vozu, v němž Prusové našli přes 80 000 marek ve stříbře. Šlo o saský vůz patrně s brigádní pokladnou. Rakouská a saská vojska ustoupila směrem na východ; poté následovala bitva u Hradce Králové 3. července 1866.\n\nZa hlavní příčinu porážky rakouských vojsk je považována zastaralá taktika. Rakouští vojáci byli vycvičeni dle předpisu z roku 1862 především k útoku na bodák, zatímco Prusové využívali palebnou sílu pokročilých pušek, tzv. jehlovek. Mezi prvními oběťmi byli zpravidla důstojníci, kteří jeli do boje na koni a byli tak ideálním cílem pro pruské jehlovky. Bodákovou taktiku ovšem prosazoval i pruský korunní princ Bedřich Vilém, pod dojmem francouzského vítězství ve válce roku 1859; náčelník pruského generálního štábu von Moltke byl ale jiného názoru a roku 1861 vydal výcvikový předpis, ve kterém útok na bodák ustoupil boji palbou.\n\nNedlouho po bitvě u Jičína byl ze své funkce odvolán velitel c.k. I. armádního sboru, generál jízdy Eduard hrabě Clam-Gallas. Zejména mu byl vyčítán ústup od Jičína v momentě, kdy se bitva zdála být pro rakousko-saskou armádu v nadějné fázi. Prusové byli zastaveni, někde dokonce nastupovali císařští vojáci do protiútoku. Rozkaz k ústupu vše změnil, došlo k chaosu. Tento rozkaz byl navíc doručen s několikahodinovým zpožděním. Nebýt tohoto zpoždění, bitva u Jičína by se pravděpodobně nekonala, nebo alespoň ne v takovém rozsahu. Hrabě Clam-Gallas byl odvolán a vyšetřován; spolu s ním další velitelé včetně Benedeka. Nakonec byl shledán nevinným, sám císař František Josef I. dne 13.10.1866 poslal Clam-Gallasovi osobní dopis, ve kterém se mu dostalo satisfakce.\n\nV rozporu s manifestem rakouského císaře ze dne 17. června 1866, kde hovořil o „válce Němců s Němci“, bylo národnostní složení rakouských vojsk velmi pestré – od Čechů přes Slováky až po Italy. V bitvě u Jičína 29. června 1866 nebojoval jediný c.k. prapor či pluk, který by byl doplňován v německy mluvící části Rakouska.\n\nJičín i okolní obce utrpěly nejen samotnými boji, provázenými četnými požáry a zničení úrody na polích, ale i vojenským rekvírováním a drancováním. Mezi další oběti pruské okupace je třeba počítat i stovky civilních obětí následné epidemie cholery.\n\nVzhledem k panujícímu vedru v den bitvy i dnech následujících byli padlí obou stran co nejrychleji pohřbíváni. Protože padlých bylo mnoho a civilních osob k pomoci málo, byli padlí vojáci často pochování přímo v místě nálezu a jen výjimečně snášení do společných hrobů. Již brzy po prusko-rakouské válce roku 1866 vznikaly na hrobech padlých vojáků pomníky. Stavěly je důstojnické sbory pluků a praporů svým padlým kamarádům, rodiny svým drahým a budovala je také ministerstva válek všech tří bojujících stran i nejrůznější spolky. Později byla řada pomníků padlých důstojníků i vojínů z širokého okolí přenesena na vojenský hřbitov u Kbelnice, zřízený v roce 1891 a v letech 1904-1906 bylo vybudováno Ossarium v podobě secesní kaple podle projektu ředitele hořické kamenické školy Václava Weinzettla. \n\nBitvu u Jičína a místa a události s ní spojené připomíná stejnojmenná naučná stezka, kterou spravuje Komitét pro udržování památek z války roku 1866 se sídlem v Hradci Králové.\n\nKromě kbelnického hřbitova a naučné stezky je k vidění i expozice v Muzeu a galerii Jičín.\n"}
{"id": "1094581", "url": "https://cs.wikipedia.org/wiki?curid=1094581", "title": "Evaňská rokle", "text": "Evaňská rokle\n\nEvaňská rokle je přírodní památka evidenční číslo 5733 na východním okraji obce Evaň v okrese Litoměřice. Chráněné území s rozlohou 16,472 ha bylo vyhlášeno 15. května 2012. Přírodní památka je v péči Krajského úřadu Ústeckého kraje.\n\nDůvodem vyhlášení přírodní památky je přítomnost polopřirozených suchých trávníků a facií křovin na vápnitém podloží, dubohabřiny s význačným výskytem vzácných druhů rostlin, hub a živočichů.\n\nZ rostlin se jedná například o střevíčník pantoflíček, pupavu bezlodyžnou prodlouženou nebo podkovku chocholatou. Z chráněných druhů hub zde roste pavučinec nancyský, chřapáč chlupatý a šťavnatka dvoubarvá.\n\nNa lokalitě se vyskytují motýli třásněnka žlutočervená a travařka stepní, pokud jde o ptáky, žije zde např. krutihlav obecný a strnad luční. \n\nPřírodní památka leží na hranici přírodního parku Dolní Poohří.\n\n"}
{"id": "1094582", "url": "https://cs.wikipedia.org/wiki?curid=1094582", "title": "Spiritual Beggars", "text": "Spiritual Beggars\n\nSpiritual Beggars (v překladu \"duchovní žebráci\") je švédská hard rock/stoner rocková kapela z Halmstadu založená roku 1992 kytaristou Michaelem Amottem (ex-Carcass, ex-Carnage, ex-Candlemass, Arch Enemy), bubeníkem Ludwigem Wittem (ex-Firebird) a zpěvákem/baskytaristou Spicem.\n\n\n\n"}
{"id": "1094583", "url": "https://cs.wikipedia.org/wiki?curid=1094583", "title": "Holý vrch (přírodní rezervace)", "text": "Holý vrch (přírodní rezervace)\n\nHolý vrch je přírodní rezervace evidenční číslo 5914 na Holém vrchu v Ralské pahorkatině mezi vesnicemi Zahořany a Encovany v okrese Litoměřice. Chráněné území s rozlohou 37,3552 ha bylo vyhlášeno 1. listopadu 2013. Přírodní rezervace je v péči Krajského úřadu Ústeckého kraje.\n\nDůvodem jeho zřízení je ochrana evropsky významné lokality s výskytem polopřirozených suchých trávníků a facií křovin na vápnitém podloží, dubohabřiny a panonské šípákové doubravy.\n\n\n"}
{"id": "1094589", "url": "https://cs.wikipedia.org/wiki?curid=1094589", "title": "Holý vrch u Hlinné", "text": "Holý vrch u Hlinné\n\nHolý vrch u Hlinné je přírodní rezervace evidenční číslo 113, která se nachází severně od obce Hlinná, v okrese Litoměřice. Přírodní rezervace byla vyhlášena roku 1949 a její rozloha činí 9,23 ha. Zároveň je součástí evropsky významné lokality Natura 2000 a chráněné krajinné oblasti České středohoří. Předmětem ochrany je především ochrana koniklece otevřeného (\"Pulsatilla patens\") a koniklece lučního českého (\"Pulsatilla pratensis\" subsp. \"bohemica\"), a dále biotopů skal, skalních stepí, sutí a trav.\n\nPřed vyhlášením rezervace se dlouhá desetiletí na tomto území pásly ovce a kozy. Rezervace zde vznikla roku 1949, důvodem jejího vyhlášení byl růst křížence obou zde rostoucích konikleců, koniklec Hackelova (\"Pulsatilla x hackelii\"). V minulosti se na Holém vrchu vyskytovala jedna z nejpočetnějších kolonií koniklece otevřeného (\"Pulsatilla patens\") v Československu, která čítala několik tisíc jedinců. Do poloviny šedesátých let 20. století byla lokalita označována jako území s největším počtem konikleců otevřených (několik stovek jedinců). Tvořily zde dokonce souvislé plochy, čemuž ze začátku napomáhalo postupné upuštění od pastvy, což bylo hlavním cílem při zřizování rezervace. Zabránilo se tím občasnému okusu konikleců od ovcí, ale zároveň začaly koniklece ubývat. Snižování počtu konikleců vedlo k přehodnocení původního záměru a došlo k pokusnému zavedení obhospodařování. Od sedmdesátých let byla zavedena různá opatření pokusného, ale i ustáleného typu. Na přelomu století se zde znovu obnovilo pasení ovcí za účelem udržení populace místních konikleců, což v posledních letech vedlo k relativnímu ustálení jejich populace.\n\nChráněné území se se nachází na Lysé hoře v okrese Litoměřice v Ústeckém kraji, zhruba sedm kilometrů od Litoměřic, mezi obcemi Hlinná a Kundratice. Jedná se o travnatý vrch s výstupy čedičových skal na severně a západně orientovaných svazích. Rozloha území činí 9,23 ha a rozprostírá se v nadmořské výšce 484–577 metrů.\n\nTypické jsou zde čedičové skalní výběžky sloupcovitého tvaru, které vznikly sopečnou činností v Českém Středohoří. Nacházejí se na severních a západních svazích a mohou dosahovat výšky až 10 metrů. Okolí skal je tvořeno zazemněnými sutěmi, které vznikly při zvětrávání a odnosu během periglaciálního období.\n\nHlavním půdním typem jsou zde kambizemě.\n\nNa území se nachází několik druhů obratlovců. Zástupce obojživelníků je ropucha obecná (\"Bufo bufo\"), z ptáků nalezneme ťuhýka obecného (\"Lanius collurio\") a pěnici vlašskou (\"Sylvia nisoria\"). Z plazů má největší zastoupení ještěrka obecná (\"Lacerta agilis\") dále zde mohou vyskytovat ještě zmije obecná (\"Vipera berus\"), užovka hladká (\"Coronella austriaca\"), a slepýš křehký (\"Anguis fragilis\"). Bezobratlí na tomto území nejsou dostatečně prozkoumáni.\n\nNejohroženější je koniklec otevřený (\"Pulsatilla patens\"), který je kriticky ohroženým druhem (C1). V lokalitě přírodní rezervace se vyskytuje 130 jedinců, a další zhruba 100 v oblasti evropsky významné lokality. Dalším silně ohroženým druhem, nacházejícím se v této lokalitě, je koniklec luční český (\"Pulsatilla pratensis\" subsp. \"bohemica\"), který je silně ohrožený druh. Na území roste několik desítek trsů. Dále se tu vyskytuje i kříženec těchto konikleců, koniklec Hackelův (\"Pulsatilla x hackelii\") s počtem 25 jedinců. <br>\n\nMezi nejvíce ohrožené druhy v lokalitě dále patří lomikámen trsnatý (\"Saxifraga rosacea\"), lomikámen trojprstý (\"Saxifraga tridactylites\"), chrpa chlumní (\"Centaurea triumfettii\"), tařice skalní Arduinova (\"Aurinia saxatile\" subsp. \"arduinii\"), dřín jarní (\"Cornus mas\") a lilie zlatohlavá (\"Lilium martagon\").\n\nV severní části území se vyskytují mezofilní a xerofilní křoviny a v západní části rostou bazifilní teplomilné doubravy středoevropského typu a štěrbinová vegetace.\nNa skalách a sutích se vyskytují tařice skalní Arduinova (\"Aurinia saxatile\" subsp. \"arduinii\"), tolita lékařská (\"Vincetoxicum hirundinaria\"), lomikámen trojprstý (\"Saxifraga tridactylites\") a rozrazil ožankovitý (\"Veronica teucrium\"). Dále se zde mohou vyskytovat i oba druhy konikleců.\n\nPod skalami se nachází keřové části. Zde je hlavně zastoupena růže šípková (\"Rosa canina\"), hlohy (\"Crataegus sp.\"), líska obecná (\"Corylus avellana\").\n\nTrávy jsou zde nejvíce zastoupeny kostřavami (\"festuca sp.\"), v těchto nízkostebelních travách se vyskytují oba druhy konikleců. Dále pak se tu ve shlucích vyskytuje ovsík vyvýšený (\"Arrhenatherum elatius\").\n\nHlavním předmětem ochrany je zde rostoucích konikleců a dále pak skal, skalních stepí, sutí a trávníků.<br>\n\nSkoro po dobu 20 let zde probíhá péče, která spočívá v odstraňování stařiny různým způsobem. Buďto pasením ovcí nebo kombinovaného stáda ovcí a koz, ručním kosením a odstraňování náletů křovin a dřevin. Část náletů bude ponechána na místě, aby popřípadě sloužila jako úkryt pro ohrožené druhy živočichů. Kromě odstraňování náletů křovin a dřevin by se mělo o území starat alespoň jednou ročně, u odstraňování náletů to stačí jednou za 2 roky. Pastva ovcí bude probíhat oplůtkovou formou, která je nejlepší pro ochranu zvláště chráněných druhů rostlin.\n\nV okolí růstu konikleců se uplatňuje individuální péče, která je už prováděna řadu let. Dochází k prosvětlení jednotlivých trsů, odstraňování mechů a stařiny z jejich bezprostřední blízkosti a okopávání trsů. Používání chemických přípravků zatím nebylo doporučeno.\n\nPřírodní rezervace Holý vrch u Hlinné se nachází mezi Litoměřicemi a Sebuzínem. Zhruba v polovině cesty z Hlinné do Kundratic, v místech, kde silnici kříží zeleně značená turistická trasa, odbočuje ze silnice naučná stezka Hlinná–Kamýk, která vede přímo středem chráněného území. Naučná stezka dlouhá celkem deset kilometrů vede také k přírodní památce Plešivec. Okolo rezervace vede též cyklotrasa 3057. Nejvhodnější období pro návštěvu jsou jarní a letní měsíce, kdy se otevírá výhled na kopec Radobýl a Polabí.\n\n\n"}
{"id": "1094590", "url": "https://cs.wikipedia.org/wiki?curid=1094590", "title": "AB - Credit", "text": "AB - Credit\n\nAB – CREDIT a.s. (dříve AB – REAL Plzeň, a.s.) je česká společnost zaměřená na vymáhání pohledávek.\n\nSpolečnost byla založena v roce 1991, v roce 1995 odkoupila od Kreditní banky Plzeň za 1 miliardu pohledávky z jejího portfolia a následně došlo k navýšení základního kapitálu na 1,6 miliardy korun.\n\nV roce 2003 se jediným akcionářem stala Česká pojišťovna.\n\n13. června 2006 PPF Group prodala svůj podíl společnosti Trunk Invest sídlící na Britských Panenských ostrovech, která ho o dva dny později dále prodala společnosti Credis Invest. Novou mateřskou skupinou se tak stala PPF Investments.\n\n1. února 2007 AB – Credit uzavřel s holdingem Via Chem Group smlouvu o odloženém nákupu 55 % podílu ve společnosti Campaspol Holding (CH), které k témuž datu půjčil 85 milionů korun. 3. července půjčil CH dalších 580 milionů korun. 16. července 2007 se CH stala jediným akcionářem společnosti Chapelco, která přes společnost Český olej vlastní 90,7 % akcií Setuzy.\n\nV prosinci 2013 poskytla dlouhodobý úvěr kyperské společnosti Copperbow Assets, která má 90 % podíl ve společnosti Eden Arena, vlastnící fotbalový stadion v Praze-Vršovicích. Jan Kolací, člen dozorčí rady AB – Credit, je jediným členem představenstva společnosti Eden Arena.\n"}
{"id": "1094592", "url": "https://cs.wikipedia.org/wiki?curid=1094592", "title": "Seznam starostů Rokycan", "text": "Seznam starostů Rokycan\n\nToto je seznam starostů města Rokycany (včetně jiných nejvyšších představitelů tohoto města v jiných historických obdobích, jako předsedové MNV a MěNV).\n\n\n\n\n\n"}
{"id": "1094593", "url": "https://cs.wikipedia.org/wiki?curid=1094593", "title": "Petar Krešimir IV.", "text": "Petar Krešimir IV.\n\nPetar Krešimir IV. Veliký, latinsky Petrus Cresimiri (? - 1075) byl chorvatský král z dynastie Trpimírovců, první slovanské dynastie, která získala titul krále. Vládl v letech 1059-1075. Chorvatsko sjednotil, připojil k němu dalmatské ostrovy a Chorvatský středověký stát se pod jeho vládou ocitl na vrcholu moci – odtud přízvisko Veliký. Sídlil ve městech Nin a Biograd na Moru. Tradice praví, že založil město Šibenik, byť spíše asi rozšířil starší osadu.\n\nNarodil se jako jeden ze dvou synů krále Stjepana I. a jeho ženy Hicely, která byla možná benátského původu. Jeho bratr se jmenoval Gojslav (někdy uváděn jako Častimir), nicméně zemřel a vyrojily se spekulace, že ho Petar nechal zavraždit, aby nemohl usednout na trůn. Papež Alexandr II. dokonce vyslal do Chorvatska svého legáta, který měl Gojslavovu smrt vyšetřit. Až když se třináct chorvatských šlechticů zaručilo, že Petar bratra nezabil, papež souhlasil s tím, aby Petar získal statut následníka trůnu. Od roku 1058, kdy zemřel jeho otec, vládl, o rok poději byl korunován, a to pravděpodobně v Biogradu na Moru.\n\nVelký důraz kladl Petar Krešimir na územní expanzi. Podrobil si Slavonii, jihovýchodní Chorvatsko (Dalmácii) včetně některých ostrovů (např. Maun) i Bosnu.\n\nŽil v době velkého schizmatu církve (1054), rozpadu na církev římskou a byzantskou. Chorvatsko bylo v místě největšího pnutí mezi východem a západem. Přestože se Chorvatsko již od vlády prvního krále Tomislava I. (910-928) jasně orientovalo na Řím, v praxi se užíval nezřídka staroslovanský ritus, který odpovídal východnímu. Papež Mikuláš II. činil silný nátlak na Petara (nejprve roku 1059, znovu pak o rok později), aby reformoval chorvatskou církev a připnul ji jednoznačně k Římu. Petar vyhověl, což bylo v chorvatských a (celých balkánských) dějinách jedno z klíčových rozhodnutí. Podpořila ho vysoká chorvatská šlechta, odpor naopak rozhodnutí vyvolalo u šlechty nižší a na venkově. Odpor vyvolávala zejména skutečnost, že tradiční liturgický jazyk staroslověnštinu měla nahradit latina. Roku 1063 vypuklo dokonce povstání vedené knězem Vukem, Římem brzy prohlášeným za kacíře. Petar proti opozici vůči západní orientaci zakročil velmi tvrdě. Ideologicky proti ní nasadil především benediktinský řád, vznik mnoha jeho klášterů velkoryse podpořil - v Biogradu, ve Skradinu, či klášter P. Marie v Zadaru, který dokonce vedla jeho sestřenice Čika. Právě ten se stal ohniskem prořímské reformy.\n\nS Byzancí Petar vztahy urovnal okolo roku 1069, kdy Byzanc potřebovala podporu v boji se seldžuckými Turky a Normany. Petarova podpora východnímu císařství mu pojistila respektování tradičního titulu “prokonzula”, který Konstantinopol chorvatským králům propůjčoval. Vztahy se však brzy zhoršily, to když Petar podpořil povstání, které proti Byzanci vyvolali srbští bojaři v Makedonii. Povstání nicméně neuspělo a Byzanc pravděpodobně iniciovala útok Normanů (vedených hrabětem Amicem) na Chorvatsko z jižní Itálie (jiná verze ovšem tvrdí, že Normané vstoupili na území na žádost dalmatských měst, která chtěla setřást chorvatskou nadvládu). Roku 1075 Amico měsíc obléhal chorvatský ostrov Rab. Sice ho nedobyl, ale podařilo se mu zajmout samotného Petara. Ten se musel vykoupit odevzdáním Ninu, Biogradu na Moru, Zadaru, Splitu a Trogiru, stejně však nebyl propuštěn a v normanském vězení zemřel. Města nicméně v normanských rukou dlouho nezůstala, za dva roky je ovládla Benátská republika.\n\nChorvatské království, byť osekané o vzácná území, však žilo dál. Petar neměl syna (jen dceru Nedu) a také jeho bratr zemřel. Problém s nástupnictvím vyřešil Petar tím, že si jako nástupce zvolil svého bratrance, správce Slavonie, Dmitara Zvonimira. Ten na trůn nastoupil roku 1075.\n"}
{"id": "1094595", "url": "https://cs.wikipedia.org/wiki?curid=1094595", "title": "Mokřad pod Terezínskou pevností", "text": "Mokřad pod Terezínskou pevností\n\nMokřad pod Terezínskou pevností je přírodní památka evidenční číslo 5734 mezi Malou pevností a Českými Kopisty v okrese Litoměřice. Chráněné území s rozlohou 3,628 ha bylo vyhlášeno 15. května 2012. Důvodem jeho zřízení je ochrana evropsky významné lokality s výskytem vlhkomilných vysokobylinných lemových společenstev nížin a horského až alpínského stupně s význačným výskytem rostliny žluťucha žlutá.\n\n"}
{"id": "1094599", "url": "https://cs.wikipedia.org/wiki?curid=1094599", "title": "Vrbka (přírodní památka)", "text": "Vrbka (přírodní památka)\n\nVrbka je přírodní památka evidenční číslo 5909 asi 0,5 km východně od vesnice Vrbka u Budyně nad Ohří v okrese Litoměřice. Chráněné území s rozlohou 15,4803 ha bylo vyhlášeno 1. listopadu 2013. Důvodem jeho zřízení je výskyt polopřirozených suchých trávníků a facií křovin na vápnitém podloží a dubohabřiny s řadou vzácných druhů rostlin (sasanka lesní, kozinec rakouský, zeměžluč spanilá, chrpa chlumní, okrotice bílá, svída dřín, čičorka pochvatá, třemdava bílá, lilie zlatohlavá, len tenkolistý, vstavač nachový, vemeník dvoulistý), živočichů (otakárek ovocný, přástevník kostivalový nebo chrobák ozbrojený) a hub (voskovečka černotečkovaná, muchomůrka ježatohlavá, závojenka plavozelená nebo čirůvka růžovolupenná).\n\n"}
{"id": "1094601", "url": "https://cs.wikipedia.org/wiki?curid=1094601", "title": "Srbská akademie věd a umění", "text": "Srbská akademie věd a umění\n\nSrbská akademie věd a umění (srbsky v cyrilici Српска академија наука и уметности, v latince Srpska akademija nauka i umetnosti, САНУ/SANU) je nejstarší akademií svého druhu v Srbsku. Sídlí v Bělehradě v Paláci SANU.\n\nAkademie se hlásí k odkazu Společnosti srbské slovesnosti (\"Друштво српске словесности\"), která vznikla 19. listopadu 1841. Společnost se posléze roku 1864 transformovala na Srbskou učenou společnost (\"Српско учено друштво\"). Vedle něj od roku 1886 působila Srbská královská akademie (\"Краљевско-српска академије\"), která nakonec učenou společnost roku 1892 převzala a rozpustila. \n\nNedlouho po příchodu jugoslávských komunistů k moci organizace po sovětském vzoru změnila svůj tradiční název na Srbská akademie věd a umění (\"Српска академија наука и уметности\").\n\nMezi členy akademie patřilo značné množství domácích literátů i vědců, např. Josif Pančić, Jovan Cvijić, Stojan Novaković, Branislav Petronijević, Mihajlo Pupin, Nikola Tesla, Milutin Milanković, Mihailo Petrović-Alas, Bogdan Gavrilović, Ivo Andrić, nebo Danilo Kiš.\n\nPrvní členové Srbské královské akademie od roku 1887:\n\n\nNa slavnostním zasedání 22. února 1888 bylo do akademie zvoleni:\n\n\n\n"}
{"id": "1094603", "url": "https://cs.wikipedia.org/wiki?curid=1094603", "title": "Anna Dembińska", "text": "Anna Dembińska\n\nAnna Dembińska (24. července 1895, Sokolow u Wrzesnia – 19. června 1954, Poznaň) byla polská historička.\n\nByla dcerou historika Bronislawa Dembińského. Studovala historii na univerzitě ve Varšavě, doktorát získala pod vedením Oscara Haleckého. V letech 1922-1933 pracovala jako učitelka ve Varšavě, Jarosławi a Toruni. Pak jako archivářka působila od roku 1933 ve Varšavě a 1945-1947 v Krakově. V roce 1947 se habilitovala na univerzitě v Poznani, poté pracovala jako kustodka zemského archivu v Gdaňsku. Ve svém výzkumu se zabývala politickými dějinami 16. století a dějinami kultury.\n\n\n"}
{"id": "1094604", "url": "https://cs.wikipedia.org/wiki?curid=1094604", "title": "Stráně nad Suchým potokem", "text": "Stráně nad Suchým potokem\n\nStráně nad Suchým potokem jsou přírodní památka evidenční číslo 5749 necelý jeden kilometr východně od Encovan v okrese Litoměřice. Chráněné území s rozlohou 6,93 ha bylo vyhlášeno 4. července 2012. Důvodem jeho zřízení je výskyt polopřirozených suchých trávníků a facií křovin na vápnitém podloží s druhem brukev prodloužená pravá.\n\n"}
{"id": "1094605", "url": "https://cs.wikipedia.org/wiki?curid=1094605", "title": "Lemur severní", "text": "Lemur severní\n\nLemur severní (\"Lepilemur septentrionalis\") patří mezi nejmenší druhy z rodu \"Lepilemur\". Tento noční lemur, madagaskarský endemit, je považován za jeden z nejohroženějších druhů primátů.\n\nDruh obývá zbývající fragmenty listnatého lesa v severní části ostrova Madagaskaru. Nevelké lesní plochy se rozkládají severně od řeky Irodo, na úpatí hory Andrahona, ve vzdálenosti asi 30 km od města Antsiranana (dříve Diego Suarez). Lemuři severní byli pozorováni v nadmořské výšce do 800 m.\n\nTyto poloopice mívají tělo (i s hlavou) dlouhé asi 28 cm, ocas 25 cm a váží 7 až 8 kg. Srst mají zbarvenou šedohnědě, nejtmavší jsou na hlavě, kde začíná tmavě hnědý pruh vedoucí po zádech, ocas má světlou špičku a dolní část těla mají šedou. Dlouhé a silné zadní nohy jim usnadňují skákání po stromech. Na spodní straně obou párů končetin mají měkké polštářky, které zlepšují uchopení za větve. Dopředu směřující velké oči umožňují binokulární vidění, uši jsou poměrně malé. Mezi samci a samicemi není viditelný rozdíl.\n\nJsou to zvířata stromová a noční, během dne spí v dutinách stromů nebo v husté spleti lián, obvykle ve výšce 6 až 8 m nad zemí. Často odpočívají ve svislé poloze přitisknutí ke kmeni a jsou připraveni při ohrožení z této pozice odskočit. Skákání je jejich hlavním způsobem pohybu, protože skáčou ze stromu na strom a jejich postoj připomíná bránícího se boxera, bývají nazývání „severní sportovní lemuři“.\n\nBěhem roku žijí samci i samice osamoceně, všichni mají svá území, která si značkují pachovými stopami. Samčí území překrývá více území samičích. Ke komunikaci používají dva druhy zvolání, hlasité slouží k oznámení přítomnosti a vymezení územních nároků a druhé syčivé užívají při střetnutí dvou jedinců ve volné přírodě nebo v zajetí.\n\nVýrazní býložravci živící se nepříliš výživnou stravou, žerou listy, květy i plody. Obdobně jako jejich příbuzní požírají svůj trus, ve kterém patrně nacházejí látky, které nedokázali z potravy získat napoprvé.\n\nV období páření si samci stráží svá území, jsou polygamní a páří se s více samicemi. Samice rodí od září do prosince, po 120 až 150 dnech březosti, jednoho potomka kterého asi čtyři měsíce kojí. V té době mládě zůstává v hnízdě když matka odchází za potravou. Odstavené mládě pobývá s matkou až jeden rok, pohlavní dospělosti dosahuje asi v 18 měsících.\n\nPrůměrný věk se v přírodě odhaduje na 8, v zajetí na 15 let. Ohrožováni jsou přirozenými predátory jako jsou hadi (např. hroznýš psohlavý), kteří je vybírají z dutin a draví ptáci (sokoli a sovy). Navzdory zákazu je loví pro maso i domorodí obyvatelé.\n\nPočet lemurů severních se odhaduje jen na několik stovek jedinců. Lesy ve kterých žijí jsou rozkouskovány těžbou dřeva a stavbou silnic na nevelké plochy. Celá jejich populace je proto rozdělena do spolu se nestýkajících subpopulací, z nichž žádná nečítá více než 50 jedinců. Neustálým kácením lesů, ať již na prodej nebo pro výrobu dřevěného uhlí, se jejich životní prostor stále více a více zmenšuje.\n\nProtože se i nadále předpokládá klesající trend počtu těchto zvířat, byl lemur severní klasifikován Mezinárodním svazem ochrany přírody (IUCN) jako druh kriticky ohrožený (CR).\n\n"}
{"id": "1094607", "url": "https://cs.wikipedia.org/wiki?curid=1094607", "title": "Na Dlouhé stráni", "text": "Na Dlouhé stráni\n\nNa Dlouhé stráni je přírodní památka evidenční číslo 5750 na levém břehu Mšenského potoka asi 1,5 km severně od obce Mšené-lázně v okrese Litoměřice. Chráněné území s rozlohou 12,605 ha bylo vyhlášeno 14. srpna 2012. Důvodem jeho zřízení je ochrana evropsky významné lokality s výskytem bělozářky liliovité, hvězdnice zlatovlásku, kozince rakouského, kozince dánského a kozince vičencového.\n\n"}
{"id": "1094608", "url": "https://cs.wikipedia.org/wiki?curid=1094608", "title": "LGBT práva v Srbsku", "text": "LGBT práva v Srbsku\n\nLesby, gayové, bisexuálové a transsexuálové (LGBT) se v Srbsku můžou setkávat s právními komplikacemi neznámými pro heterosexuální obyvatelstvo. Mužská i ženská stejnopohlavní sexuální aktivita je zde sice legální, ale domácnosti tvořené homosexuálními páry nemají rovný přístup ke stejné právní protekci jako heterosexuální páry.\n\nV květnu 2014 bylo Srbsko označeno Amnesty International jako jedna ze zemí s nedostatečnou vůlí k boji s homofobií a transfobií, s čímž souvisí i rozhodnutí tamních politiků zakazovat konání festivalů hrdosti z důvodu nebezpečí ze strany homofobních skupin. V reakci na to se v září 2014 v Bělehradu úspěšně konal první festival gay pride.\n\nV r. 2016 se Srbsko v rámci průzkumu úrovně LGBT práv ze strany ILGA zařadilo na 28. místě ze 49 zkoumaných evropských zemí.\n\nV červnu 2017 se Ana Brnabićová stala nejen první ženou v úřadě premiéra, ale i zároveň otevřeně homosexuální osobou činnou v srbské politice. První homosexuální ženou v čele vlády byla islandská premiérka Jóhanna Sigurðardóttir. Brnabićová je také prvním srbským premiérem, který se účastnil pochodu hrdosti sexuálních menšin.\n\nV r. 1858 Osmanská říše legalizovala stejnopohlavní sexuální styk.\n\nStejnopohlavní sexuální styk byl v Srbském království legální.\n\nPodle jugoslávských trestních zákonů z r. 1929 bylo trestné smilstvo proti zákonům přírody (anální styk) mezi osobami. Roku 1959 Federativní socialistická republika Jugoslávie snížila trestní sazbu za homosexuální anální styk ze dvou let na jeden rok.\n\nV r. 1977 byl stejnopohlavní sexuální styk legalizován v Socialistické autonomní oblasti Vojvodina, zatímco ve zbytku Socialistické republiky Srbsko zůstal ilegální. V r. 1990 se Vojvodina stala součástí právního řádu Srbska a mužská homosexualita se tak stala opět trestnou.\n\nV r. 1994 se mužský homosexuální styk stal legálním v Republice Srbsko, která tou dobou byla součástí Federativní republiky Jugoslávie. Legální věk způsobilosti k pohlavnímu styku byl stanoven na 18 let pro anální pohlavní styk mezi muži a 14 let pro ostatní sexuální praktiky. Ke sjednocení tohoto věku na 14 let bez ohledu na sexuální orientaci a pohlaví zúčastněných došlo až v 1. ledna 2006.\n\nByť stejnopohlavní soužití nikdy nemělo v Srbsku žádné právní uznání, tak po přijetí nové Ústavy Republiky Srbsko v listopadu 2006 je manželství přímo definované jako výhradní svazek muže a ženy (Článek 62). I přesto přese všechno nemá stejnopohlavní soužití žádný prání institut, a to ani ve formě registrovaného partnerství či neregistrovaného soužití, ačkoliv nejsou přímo zakázány.\n\nV lednu 2011 dalo Ministerstvo zahraničí povolení Britské ambasádě v Bělehradu k výkonu registrace stejnopohlavních párů, z nichž jsou oba Britové nebo jeden je Brit a druhý není srbské státní příslušnosti. Hned na to požádala Francouzská ambasáda v Bělehradu o výkon uzavírání občanského paktu solidarity mezi Francouzi.\n\nV r. 2010 vydala Armáda Republiky Srbsko povolení homosexuálním mužům a ženám otevřeně působit v jejich složkách. Tento krok však nebyl oficiálně publikován v médiích. Nicméně srbští LGBT aktivisté tuto novinku své komunitě sdělili v rámci podpory svých členů ke službě.\n\nAž do r. 2002 nemělo Srbsko žádné zákony chránící práva LGBT menšiny.\n\nV r. 2002 parlament schválil novelu Mediálního zákona (§ 21), která povoluje médiím zdržet se šíření informací podporujících diskriminaci, nenávist a násilí vůči sexuálním a jiným menšinám.\n\nV r. 2005 se novelizoval Zákoník práce s výslovným zákazem diskriminace na základě sexuální orientace v pracovněprávních vztazích. Nejsou ale známy žádné případy trestních řízení konaných z důvodu jeho porušení.\n\nV r. 2005 parlament novelizoval Zákon o vysokých školách, který garantuje všem členům akademických obcí stejná práva a povinnosti bez ohledu na jejich sexuální orientaci.\n\n26. května 2009 byl vydán anti-diskriminační zákon zakazující veškerou diskriminaci sexuálních a jiných menšin ve všech aspektech veřejného života.\n\n5. července 2011 parlament schválil zákon o ochraně mládeže zakazující diskriminaci na základě sexuální orientace.\n\n28. července 2011 se novelizoval Zákon o veřejném zdravotním pojištění, který garantuje plnou úhradu veškerých léčebných výloh osobám podstupujícím chirurgickou změnu pohlaví.\n\nOd r. 2003 byl v reakci na nenávistné projevy v médiích vydán zákaz diskriminace sexuálních menšin. Ten se zahrnul do Zákona o informačních službách. I tak už ale existoval podobný zákaz v Zákoně o veřejném rozhlase, přijatý r. 2002. Nicméně tyto zákony nejsou dodržovány a Mediální úřad, jakožto státní složka, která by měla kontrolovat respektování tohoto zákona ze strany registrovaných rozhlasových statnic, jej dle LGBT organizací nevymáhá dostatečně. Anti-diskriminační zákon z r. 2009 zakazuje veškerou ant-LGBT diskriminaci.\n\n24. prosince 2012 parlament schválil novelu Trestního zákoníku, která uznává vědomí odlišné sexuální orientace nebo genderové identity poškozených za přitěžující okolnost.\n\n\n\nGayové a lesby v Srbsku stále čelí diskriminaci a harašmentu. Většina zdejšího obyvatelstva zaujímá proti homosexuálům silně odmítavý postoj, což má za následek fyzické útoky proti homosexuálním osobám, které nejvíc vygradovaly v rámci prvního festivalu Belgrade Pride.\n\nUž předtím zde bylo mnoho snah o konání festivalu hrdosti. K prvním došlo r. 2004 v Bělehradu za iniciativy aktivistů z GSA a v r. 2007 Novi Sadu ze strany LGBT Vojvodina, ale z důvodu nedostatečných finančních prostředků a s nimi související ochranou před možnými útoky je nešlo zorganizovat. Třetí z nich – Belgrade Pride 2009 – byl zrušen z podobných důvodů, neboť policie negarantovala dostatečnou ochranu před útočníky.\n\nDruhý festival Belgrade Pride byl zorganizován 10. října 2010 s tisícem účastníků. Přestože pochod měl podporu i ze strany západních zemí a evropských institucí, byl vystaven častým výpadům extremistů. Bělehradská policie musela mobilizovat několik tisíc mužů ve snaze zajistit bezpečnost průvodu, což bylo dalším argumentem veřejného mínění proti tomu, aby se pochod uskutečnil (argumentováno bylo především vysokými výdaji na bezpečnost).\n\nDruhý Pochod hrdosti byl uskutečněn v roce 2014. Město během něj zažilo opět rozsáhlé bezpečnostní manévry a trasa pochodu byla dlouhá jen několik set metrů.\n\nÚřední veřejné listiny nahlížející na homosexualitu coby sexuální deviaci a poruchu jsou stále všeobecně využívány. Po několika žádostech Srbská asociace lékařů definitivě vyškrtla homosexuální orientaci z oficiálního seznamu duševních poruch r. 2008.\n\nOchrana LGBT práv je v Srbsku stále nedostatečná a silně komplikovaná v důsledku existence několika nacionalistických a profašistických asociací jako jsou \"Obraz\", \"1389\" a \"Stormfront\" podporované některými pravicovými stranami. Tyto skupiny při některých příležitostech veřejně útočí na LGBT lidi, byť média a policie proti nim řádně zakročují. Hanlivé označení \"peder\"/\"педер\" je v srbské společnosti docela rozšířené. Jedním ze sloganů radikálních organizací proti pochodu byla i věta \"Beogradom krv će liti, gej parade neće biti\" (Bělehradem poteče krev a gay průvod nebude).\n\nRozvoji LGBT práv a kultury v Srbsku napomáhají LGBT sítě jakými jsou nejstarší Adriatic LGBT Activism mailing list v regionu, GayEcho a Gay-Serbia; poslední dva jsou hlavní online gay portály.\n\nHluboce zakořeněná homofobie hrála svojí roli v při Rozpadu Jugoslávie. Kořenem původu rostoucího napětí mezi Albánci a Srby byla aféra násilného zasunutí skleněné láhve do análního traktu Đorđe Martinoviće, Srba v Kosovu. Nejprve tvrdil, že se jednalo o nehodu, později ale řekl, že původ jeho zranění má na svědomí Albánec, což mainstreamově vzbudilo pozornost a nevoli Srbů vůči Albáncům. Tento čin byl rovněž ze strany nacionalistů považován ze jednu z forem tureckého mučení, neboť Albánci a Turci mají společné náboženství, islám.\n\nGay scéna je zde malá, ale rozvíjející. Od r. 2011 \"Loud and Queer\" pořádá v bělehradských nočních klubech různé akce. Pleasure and Apartman působí v pátek a v sobotu.\n\nDále v Bělehradě existují bary a kavárny jakými jsou Fenix, Smiley, Espeho, 24, Mystik a gay friendly Downtown Cafe a dalším v Novim SAdu a Subotice.\n\nPodle průzkumu Gay Straight Alliance z r. 2008 považuje 83 % Srbů homosexualitu za poruchu, což je největší názorové procento v tomto šetření.\n\n\n"}
{"id": "1094609", "url": "https://cs.wikipedia.org/wiki?curid=1094609", "title": "Lavaš", "text": "Lavaš\n\nLavaš (, ázerbájdžánsky a ; ; , někdy též arménský lavaš) je nekynutý, tenký měkký chléb. Jde o tradiční pokrm arménské kuchyně, základ mnoha jídel. Je populární na Kavkaze, v Západní Asii, v Turecku a v oblastech okolo Kaspického moře. Jde o nejrozšířenější chléb v Arménii, Ázerbájdžánu, Turecku a Íránu.\n\nV Arménii již mnoho století po podzimní sklizni obilí pečou lavaš na stěnách rozpálené hliněné pece, která se nazývá tandúr (arménsky \"tonir\"), a která je zapuštěna do země. Placky upečené ve velkém množství pak udržují v suchu a před konzumací zvlhčí vodou.\n\nLavaš se vyrábí z pšeničné nebo žitné mouky, kvasnic a vody, někdy se přidává sůl či olej. Je podobný indickému chlebu čapátí, lavaš je však větší a tenčí. Díky své pružnosti umožňuje zabalit maso, máslo, brambory, vejce, strouhaný sýr s čerstvou zeleninou, nebo i sladké potraviny.\n\nKomise UNESCO roku 2014 zapsala lavaš na seznam mistrovských děl ústního a nehmotného dědictví lidstva. Nominován byl arménskými etnografy, podle nichž je bytostně spjatý s arménskou kulturou a historií. To však vyvolalo protesty (zejména v Ázerbájdžánu), které zpochybnily „autorská práva“ Arménie na tento typ chleba (podobné spory vznikly v minulosti například u dolmy (závitků v listech hlávkového zelí nebo vinné révy).\n"}
{"id": "1094610", "url": "https://cs.wikipedia.org/wiki?curid=1094610", "title": "Údolí Podbradeckého potoka", "text": "Údolí Podbradeckého potoka\n\nÚdolí Podbradeckého potoka je název Evropsky významné lokality i přírodní památky nacházející se v přes šest kilometrů dlouhém potočním údolí na katastru obce Mšené-lázně v okrese Litoměřice v Ústeckém kraji. Tyto dvě chráněné oblasti se v podstatě překrývají, výměra EVL je 94,1 ha a přírodní památky 89,9 ha. Lokalita je chráněná z důvodu zastoupení velkého počtu přírodních biotopů chráněných evropskou směrnicí, především pak hercynských dubohabřin a širolistých suchých trávníků, s charakteristickým výskytem velkého množství ohrožených a chráněných druhů rostlin a živočichů. Území představuje jedno z nejlépe zachovaných v oblasti Dolnooharské tabule. Vegetace (převážně lesní), si zde zachovala svůj přirozený charakter, vzhledem k obtížné přístupnosti a tudíž k malému narušení antropogenními vlivy.\n\nÚdolí Podbradeckého potoka se nachází mezi obcemi Vrbka a Podbradec, přibližně dva kilometry severozápadně od obce Mšené-lázně. Území leží v nadmořské výšce 180–279 m n. m. Jedná se o hluboce zaříznuté údolí obklopující potok, směřující ve směru západ-východ, a je obklopeno zemědělskými oblastmi. Leží na rozhraní geomorfologických okrsků Perucké tabule a Lovosické kotliny v Dolnooharské tabuli. Chráněné území leží na pravém břehu Hvížďaleckého potoka, na jehož březích se směrem na východ nachází další chráněné území (Slatiniště u Vrbky).\n\nPřírodní památka byla vyhlášena Ústeckým krajem v roce 2012. Před tím nebylo území kromě pastvy nijak využíváno a vzhledem k jeho špatné dostupnosti byl zachován přírodní ráz. Okolní lesy ležící na rovině byly přetvořeny k zemědělským účelům.\n\nÚdolí se zařezává do podloží tvořeného převážné křídovými horninami a kvartérními sedimenty. Dno údolí leží na fluviálních a deluviálních sedimentech v nivě Podbradeckého potoka. Křídové horniny obsahují písčité slínovce a slínité prachovce jizerského a bělohorského souvrství (turon).\n\nNa daném území se jako hlavní půdní typy nachází pararendzina arenická a fluvizem modální.\n\nDno údolí porůstá jasanovo olšový lužní les s poměrně hustým keřovým patrem. V dolních partiích svahů, na hlubších, úživných půdách, jsou společenstva dubohabrových hájů. Výše na svazích, na minerálně bohatých slínovcích a slínech, jsou společenstva teplomilných bazilních doubrav. Na svazích, které jsou prudší a kamenité, rostou společenstva suťových lesů. Místy se objevují otevřené xerotermní stráňky.\n\nK druhové rozmanitosti tohoto území přispívají především zachovalá teplomilná lesní i nelesní stanoviště i střídání chemicky odlišných hornin v podloží.\n\nPři botanickém průzkumu byla zjištěna velmi pestrá květena lesních i nelesních stanovišť. Průzkum potvrdil, že jde o jedno z nejlépe zachovaných údolí Dolnooharské tabule. Nalezeno bylo celkem 254 taxonů cévnatých rostlin, z nichž 41 druhů je zařazeno na Červený seznam cévnatých rostlin a dalších dvanáct druhů chráněno zákonem. Z ohrožených a chráněných druhů je tu možné pozorovat například oměj vlčí mor pravý (\"Aconitum lycoctonum\"), oměj pestrý (\"Aconitum variegatum\"), hvězdnici chlumní (\"Aster amellus\"), kozinec rakouský (\"Astragalus austriacus\"), kozinec vičencový (\"Astragalus onobrychis\"), zeměžluč spanilou (\"Centaurium pulchellum\"), lilii zlatohlávek (\"Lilium martagon\"), plamének přímý (\"Clematis recta\"), kamejka modronachová (\"Lithospermum purpurocaeruleum\"), oman srstnatý (\"Inula hirta\"), oman německý (\"Inula germanica\"), čistec německý (\"Stachys germanica\"), kruštík růžkatý (\"Epipactis muelleri\"), okrotici bílou (\"Cephalanthera damasonium\"), hladýš širolistý (\"Laserpitium latifolium\"), orlíček planý (\"Aquilegia vulgaris\"), prorostlík dlouholistý (\"Bupleurum longifolium\") nebo vemeník dvoulistý (\"Platanthera bifolia\").\n\nDále je to například:\n\nChrpa chlumní (Centaurea triumfettii), čičorka pochvatá (Coronilla vaginalis), prstnatec pleťový (Dactylorhiza incarnata), třemdava bílá (Dictamnus albus), bledule jarní (Leucojum vernum), len tenkolistý (Linum tenuifolium), ladoňka vídeňská (Scilla vindobonensis), řebříček štětinolistý (Achillea setacea), bělozářka větevnatá (Anthericum ramosum), prorostlík dlouholistý pravý (Bupleurum longifolium subsp. longifolium), ostřice Michellova (Carex michelii), skalník celokrajný (Cotoneaster integerrimus), kostřava walliská (Festuca valesiaca), hladýš širolistý (Laserpitium latifolium), kamejka modronachová (Lithospermum purpurocaeruleum), strdivka sedmihradská (Melica transsilvanica), smldník alsaský (Peucedanum alsaticum), prvosenka vyšší (Primula veris), kozlík dvoudomý (Valeriana dioica), kamejka lékařská (Lithospermum officinale), hořec brvitý (Gentianopsis ciliata), koniklec luční český (Pulsatilla pratensis subsp. bohemica) (naposledy před 10 lety), bradáček vejčitý (Listera ovata), strdivka zbarvená (Melica picta), šejdračka bahenní (Zannichellia palustris), modřenec tenkokvětý (Muscari tenuiflorum), lýkovec jedovatý (Daphne mezereum), kavyl vláskovitý (Stipa capillata), rozrazil klasnatý (Pseudolysimachion spicatum), kokrhel luštinec (Rhinanthus alectorolophus), slézovec durynský (Lavatera thuringiaca), sesel fenyklový (Seseli hippomarathrum), sesel roční (Seseli annuum), černohlávek velkokvětý (Prunella grandiflora), mochna bílá (Potentilla alba), ledenec přímořský (Tetragonolobus maritimus), hlaváč fialový (Scabiosa columbaria), pcháč bělohlavý (Cirsium eriophorum).\n\nV oblasti se nachází i poměrně bohaté zastoupení hub. V roce 2010 bylo na území zaznamenáno 163 taxonů. Nejvyšší zastoupení měly ektomykorhyzní houby (43 %), dále Saprofytní houby (31 %) a lignikolní druhy (25 %). V EVL byly zaznamenány dva zvláště chráněné druhy: pavučinec nancyský (silně ohrožený) a holubinka olšová (ohrožená).\n\nVelmi bohatá je zdejší fauna bezobratlých a to zejména hmyz. Na dané lokalitě bylo nalezeno celkem 624 taxonů. Mezi nejzajímavější nálezy patří z motýlů, např. přástevník kostivalový (\"Euplagia quadripunctaria\"), přástevník mařinkový (\"Watsonarctia casta\"), otakárek ovocný (\"Iphiclides podalirius\") či kropenatec čičorkový (\"Tephrina arenacearia\"). Z brouků je to chrobák ozbrojený (\"Odontaeus armiger\"), krasec třešňový (\"Antahxia candens\"), tesařík \"Stenocorus meridianus\" nebo střevlíček \"Agonum lugens\".\n\nLokalita je zajímavá např. výskytem obojživelníků. V menších vodních plochách v severovýchodní části území žijí: ropucha obecná (Bufo bufo), skokan hnědý (Rana temporaria), skokan skřehotavý (Rana ridibunda), čolek obecný (Triturus vulgaris) a čolek velký (Triturus cristatus).\n\nProblematické je přemnožení černé zvěře, která rozrývá především doubravy, což má za následek ruderalizaci a šíření Třtiny křovištní ve světlých lesních porostech.\n\nÚzemí je v současnosti chráněno jako EVL a PP. V údolí se zachovaly poměrně rozsáhlé, převážně lesní biotopy, které evropská legislativa řadí mezi prioritní ve smyslu jejich ochrany. Vyskytuje se zde také velké množství vzácných rostlin a živočichů (převážně bezobratlých). Ochrana zdejšího území zahrnuje následující přírodní stanoviště: polopřirozené suché trávníky a facie křovin na vápnitých podložích (Festuco Brometalia), úzkolisté suché trávníky – porosty bez význačného výskytu vstavačovitých, širokolisté suché trávníky bez význačného výskytu vstavačovitých a bez jalovce obecného (\"Juniperus communis\"), dubohabřiny asociace Galio-Carpinetum, Hercynské dubohabřiny, lesy svazu Tilio-Acerion na svazích, sutích a v roklích, suťové lesy, panonské šípákové doubravy, perialpidské bazifilní teplomilné doubravy, eurosibiřské stepní doubravy a středoevropské bazifilní teplomilné doubravy. Celá oblast Údolí Podbradského potoka se vyznačuje vysokým počtem vzácných druhů rostlin, živočichů a hub.\n\nNa rozdíl od okolních oblastí jsou v lokalitě překvapivě dobře zachované lesy, ovlivněné pouze dřívějším výmladkováním a lesní pastvou. Pouze ve východní části území objevujeme porosty stanovištně nevhodných dřevin, zejména borovice lesní, černé, smrku a modřínu. V okolí postupné odlesňování započaté již v době kamenné nejvíce zasáhlo roviny a mírné svahy. Nejvíce devastující vliv na okolní lesní systémy měla výsadba nevhodných monokultur, především jehličnanů.\n\nTravnaté svahy ve východní části lokality, byly původně využívány především k pastvě, která nebyla vždy přínosná, jak se často uvádí. Majitelé stád ve snaze maximalizovat svůj zisk tyto pastviny přetěžovali, což vedlo k jejich degradaci. Stráně, využívané v minulosti k pastvě, nejsou v současné době využívány a na tato stanoviště expandují náletové dřeviny, křoviny a šíří se zde konkurenčně zdatné byliny (třtina křovištní). Oblast je také součástí honitby. V lesích jsou porůznu rozmístěna zařízení na přikrmování zvěře a na krajích lesa je instalováno několik posedů. V současné době (k r. 2016) byla na území pozorována pouze jedna černá skládka a přes území občas projíždí zemědělská technika. Přes území také vede nepříliš využívaná, značená turistická trasa.\n\nLokalita slatiniště \"Pod Mšenským hájem\" v severovýchodní části území je aktuálně ohrožena těžbou slatinného humolitu pro lázeňské využití.\n\n"}
{"id": "1094613", "url": "https://cs.wikipedia.org/wiki?curid=1094613", "title": "Písčiny u Oleška", "text": "Písčiny u Oleška\n\nPísčiny u Oleška jsou přírodní památka evidenční číslo 5910 na severovýchodním okraji obce Oleško v okrese Litoměřice. Chráněné území s rozlohou 26,9208 ha bylo vyhlášeno 1. listopadu 2013. Přírodní památka, která se nachází na katastrálním území Libotenice a Oleško u Rohatců, je v péči Krajského úřadu Ústeckého kraje.\n\nDůvodem jeho zřízení je ochrana evropsky významné lokality otevřených trávníků kontinentálních dun s paličkovcem a psinečkem. Kromě nich se zde vyskytují další vzácné druhy rostlin (šater svazčitý, smil písečný) a živočichů (přástevník kostivalový, lišaj pryšcový aj.).\n\n"}
{"id": "1094620", "url": "https://cs.wikipedia.org/wiki?curid=1094620", "title": "Africa Eco Race", "text": "Africa Eco Race\n\nAfrica Eco Race je dálkový automobilový závod, který se jezdí každoročně na přelomu roku. Trasa měří okolo 6500 km a vede přes Francii, Maroko, Západní Saharu, Mauritánii a Senegal. Závod založili Jean-Louis Schlesser a René Metge poté, co byla v roce 2009 Rallye Dakar z bezpečnostních důvodů přeložena na jihoamerický kontinent. Cílem organizátorů je navázat na ducha původního Dakaru, tedy více dobrodružství a méně komerce. Usilují o minimální dopad závodu na přírodu a místní obyvatele: používají se recyklovatelné materiály a solární energie, bivaky se zřizují mimo obydlená místa. Jednou z hlavních tváří závodu je český pilot Tomáš Tomeček (Tatra). Africa Eco Race v České republice zastupuje redakce Motorsport revue.\n\n\n\n\n"}
{"id": "1094621", "url": "https://cs.wikipedia.org/wiki?curid=1094621", "title": "Cathariostachys madagascariensis", "text": "Cathariostachys madagascariensis\n\nCathariostachys madagascariensis je stálezelená rostlina, jeden ze dvou druhů rodu \"Cathariostachys\", je endemit Madagaskaru. Roste poblíž vodních toků v deštných pralesích na východě ostrova v nadmořské výšce až do 1500 m n. m.\n\nVytrvalá rostlina s jedním přímým, dřevnatějícím, dutým stéblem vyplněným dření. V horní části se stromovitě větví, ale hlavní stéblo zůstává dominantní, dorůstá do výšky 10 až 15 m (ojediněle až 20 m) a mívá v průměru 5 až 8 cm (výjimečně až 12 cm). Jejich vytrvalé, vztyčené vejčité nebo trojúhelníkovité pochvy bývají 15 až 20 cm dlouhé a z poloviny široké.\n\nZ kolének stébel vyrůstají tenké, až 1 m dlouhé větévky nesoucí až 50 listů. Listová pochva bývá vejčitá či trojúhelníkovitá, 7 až 18 cm dlouhá a 25 až 60 mm široká a zašpičatělá, má krátká ouška i téměř průhledný jazýček. Střídavě rostoucí listové čepele s krátkým řapíkem jsou kopinaté, obvykle lysé a 10 až 25 cm dlouhé a 15 až 40 mm široké.\n\nKvětenství vyrůstající z kolének stébel jsou kulovitá a hodně větvená. Bývají 2,5 až 4 cm velká a skládají se z bočně stlačených klásků 20 mm dlouhých. Mají až 5 plev ale jen jediný plodný kvítek bez okvětí se šesti tyčinkami a dlouhou čnělkou se třemi bliznami. Kopinatá žilnatá plucha je 12 mm dlouhá. Plody jsou tenkostěnné válcovité obilky s přilnavým oplodím.\n\nRostlina se na stanovišti rozrůstá až metr dlouhými plazivými oddenky, takže jednotlivé lodyhy nevyrůstají nahloučeny v trsech, ale každá roste samostatně a vytvářejí tak dojem mladého listnatého lesa.\n\n\"Cathariostachys madagascariensis\" je místními obyvateli používán jako potrubí pro závlahové systémy nebo se z něj vyrábějí různé píšťaly. Jeho části jsou také zaplétány pro zvýšení pevnosti do rohoží a dřevnaté lodyhy jsou používány jako stavební dřevo pro stavbu tradičních domů. Slouží také jako palivo.\n\nTento druh má zásadní význam pro přežití tzv. bambusových lemurů, ohrožených poloopic pro které jsou listy a dřeň tohoto druhu bambusu základní potravou. Jedná se hlavně o druhy lemur šedý, lemur zlatý a lemur širokonosý.\n\nRostlina je silně kyanogenní, její mladé listy i výhonky obsahují velké množství soli kyseliny kyanovodíkové která je pro živočichy jedovatá, blokuje přenos kyslíku z krve do tkání. Se stárnutím listů toto množství klesá, zároveň se snižuje i jejich výživná hodnota. Není známo jak se lemuři s kyanidy vypořádávají, když tyto rostliny tvoří přes 95 % jejích potravy.\n\n"}
{"id": "1094625", "url": "https://cs.wikipedia.org/wiki?curid=1094625", "title": "Kaple Čtrnácti svatých pomocníků (Grabštejn)", "text": "Kaple Čtrnácti svatých pomocníků (Grabštejn)\n\nKaple Čtrnácti svatých pomocníků v Grabštejně je drobná barokní sakrální stavba z konce 18. století, která je situována v severní části zámeckého areálu. Stojí vlevo při silnici směřující do Hrádku nad Nisou.\n\nJe to drobná zděná stavbu zhruba čtvercového půdorysu. Kapli kryje sedlová střecha vyskládaná z tašek bobrovek. Vstup východního průčelí, který je umístěný v profilovaném pískovcovém ostění s uchy, je možný přes jednoramenné schodiště s podestou. V minulosti bylo schodiště osazeno i kovaným zábradlím. Průčelí člení nárožní pilastry kontrastní tmavě červené barvy a také bohatě profilovaná korunní římsa. V jižním průčelí je trojúhelný štít s pískovcovým nástavcem. V minulosti na něm byl umístěn kříž, který byl po rekonstrukci v jednoduché moderní formě obnoven. Fotografie vytištěná v Kühnově topografii zachycuje ve štítu malované Boží oko a také v pásu nad portálem německý nápis: „[Den gläubig Frommen / Diese Helfer zu Hilfe kommen.]“. Kaple má v interiéru křížovou klenbu a od počátku 21. století je prázdná. Zdroj z roku 1977 uvádí, že původní zařízení, které se v kapli nalézalo, je \"bez umělecké ceny\". Kaple byla rekonstruována v roce 2006, kdy její vchod získal repliku původních dveří rámové konstrukce.\n"}
{"id": "1094629", "url": "https://cs.wikipedia.org/wiki?curid=1094629", "title": "František Maria Černý", "text": "František Maria Černý\n\nFrantišek Maria Černý (13. srpna 1903 Praha – 9. září 1978 tamtéž) byl český funkcionalistický architekt. Byl žákem Pavla Janáka na Uměleckoprůmyslové škole v Praze, poté studoval u Josefa Gočára na Akademii výtvarných umění. Byl inspirován tvorbou švýcarského architekta Le Corbusiera.\n\n\n"}
{"id": "1094630", "url": "https://cs.wikipedia.org/wiki?curid=1094630", "title": "Geologický ústav Slovenské akademie věd", "text": "Geologický ústav Slovenské akademie věd\n\nGeologický ústav Slovenské akademie věd ( \"Geologický ústav Slovenskej akadémie vied\") je vědecké pracoviště Slovenské akademie věd, sídlící v komplexu SAV na Dúbravské cestě v Bratislavě a na Ďumbierské ulici v Banské Bystrici.\n\nÚstav se specializuje na komplexní výzkum geologické stavby Západních Karpat a jejich vývoje, od paleozoika až do konce terciéru. \n\nZaměřuje se hlavně na stratigrafii, paleontologii, paleogeografii, sedimentologii, geochemii, petrologii a tektoniku. Ústav vedl výzkumy v rámci projektů IGCP UNESCO, Karpatsko-balkánské geologické asociace, VEGA a PHARE. V minulosti ústav vykonával významný výzkum porovnání neogénních souvrství centrálních paratethid nebo hornin krystalinika Západních Karpat s jinými karpatskými oblastmi. Pracovníci ústavu vyučují na několika slovenských univerzitách ale i na Masarykově univerzitě v Brně. Ústav spolupracuje s mnoha zahraničními vědeckými pracovišti a významnou měrou se podílí na publikační činnosti v oblasti geologických věd. Také vydává mezinárodní geologický časopis Geologica Carpathica. Od roku 2004 provozuje geochronologickou (Ar) laboratoř CEAL., která je však v současnosti mimo provoz.\n\nPrvní pracoviště, věnující se geologii bylo založeno z iniciativy profesora Andrusova v roce 1953 jako geologická komise a později geologická laboratoř při sekci matematických věd a věd o Zemi. Laboratoř měla oddělení biostratigrafie a sedimentologie. Oddělení biostratigrafie vedli postupně Ján Seneš, Ján Bystrický a nakonec Eduard Köhler. Dimitrij Andrusov vedl geologickou laboratoř do roku 1963, později byl ředitelem Bohuslav Cambel, který založil i nové oddělení geochemie. V roce 1976 bylo založeno tektonické oddělení, které vedl Michal Maheľ a v roce 1981 přibylo oddělení nerostných surovin v Banské Bystrici, které vedl Milan Háber a později Ján Spišiak. V letech 1990-1996 byl ředitelem ústavu Eduard Köhler. Po něm vedl ústav šest let Jozef Michalík, v letech 2002–2006 Jozef Vozár. Od roku 2006 do roku 2010 byl ředitelem Jaroslav Lexa. Od roku 2010 ústav řídí Igor Broska.\n"}
{"id": "1094632", "url": "https://cs.wikipedia.org/wiki?curid=1094632", "title": "Sanatorium", "text": "Sanatorium\n\nSanatorium (neboli \"ozdravovna\") je zdravotnické zařízení určené k léčení nebo doléčování určitého onemocnění. Obvykle se nachází v místě, kde k léčebnému účinku přispívá příznivé životní prostředí. Před objevem antibiotik byla sanatoria často zaměřena na pacienty trpící tuberkulózou.\n\n"}
{"id": "1094639", "url": "https://cs.wikipedia.org/wiki?curid=1094639", "title": "Kara Issik", "text": "Kara Issik\n\nKara Issik byl druhý vládce Gökturecké říše, které vládl v letech 552 – † 553 titulem Issik (Ildži)-kagan. Říše byla založena Ašına klanem v 6. století, v původní vlastí Turků - severním (velkém) Mongolsku. Její centrum Ordu, jež byla jedním z dvou hlavních měst, se nacházelo v Orchonském údolí, v legendární oblasti Ötüken.\n\nKara byl nejstarší syn wejské princezny Čchang-le a zakladatele Gökturecké říše Ašına Tumenův (Bumin) z rodu Ašına, po kterém získal trůn. Měl dva mladší bratry jménem Ašına Sıťin (Kušu Mukan) a Topo-kagan (Arslan Topo). Byl druhý kagan turecké říše (Nebeští anebo Modří Turci).\n\nRoku 551 jeho otec, vůdce turků, v severozápadní části Žuan-žuanské říše přinesl těžkou porážku Žuan-žuanům a pod svojí vlajku sjednotil vekou část tureckých kmenů. Poté se prohlásil za prvního a nezávislého vládce Gökturecké říše s titulem „Illig-kagan“. Západní oblasti zůstal spravovat jeho bratr Ašına Šıtienmi (Istemi).\n\nBumin zemřel roku 552 a byl následován Karou, který vládl asi přes půl rok. Roku 553 přinesl Kara novou těžkou porážku Žuan-žuanské říši. Vyznamenal se ve válce se zbytkem Žuan-žuanů, když je v bitvě na sever od hory Lajšan porazil. Po prvním vyslanci poslal nejlepšího koně a padesát tisíc vojáků do Západní Wej, proti poslednímu chánovi Žuan-žuanů - Tengču-kaganovi (první vláda roku 553) , a po dlouhé přestávce zcela zničil žuan-žuanský režim.\n\nPředtím než zemřel, titul kagana zdědil jeho mladší bratr Ašına Sıťin (Kušu Mukan). Zemřel na otravu na počátku roku 553. Svého otce přežil o pouhých šest měsíců.\n\n\n\n"}
{"id": "1094640", "url": "https://cs.wikipedia.org/wiki?curid=1094640", "title": "Zadok the Priest", "text": "Zadok the Priest\n\nZadok the Priest (česky \"Kněz Sádok\") je jednou ze čtyř korunovačních hymen (spolu s \"The King Shall Rejoice\", \"My Heart is Inditing\" a \"Let thy Hand be Strengthened\"), složenou v roce 1727 Georgem Friedrichem Händelem pro korunovaci anglického krále Jiřího II. Od svého složení je hymna zpívána na každé Korunovaci britského panovníka, během jeho pomazání.\n\nText hymny je založen na biblickém textu První knihy královské, resp. na několika verších první kapitoly.\n\n"}
{"id": "1094652", "url": "https://cs.wikipedia.org/wiki?curid=1094652", "title": "Schörfling am Attersee", "text": "Schörfling am Attersee\n\nSchörfling am Attersee je městys v rakouské spolkové zemi Horní Rakousy, v okrese Vöcklabruck. Leží na břehu Atterského jezera.\n\nK 1. lednu 2014 zde žilo 3 247 obyvatel.\n\n"}
{"id": "1094653", "url": "https://cs.wikipedia.org/wiki?curid=1094653", "title": "Jan Hiebel", "text": "Jan Hiebel\n\nJan Hiebel (1681 Kempten, Bavorsko – 17. června 1755 Praha) byl český malíř-freskař bavorského původu v období vrcholného baroka, návrhář iluzivních architektur, divadelních dekorací a ilustrátor univerzitních tezí.\nVyučil se malířem nejprve v Bavorsku ve Wangenu u Jana Siehelbeina a dále pokračoval v Mnichově u Johanna Caspara Singa. Zásadní význam pro jeho kariéru mělo vyškolení u italského malíře architektur Andrey Pozza ve Vídni.\nJeho fresky dotvářely zejména interiéry (klenby, chodby) kostelů, klášterů a knihoven. Mezi jeho nejvýznamnější fresky patří scény ze života sv. Klimenta a sv. Heraklia v kostele sv. Klimenta a alegorický výjev \"Poznání přirozené a Poznání zjevené\" v sále knihovny Klementina v Praze. jeho práce pro jezuity zasáhla jeho rodinu tak silně, že syn Jan vstoupil do tohoto řádu. \n\nJako kvadraturista (tj. malíř architektur) rád spolupracoval s figuralisty, zejména s Michalem Václavem Halbaxem a Petrem Brandlem. V závěru života ze zdravotních důvodů již nemohl malovat fresky a věnoval se návrhům na obrazy architektury a grafickým návrhům na univerzitní teze, které často prováděl Antonín Birkhardt. Jeho iluzivní architektonické fresky chrámových prostor, takzvané \"Theatrum sacrum\" (Svaté divadlo), dosahují ve středoevropském kontextu vrcholné umělecké kvality srovnatelné s pracemi jeho učitele Andrey Pozza. \nByl pohřben v Praze v Týnském chrámu.\n\nPracoval často pro jezuity v Praze a v Klatovech. Jeho díla se dále dochovala v Duchcově, Doksanech, návrhové studie v Národní galerii v Praze a v Národním muzeu.\n\n\n"}
{"id": "1094655", "url": "https://cs.wikipedia.org/wiki?curid=1094655", "title": "Jan Kryštof Löffler", "text": "Jan Kryštof Löffler\n\nJan Kryštof Löffler byl císařský konvář, zvonař a puškař.\n\nJeho syn Kryštof byl také zvonař. V roce 1590 byl Jan Kryštof přijat k dvorské službě. Jeho zvony jsou např. v kostele sv. Jiljí v Praze nebo v kostele sv. Havla v Chotýšanech (zvon z r. 1593), kam byl v roce 1962 převezen z Prahy. V roce 1603 předal přažskou dílnu Martinu Hilgerovi ml. ze zvonařské rodiny Hilgerů. \n"}
{"id": "1094658", "url": "https://cs.wikipedia.org/wiki?curid=1094658", "title": "Višapakar", "text": "Višapakar\n\nVišapakar, arménsky Վիշապաքար, též Višap či Hadí nebo Dračí kameny, jsou záhadné menhiry, které se vyskytují zejména v arménských horách, u jezer, rybníků a zdrojů vody, Většinou mají zaoblenou špičku a jsou na nich vytesáni draci, hadi nebo i jiní živočichové. Nejvíce se jich zachovalo v provincii Gegharkunik, v blízkosti vrcholů Aragacu. Menhiry jsou vždy z jediného kusu kamene a nejvyšší z nich měří 5,06 m.\n\nPředpokládá se, že s nimi byl spojen jakýsi dračí náboženský či magický kult, existují ovšem i jiné teorie - například, že dračí kameny označovaly podzemní zdroje vody, místa výskytu hadů, že plnily funkci kmenových totemů atp. \n\n\n"}
{"id": "1094660", "url": "https://cs.wikipedia.org/wiki?curid=1094660", "title": "Anita Bitri", "text": "Anita Bitri\n\nAnita Bitri-Prapaniku (8. ledna 1968, Saranda – 19. října 2004, Staten Island) byla albánská popová zpěvačka a houslistka. \n\nZačala zpívat ve věku šestnácti let a stala se populární v Albánii se svou písní \"První láska\". Zúčastnila se mnoha pěveckých a hudebních soutěží. V roce 1996 emigrovala do Spojených států. Byla nalezena mrtvá ve svém domě na Staten Island spolu se svou dcerou Siborou Nini a svou matkou Azbije. Všechny tři zemřely na následky otravy oxidem uhelnatým poté, co ventilátory kotle na teplou vodu v suterénu byly ucpány plastikovým vakem při nekvalifikovaných stavebních úpravách kolem domu. Její manžel, Luan Prapaniku, zemřel krátce předtím na rakovinu. V době své smrti nahrávala dvě alba, jedno v albánštině a jedno v angličtině.\n"}
{"id": "1094661", "url": "https://cs.wikipedia.org/wiki?curid=1094661", "title": "Grein", "text": "Grein\n\nGrein je město v rakouské spolkové zemi Horní Rakousy, v okrese Perg. Leží na levém břehu řeky Dunaj.\n\nK 1. lednu 2014 zde žilo 2 960 obyvatel.\n\nV Greinu také končí Zemská stezka spojující Malši s Dunajem přes patnáct hradů na trase\n\n"}
{"id": "1094665", "url": "https://cs.wikipedia.org/wiki?curid=1094665", "title": "Reggae rock", "text": "Reggae rock\n\nReggae rock je podžánr reggae fusion, ve kterém jsou hlavní dominantou žánry reggae, rock a ska. Termín \"reggae rock\" je používán k zařazení tvorby skupin jako Sublime, Sublime with Rome, Pepper, Slightly Stoopid, The Expendables, Iration, The Dirty Heads, Rebelution, 311, a někdy i tvrdších skupin jako Fishbone a Bad Brains. Poněkud podobný termín \"ragga metal\" je použit k označení skupin, které spojují prvky žánrů Raggamuffin a metal. Mezi ně patří Dub War, Skindred a Zeroscape.\n\n"}
{"id": "1094666", "url": "https://cs.wikipedia.org/wiki?curid=1094666", "title": "Tinka Kurti", "text": "Tinka Kurti\n\nTinka Kurti (* 17. prosince 1932, Sarajevo) je albánská herečka.\n\nJe jednou z nejznámějších albánských hereček své éry. Během 60 let své kariéry hrála v 167 divadelních hrách a 65 celovečerních filmech. Je dcerou albánsko-maďarské herečky a zpěvačky Elisabety von Balinda. Jako dítě se svou rodinou emigrovala ze Sarajeva do albánského Skadaru. V tomto městě také strávila většinu svého života. V roce 1947 byla vyloučena z umělecké školy v Tiraně (Liceu Artistik) po třech měsících studia (jak sama tvrdí \"za příliš liberální názory\"), a tím skončilo její vzdělávání. Ve věku 16 let debutovala na jevišti ve vedlejší roli hry \"Dasma Shkodrane\". O rok později se připojila k souboru Teatr Migjeni w Szkodrze, kde hrála hlavní role v albánských a ruských dramatech. V roce 1958 debutovala ve filmu \"Tana\" a tím začala její velká filmová kariéra. Za své role získala řadu ocenění. Její jméno přijalo albánské divadlo působící ve švédském Malmö. V roce 2003 o ní natočil albánský režisér Esat Teliti dokumentární film \"Tinka\".\n\n\n"}
{"id": "1094680", "url": "https://cs.wikipedia.org/wiki?curid=1094680", "title": "Mistrovství světa v biatlonu 2013 – štafeta žen", "text": "Mistrovství světa v biatlonu 2013 – štafeta žen\n\nŠtafeta žen na Mistrovství světa v biatlonu 2013 se konala v pátek 15. února v lyžařském středisku Vysočina Aréna jako osmý závod šampionátu. Zahájení štafety proběhlo v 17:15 hodin středoevropského času. Závodu se zúčastnilo celkem 25 štafet.\n"}
{"id": "1094687", "url": "https://cs.wikipedia.org/wiki?curid=1094687", "title": "Inva Mula", "text": "Inva Mula\n\nInva Mula (* 27. června 1963, Tirana) je albánská sopranistka. \n\nJe dcerou albánského zpěváka a skladatele Avni Muly, který podporoval hudební nadání své dcery od útlého věku. Vystudovala zpěv a hru na klavír v rodném městě Tiraně. V roce 1987 zvítězila v pěvecké soutěži \" Këngëtarja Shqiptare\" v Tiraně, 1988 v soutěži v Bukurešti a o pět let později v \"Butterfly\" soutěži v Barceloně. Také získala ocenění v roce 1993 v první operní soutěži Plácida Dominga v Paříži.\n\nZvláště důležitá pro její kariéru byla spolupráce s dirigentem Riccardem Mutim. Zpívala v Tokiu, Torontu, Bilbau, Terstu, Paříži, Toulouse, Berlíně, Hamburku, Veroně, Milánu, Vídni, Ženevě, Los Angeles a Madridu. Mezi její role patří \"Gilda\" v Rigolettovi, \"Musette\" v La Bohème, \"Violetta\" v La Traviata, \"Micaela\" v Carmen a \"Lucia\" v Lucii di Lammermoor. Nazpívala árii z Donizettiho \"Lucia di Lammermoor\" pro sci-fi film Pátý element.\n\nV letech 1987-2009 byla provdána za albánského zpěváka a skladatele Pirra Çaka. \n"}
{"id": "1094696", "url": "https://cs.wikipedia.org/wiki?curid=1094696", "title": "Petr Kučera (politik TOP 09)", "text": "Petr Kučera (politik TOP 09)\n\nPetr Kučera (* 12. listopadu 1983 Praha) je český politik a manažer, od roku 2011 zastupitel městské části Praha 4 (z toho v letech 2014 až 2015 také radní MČ), člen TOP 09.\n\nNarodil se v roce 1983 v Praze. Vystudoval obor International Relations and European Studies na Metropolitní univerzitě Praha (MUP) a absolvoval rigorózní řízení v programu Mezinárodní vztahy a evropská studia na stejné vysoké škole. \n\nNěkolik let byl zaměstnán v tiskových odborech Ministerstva zemědělství ČR a Ministerstva životního prostředí ČR. Dále pak na Úřadu vlády ČR jako protokolista a jako krajský a volební koordinátor.\n\nHovoří anglicky a německy. Je aktivním sportovcem, hraje futsal a fotbal, rád lyžuje, jezdí na běžkách a vyráží do přírody.\n\nV roce 2010 vstoupil do TOP 09, předtím se aktivně politicky neangažoval. V komunálních volbách v roce 2010 kandidoval do Zastupitelstva městské části Praha 4, ale neuspěl (stal se prvním náhradníkem). V září 2011 však nahradil Kateřinu Chalupníkovou, která na svůj mandát rezignovala. Ve volbách v roce 2014 post zastupitele obhájil a v listopadu 2014 byl zvolen radním MČ pro životní prostředí. Z této pozice byl však v březnu 2015, po sestavení nové koalice, odvolán. Mandát zastupitele MČ obhájil i ve volbách v roce 2018.\n\nV komunálních volbách v roce 2014 kandidoval rovněž do Zastupitelstva hlavního města Prahy, ale neuspěl.\n\nV dubnu 2013 byl zvolen členem místního výboru TOP 09 Praha 4, od května 2018 je místopředsedou. Od března 2019 předsedou mládežnického politického spolku TOP tým.\n"}
{"id": "1094700", "url": "https://cs.wikipedia.org/wiki?curid=1094700", "title": "Nezdický potok", "text": "Nezdický potok\n\nNezdický potok je vodní tok, který pramení v Javornické hornatině, v okresu Klatovy v Plzeňském kraji. Potok je dlouhý 17,6 km a je pravostranným přítokem řeky Otavy. Rozloha povodí je 75,3 km². Průměrný průtok u ústí je 0,37 m³/s. \n\nPotok pramení ve výšce 841 m n. m. necelých 600 metrů jihozápadně od Loveckého zámečku Záluží v Přírodním parku Kašperská vrchovina. Na svém horním toku protéká kolem tohoto zámečku, potom u osady Pohorsko napájí rybník a pod ním přijímá zleva bezejmenný potok. Dále vtéká do osady Papírna, která je částí obce Nezdice na Šumavě, a v Nezdicích přijímá zleva potok Žlíbek. Poté, asi 1500 m severně od obce, u samoty U Pily se do Nezdického potoka zprava vlévá Zuklínský potok. Dále potok protéká kolem samoty Zavadilka, Hamr a Strádal až do osady Rozsedly. Tady zleva přijme Šimanovský potok. Potom protéká kolem dvou mlýnů - Záplatův a Dolejší. Pod nimi přijme zprava Žihobecký potok a pak zleva Podhrázský potok. Již dosti posilněný Nezdický potok protéká obcí Dražovice, kde napájí vlevo rybník Chobot. Dále protéká kolem obce Čímice, zprava přijme Bílenický potok, pak mine Benešův mlýn a brzy vtéká do obce Žichovice. Tady po levé straně napájí tři rybníky. Poté vede okolo zámku, proteče pod hlavní ulicí a pod železniční tratí č. 185. U osady Lázna vteče do mrtvého ramena Otavy a pak zhruba po 400 metrech se zprava vlije v nadmořské výšce 436 m do řeky Otavy.\n\n"}
{"id": "1094702", "url": "https://cs.wikipedia.org/wiki?curid=1094702", "title": "Pirmin Pockstaller", "text": "Pirmin Pockstaller\n\nPirmin Pockstaller, původním jménem Matthäus Pockstaller (4. září 1806 Jenbach – 21. dubna 1875 Fiecht), byl rakouský římskokatolický duchovní a politik německé národnosti z Tyrolska, v 2. polovině 19. století poslanec Říšské rady.\n\nStudoval gymnázium a filozofii. V roce 1828 vstoupil do benediktinského kláštera Fiecht. V roce 1830 složil řádový slib a v letech 1830–1832 studoval teologii v Brixenu. Roku 1832 byl vysvěcen na kněze. V letech 1833–1834 působil potom jako kooperátor na faře Achental. V roce 1834 (podle jiného zdroje 29. ledna 1833) se stal opatem ve Fiechtu. Zabýval se studiem dějin kláštera a uspořádal klášterní archiv. V roce 1843 docílil znovuotevření klášterní školy. Patřil mezi iniciátory vzniku turistického ruchu v regionu.\n\nV roce 1861 a znovu 1867 byl zvolen na Tyrolský zemský sněm za kurii duchovních korporací (prelátů). Zemský sněm ho 1. března 1867 zvolil i do Říšské rady. Na mandát v Říšské radě rezignoval v roce 1868 a nahradil ho Cölestin Brader. Zemským poslancem byl rovněž do roku 1868.\n"}
{"id": "1094703", "url": "https://cs.wikipedia.org/wiki?curid=1094703", "title": "Diecéze abancayská", "text": "Diecéze abancayská\n\nDiecéze abancayská je římskokatolická diecéze nacházející se v Peru.\n\nZahrnuje tři provincie regionu Apurímac: Abancay, Andahuaylas a Aymaraes.\n\nBiskupským sídlem je město Abancay, kde se nachází hlavní chrám diecéze Katedrála Panny Marie Růžencové.\n\nRozděluje se do 18 farností. K roku 2012 měla 343 000 věřících, 52 diecézních kněží, 6 řeholníků a 147 řeholnic.\n\nDiecéze byla založena dne 28. dubna 1958 bulou \"Qui arcana\" papeže Pia XII. z části území arcidiecéze Cuzco a diecéze Huamanga.\n\nDne 26. dubna 1968 dala část jejího území vzniknout územní prelatuře Chuquibambilla.\n\n\n"}
{"id": "1094710", "url": "https://cs.wikipedia.org/wiki?curid=1094710", "title": "Islám v Pákistánu", "text": "Islám v Pákistánu\n\nIslám je největší a také státní náboženství islámské republiky Pákistán. Muslimská populace je po Indonésii co do počtu druhá největší na světě. Pákistán je také nazýván \"světovým centrem islamismu\".\n\nDrtivá většina (95 až 97%) obyvatel Pákistánu (cca 190 milionů lidí) jsou muslimové, zatímco zbylých 3–5% jsou křesťané, hinduisté a další menšiny.\nSunnité zde tvoří většinu, zatímco ší'ité se podílí 5-20%. Po Íránu má Pákistán druhou největší ší'itskou populaci. Jejich počet je podle Vali Nasra 16,5 až 30 milionů lidí.\n"}
{"id": "1094719", "url": "https://cs.wikipedia.org/wiki?curid=1094719", "title": "Čimišník stromovitý", "text": "Čimišník stromovitý\n\nČimišník stromovitý (\"Caragana arborescens\") je druh rostlin, dřevin z čeledi bobovité. Jsou to keře nebo malé stromy se složenými listy se žlutými květy.\n\nDruh je původní na Sibiři a v části Číny, sousedním Mongolsku a Kazachstánu. V některých oblastech Spojených států je považován za invazivní druh. Čimišník stromovitý je v České republice pěstován jako okrasná dřevina. Do Evropy pronikl v polovině 18. století, v ČR je výskyt popsán v roce 1835.\n\nAž 4 m vysoký, opadavý keř nebo menší strom. Větve beztrnné, zpočátku chlupaté, později téměř nebo úplně lysé. Listy sudozpeřené, se 4 až 8 páry lístků, které jsou podlouhlé, eliptické nebo vejčité, na vrcholu s nasazenou špičkou, v mládí chlupaté, později olysalé. Květy po 1 až 5, na článkované stopce, 18 až 25 mm dlouhé, žluté. Kvete v V až VI.\n\nOpadavý keř, nebo méně často malý strom s obrvenými letorosty, vysoký až 2-6m. Roste středně silně až bujně, větve bývají nápadně vzpřímené.\n\nListy jsou sudozpeřené, bývají světle zelené až tmavě zelené. Jsou složeny z 8 - 12 lístků. Jednotlivé lístky jsou podlouhlé nebo eliptické, 1 – 3,5 cm dlouhé, na konci osinkaté.\nVonné žluté květy kvetou v květnu nebo červnu. Květy jsou typické pro bobovité, jsou tvořeny částmi rozlišenými na pavézu, křídla a člunek. Zvonkovitý kalich je na bázi slabě nafouklý. Květy jsou uspořádány ve svazečcích po 1 - 5.\n\nPlodem jsou válcovité lusky, ve zralém stavu hnědé, lysé, 25 – 50 mm dlouhé, které obsahují mnoho semen, dozrávají v červenci.\n\nČimišník stromovitý (\"Caragana arborescens\") je velmi odolný vůči suchu i chladu a proto je pěstován na prériích a pláních v Kanadě a severních oblastech USA zejména v ochranných pásech kolem stavení a ve větrolamech. V některých oblastech jsou nezralé lusky a semena používány jako zelenina. Z kůry jsou získávána vlákna na výrobu provazů a z listů se připravuje azurově modré barvivo. Tento druh je ceněn zejména na v polárních oblastech poloostrova Kola jako doplňková potrava pro stáda sobů a rostlina zlepšující půdu.\n\nNa stanoviště je druh nenáročný, snáší i suché a chudé půdy. Snese polostín preferuje slunné polohy. Snáší průmyslové prostředí. Roubovance jsou vhodné jako solitery nebo dominanty pro menší kompozice, vhodný také do skalek, suchých záhonů anebo do mobilní zeleně.\nMezi pěstovanými kultivary jsou především převislé, často pěstované jako roubovance na původním druhu jako podnoži a kmenotvorném druhu. Pěstované kultivary:\n\nToxikologické informační středisko u plodů uvádí „\"téměř nejedovaté plody – nebezpečná může být dávka nad 20 plodů (semen), po větším požitém množství se podává se aktivní uhlí nebývá nutná hospitalizace (jen u mimořádně citlivých osob při závažných příznacích), u zdravých jedinců se objevují nanejvýš zažívací potíže\"“\n\n"}
{"id": "1094723", "url": "https://cs.wikipedia.org/wiki?curid=1094723", "title": "Nicostratus a Antiochus", "text": "Nicostratus a Antiochus\n\nNicostratus a Antiochus byli mučedníci. Podle učence Prokopiose z Kaisareie byl Nicostratus velitelem kohorty římských vojáků. Se svými oddíly byl popraven v Caesarei v Palestině, a to za pronásledování křesťanů císařem Diocletianem.\n\nJejich svátek se slaví 21. května.\n\n"}
{"id": "1094726", "url": "https://cs.wikipedia.org/wiki?curid=1094726", "title": "Trolejbusová doprava v Šanghaji", "text": "Trolejbusová doprava v Šanghaji\n\nProvoz trolejbusové dopravy v Šanghaji byl zahájen v roce 1914. Jedná se tak o nejstarší funkční trolejbusový provoz na světě.\n\nProvoz trolejbusů v Šanghaji byl zahájen 15. listopadu 1914 na trati dlouhé 1,1 km vedené po dnešní Fu-ťienské ulici. Následujícího roku byla otevřena trať po Pekingské ulici. Obě linky obsluhovalo celkem sedm vozidel. Velký rozvoj nastal díky rozhodnutí městské rady po roce 1924, kdy byla délka trolejbusové sítě rozšířena z 3,5 km na 33 km. Dopravce, šanghajský elektrický podnik provozující rovněž místní tramvaje, tehdy nakoupil 100 nových trolejbusů.\n\nSíť se postupně rozrůstala a vrcholu dosáhla v roce 2004, kdy zde jezdilo na více než 20 linkách téměř 900 vozidel. V dalších letech však byl trolejbusový provoz omezován, přičemž v roce 2014 zde bylo v provozu asi 260 vozidel na 12 linkách. Přesto se jedná o jeden z největších trolejbusových systémů na světě mimo postsovětské země.\n\nPůvodních sedm vozů z let 1914 a 1915 vyrobila anglická společnost Railless Electric Traction a vybaveny byly elektrickou výzbrojí od anglické firmy Dick, Kerr & Co. Ve 20. letech 20. století byla nakoupena vozidla se šasi od Associated Equipment Company (s výzbrojí od dalších britských výrobců), přičemž jejich karoserie si postavil šanghajský dopravní podnik sám. Roku 1951 byla zahájena výroba trolejbusů v místní továrně, která dodávala vozidla pro Šanghaj i další čínské provozy. Ve druhé polovině 60. let bylo do Šanghaje dodáno 20 československých trolejbusů Škoda 8Tr.\n\nOd roku 2014 jsou nakupovány trolejbusy značky Youngman Neoplan.\n"}
{"id": "1094731", "url": "https://cs.wikipedia.org/wiki?curid=1094731", "title": "Nicetas a Aquila", "text": "Nicetas a Aquila\n\nNicetas a Aquila byli mučedníci. Podle původní tradice sloužili ve vojsku a podle apokryfu Skutky svatého Kryštofa si vydělávali prostitucí a obrátili se k víře. Byli umučeni v Lýkii za pronásledování křesťanů císařem Deciem.\n\nJejich svátek se slaví 24. července.\n\n"}
{"id": "1094738", "url": "https://cs.wikipedia.org/wiki?curid=1094738", "title": "Nereus a Achileus", "text": "Nereus a Achileus\n\nNereus a Achileus žili ve 3. století a byli vojáky a mučedníky.\n\nSv. papež Damasus I. psal, že svatí Nereus a Achileus byli římskými vojáky, kteří pomáhali uskutečnit pronásledování křesťanů. Pravděpodobně ale neměli nic proti křesťanům a nechtěli krvepolití, které jim bylo přikázané uskutečnit. Podlehli strachu a tyto věci vykonali. Poté se obrátili k víře, odhodili zbraně, svlékli si brnění a výzbroj a odešli z tábora. Byli umučeni za pronásledování křesťanů císařem Diocletianem.\n\nPodle jiné legendy, sloužili Flávii Domitille, praneteři císaře Domitiana, byli vyhnáni a spolu s ní konvertovali. Mučedníci byli pohřbeni na hřbitově sv. Domitilly.\n\nJejich svátek se slaví 12. května.\n\n"}
{"id": "1094747", "url": "https://cs.wikipedia.org/wiki?curid=1094747", "title": "Digital Spy", "text": "Digital Spy\n\nDigital Spy jsou britské kulturní internetové stránky založené roku 1999. Věnují se podávání zpráv z oblasti filmu, hudby, televize a showbyznysu. Kromě novinových článků zde pravidelné vycházejí recenze na filmy, divadlo a koncerty. Vedle publicistických článků se zde také nachází fórum spuštěné v březnu 2000, které dává čtenářům možnost diskutovat o různých tématech. Dne 9. dubna 2008 bylo oznámeno, že byl web odkoupen společností Hachette Filipacchi Médias, což je dceřiná společnost časopisového vydavatele Lagardère Group. Dne 1. srpna 2011 byl web prodán společnosti Hearst Magazines.\n\n"}
{"id": "1094748", "url": "https://cs.wikipedia.org/wiki?curid=1094748", "title": "Pavol Pintér", "text": "Pavol Pintér\n\nPavol Pintér (22. ledna 1934 – 26. října 1986) byl slovenský fotbalový záložník.\n\nV československé lize hrál za Jednotu/VSS Košice v 85 zápasech a dal 8 ligových gólů. Za reprezentační B-tým nastoupil ve 3 utkáních.\n\nV létě 1961 přestoupil do třetiligového klubu Spartak PS Přerov.\n\n"}
{"id": "1094755", "url": "https://cs.wikipedia.org/wiki?curid=1094755", "title": "SS-12 Scaleboard", "text": "SS-12 Scaleboard\n\nTR-1 Temp (na základě smlouvy INF OTR-22, Index GRAU 9К76, výrobní označení 9M76) je mobilní balistická střela vyvinutá a nasazená SSSR v době studené války. V kódovém označení NATO nesla název SS-12 Scaleboard. Modifikovanou verzi NATO původně identifikovalo jako nový design a vznikl název SS-22. Později se však ukázala jen jako varianta střel SS-12 a název Scaleboard zůstal. Rakety TR-1 Temp vstoupily do služby v polovině 60. let.\n\nTR-1 byla navržen jako mobilní zbraň, která byl velitelům v předních liniích umožnila jaderný úder. Zbraň používá stejné mobilní vozidlo MAZ-543 jako střely R-11 Scud, ale s ochranným krytem, který se rozdělí a otevře teprve, když je raketa připravena k odpalu.\n\n\n"}
{"id": "1094757", "url": "https://cs.wikipedia.org/wiki?curid=1094757", "title": "Ermonela Jaho", "text": "Ermonela Jaho\n\nErmonela Jaho (* 1974, Tirana) je albánská sopranistka.\n\nNarodila se jako jedno z pěti dětí albánského armádního plukovníka. Zpěv začala studovat ve věku šesti let. V roce 1992 absolvovala střední školu umění \"Jordan Misja\" v Tiraně a vyhrála soutěž pro zpěváky, kterou uspořádala italská zpěvačka Katia Riccarelli. Získala tím stipendium na konzervatoři v Mantově. Brzy poté odjela do Říma, aby se hudebně vzdělávala na Accademia Nazionale di Santa Cecilia. Po dokončení studia uspěla v několika pěveckých soutěžích: v Miláně (1997), v Anconě (1998), Roveretu (1999). V roce 2000 byla uznána jako nejlepší zpěvák na festivalu v Wexfordu. V lednu 2011 se poprvé objevila na ruských jevištích a její výkon zakončil festival Ruská zima.\n\nVystupovala po celém světě. Její repertoár zahrnuje role: \"Violetta\" v opeře La Traviata, \"Michaela\" v Carmen, \"Mimi\" v Bohémě a \"Giulietta\" v Kapuleti a Montekové.\n\nŽije v New Yorku.\n\n"}
{"id": "1094765", "url": "https://cs.wikipedia.org/wiki?curid=1094765", "title": "Ján Seneš", "text": "Ján Seneš\n\nJán Seneš (3. února 1924 Košice – 28. května 1992 Bratislava) byl slovenský speleolog, geolog a paleontolog. Jako geolog se věnoval hlavně výzkumu neogénních sekvencí Slovenska a okolních oblastí.\n\nNarodil se v Košicích, kde absolvoval středoškolské studium. Geologii studoval na univerzitách v Budapešti a Bratislavě.\n\nBěhem studia v Budapešti, ve válečných letech, spolupracoval jako člen „Sekce pro jeskynní výzkum při Univerzitním turistické spolku v Budapešti“ s významným maďarským geologem a speleologem Károly Bertalanem na speleologickém výzkumu Silické planiny ve Slovenském krasu (1942-1944). Zabýval se především jeskynní soustavou Vápenného vrchu, Silicko-gombaseckou jeskynní soustavou a jejími podsoustavami a též Brezovsko-kečovskou jeskynní soustavou. Už v té době spolupracoval s Jánem Majkem, objevitelem Domice a mnoha jiných jeskyní na Slovensku. Patřil mezi první průzkumníky, kteří zdolali nejhlubší propasti v severní části Silické planiny (např. Malá žomboj, -142 m). V létě 1953 byl členem velké expedice n. p. Turista, která měla za cíl zdolat, prozkoumat a zmapovat v té době nejhlubší známou jeskyni tehdejšího Československa - Barazdaláš (Brázda, -181 m). Vedl měřičský tým, zhotovil plán jeskyně a zároveň ji zdokumentoval z geologického hlediska. Měl velký cit pro zobrazení podzemních prostor. Zaměřil množství jeskyní, mnohé ve spolupráci se spolupracovníky Z. Krupárem a Š. Vargou.\n\nMezi jeho významné speleokartografické práce patří plány Drienovské jeskyně (Jasovská planina) a Hačavské jeskyně (Zádielská planina).\n\nVěnoval se i speleopotápěčství. Prozkoumal několik jeskynních sifonů (např. Bezodná ľadnica, Majkova jaskyňa). Speleologií se zabýval i v pozdějších letech, kdy už pracoval jako geolog. Byl členem „Poradného zboru pre otázky jaskyniarstva a krasových javov“, který vznikl při Ministerstvu školství a kultury v roce 1956. Publikoval množství speleologicky orientovaných článků a vědeckých prací (např. \"Problémy a možnosti speleologie v Juhoslovenskom krase\"). Skutečnost, že se vášnivě věnoval speleologii, ho přiměla k tomu, že v 50. letech 20. století zmapoval relativně rozsáhlé historické podzemí v centru rodného města, mezi Dómem Svaté Alžběty a „Mäsiarskou“ ulicí.\n\nJán Seneš patřil mezi první slovenské geology, kteří absolvovali studium na slovenských univerzitách. Po skončení studia v letech 1947 - 1952 pracoval jako geolog v Handlovských uhelných dolech, později tři roky působil v podniku Uhoľný prieskum v Turčianských Teplicích. V tomto období se věnoval zejména tematice uhelné prospekce a biostratigrafii třetihorních sedimentů jižního Slovenska. V roce 1955 začal působit v Geologickém ústavu D. Štúra. Zde vedl geologické mapování a uhelnou prospekci na východním Slovensku. Věnoval se výzkumu štúrovského paleogénu, který koreloval s obdobnými výskyty v Maďarsku. Koordinoval přípravu vydání dvou listů přehledných geologických map v měřítku 1 : 200 000 (listy Nové Zámky - Čalovo; Trebišov, Čierna). V roce 1959 obhájil titul CSc. Následně, od roku 1965 působil Geologickém ústavu Slovenské akademie věd. V roce 1967 získal titul DrSc. a na Univerzitě J. E. Purkyně v Brně byl habilitován a stal se docentem. Věnoval se interregionální korelaci stratigrafických stupňů neogénu, přičemž jeho přínos měl velký zahraniční odhlas. Od roku 1967 byl členem předsednictva „Regionální komise pro stratigrafii mediteránního neogénu“ (RCMNS) a později i jejím předsedou. V letech 1973 až 1983 vedl mezinárodní projekt IGCP č. 25 s názvem „Stratigrafická korelace tethydního a paratethydního neogénu“.\n\nPůsobil i jako vysokoškolský pedagog, přednášel na Univerzitě Komenského a Univerzitě J. E. Purkyně v Brně. Podílel se nebo sám vychoval mnoho budoucích významných geologů.\n\nZa svou dlouholetou práci byl oceněn mnoha medailemi a oceněními:\n\nPublikoval 213 vědeckých prací, z nichž 9 bylo rozsáhlých monografií. 36 prací vydal v zahraničí. Vydal několik popularizačních článků a byl autorom 3 dokumentárních filmů. Mezi nejvýznamnější z jeho vědeckých prací patří:\n"}
{"id": "1094786", "url": "https://cs.wikipedia.org/wiki?curid=1094786", "title": "Ota Weinberger", "text": "Ota Weinberger\n\nOta Weinberger (20. dubna 1919 Brno – 30. ledna 2009 Štýrský Hradec) byl český právní filosof a logik, po odchodu do zahraničí profesor Karl-Franzens-Universität Graz.\n\nPocházel z neortodoxní brněnské židovské rodiny. Po absolvování reálného gymnázia se zapsal na právnickou fakultu Masarykovy univerzity, kterou však dokončil až po válce. Během ní byl kvůli svému původu pronásledován nacisty, čtyři roky byl vězněn v jejich koncentračních táborech, mj. v Osvětimi. Roku 1946 zahájil svou krátkou právní praxi v soudnictví, po únorovém převratu odmítl vstoupit do komunistické strany a až do roku 1956 se musel živit jako zámečník. Zároveň ovšem studoval filosofii na Univerzitě Karlově, roku 1964 se zde habilitoval v oboru logika a právní teorie a logiku poté vyučoval na její právnické fakultě. V období pražského jara kritizoval stalinismus, podporoval zavádění liberálních reforem a byl členem Klubu angažovaných nestraníků. Během okupace v srpnu 1968 se zrovna účastnil Světového kongresu filozofů ve Vídni a rozhodl se už v Rakousku zůstat. Hostoval na univerzitách ve Vídni, Linci a Štýrském Hradci, kde nakonec roku 1972 získal řádnou profesuru. Roku 1989 byl emeritován. Masarykova univerzita mu roku 2004 udělila čestný doktorát v oboru právní vědy.\n\nOvlivnil jej logický pozitivismus, myšlenky Ludwiga Wittgensteina a především František Weyr, jeho práce vycházely přímo z brněnské školy normativní teorie. Kromě vlastních monografií se podílel na množství odborných sborníků a napsal také řadu časopiseckých studií.\n\n"}
{"id": "1094812", "url": "https://cs.wikipedia.org/wiki?curid=1094812", "title": "Mirela Kumbaro", "text": "Mirela Kumbaro\n\nMirela Kumbaro (* 4. března 1966, Tirana) je albánská politička, překladatelka a pedagožka.\n\nV roce 1988 absolvovala v oboru románské filologie na univerzitě v Tiraně. Pokračovala ve studiu na univerzitě Paříž III. V roce 2009 obhájila dizertační práci a v roce 2012 získala titul profesora. Přednáší na univerzitě v Tiraně, také pracovala jako překladatelka a odbornice na mezinárodních projektech. Mezi její úspěchy patří překlady děl Milana Kundery a Marguerite Duras do albánštiny.\n\nJe členem Socialistické strany Albánie. V roce 2013 byla jmenována albánským ministrem kultury.\n\nJe vdaná za Aleksandra Furxhiho a má dvě děti.\n"}
{"id": "1094813", "url": "https://cs.wikipedia.org/wiki?curid=1094813", "title": "Lagos (Portugalsko)", "text": "Lagos (Portugalsko)\n\nLagos je menší město v jihozápadní části Portugalska, v regionu Algarve, distriktu Faro. Lagos leží na pobřeží Atlantského oceánu, v Cádizském zálivu, ze severu obklopený pohořím Serra de Monchique. Lagos, podobně jako celá pobřežní oblast regionu Algarve, je významným turistickým centrem.\n\nMěsto má rozlohu 29 km a žije zde okolo 22 000 obyvatel.\n\nMísto osídlili již Féničané, kteří zde založili osadu. Po nich následovali Řekové, Kartáginci a Římané, kteří město pojmenovali \"Lacobriga\". V 8. st. město získali Maurové, opevnili ho a přejmenovali na \"Zawaya\". Po příchodu křesťanů, Lagos v pol. 15. st. nechvalně proslul jako překladiště otroků. Ve stejné době zde sídlil i Jindřich Mořeplavec, který odsud řídil realizaci svých cest. Narodil se zde také další známý mořeplavec Gil Eannes.\n\nStřed města se nachází v blízkostí ústí přístavního kanálu do oceánu, na náměstí \"Praça Infante de Henrique\". V jihovýchodní části náměstí stojí kostel Panny Marie (\"Santa María\") ze 16. st., pár desítek metrů jihozápadně od něj stojí další významná církevní stavba ve městě, kostel sv. Antonína (\"Sao António\") s barokním interiérem a zlacenou výzdobou. Na menším náměstí \"Praça\" \"de Gil Eannes\" je budova městské \"radnice\". Jižně od náměstí Praça Infante de Henrique je možné vidět zachované \"hradby\" ze 16. st., které obklopují část starého města. Na pobřeží je opevnění \"Forte da Ponta da Bandeira\" ze 17. st.\n\nJižně od města se nachází pískovcové útesy. Oceánský příliv zde vytvořil samostatné útesy v moři, různé vodní tunely, malé, obtížně dostupné pláže. Místa jsou vyhledávané jak místními lidmi, tak turisty. 20 km severovýchodně od města se nachází pohoří Serra de Monchique. Oblast je porostlá duby, eukalypty, borovicemi a kaštany, jsou zde termální prameny. Nejvyšším bodem pohoří je vrch \"Foia\", 902 m. Přibližně 35 km západně od Lagosu leží \"Cabo de São Vicente\" (mys sv. Vincenta). 75 m vysoký útes tvoří jihozápadní \"hranici\" evropského kontinentu.\nMeia Praia, Praia da Batata, Praia dos Estudantes, Praia do Pinhão, Praia da Dona Ana, Praia do Camilo, Praia dos Pinheiros, Praia Grande\nPraia da Ponta da Piedade, Praia do Barranco Martinho, Praia do Canavial, Praia do Porto de Mós, Praia da Luz\n"}
{"id": "1094815", "url": "https://cs.wikipedia.org/wiki?curid=1094815", "title": "Kyselina pelargonová", "text": "Kyselina pelargonová\n\nKyselina pelargonová (systematicky kyselina nonanová) je nasycená monokarboxylová kyselina. Její soli a estery se nazývají pelargonáty (systematicky nonanoáty).\n\nKyselina pelargonová je za normálních podmínek čirá nebo nažloutlá olejovitá kapalina nepříjemného zápachu.\n\nAmonná sůl této kyseliny se používá ve směsi s glyfosátem jako neselektivní herbicid.\n\nEstery kyseliny pelargonové se přidávají do potravin jako aromata.\n\nSamotná kyselina se také používá na výrobu plastifikátorů, její derivát 4-nonanoylmorfolin je přísadou v některých pepřových sprejích.\n"}
{"id": "1094820", "url": "https://cs.wikipedia.org/wiki?curid=1094820", "title": "Mimi Kodheli", "text": "Mimi Kodheli\n\nMimi Kodheli (* 11. září 1964, Tirana) je albánská politička. V letech 2013 až 2017 zastávala post ministryně obrany v kabinetu premiéra Edi Ramaha. Stala se tak první ženou v této funkci.\n\nAbsolvovala v roce 1986 studium financí na univerzitě v Tiraně a dále studovala na University of Nebraska-Lincoln ve Spojených státech. V roce 2007 napsala disertační práci v oboru ekonomie na univerzitách ve Veroně a Tiraně.\n\nSvou politickou kariéru začala v roce 2002 jako náměstek primátora Tirany, Edi Ramaha. V roce 2005 byla po dobu jednoho roku prefekt kraje Tirany. V parlamentních volbách v roce 2009 kandidovala za socialistickou stranu a uspěla. V parlamentních volbách 23. června 2013 byla znovu zvolena a dne 31. července bylo oznámeno, že povede ministerstvo obrany. \n\nJe vdaná za Leku Kodheliho. Mají syna (* 1989).\n"}
{"id": "1094822", "url": "https://cs.wikipedia.org/wiki?curid=1094822", "title": "Novozélandský wool boom", "text": "Novozélandský wool boom\n\nNovozélandský wool boom neboli rozmach prodeje vlny je období kolem korejské války v 50. letech 20. století, kdy došlo k náhlému růstu ekonomiky Nového Zélandu. Wool boom s korejskou válkou přímo souvisí, neboť právě kvůli ní si Američané začali vlnu od Nového Zélandu kupovat ve velkém. Nejvyšší nárůst byl roku 1951..\n"}
{"id": "1094823", "url": "https://cs.wikipedia.org/wiki?curid=1094823", "title": "Arado Ar 231", "text": "Arado Ar 231\n\nArado Ar 231 byl palubní průzkumný plovákový letoun určený k operačním letům z palub německých ponorek. Jednalo se jednomístný jednomotorový hornoplošník se dvěma plováky a s křídlem, které bylo s trupem spojeno vzpěrami. Baldachýn byl uložen šikmo, což dovolovalo skládat křídla dozadu tak, že byla nad sebou. Po složení se letoun vešel do válcové schránky o průměru 2,25 m. Složení a rozložení trvalo 6 minut.\n\nV rámci zbrojního programu německého námořnictva měly být vyráběny ponorky typu XI, které měly být vybaveny palubními průzkumnými letouny. Vrchní velitelství námořnictva se 25. února 1938 písemně obrátilo na generální štáb Luftwaffe s objednávkou na průzkumný letoun, který by byl schopen operovat z paluby U-bootů.\n\nObjednávka byla předána společnosti Arado, která zahájila první konstrukční práce v roce 1939 po detailním upřesnění požadavků velitelství Kriegsmarine. Začátkem roku 1940 byla podepsána smlouva na čtyři prototypy letounu Ar 231.\n\nPrototyp Ar 231 V1 (KK+BP) provedl první let v červenci 1940 v Travemünde. Pohon zajišťoval invertní vzduchem chlazený řadový šestiválec Hirth HM 506A o výkonu 123 kW.\n\nV listopadu 1940 byl zalétán druhý exemplář Ar 231 V2 (KK+BQ) s inovovaným výřezem kokpitu a s pomocnými ploškami na konci vodorovného stabilizátoru.\n\nV lednu 1941 se do zkoušek zapojil prototyp Ar 231 V3 (KK+BR) následovaný v květnu posledním kusem Ar 231 V4 (KK+BS). Za pohon V3 a V4 byl zvolen lehčí čtyřválec Hirth HM 501 A o 118 kW. \n\nBěhem testů se však ukázalo, že malý stroj má neuspokojivé letové vlastnosti. Stroj nebyl schopen startu za větru silnějšího než 37 km/h a před rozebráním musel zůstat alespoň 10 minut na hladině moře za denního světla, což nevyhovovalo velitelům U-bootů. Další vývojové práce na Ar 231 byly zamítnuty.\n\nÚdaje platí pro Ar 231 V4\n\n\n\n"}
{"id": "1094824", "url": "https://cs.wikipedia.org/wiki?curid=1094824", "title": "Svoboda myšlení", "text": "Svoboda myšlení\n\nSvoboda představuje takovou volnost, že přirozená kauzalita či spontánnost činnosti není omezena ani znemožněna zvnějšku, čímž může být naplněna podstata lidské svobody spočívající především v tom, že nejsme ve svém chtění a jednání determinováni ani zevnitř vlastní podstatou. Myšlením \"lze rozumět nejširší spektrum rozumových a poznávacích činností člověka, zvláště pak zpracovávání poznatků o vnějším světě.\" Svoboda myšlení tedy představuje volnost člověka ve zpracovávání poznatků o vnějším světě, v rozumění a poznávání a v činnostech s nimi spojenými takovým způsobem, že není omezen zvnějšku ani zevnitř.\nSvoboda myšlení patří mezi základní lidská práva. Jedná se o subjektivní veřejná práva, která jsou zaručena na ústavní úrovni. Základní lidská práva jsou přisuzována každé lidské bytosti.\n\nZákladní lidská práva (společně s právem na svobodu myšlení) jsou v Česku mimo jiné garantována Ústavou České republiky a Listinou základních práv a svobod.\n\nČlánek 15 odst. 1 Listiny základních práv a svobod stanoví: \"Svoboda myšlení, svědomí a svoboda náboženského vyznání je zaručena. Každý má právo změnit své náboženství nebo víru anebo být bez náboženského vyznání.\"Ustanovení článku 15 Listiny zaručuje absolutní nedotknutelnost duchovní a duševní autonomie jedince, plynoucí z podstaty lidské důstojnosti, a to zvláště ve věcech morálních, etických a náboženských.\nV Evropské úmluvě o lidských právech je svoboda myšlení zaručena v článku 9, který uvádí, že každý člověk má právo na svobodu myšlení, svědomí a náboženského vyznání; toto právo zahrnuje svobodu změnit své náboženské vyznání nebo přesvědčení, jakož i svobodu projevovat své náboženské vyznání nebo přesvědčení sám nebo společně s jinými, ať veřejně nebo soukromě, bohoslužbou, vyučováním, prováděním náboženských úkonů a zachováváním obřadů. Svoboda projevovat náboženské vyznání a přesvědčení může podléhat jen omezením, která jsou stanovena právem a která jsou nezbytná v demokratické společnosti v zájmu veřejné bezpečnosti, ochrany veřejného pořádku, zdraví nebo morálky nebo ochrany práv a svobod jiných.\n\nPodle komentáře k Listině základních práv a svobod je myšlení nejširší škálou našich rozumových a poznávacích činností, především zpracováváním našich vjemů ze světa. Člověk díky svému myšlení poznává svět kolem sebe zpracováním svých osobních poznatků. Poznáváním člověk aktivuje své myšlení a svým myšlením zas rozvíjí svá poznání.\n\nEmerich Coreth mluví o vnější svobodě tehdy, když není z vnějšku omezován subjekt v jeho činnosti. \"Totéž platí, když - ve vztahu k člověku - mluvíme o svobodě myšlení a svědomí, o svobodě náboženské, o svobodě projevu a tisku atd. To všechno znamená, že lidské myšlení, chtění a jednání není zvnějšku omezováno, že se na ně nevyvíjí nátlak.\" Taková svoboda je pro člověka zásadní v jeho seberealizaci, jelikož se člověk realizuje nejen v sobě, a proto potřebuje prostor. Vnitřní svoboda člověka pak spočívá v tom, že nejsme determinováni ani zevnitř, vlastní podstatou.\n\nPro člověka je zásadní vnější svoboda, aby mohlo dojít k naplnění té vnitřní. \"Spinoza podává definici svobody, v níž podstatu svobody vymezuje jen popřením vnějšího tlaku na vnitřní nutnosti.\" Potřebujeme prostor zvnějšku, abychom cítili prostor pro sami sebe, pro své vlastní myšlení a činnosti s ním spojené.\n\nSvoboda myšlení \"se projevuje zcela v naznačené sféře interní. Nikdo nemůže být podroben takovému opatření, jehož cílem je změna procesu a způsobu myšlení, nikoho nelze nutit, aby změnil svoje myšlení.\" Do svobody myšlení lze zařadit např. hodnotící úvahy jednotlivce při posuzování nezávislosti a nestrannosti rozhodujícího soudce, může představovat obranu před rušivými zásahy veřejné moci do mentálního procesu zprostředkovaného poznáváním vnějšího světa a identifikace jedince v rámci poznaných vztahů a jevů\".\"\n\nSvoboda myšlení tedy nemá hranic či omezení. \"Svoboda myšlení znamená, že neexistují žádná zapovězená témata, nad kterými by bylo zakázáno přemýšlet a podrobovat je kritice (tedy posuzovat je).\"\n\n\"Vnější projevy nejširších myšlenkových pochodů vyjadřované ve formě názorů slovem, písmem, tiskem, obrazem nebo jiným způsobem, již spadají převážně  do samostatně reglementované svobody projevu. I řady základních práv dalších, neboť důsledkem myšlení může být i řada činností.\"\n\nSvoboda myšlení úzce souvisí s dalšími svobodami jako je svoboda svědomí a svoboda náboženského vyznání. \"Svoboda myšlení a svědomí má několik stejných vlastností. Obě tyto svobody brání nedotknutelnosti vnitřního života každého člověka - stejně jako forum internum v případě náboženské svobody.\"\n\n\"Ve skutečnosti jde o práva, která jsou bez vzájemného uznání neudržitelná. Jedno bez druhého a třetího neexistují. Svoboda svědomí znamená, že žádný člověk není nijak povinen se cítit vinen za svoje myšlení a chování a že má právo podle svých záměrů jednat, pokud tím neomezuje práva ostatních. Svoboda vyznání znamená, že se člověk může stát stoupencem jakékoli konfese (i kdyby byl jejím jediným stoupencem) na základě svého rozhodnutí a svého myšlení, ale že musí mít vždy – vzhledem k ostatním svobodám – právo jakoukoli konfesi opustit.\"\n"}
{"id": "1094825", "url": "https://cs.wikipedia.org/wiki?curid=1094825", "title": "Miroslav Holeček", "text": "Miroslav Holeček\n\nMiroslav Holeček (* 26. února 1961 Frýdek-Místek) je český fyzik a od března 2015 rektor Západočeské univerzity v Plzni.\n\nV letech 1979 až 1985 vystudoval Matematicko-fyzikální fakultu Univerzity Karlovy, kde získal titul doktora přírodních věd. Doktorát z oboru aplikovaná mechanika absolvoval v letech 1992 až 1996 na Západočeské univerzitě v Plzni, ve stejném oboru se zde také v roce 2004 habilitoval.\n\nV letech 1986 až 1995 působil jako samostatný výzkumný a vývojový pracovník ve Výzkumném ústavu Škoda Plzeň. Od roku 1996 je akademickým a vědecko-výzkumným pracovníkem Západočeské univerzity v Plzni, v letech 2007 až 2015 zde byl ředitelem Výzkumného centra Nové technologie.\n\nV listopadu 2014 byl zvolen rektorem Západočeské univerzity v Plzni, když porazil dosavadní rektorku Ilonu Mauritzovou. Prezident republiky jej pak do funkce jmenoval 5. února 2015, funkce se ujal 1. března.\n\nV listopadu 2018 byl akademickým senátem opět zvolen rektorem Západočeské univerzity v Plzni, v lednu 2019 jej pak do funkce jmenoval prezident Miloš Zeman.\n"}
{"id": "1094826", "url": "https://cs.wikipedia.org/wiki?curid=1094826", "title": "Alive III", "text": "Alive III\n\nAlive III je živé album americké rockové skupiny Kiss vydané v roce 1993. Nahrávky na albu jsou pořízeny z koncertů v Clevelandu, Detroitu a Indianapolis při turné Revenge v roce 1992. Je to první živé album v historii skupiny vydané v období bez make-upu.\n\n"}
{"id": "1094827", "url": "https://cs.wikipedia.org/wiki?curid=1094827", "title": "Ziya Gökalp", "text": "Ziya Gökalp\n\nZiya Gökalp, původním jménem Mehmed Ziya (23. března 1876, Diyarbakır – 25. října 1924, Istanbul) byl turecký sociolog, spisovatel, básník, jeden z nejdůležitějších intelektuálů a mluvčí tureckého nacionálního hnutí. Postavil se proti otomanismu a islamizaci a bojoval za modernizaci, evropeizaci (\"avrupalılık\") a pozápadnění tureckého národa. Výrazně ovlivnil politiky své doby, zejména kemalismus, a vůbec tvář moderního Turecka.\n\nByl zřejmě kurdského původu. Do Istanbulu přišel roku 1896. Jako student tamní veterinární školy se stal členem tajné revoluční společnosti, což vedlo k jeho uvěznění na deset měsíců. Po mladoturecké revoluci v roce 1908 se stal členem podzemní organizace Výbor jednoty a pokroku (\"İttihat ve Terakki Cemiyeti\") v Soluni (tehdy Osmanská říše, nyní Řecko). Sehrál významnou roli jako intelektuální vůdce této organizace, která se později stala rozhodující politickou silou v zemi. V Soluni se usadil jako učitel filosofie a sociologie na střední škole. Během této doby přispíval do avantgardních časopisů \"Genç Kalemler\" (\"Mladá pera\") a \"Yeni Mecmua\" (\"Nový časopis\"). Ty se staly klíčovými platformami pro formulování a šíření revolučních myšlenek moderního tureckého nacionalismu. V té době přijal pseudonym Gökalp (Nebeský hrdina). V roce 1912 začal učit sociologii na univerzitě v Istanbulu.\n\nPo vyhlášení příměří v roce 1918 byl Gökalp osmanskými úřady vyhoštěn na Maltu, spolu s řadou předních tureckých politických vůdců. Osvobozen byl v roce 1921 po vítězství národní Atatürkovy revoluce. Vrátil se nejprve nakrátko do Diyarbakiru, kde začal vydávat časopis \"Kucuk Mecmua\", brzy poté však odešel do Ankary, kde pracoval na ministerstvu školství. V roce 1923 byl zvolen poslancem parlamentu nové turecké republiky, kde se podílel zejména na reformě školství a podobě nové ústavy. Brzy po převzetí mandátu však zemřel.\n\nZpočátku se hlásil se k myšlenkám panturkismu, ideologie, která aspirovala na to, aby spojila všechny turecky mluvící národy světa, nebo dokonce turanismu, který chtěl sjednotit všechny turkické národy. Později však omezil své představy a formuloval ideologii jen pro Turky na území Osmanské říše.\n\nI když kladl důraz na rozvoj povědomí svých krajanů o turecké historii a tradicích, byl přesvědčen, že turecký národ může přijmout model západní civilizace, aniž by zničil své dědictví (zde viděl jako vzor Japonsko).\n\nByl též autorem geopolitické koncepce orientace Turecka na severovýchodní turkické národy (Kazaši, Ázerbájdžánci, Uzbeci) spíše než na arabský prostor. Koncepce však byla zmrazena v éře existence Sovětského svazu a ovšem silně aktualizována po jeho rozpadu.\n\nDnes je někdy jeho nacionalismus kritizován jako příliš vyhraněný. Roku 1914 například napsal, že Turek je nadčlověkem, po jehož příchodu volal Nietzsche. Jeho myšlenky byly také mnohokrát zneužívány radikálními nacionalisty, kteří však většinou opomíjeli, že Gökalp národ definoval vždy kulturně a jazykově, nikdy etnicky či rasově, a také vždy odmítal expanzionismus, který byl typický pro Osmanskou říši, jíž oponoval.\n\nK jeho nejznámějším dílům patří sbírka poezie \"Kizil Elma\" (\"Červené jablko\") z roku 1915. Titulní báseň se zabývá starou tureckou legendou, ve které je tureckému národu udělena univerzální svrchovanost symbolizovaná jablkem. Předislámská turecká identita a tradice byly námětem jeho poezie často. Hojně psal bajky, v próze a poezii (\"Altin isik\", 1923), ale i prózu a politicky orientovanou publicistiku (\"Türkcülüğün Esasları\", 1923; \"Türk Medeniyeti Tarihi\", 1925).\n\nByl zakladatelem turecké sociologie. Jako sociolog byl ovlivněn zejména Émilem Durkheimem, jehož dílo přeložil do turečtiny.\n\n"}
{"id": "1094828", "url": "https://cs.wikipedia.org/wiki?curid=1094828", "title": "Othenio Abel", "text": "Othenio Abel\n\nOthenio Abel (20. června 1875, Vídeň – 4. července 1946, Mondsee) byl rakouský geolog a paleontolog a evoluční biolog. Společně s belgickým paleontologem Louisem Dollo byl spoluzakladatelem nauky o životě vyhynulého tvorstva a jeho přizpůsobení se okolí tzv. paleobiologie, kterou on sám v roce 1912 definoval jako „výzkum přizpůsobení se fosilních zvířat prostředí a zjišťování způsobu jejich života“.\n\nV letech 1917–1934 působil jako profesor na Univerzitě ve Vídni a později v ústavu paleontologie na Univerzitě v Göttingenu. Podílel se na průzkumu jeskyně Drachenhöhle u Mixnitz ve Štýrsku, kde bylo objeveno velké množství holocénních a pleistocénních kosterních pozůstatků, hlavně jeskynních medvědů. Věnoval se paleontologii obratlovců, rekonstrukcím fosilních zvířat a regionální geologií třetihor Vídeňské pánve.\n\nMezi jeho nejvýznamnější díla patří monografie:\n\n\nOd roku 1928 byl Abel vydavatelem odborného časopisu \"Paläobiologica\".\n\nOd roku 1985 udělovala Rakouská akademie věd, každé dva roky, Cenu Othenia Abela, dotovanou částkou 3700 Euro, autorům významných děl v oblasti paleobiologie nebo za celoživotní dílo v oblasti paleontologie.\nV roce 2012 v deníku Der Standard zveřejnil publicista Klaus Taschwer informace, že Abel se podílel na činnosti a založení tajné skupiny 18 profesorů („Medvědí jeskyně“) na Vídeňské univerzitě, která se snažila zmařit výzkum a kariéru levicových a židovských vědců na Vídeňské univerzitě v období mezi světovými válkami. Poté, i na základě už dříve známých Abelových antisemitských postojů, se univerzita rozhodla cenu přejmenovat.\n\nExistují ale i důkazy, že Abel nebyl bezvýhradným podporovatelem nacistické ideologie. Constantin, hrabě Stamati, pracující pro Říšské ministerstvo pro okupovaná východní území, vzpomínal, že Abel na pracovním zasedání RMfdbO v roce 1944 ve svém příspěvku otevřeně pochyboval o nacistické rasové teorii „Untermensch“ na východě. Tyto proklamace Abelovi „zajistily“ místo na „černé listině“ SS.\n\n\n"}
{"id": "1094829", "url": "https://cs.wikipedia.org/wiki?curid=1094829", "title": "The Austin Chronicle", "text": "The Austin Chronicle\n\nThe Austin Chronicle je americký týdeník. Vychází vždy ve čtvrtek a je distribuován zdarma na novinových stáncích, v restauracích či kavárnách. Založili jej roku 1981 editor Louis Black a vydavatel Nick Barbaro za asistence dalších lidí, které potkali během filmových studií na Texaské univerzitě v Austinu. Dvojice zakladatelů rovněž založila festival South by Southwest. Noviny byly původně vydávány dvakrát týdně, později přešly na týdenní formu. Jeho první vydání bylo publikováno 4. září 1981. V týdeníku vychází například recenze, ale také články o hudbě, jídle, divadle a filmu.\n\n"}
{"id": "1094834", "url": "https://cs.wikipedia.org/wiki?curid=1094834", "title": "James King and the Lonewolves", "text": "James King and the Lonewolves\n\nJames King and the Lonewolves je skotská rocková skupina. Její původní sestavu tvořili zpěvák a kytarista James King, baskytarista Colin Neil a bubeník Fraser Scott. Později se zde vystřídalo několik dalších hudebníků. Svůj první singl skupina vydala v roce 1981 a jeho producentem byl Ali Mackenzie. Roku 1985 kapela vydala pětipísňové EP \"Texas Lullaby\". Skupina rovněž pracovala na albu s producentem Johnem Calem. To však nebylo nikdy vydáno. Doprovodné vokály na nahrávce zpívala Patti Palladin. Činnost skupiny byla ukončena ještě v roce 1985 a obnovena byla až v roce 2011. V roce 2014 skupina vydala své první řadové album nazvané \"Songs of the Confederacy\".\n\n"}
{"id": "1094836", "url": "https://cs.wikipedia.org/wiki?curid=1094836", "title": "Konstantin Päts", "text": "Konstantin Päts\n\nKonstantin Päts (23. února 1874, Tahkuranna – 18. ledna 1956, Buraševo) byl meziválečný estonský politik, pětkrát předseda vlády, diktátor a poslední prezident samostatného Estonska. Začínal jako levicový žurnalista, postupem času se přiklonil ke konzervativní a autoritativní diktatuře. Odpůrci mu vytýkali rozsáhlé obchodní podnikání a těsné styky se SSSR (Päts např. zprostředkoval tajný prodej ruského zlata na Západ). \n\nNarodil se v rolnické rodině v malé obci na mořském pobřeží v jihozápadním Estonsku. Studoval práva, ale roku 1901 založil estonsky psané noviny \"Teataja\" (\"Hlasatel\") a stal se levicovým novinářem. \nV roce 1904 se stal místostarostou Tallinnu.\n\nPři estonském povstání roku 1905 (jež vypuklo v souvislosti s ruskou revolucí) vyzýval ve svém listě ke zdrženlivosti, přesto byl carskými úřady (Estonsko bylo tehdy součástí Ruské říše) označen za jednoho z hlavních iniciátorů nepokojů a byl odsouzen k smrti. Podařilo se mu uprchnout ze země, nejprve do Švýcarska, posléze do Finska. Do Estonska se mohl vrátit roku 1910, přesto musel na krátký čas (1910-1911) do vězení.\n\nV roce 1917 začal působit v hnutí za estonskou nezávislost, jež byla vyhlášena v únoru 1918. Byl jedním ze tří členů Výboru na záchranu Estonska, který 24. února vydal Estonskou deklaraci nezávislosti, načež se Päts stal předsedou prozatímní vlády. Vzápětí byl zatčen německými vojáky, kteří v té době estonské území okupovali, ale po příměří v listopadu 1918 byl propuštěn a mohl pokračovat ve funkci. V prozatímní vládě zastával též funkci ministra zahraničí (1918) a ministra války (1918-1919), takže řídil estonská vojska ve válce o nezávislost (proti Rudé armádě a tzv. Baltské domobraně).\n\nPo vybojování nezávislého státu se postavil do čela pravicové agrárnické strany (\"Põllumeeste Kogud\", později \"Asunikkude ning väikemaapidajate Koondis\"). V letech 1922–1923 byl předsedou parlamentu (Riigikogu) a pětkrát zastával funkci \"riigivana\" (kombinace prezidenta a premiéra). Na konci jeho posledního období začal v Estonsku růst vliv fašistického hnutí Vaps (\"Eesti Vabadussõjalaste Keskliit\"). Aby zabránil nástupu spíše proněmeckého hnutí k moci, provedl Päts státní převrat (s podporou armády i parlamentu), nechal zatknout vůdce hnutí a přisoudil si diktátorské pravomoci. Roku 1935 založil Vlasteneckou ligu (\"Isamaaliit\"), která byla jedinou povolenou stranou v zemi. Roku 1937 se nechal zvolit tzv. prezidentem-regentem a roku 1938, po přijetí nové ústavy, prezidentem. Byl oslavován jako osvoboditel a zachránce národa, města mu stavěla pomníky a udělovala čestná \nobčanství. Jeho autoritářský režim (zvaný někdy „čas ticha“) trval až do okupace Estonska Sovětským svazem v červnu 1940. Päts musel podepsat množství prosovětských a vlastně protiústavních dekretů a pak byl Sověty zatčen. I s rodinou byl deportován do obce Buraševo u Tveru, asi 130 km severozápadně od Moskvy, kde v internaci zemřel roku 1956.\n\n\n"}
{"id": "1094840", "url": "https://cs.wikipedia.org/wiki?curid=1094840", "title": "Élodie Fontanová", "text": "Élodie Fontanová\n\nÉlodie Fontanová, rodným jménem Élodie Fontan (* 9. července 1987 Bondy), je francouzská herečka, která na filmovém plátně debutovala v roce 1996 rolí Fanny Monierové v dramatu \"\".\n\nRoku 1993, ve věku šesti let, se objevila v reklamním spotu automobilky Nissan.\n\nZahrála si v televizních filmech a seriálech, včetně \"Kriminálky Paříž\" (2007 a 2014) nebo \"Příliš brzy\" (2010). V komedii \"Co jsme komu udělali?\" z roku 2014 ztvárnila postavu Laure – nejmladší ze čtyř dcer katolíků, která si jako její sestry našla za partnera nikoli typického Francouze.\n\n"}
{"id": "1094844", "url": "https://cs.wikipedia.org/wiki?curid=1094844", "title": "Podkrkonoší", "text": "Podkrkonoší\n\nPodkrkonoší je název pro oblast Čech v jižním podhůří Krkonoš. Zvlněná krajina sousedí na západě s Českým rájem a na jihu s rovinatým okolím Hradce Králové. Nejvyšším a nejznámějším vrcholem je Zvičina (671 m n. m., nejedná se však o nejvyšší vrcholek Krkonošského podhůří jako geomorfologického celku). \n\nOblast Podkrkonoší nemá přesně vymezené hranice a podle různých pojetí se může lišit. Často je chápáno jako oblast volně vymezená městy Trutnov, Jaroměř a Jičín. Přesné vymezení má například turistická oblast Krkonoše a Podkrkonoší nebo území působnosti regionální značky Podkrkonoší. Dále existuje například Společenství obcí Podkrkonoší, které ovšem zahrnuje jen menší území mezi městy Trutnov a Dvůr Králové nad Labem.\nK charakteristickým znakům patří ovocnářství a zpracování hojně se vyskytujícího pískovce s centrem v Hořicích (kamenicko-sochařská škola). Známé regionální produkty jsou například podkrkonošské kyselo, hořické trubičky nebo miletínské modlitbičky. Ve Dvoře Králové nad Labem má svoji tradici výroba ručně foukaných a malovaných skleněných vánočních ozdob, dnes je výrobcem a prodejcem ozdob firma DUV Družstvo a Ozdoba-CZ, s. r. o. Od roku 2008 je zavedena ochranná známka \"PODKRKONOŠÍ regionální produkt\", která je součástí Asociace regionálních značek a garantuje zejména místní původ výrobku a vazbu na region Podkrkonoší, ale také jeho kvalitu a šetrnost k životnímu prostředí.\n\nZ Podkrkonoší pocházejí spisovatelé Karel Jaromír Erben (Miletín) a Karel Václav Rais (Bělohrad), na Jičínsko spojené s dětstvím Václava Čtvrtka jsou zasazeny příběhy pohádkové postavy Rumcajse.\n\n\n\n"}
{"id": "1094848", "url": "https://cs.wikipedia.org/wiki?curid=1094848", "title": "Sebatik", "text": "Sebatik\n\nSebatik (Pulau Sebatik) je ostrov poblíž východního pobřeží Bornea, rozdělený státní hranicí na severní malajsijskou a jižní indonéskou část. Je jedním z 92 oficiálních indonéských ostrovů ležících mimo hlavní části země.\n\nSebatik má rozlohu asi 452 km². Minimální vzdálenost od pobřeží Bornea je 1 km.\n\nOstrov leží mezi zálivy Tawau na severu a Sebuku na jihu. Jižní část ostrova patří do indonéské provincie Severní Kalimantan (dříve Východní Kalimantan), severní do malajsisjského státu Sabah.\nMalajsijská část, jež je součástí obce Tawau, má přibližně 25 000 obyvatel a indonéská část kolem 80 000.\n\nBěhem indonésko-malajsijské konfrontace roku 1963 se o ostrov vedly tvrdé boje.\n"}
{"id": "1094849", "url": "https://cs.wikipedia.org/wiki?curid=1094849", "title": "V kuksu", "text": "V kuksu\n\nV kuksu je přírodní památka evidenční číslo 5638 asi půl kilometru jihovýchodně od Vědlic v okrese Litoměřice. Chráněné území s rozlohou 21,089 ha bylo vyhlášeno 15. ledna 2011. Důvodem jeho zřízení je ochrana evropsky významné lokality s výskytem střevíčníku pantoflíčku a dalších vstavačovitých rostlin a jejich biotopů.\n\n"}
{"id": "1094850", "url": "https://cs.wikipedia.org/wiki?curid=1094850", "title": "Stráně u Drahobuzi", "text": "Stráně u Drahobuzi\n\nStráně u Drahobuzi jsou přírodní památka evidenční číslo 5748 na stráni severně od silnice II/269 mezi obcí Drahobuz a Vědlicemi v okrese Litoměřice. Chráněné území s rozlohou 8,16 ha bylo vyhlášeno 4. července 2012. Důvodem jeho zřízení je ochrana evropsky významné lokality polopřirozených suchých trávníků a facií křovin na vápnitém podloží se vzácnými druhy vstavač osmahlý, tořič hmyzonosný nebo sklípkánek pontický.\n\n\n"}
{"id": "1094853", "url": "https://cs.wikipedia.org/wiki?curid=1094853", "title": "Stráně u Velkého Újezdu", "text": "Stráně u Velkého Újezdu\n\nStráně u Velkého Újezdu jsou přírodní památka evidenční číslo 5911 mezi Zahořany a Velkým Újezdem v okrese Litoměřice. Chráněné území s rozlohou 6,3166 ha bylo vyhlášeno 1. listopadu 2013. Důvodem jeho zřízení je ochrana evropsky významné lokality s polopřirozenými suchými trávníky a faciemi křovin na vápnitém podloží.\n\n"}
{"id": "1094854", "url": "https://cs.wikipedia.org/wiki?curid=1094854", "title": "Rudolf Mock", "text": "Rudolf Mock\n\nRudolf Mock (28. prosince 1943, Bratislava – 22. srpna 1996, Modrý Kameň) byl slovenský geolog a paleontolog.\n\nStudoval na gymnáziu v Bratislavě, které ukončil maturitou v roce 1961. Následně pokračoval ve studiu na Přírodovědecké fakultě Univerzity Komenského. Už jako univerzitní student byl členem československého horolezeckého reprezentačního družstva. Po skončení vysokoškolského studia v roce 1966 nastoupil na Katedru geologie a paleontologie Přírodovědecké fakulty Univerzity Komenského jako asistent a od roku 1969 jako odborný asistent. V roce 1971 získal titul RNDr.\n\nNa radu profesora Dimitrije Andrusova se věnoval na Slovensku do té doby málo známému výzkumu fosilní fauny konodontů, což využil při zónování triasu a řešení paleogeografických problémů. V roce 1973 společně s Heinzem Kozurem publikoval nové stratigrafické informace o meliatské jednotce, tehdy řazené ke gemeriku a prokázal také existenci silického příkrovu. Pokračování výzkumů vedlo k zjištění, že meliatská jednotka je subdukční melanží po uzavření triasického oceánu, který subdukoval v juře při kimerské kolizi. Objev tzv. Meliatského oceánu podstatně změnil chápání vzniku Vnitřních Západních Karpat. Tento fakt byl o to významnější, že předcházel jeho objevení v podstatně lépe prozkoumaných Východních Alpách. Mock se též podílel i na vymezení pokračování meliatské jednotky v alpské oblasti. Charismatickým způsobem přednášení, otevřeností a komunikativností vzbuzoval velké sympatie studentů. Vychoval více než 20 diplomantů, z nichž se někteří stali elitou jedné generace slovenské geologie.\n\nV letech 1990 až 1994 vykonával funkci vedoucího Katedry geologie a paleontologie na Přírodovědecké fakultě Univerzity Komenského. Účastnil se více než 13 expedic do zemí Asie, Severní Afriky, ale i na Sicílii či Island. Aktivně spolupracoval na výrobě filmů z těchto cest. Jako předseda komise pro ochranu geologických jevů SZOPK se podílel na zlepšení ochrany mnoha geologických objektů na Slovensku. V roce 1994, kvůli deziluzí z poměrů ve školství, odešel z Přírodovědecké fakulty, kde až do roku 1996 působil jen jako externista. Dva semestry externě přednášel na univerzitě v rakouském Innsbrucku. Byl autorem nebo spoluautorem více než 60 vědeckých publikací, z nichž bylo 25 zveřejněno v zahraničních odborných časopisech.\n\nTragicky zahynul při výškových pracích na kostele v Modrém Kameni 22. srpna 1996.\n\n"}
{"id": "1094858", "url": "https://cs.wikipedia.org/wiki?curid=1094858", "title": "Sovice u Brzánek", "text": "Sovice u Brzánek\n\nSovice u Brzánek je přírodní památka evidenční číslo 5751 na severovýchodním okraji obce Brzánky v okrese Litoměřice. Chráněné území s rozlohou 1,16 ha, které bylo vyhlášeno 14. srpna 2012, je v péči Krajského úřadu Ústeckého kraje.\n\nPřírodní památka se rozkládá na jihovýchodním svahem vrchu Sovice (278 m) nad nivou Labe. Důvodem jeho zřízení je ochrana evropsky významné lokality polopřirozených suchých trávníků a facií křovin na vápnitém podloží.\n\n\n"}
{"id": "1094860", "url": "https://cs.wikipedia.org/wiki?curid=1094860", "title": "Merlin (jméno)", "text": "Merlin (jméno)\n\nMerlin jest mužské křestní jméno. Pochází keltštiny (pravděpodobně bretonštiny). Původní podoba jest \"Myrddin\", což se může vykládat jako \"pevnost u moře\". Ale může se vykládat i jako dravce dřemlíka tundrového.\n\n\n"}
{"id": "1094862", "url": "https://cs.wikipedia.org/wiki?curid=1094862", "title": "Marketing v cestovním ruchu", "text": "Marketing v cestovním ruchu\n\nCestovní ruch patří mezi druh odvětví, které se neustále rozvíjí po celém světě a má velký vliv i na HDP jednotlivých zemí. Cestovní ruch je také zdrojem pracovních míst a pracovních příležitostí. V některých případech se dá hovořit o tom, že je to pouze sezónní záležitost, neboť každá země je atraktivní v jiném období. Lidé využívají cestovního ruchu k hledání odpočinku, zábavy, sportovního vyžití nebo poznání. Jejich požadavky se neustále zvyšují. Chtějí maximum zážitků a současně vynaložení, co nejméně finančních prostředků. Umějí si najít informace a porovnat různé nabídky. (JAKUBÍKOVÁ, 2009)\n\nV současné době je tedy důležité věnovat pozornost správnému nastavení marketingové kampaně, která by neměla být agresivní, ale jejím cílem by mělo být spíše zaujmout, překvapit, zapamatovat si, oslovit a navnadit k využití nabízených služeb. Cestovní ruch je odvětví, které funguje téměř po celém světě v různých zemích a tato skutečnost má vliv i na marketingovou kampaň, neboť ta nemůže být stejná pro všechny. Musí zohledňovat kulturu dané země, zvyky, tradice, atd. Požadavky jednotlivých zákazníků jsou rovněž různorodé a závisí i na tom, co jim nabídne jejich rodná zem, protože to, co jim nenabídne, může být právě stimul k navštívení jiné země a zároveň základ pro sestavení marketingové kampaně, která by měla být zaměřena tak, aby potenciálním klientům dokázala nabídnout právě to, po čem touží.\n\nNa trhu se vyskytuje mnoho cestovních kanceláří, které fungují jako prostředník (mezičlánek). Některé se orientují pouze na domácí destinace, jiné i na zahraniční. Marketingová kampaň by proto měla zohledňovat i nabídku a představit ji tak, aby byla pro potenciální zákazníky atraktivní a lákavá. Cílem marketingové kampaně je především zvýšit konkurenceschopnost, neboť odvětví cestovního ruchu je nahuštěné velkým množstvím nabídek, z nichž ale každá není zrovna výhodná pro kupujícího.\n\nDůležitým nástrojem, který je v cestovním ruchu využíván a zároveň může sloužit jako propagace, jsou turistická informační centra, která jsou umístěna ve městech a poskytují turistům informace z různých oblastí služeb cestovního ruchu. Tato centra slouží také k propagaci různých aktivit, které jsou v okolí dostupné, stravovacích zařízení, hotelů, zážitkových agentur, apod. Zařízení, která jsou s cestovním ruchem jakkoliv propojena mají v těchto centrech své propagační letáky, které jsou pro turisty volně k dispozici a lákají k využití nabízených služeb.\n\nV cestovním ruchu se velmi často využívá i služeb průvodců, kteří plní informační, poznávací a rovněž i reklamní funkci směrem k turistům.\n\nVelmi využívaným nástrojem k propagaci je nejen v cestovním ruchu, ale dnes už snad ve všech oblastech internet, který slouží k vyhledání informací či porovnání a zhodnocení různých nabídek. Cestovní kanceláře by tak měly investovat peníze do kvalitních a přehledných webových stránek, kde budou zveřejněny jejich nabídky včetně ceny, volných termínů, kontaktů, nabízených destinací, služeb, akcí, apod. Současně se využívá i různých portálů, jako např. Invia.cz, které shromažďují nabídky jednotlivých cestovních kanceláří, a návštěvník těchto stránek si po zadání svých kriterií může vybrat pro sebe nejvhodnější nabídku. \n\nV cestovním ruchu rozlišujeme čtyři úrovně marketingu:\n\nMarketingové prostředí v cestovním ruchu je velmi proměnlivé. Organizace cestovního ruchu se měnícímu prostředí musí neustále přizpůsobovat. Marketingové prostředí cestovního ruchu sestává především z politického a právního, ekonomického, sociálního, kulturního a technologického prostředí. Jednotlivé součásti marketingového prostředí mají větší nebo menší význam v závislosti od aktivit podniků v tomto prostředí. Intenzivněji ho musí sledovat, jestli mají zahraniční klientelu, nebo vytvářejí produkty spolu se zahraničními obchodními partnery. Marketingové prostředí přináší organizacím cestovního ruchu nejen trhové příležitosti, ale také hrozby. Proto, aby organizace mohly využít potenciální trhové příležitosti a vyhnout se hrozbám, musí poznat vývoj vnějšího prostředí. To od managementu vyžaduje systematické sledování změn prostředí a zpracování informací jako podkladů pro efektivní rozhodování. V současnosti se prosazuje cíleně orientovaný marketing, který se zaměřuje na stále menší cílové skupiny – segmenty, se kterými je možné komunikovat adresněji. V této souvislosti se má věnovat pozornost segmentaci (segmentation), zacílení (targeting) a umístění (positioning). Marketing jako praktická činnost je spojen s nabídkou požadované služby ve správný čas a na správném místě, za správnou cenu, s účinnou marketingovou komunikací správným cílovým zákazníkům a tak dosáhnout prosperity.\n\nMorrison vymezuje pět typických přístupů k marketingu cestovního ruchu:\n\n1. Používání více než jen „4P“ (produkt, price, place, promotion): Uvedená 4P pro oblast služeb cestovního ruchu již nestačí, proto tuto základní řadu nástrojů rozšiřujeme o další čtyři kategorie (People, Partnership, Packaging, Programing) a říkáme, že marketing cestovního ruchu využívá 8P.\n\n\" Příklad rozšířeného mixu pro leteckou společnost:\"\n\n\" Product:\" přeprava, přesnost, rychlost, komfort, různé třídy.\n\n\" Price:\" diferencované tarify.\n\n\" Place (distribuce):\" k distribuci je uskutečněna pomocí fyzických zprostředkovatelů v prodejních kancelářích nebo naše produkty prodávají jiné cestovní kanceláře,\n\ncestovní agentury anebo s pomocí počítačových zprostředkovatelů (internet, napojení na mezinárodní distribuční a rezervační systémy).\n\n\" Promotion (propagační a komunikační mix):\" média, inzerce, propojení s tiskem (noviny, časopisy o cestování, společenské časopisy – upoutávky na slevy)\".\"\n\n\" Partnership (partnerství):\" spolupráce s cestovními kancelářemi, hotely, jinými dopravci, půjčovny aut, cateringovými společnostmi apod.\n\n\" Packaging (tvorba balíčků služeb)\": jsou schopni nabídnout komplexní balík služeb: doprava, ubytování, stravování při mezipřistání, zpoždění, zajistí odvoz z letiště do\n\nhotelu, odvoz zavazadel, občerstvení během letu.\n\n\" People (lidé):\" výběr jak zaměstnanců (odbornost pilotů, mladší sympatické ženy jako stevardky, znalost světových jazyků), tak i zákazníků (na základě segmentace\n\nzákazníků existují různé třídy, nyní je důležitý důraz na bezpečnost – kontroly, nepustí podezřelého či opilého klienta).\n\n\" Programming (tvorba programů):\" časové harmonogramy letů, mezipřistání – ubytování apod.\n\n2. Větší význam ústní reklamy: Možnosti zákazníků vyzkoušet předem služby před jejich nákupem jsou velice omezené. Zde platí pravidlo: „musíš koupit, aby si vyzkoušel“.\n\nV tomto ohledu získává na významu ústní reklama, i když v podstatě nejde o reklamu. Protože existuje pouze malá příležitost k jejich vyzkoušení či ověření předem, lidé se musí částečně spoléhat na rady jiných včetně svých přátel, příbuzných nebo obchodních partnerů.\n\n3. Používání emotivní přitažlivosti propagace: Zákazníci používají, díky nehmotnému charakteru služeb mnohem více emotivního, iracionálního rozhodování při jejich nákupu. Společnost se musí „zlidštit“, aby se s nimi zákazníci ztotožnili, musí být přidáno kouzlo osobnost.\n\n4. Složitější ověřování inovací: Služby lze kopírovat mnohem snadněji nebo zboží a to je také důvod pro to, aby firmy v oblasti cestovního ruchu byly neustále připraveny měnit a inovovat služby zákazníkům.\n\n5. Rostoucí význam dobrých vztahů s komplementárními firmami: V poslední době se velmi hovoří o „řízení vzájemných vztahů“. Klíčem k úspěchu je vědomí, že všechny okolní firmy bezprostředně ovlivňují spokojenost našich zákazníků. Tato kategorie také zahrnuje specifický a významný vztah, který existuje mez návštěvníky a místním obyvatelstvem.\n\nPodle Bartla a Schmidta pro destinaci hraje klíčovou roli součinné působení šesti prvků, které spojují zúčastněné partnery a destinaci s trhem a okolím:\n\n\n\n\n\n\n"}
{"id": "1094866", "url": "https://cs.wikipedia.org/wiki?curid=1094866", "title": "Kiss Unplugged", "text": "Kiss Unplugged\n\nKiss Unplugged je MTV Unplugged album americké skupiny Kiss. Na tomto albu se skupina sešla v původní sestavě poprvé od roku 1979. K sestavě Paul Stanley, Gene Simmons, Bruce Kulick a Eric Singer se přidá Ace Frehley a Peter Criss. Nahrávalo se v New Yorku v Sony Music Studios.\n\n"}
{"id": "1094868", "url": "https://cs.wikipedia.org/wiki?curid=1094868", "title": "Karel Thir", "text": "Karel Thir\n\nKarel Thir (4. října 1856 Tábor – 4. dubna 1931 Vranov) byl historik, archivář a profesor na gymnáziu v Táboře.\n\nKarel Thir se narodil v Táboře v domě číslo 152 v Provaznické ulici. Rodina Thirova koupila tento právovárečný dům v roce 1774. Karel Thir měl sedm mladších sourozenců: Josefa (byl děkanem v Táboře), Jana (byl děkanem v Klatovech a pak v Chrášťanech), Aloise (ředitele cukrovaru v Chrudimi), Marii (ctih. sestru v ústavu pro hluchoněmé), Anastázii (byla hospodyně u bratra Josefa), Josefu (hudebnici) a Viktorii.\n\nPo studiích na Táborském gymnáziu navštěvoval univerzity v Praze a Vídni. Po skončení vysokoškolského vzdělání vyučoval na gymnáziu v Českých Budějovicích, Domažlicích, Praze a od roku 1885 v Táboře. Zde také v roce 1888 získal profesorský titul. Vyučoval latinu, češtinu, němčinu, řečtinu, posléze i filosofickou propedeutiku. Od roku 1899 se stal městským archivářem. Koncem února téhož roku pak ve svých 44 letech odešel na odpočinek. V roce 1909 byl jmenován konzervátorem památkové péče. Za své zásluhy o poznání dějin rodného města byl v roce 1911 jmenován čestným měšťanem Tábora. Prof. Karel Thir zemřel 4. dubna 1931 v domě svého bratra Jana ve Vranově.\n\nHlavním těžištěm Thirovy vědecké činnosti jsou tři díla: \"Hradiště hory Tábor jako pevnost v minulosti\", \"Dějiny táborského pivovarnictví\" a především \"Staré domy a rodiny táborské\".\n\nSvoji vědeckou činnost vyložil profesor Thir v rozsáhlé studii, kterou uveřejnil ve výroční zprávě táborského gymnázia roku 1893. Ta se týkala pouze městského opevnění, následně byla připojena kronika válečných událostí v 17. a 18. století, pokud se Tábora týkaly. Celek vytvořil významnou vědeckou práci, která zrekonstruovala obraz i význam starého Tábora jako přední pevnosti v Čechách.\n\nDílo vzniklo k výročí založení Táborského pivovaru. Autor v této práci ocenil třistaletý hospodářský význam po dlouhou dobu téměř jediného průmyslového podniku ve městě. Práce se stála důležitým pramenem při studiu historie českého pivovarnictví.\n\nMonumentální dílo vydané ve dvou objemných svazcích v roce 1920 na oslavu 500. výročí založení Tábora. Thir uveřejnil dlouholeté výsledky své vědecké práce vztahující se k jeho drahému rodišti. Není to suchopárný výpočet dat a jmen, ale je tu zobrazen život v Táboře tak, jak se vyvíjel téměř za celých 500 let. Práce je zpracována s velkou pečlivosti. Jsou uváděna veškerá popisná čísla domů – \"Josefinské z roku 1785, \"staré\" z roku 1804 a \"nové\" z roku 1884.\n\n\n"}
{"id": "1094870", "url": "https://cs.wikipedia.org/wiki?curid=1094870", "title": "Teri Blitzen", "text": "Teri Blitzen\n\nTereza Hodanová, známá jako Teri Blitzen (* 30. března 2000), je česká youtuberka, která začala točit v květnu 2013. Získala titul Blogerka roku 2014.\n\nNarodila se 30. března 2000. Má staršího nevlastního bratra Tomáše, který je scenárista satirického pořadu Kancelář Blaník, a mladšího bratra Ríšu, který se (jako Tereza) učí anglicky a chtěl by jednoho dne začít natáčet. Její matka je její manažerkou. \n\nNa server Youtube začala nahrávat už dříve, ale až od května 2013 začala plně publikovat svá videa, která se stala slavnými . Natáčela lookbooky, oblíbená videa od Teri byla i videa o kosmetice. Stávala se postupně slavnější, když v roce 2014 vyhrála titul Blogerka roku 2014. Roku 2014 také byla na události 4FANS V červnu byla hostem prvního ročníku festivalu Utubering, kde ji fanoušci zvolili Hvězdou internetu. Dále účinkovala na televizní stanici Óčko (šlo z velké části o beauty vlogy), dělala rozhovory pro časopisy Cosmopolitan, Joy nebo Bravo. Účinkovala v show 7 pádů Honzy Dědka. \n\nDva roky spolupracovala s nápojovou firmou Bubbleology a podílela se na její propagaci, za což ji firma podporovala. Spolupráci s Bubbleology ukončila v říjnu 2016.\n\nOd ledna 2015 byla ve vztahu se Zdeňkem Piškulou, v srpnu ale Hodanová oznámila, že spolu již nejsou. V srpnu roku 2017 smazala všechna videa, která byla v českém znění. Momentálně je ve vztahu s Jakubem Strachem, který vystupuje pod jménem NobodyListen.\n\n"}
{"id": "1094871", "url": "https://cs.wikipedia.org/wiki?curid=1094871", "title": "Alexander Spendiarjan", "text": "Alexander Spendiarjan\n\nAlexander Spendiarjan (; (1. listopadu 1871, Kachovka – 7. května 1928, Jerevan) byl arménský hudební skladatel a dirigent.\n\nSpendiarjan studoval, po ukončení gymnázia v Simferopolu, v Petrohradu a Moskvě. Poté žil v Simferopolu, na Jaltě (1901) a v Sudaku, než se usadil jako učitel hudby v Jerevanu. V letech 1926–1927 byl hlavním dirigentem arménského filharmonického orchestru. Složil operu, orchestrální suitu, několik symfonických obrazů a skladeb pro violoncello, klavír a housle a písně na ruské a arménské texty. Je považován za zakladatele nezávislé arménské národní školy klasické hudby. Třikrát získal Glinkovu cenu.\n\n"}
{"id": "1094874", "url": "https://cs.wikipedia.org/wiki?curid=1094874", "title": "Mississippi", "text": "Mississippi\n\nMississippi má více významů:\n\n\n\n"}
{"id": "1094884", "url": "https://cs.wikipedia.org/wiki?curid=1094884", "title": "Greatest Kiss", "text": "Greatest Kiss\n\nGreatest Kiss je kompilace největších hitů skupiny Kiss.\n"}
{"id": "1094892", "url": "https://cs.wikipedia.org/wiki?curid=1094892", "title": "V odstínech šedé", "text": "V odstínech šedé\n\nV odstínech šedé (\"En la gama de los grises\") je chilský hraný film z roku 2014, který režíroval Claudio Marcone. Film popisuje osudy architekta, který se snaží srovnat se svým životem a svou prací. Snímek byl v ČR uveden v roce 2015 na filmovém festivalu Febiofest.\n\nMladý architekt Bruno získá zakázku od vlivného developera, který si přeje v Santiagu de Chile postavit monumentální památník. Jako spolupracovník, který mu má pomoci s návrhem, je mu představen učitel dějepisu a průvodce turistů Fernando. Bruno se právě odstěhoval od manželky a dočasně bydlí u svého dědy v dílně, aby si srovnal některé skutečnosti, kterého v životě trápí. Fernando vystupuje jako otevřený gay, což Bruna zároveň přitahuje i zneklidňuje. Jak se procházejí městem a diskutují o jeho historii a architektuře, jejich vztah postupně přeroste v milenecký poměr, což se pro Bruna neobejde bez následků.\n"}
{"id": "1094895", "url": "https://cs.wikipedia.org/wiki?curid=1094895", "title": "An-Sophie Mestachová", "text": "An-Sophie Mestachová\n\nAn-Sophie Mestachová, rodným jménem An-Sophie Mestach (* 7. března 1994 Gent) je belgická profesionální tenistka a vítězka juniorské dvouhry i čtyřhry na Australian Open 2011. Ve své dosavadní kariéře na okruhu WTA Tour vyhrála dva deblové turnaje. V rámci okruhu ITF získala do července 2016 šest titulů ve dvouhře a dva ve čtyřhře.\n\nNa žebříčku WTA byla ve dvouhře nejvýše klasifikována v září 2015 na 98. místě a ve čtyřhře pak v únoru 2016 na 64. místě. Po vítězství na juniorce Australian Open 2011 se v lednu téhož roku stala světovou jedničkou v kombinované světové klasifikaci ITF juniorů. Trénují ji Ann Devriesová a Carl Van Cappellen.\n\nV belgickém fedcupovém týmu debutovala v roce 2010 čtvrtfinálem 2. světové skupiny proti Polsku, v němž po boku Oyenové prohrála čtyřhru s párem Jansová-Ignaciková a Rosolská. Belgičanky zvítězily 3:2 na zápasy. V roce 2011 byla členkou týmu, jenž prošel do semifinále světové skupiny, kde vypadl s Českou republikou 2:3 na zápasy. Do roku 2017 v soutěži nastoupila k dvanácti mezistátním utkáním s bilancí 1–1 ve dvouhře a 7–5Čang Kchaj-linve čtyřhře.\n\nV sezóně 2008 debutovala na okruhu ITF v belgickém Koksijde. První zápas v hlavní soutěži okruhu WTA Tour odehrála v polovině května na Brussels Open 2011, kam obdržela divokou kartu. V úvodním kole však nestačila na Američanku Varvaru Lepčenkovou po dvousetovém průběhu.\n\nDne 24. listopadu 2014 poprvé v kariéře vystoupala do elitní světové stovky žebříčku WTA dvouhry, když se posunula o 23 míst a figurovala na 100. příčce. Premiéru v hlavní soutěži grandslamu zaznamenala ve dvouhře Australian Open 2015, v níž na ruskou turnajovou desítku Jekatěrinu Makarovovou uhrála pouze čtyři gamy.\n\nDo úvodního finále okruhu WTA Tour se probojovala na únorovém BNP Paribas Fortis Diamond Games 2015 v Antverpách, kam v ženské čtyřhře dostala s krajankou Alison Van Uytvanckovou divokou kartu. V boji o titul však Belgičanky nestačily na nejvýše nasazenou španělskou dvojici Anabel Medinaová Garriguesová a Arantxa Parraová Santonjaová až v rozhodujícím superitebreaku. První trofej pak vybojovala ve čtyřhře Coupe Banque Nationale 2015, zářijového turnaje v Québecu. S českou teenagerkou Barborou Krejčíkovou ve finále zdolaly argentinsko-polský pár María Irigoyenová a Paula Kaniová.\n\n"}
{"id": "1094904", "url": "https://cs.wikipedia.org/wiki?curid=1094904", "title": "Lošáček černý", "text": "Lošáček černý\n\nLošáček černý (\"Phellodon niger\" (Fr.) P. Karst. 1881) je stopkovýtrusá houba z čeledi bělozubovitých (\"Bankeraceae\") s ostnitým hymenoforem.\n\nPlodnice je spíše nízká, rozložitá, často srůstající s okolními plodnicemi v pásy a trsy. Klobouk je zpravidla nepravidelně okrouhlý, plochý či mírně vypouklý, někdy i vmáčklý až nálevkovitý, na povrchu jemně sametový, barvy tmavě šedomodré až šedočerné. Hymenofor pokrytý výtrusorodým rouškem pokrývá spodní stranu klobouku a je tvořen poměrně hustými, několik milimetrů dlouhými ostny světle šedobílé až popelavě šedé barvy. Třeň je krátký až velmi krátký, šedočerný až černý. Dužnina je černá, velmi tuhá, po zaschnutí vonící po koření Maggi.\n\nVýtrusy jsou 2,5–3,5 × 3,5–4,5 μm velké, téměř kulovité, na povrchu ostnité. Výtrusný prach je bílý.\n\nRoste nepříliš hojně v jehličnatých i listantých lesích, zejména pod smrky a borovicemi, a to koncem léta a na podzim. Jde o druh mykorrhizní. Do Červeného seznamu hub České republiky je tento druh zařazen v kategorii téměř ohrožený druh (NT).\n\nJde o nejedlou houbu.\n\n\n"}
{"id": "1094905", "url": "https://cs.wikipedia.org/wiki?curid=1094905", "title": "Smashes, Thrashes &amp; Hits", "text": "Smashes, Thrashes &amp; Hits\n\nSmashes,Thrashes & Hits je album největších hitů skupiny Kiss z roku 1988. Album obsahuje 15 písní včetně dvou nových skladeb. Obě nové písně \"Let's Put the 'X' in Sex\" a \"You Make Me Rock Hard\" napsal Paul Stanley. K oběma songům byl natočen videoklip. Písně se nesou v učesaném stylu poslední studiové desky Crazy Nights. V písni \"Beth\" zpívá vokály Eric Carr, který v roce 1980 nahradil Petera Crisse.\n"}
{"id": "1094907", "url": "https://cs.wikipedia.org/wiki?curid=1094907", "title": "Podkovka chocholatá", "text": "Podkovka chocholatá\n\nPodkovka chocholatá (\"Hippocrepis comosa\") je nižší, žlutě kvetoucí rostlina, která je v České republice považována za vzácnou a je proto chráněna. Je to jediný druh rodu podkovka který se v české přírodě vyskytuje.\n\nPůvodem evropský druh jenž se vyskytuje od Španělska a Anglie na západě až po Rumunsko a Ukrajinu na východě. Druh byl druhotně zavlečen i do Severní Ameriky. V Česku roste vzácně a pouze ve dvou oblastech, na Moravě v Bílých Karpatech a v Čechách okolo Loun. Na Slovensku je hojnější, vyskytuje se v panonské a karpatské oblasti roztroušeně až hojně.\n\nPodkovka chocholatá je v Česku považována za „praealpinský druh“, který se ze svého místa výskytu v předhůří Alp rozšířil v průběhu teplejších klimatických období směrem na sever i výše do hor. Na území republiky doputoval krátce po ukončení poslední doby ledové.\n\nJe to suchomilná rostlina milující slunce, roste na osluněných stráních stepního charakteru, na světlých mýtinách listnatých lesů, po okrajích nevysokých křovin, ve slunných roklinách nebo i na otevřených písčinách. Vyžaduje propustnou a úživnou půdu s vápencovým, čedičovým nebo jiným bazickým podložím, vyskytuje se od planárního po subalpínský stupeň.\n\nTrvalka s lysými, vystoupavými nebo poléhavými a bohatě olistěnými lodyhami, které rostou z hrubého, rozvětveného a vícehlavého oddenku sahajícího do hloubky až 50 cm. Lodyhy, které na bázi dřevnatí, vyrůstají v trsech a dosahují délky 10 až 30 cm. Jsou tenké, rozvětvené, na průřezu oblé a bývají lysé nebo roztroušeně chlupaté. Listy s dlouhými řapíky jsou velké 2 až 8 cm, lichozpeřené, se třemi až sedmi páry krátce stopkatých celokrajných lístků s krátkými vejčitými palistky. Jejich zelené, hnědozelené až nasivělé čepele jsou podlouhle až čárkovité a bývají lysé nebo na rubu krátce chlupaté.\n\nMotýlovité květy jsou uspořádány po čtyřech až deseti do okolíků, se stopkami 5 až 10 cm dlouhými, které rostou z úžlabí listů. Oboupohlavné, slabě převislé květy mají krátké chlupaté stopky. Tmavě zelený až nahnědlý, asi 4 mm dlouhý, slabě dvoupyský zvonkovitý kalich má pět trojúhelníkovitých špičatých cípů, ty jsou kratší než kališní trubka a dva horní jsou téměř po celé délce srostlé. Sytě žlutá, asi 10 mm dlouhá koruna má nazpět ohnutou pavézu se hnědými žilkami, kratší křídla s tupými oušky a krátký zakřivený člunek s malým zobáčkem. Obsahuje deset nestejně dlouhých dvoubratrých tyčinek, jedna horní je volná. Semeník s mnoha vajíčky je spodní a lysá čnělka je zakřivená. Květy produkují nektar za kterým přilétá opylující hmyz. Rostliny kvetou od dubna do srpna.\n\nPlody jsou asi 3 cm dlouhé, zploštělé, obloukovité až srpovité lusky se zobánkem na vrcholu. Mezi semeny jsou zaškrcované a ve zralosti se rozpadají na díly. Obsahují rohlíčkovitá, lesklá, nahnědlá, asi 3 mm dlouhá semena, která si podržují klíčivost jen krátkodobě. Druh má počet chromozómů x = 14 a byly zjištěné diploidni, tetraploidní i hexaploidní populace.\n\nRostlina obsahuje hlavně flavonoidy, saponiny, alkaloidy, mnohé minerální látky, organické kyseliny i aminokyseliny. V minulosti byla používána na podporu hojení ran, posilovala srdce a zlepšovala trávení. V současnosti je chráněna a její sběr v přírodě není možný.\n\nJe živnou rostlinou pro některé motýly kteří z květů sají nektar nebo listy slouží jako žír pro housenky. Jsou to např. soumračník máčkový, modrásek černolemý, modrásek jetelový a modrásek vikvicový.\n\nPodkovka chocholatá je rostlina, která z české krajiny za poslední století značně ubyla a vyskytuje se jen na několika málo místech. Je proto v „Červeném seznamu rostlin České republiky“ zapsána jako rostlina kriticky ohrožená (C1b).\n\n\n \n"}
{"id": "1094912", "url": "https://cs.wikipedia.org/wiki?curid=1094912", "title": "Peirce (kráter)", "text": "Peirce (kráter)\n\nPeirce je impaktní kráter nacházející se v severozápadní části Mare Crisium (Moře nepokojů) na přivrácené straně Měsíce. Má průměr 18,5 km, pojmenován byl podle amerického matematika a astronoma Benjamina Peirceho. Uvnitř něj se nachází několik menších kráterů, nejvýraznější z nich u jihovýchodního okrajového valu.\n\nSeverně leží menší kráter Swift (dříve Peirce B), na západě se táhne mořský hřbet Dorsum Oppel, který kopíruje okraj Mare Crisium.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "1094916", "url": "https://cs.wikipedia.org/wiki?curid=1094916", "title": "Slavija", "text": "Slavija\n\nNáměstí Slavija (srbsky v cyrilici Трг Славија, v latince Trg Slavija) je náměstí v centrální části srbské metropole Bělehradu. Nachází se cca 1,5 km jihovýchodně od třídy Terazije a administrativně spadá pod městskou část Vračar. V blízkosti náměstí se také nachází Chrám svatého Sávy.\n\nNáměstí začalo vznikat v závěru 19. století poté, co britský podnikatel Francis MacKenize začal investovat do této části okraje města. Proto se náměstí říkalo po nějakou dobu také \"Englezovac\". Současný název Slavija má náměstí podle kina téhož jména, které se na náměstí nacházelo. V dobách existence socialistické Jugoslávie nicméně neslo název prominentního socialistického politika Dimitrije Tucoviće. V prostřední části kruhového objezdu se také nachází jeho socha. Ta byla odstraněna během rekonstrukce, která započala v roce 2015. Namísto ní byla do centrální části náměstí umístěna fontána, která je nasvěcována různými barvami, a hraje různé hudební skladby. Její provoz a hudební doprovod se staly předmětem diskuze řady obyvatel Bělehradu i médií. Fontána byla zprovozněna dne 6. června 2017. Fontána byla pořízena za cenu 1,8 milionů EUR.\n\nZ architektonického úhlu pohledu není okolí náměstí nijak regulováno nebo upraveno, což vede k rozsáhlé kritice místních obyvatel. Dominantu náměstí představuje výšková budova hotelu. Některé prostory v okolí náměstí zabírají naopak nízké budovy nebo jsou prázdné a slouží jako parkoviště.\n\nKruhové náměstí představuje jednu z nejrušnějších dopravních křižovatek města. Nachází se zde i tramvajový kruhový objezd. Zastoupena je i autobusová a trolejbusová doprava. Dochází zde proto k častým dopravním zácpám, které ovlivňují provoz v celém městě.\n"}
{"id": "1094917", "url": "https://cs.wikipedia.org/wiki?curid=1094917", "title": "Matka ochranářka", "text": "Matka ochranářka\n\nMatka ochranářka (\"Helicopter Mom\") je americký hraný film z roku 2014, který režírovala Salomé Breziner. Film popisuje vztah matky ke svému dospívajímu synovi. Snímek byl v ČR uveden v roce 2015 na filmovém festivalu Febiofest.\n\nLloyd má před maturitou a bydlí pouze se svou matkou Maggie. Vycházejí spolu dobře, ačkoliv matka se vůči synovi chová velmi ochranářsky. Nedovolí dokonce ani jeho otci, aby se podílel na výchově. Lloyd by rád studoval na vysoké škole v New Yorku, ovšem školné je velmi vysoké. Maggie jednoho dne zjistí, že existují různá podpůrná stipendia pro společenské menšiny. Kdyby byl Lloyd gay, měl by velkou šanci uspět. Sám Lloyd si není úplně jistý, jestli se mu líbí spíše holky nebo kluci, ovšem zásahy jeho matky, která ho před celou školou vyoutuje a domlouvá mu rande s kluky, se mu vůbec nelíbí.\n"}
{"id": "1094919", "url": "https://cs.wikipedia.org/wiki?curid=1094919", "title": "Shiga toxin", "text": "Shiga toxin\n\nShiga toxin je bílkovinný jed produkovaný bakteriemi z čeledi Enterobacteriaceae, zejména původcem úplavice (\"Shigella dysenteriae\") a některými kmeny \"Escherichia coli\". Pokud dojde k infekci ve střevě, toxin blokuje tvorbu bílkovin v střevních epiteliálních buňkách tím, že poškozuje 23S rRNA nutnou pro správné fungování ribozomu. Přispívá tím k poškozování tlustého střeva a v tenkém střevě vyvolává průjmy typické pro počáteční fáze úplavice.\n"}
{"id": "1094921", "url": "https://cs.wikipedia.org/wiki?curid=1094921", "title": "Jelizaveta Kuličkovová", "text": "Jelizaveta Kuličkovová\n\nJelizaveta Dmitrijevna Kuličkovová, (* 12. dubna 1996 Novosibirsk) je ruská profesionální tenistka a vítězka juniorské dvouhry i čtyřhry na Australian Open 2014. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do září 2015 šest titulů ve dvouhře.\n\nNa žebříčku WTA byla ve dvouhře nejvýše klasifikována v červnu 2015 na 107. místě a ve čtyřhře pak v červenci 2014 na 460. místě. Na světovém kombinovaném žebříčku IZF juniorů figurovala nejvýše v květnu 2012 na 3. příčce. Trénuje ji Jurij Kuličkov.\n\nV ruském fedcupovém týmu neodehrála k listopadu 2015 žádné utkání.\n\nNa okruhu ITF debutovala v sezóně 2011. První zápas na okruhu WTA Tour odehrála na prosincovém Kremlin Cupu 2012, když obdržela divokou kartu do kvalifikace. V jejím úvodním kole však nestačila na Ukrajinku Irinu Burjačokovou po třísetovém průběhu. V hlavní soutěži pak zažila premiéru na Istanbul Cupu 2014, kde postoupila z kvalifikace. V prvním utkání skončila na raketě Izraelky Šachar Pe'erové.\n\nV úvodních kolech vypadla také na Hong Kong Tennis Open 2014 a Korea Open 2014. Debutovou výhru v hlavní soutěži zaznamenala na Tianjin Open 2014 v čínském Tchien-ťinu, když zdolala světovou sedmdesátku Sílviu Solerovou Espinosovou ze Španělska, aby ji následně vyřadila druhá nasazená a 22. hráčka žebříčku Pcheng Šuaj. Premiérové čtvrtfinále si zahrála na únorovém Malaysian Open 2015, na němž vyřadila sedmou nasazenou Srbku Bojanu Jovanovskou i Julii Putincevovou. Mezi poslední osmičkou nenašla recept na tchajwanskou hráčku Sie Su-wej.\n\n"}
{"id": "1094924", "url": "https://cs.wikipedia.org/wiki?curid=1094924", "title": "Jakob Steiner", "text": "Jakob Steiner\n\nJakob Steiner (18. březen 1796, Utzenstorf, kanton Bern, Švýcarsko – 1. dubna 1863, Bern, Švýcarsko) byl švýcarský matematik. Je známý především díky práci v geometrii. Pracoval především v oboru syntetické geometrie, zabýval se i kombinatorikou.\n\nElementární a známá je Steinerova věta týkající se momentu setrvačnosti v mechanice otáčivého pohybu.\n\n"}
{"id": "1094925", "url": "https://cs.wikipedia.org/wiki?curid=1094925", "title": "Vestecká spojka", "text": "Vestecká spojka\n\nVestecká spojka je plánovaná silniční komunikace na hranicích Prahy a Středočeského kraje, která bude v budoucnosti spojovat oblast Jesenice a Vestce jižně od Prahy s největším českým sídlištěm Jižním Městem a zároveň bude sloužit jako obchvat několika městských částí na jihu Prahy. Její význam vzroste po dokončení dálnice D3 do Prahy kolem roku 2030.\n\nPrvní projekty Vestecké spojky se objevily již na začátku 70. let 20. století, tehdy jako součást Pražského okruhu. Původně se počítalo s tím, že v trase dnešní Vestecké spojky povede jihovýchodní část Pražského okruhu (JVK). Od tohoto návrhu se ale po roce 1989 kvůli odporu místních obyvatel a obavy ze znehodnocení vzácných přírodních celků Milíčovského lesa a Botiče odstoupilo. Byla navržena trasa okolo Jesenice a Říčan (JVD), která byla také zanesena do územního plánu a od roku 2010 je již část této trasy (západně od dálnice D1) v provozu.\n\nPřestože o stavbě Pražského okruhu bylo rozhodnuto v jiné trase, stále se vedly debaty o nutnosti stavby páteřní komunikace v tomto regionu. Plány na stavbu Vestecké spojky v dnešní podobě se začaly objevovat na konci 20. století. Tlak na její výstavbu se zvýšil na přelomu tisíciletí, kdy začala masivní výstavba v obcích jižně od Prahy. Od roku 1999 je Vestecká spojka zanesena v územním plánu hlavního města Prahy, od roku 2006 i v územním plánu Středočeského kraje.\n\nVestecká spojka je významný projekt pro region na jižních hranicích Prahy, jižně od hlavního města, ale i pro část Prahy 12. Je rozdělena do 2 samostatných etap. 1. etapa se začne stavět nejdříve v roce 2018, 2. etapa v návaznosti na stavbu dálnice D3 do Prahy. Vestecká spojka je navržena jako silnice II. třídy. V 1. etapě bude postavena v uspořádání 1+1 pruh v kategorii S 9,5/70 s územní rezervou pro uspořádání 2+2 pruhy a kategorii S 24,5/70 v 2. etapě. Návrhová a zároveň i maximální rychlost je tedy 70 km/h, šířka 9,5 metru v 1. a 24,5 metru ve 2. etapě.\n\nCelková délka Vestecké spojky bude po úplném dokončení 6,9 km. (D0 – ul. Formanská). Odhadovaná cena je 812 mil. Kč, předpokládaná délka stavby je 24 měsíců. Očekávaná intenzita dopravy na Vestecké spojce je v 1. etapě průměrně 12 – 16 tis. aut denně (směrem k dálnici D1 se zvyšuje). Ve 2. etapě, po dokončení dálnice D3 do Prahy a další výstavbě jihovýchodně od Prahy se očekává nárůst intenzity na 20 - 24 tis. aut za den.\n\nVestecká spojka začíná na exitu 3 Pražského okruhu (D0) a pokračuje 1,6 km dlouhou částí, dokončenou současně s Pražským okruhem v roce 2010 (tzv. Vestecký přivaděč). Tato část je již od začátku čtyřproudá a nebude se tedy ve druhé etapě rozšiřovat. Vestecká spojka je v současnosti (2018) provizorně ukončena kruhovým objezdem se silnicí II/603. V budoucnu zde vznikne mimoúrovňová křižovatka s cílem zamezit kolonám na tomto frekventovaném křížení. Vestecká spojka dále povede mezi Hrnčíři a Vestcem, kde bude kvůli omezení hlukové zátěže lehce zahloubena do země. Vznikne zde také křižovatka se silnicí K Šeberovu, která ale bude mimoúrovňová až při uspořádání 2+2 pruhy. Silnice bude pokračovat kolem Hrnčíř ke křižovatce s ulicí K Labeškám mezi Hrnčíři a Rozkoší, která v první etapě také nebude mimoúrovňová. Obě dvě křižovatky budou v 1. etapě řešeny kruhovými objezdy o průměru 35 metrů a na několika místech podél trasy Vestecké spojky vzniknou protihlukové bariéry.\n\nVestecká spojka bude pokračovat dále k mimoúrovňovému exitu do nové navazující komerční zóny Průhonice-západ, kde vznikne hypermarket, doplňkové obchody a kanceláře. Dále, asi 300 metrů k dálnici D1, pokračuje jako čtyřproudá již v 1. etapě. Na dálnici D1 se Vestecká spojka napojí na kilometru 3,7 (exit 4). Za exitem 4 bude silnice pokračovat už jen jako jednoproudá každým směrem ještě asi 400 m a bude ukončena na kruhovém objezdu se silnicí Formanská, vedoucí z Újezdu do Kateřinek. Tento úsek se ale na čtyři pruhy v budoucnu rozšiřovat nebude.\n\nKomunikace bude sloužit zejména:\nVestecká spojka nejvýrazněji pomůže dopravní situaci v Hrnčířích a Šeberově, kde zamezí každodenním kolonám. Před otevřením jižní části Pražského okruhu (2010) tudy projíždělo 12 tis. aut denně. Po jeho otevření se dopravní zatížení snížilo na cca 10 tis. aut denně, ale kvůli stále probíhající výstavbě v Jesenici, Osnici, Zdiměřicích a dalších obcích se zde situace zhoršuje. V současnosti (2018) tudy projíždí 13 tis. aut denně a intenzita dopravy neustále vzrůstá. Po otevření Vestecké spojky je očekáván dlouhodobý pokles intenzity dopravy na 6-8 tis. aut denně. Obdobná je situace na příjezdu na Jižní Město od Újezdu.\n\nDůležitá je Vestecká spojka také pro obyvatele Jesenice a okolí, kterým se významně zkrátí cesta do Prahy. Na Vesteckou spojku bude převedena i část dopravy, která dnes směřuje do východní části Prahy ulicemi Vídeňská a Kunratická spojka a uleví také kapacitně nedostačujícím silnicím za jižními hranicemi Prahy. Bude sloužit i jako obchvat Kateřinek a části Jižního Města (po dokončení k ulici Formanská) a bude obsluhovat také nově vzniklou komerční zónu.\nVestecká spojka je klíčová také z důvodu budoucího napojení dálnice D3 na Pražský okruh u Jesenice okolo roku 2030. Právě v souvislosti se zprovozněním dálnice D3 do Prahy bude otevřena 2. etapa Vestecké spojky – zkapacitnění na uspořádání 2+2 pruhy po celé její délce a přestavba všech křižovatek na mimoúrovňové.\n\nNa dálnici D3 u Prahy je očekávaná intenzita dopravy 35 tis. aut denně. Z tohoto počtu by měli směřovat na Vesteckou spojku řidiči, mířící po magistrále do centra, na Prahu 10 a 11 - cca 5 tis. aut denně. Bez Vestecké spojky hrozí zahlcení ulice Vídeňská (603) a dopravní kolaps v této části Prahy.\n\nInvestorem této stavby je Středočeský kraj. V současnosti (2018) je vydáno kladné stanovisko EIA (2012) a probíhají výkupy pozemků. Již delší dobu je také schválen investiční záměr této stavby a je zanesena v územním plánu hl. m. Prahy i Středočeského kraje. Územní rozhodnutí v roce 2013 úspěšně napadlo u Krajského soudu v Praze několik vlastníků dotčených pozemků a MČ Praha-Křeslice a Vestecká spojka tak musela být z územního plánu odstraněna. Po přepracování projektu ale byla Vestecká spojka v územním plánu obnovena.\n\nVývoj výstavby bude záviset na finančních prostředcích a případných odvoláních proti stavbě. Dokončená by Vestecká spojka měla být za 2 roky od zahájení stavebních prací.\n\nObce a obyvatelé v regionu jsou ke stavbě a významu Vestecké spojky skeptičtí, neboť významně zasahuje do biokoridoru a klidové zóny, které je v této oblasti budována. Také MČ Praha-Křeslice, která se obává prodloužení Vestecké spojky až do Uhříněvsi. Toto prodloužení se ale v současnosti (2018) neplánuje a ani v budoucnosti se s dalším prodlužováním Vestecké spojky nepočítá.\n\nV MČ Praha-Újezd se uskutečnilo v dubnu 2015 referendum o Vestecké spojce, které ale bylo kvůli nízké účasti prohlášeno za neplatné. \n\nSe vznikem této stavby nesouhlasí Jesenice a Vestec, dotčené obce, přes jejichž území by měla tato dopravní stavba případně vést.\n"}
{"id": "1094927", "url": "https://cs.wikipedia.org/wiki?curid=1094927", "title": "Věra Chase", "text": "Věra Chase\n\nVěra Chase (* 19. listopadu 1971 Praha) je česká spisovatelka, básnířka, textařka a překladatelka. Má dvě děti a je rozvedená. Druhým manželem byl český výtvarník Filip Turek. Žije střídavě v Praze a Kokoníně u Jablonce nad Nisou.\n\nNarodila se do pražské literární rodiny, psaní se věnovala už od dětství, vzorem jí byl dědeček Alois Svoboda - novinář. Vystudovala překladatelství a tlumočnictví na Filozofické fakultě Univerzity Karlovy v Praze. Spoluredigovala bilingvní literární časopis Jedním okem/One Eye Open, zaměřený na genderové otázky v mezinárodních souvislostech, spolupracovala na tvorbě literárně kulturní revue Labyrint.\n\nJejí vlastní literární tvorba sahá od básní přes básnickou prózu, povídky, dramatické pokusy až k psaní románů. Její dobrodružně-fantasticko-filozoficko-humorný román Vášeň pro broskve, jehož děj se odehrává na fiktivní planetě ve fiktivní budoucnosti, protkaný spoustou kulturních odkazů, sršící vtipem originálních slovních hříček, a přesto předkládající čtenáři vážné otázky, získal v roce 1998 Literární cenu Knižního klubu. Básně a prózy Věry Chase, tematicky i formálně často velmi různorodé, spojuje neortodoxní práce s jazykem - experimentování s jeho odlišnými fasetami, žánry, styly a žargony. \n\nVěra Chase je známa i originální atmosférou svých autorských čtení. V roce 1998 na pozvání Indian Poetry Society přednášela a četla své texty, které píše i v angličtině, v India International Centre v Novém Dillí. V roce 1997 přednesla na University Rutgers v USA řeč Smugling Verses o současné české poezii a v roce 2001 reprezentovala českou literaturu na knižním veletrhu ve Frankfurtu nad Mohanem.\n\nKromě vlastního psaní Věra Chase překládá literární a umělecké texty z angličtiny do češtiny i naopak - je autorkou řady překladů poezie, mnoha teoretický textů o výtvarném umění a dvou románů současných anglicky píšících spisovatelek.\n\nZ autorčiny básnické tvorby se vyčleňuje skromná oblast písňových textů - nejznámějším je nejspíše text-báseň Elida, zhudebněná a nazpívaná Ivou Bittovou jako titulní píseň na stejnojmenné desce, nahrané v roce 2005 s proslulou americkou experimentální skupinou Bang on a Can All-Stars.\n\n\n\n\n\n\n\n"}
{"id": "1094929", "url": "https://cs.wikipedia.org/wiki?curid=1094929", "title": "Událost cenomansko-turonského rozhraní", "text": "Událost cenomansko-turonského rozhraní\n\nUdálost cenomansko-turonského rozhraní, také známa jako \"cenomansko-turonské vymírání\", \"cenomansko-turonská anoxická událost\", \"vymírání ve svrchní křídě\", v Evropě uváděná jako \"Bonarelliho událost\", byla pozdější ze dvou anoxických vymírání v periodě křída, na rozhraní stupňů cenoman a turon.\n\nUdálost nastala před 91,5 ± 8,6 miliony lety a přinesla vyhynutí některých druhů dinosaurů (teropodi z čeledi \"Pliosauridae\", dále mořských plazů ze skupin \"Pliosauridae\" a možná i \"Ichthyosauria\"). Jiná zvířata zase zaznamenala ztráty biodiverzity. Přestože je příčina stále nejasná, výsledek zbavil oceán kyslíku na téměř milion let, a způsobil vyhynutí zhruba 27 procent mořských bezobratlovců. Toto globální narušení životního prostředí navýšilo teploty atmosféry a oceánu. Sedimenty z rozhraní ukazují bohatství stopových prvků a obsahují zvýšení teploty o 13°C.\n\nJedna možná příčina je podmořský vulkanismus, který se objevil zhruba o 500 000 let dříve. Během tohoto období dosáhla míra tvorby nové zemské kůry nejvyšší hodnoty za 100 milionů let. Toto bylo hlavně způsobeno rozpínáním roztavených plášťových chocholů pod oceány na hranici litosféry. Toto vyústilo v zesílení oceánské kůry v Pacifiku a Indickém oceánu. Tento vulkanismus by produkoval velké množství oxidu uhličitého (CO) do atmosféry a to by vedlo ke globálnímu oteplování. V oceánech by emise SO, HS, CO a halogenů zvýšily kyselost vody, způsobíc rozpouštění uhličitanů a další uvolňování oxidu uhličitého. Když by vulkanická aktivita poklesla, tento rozběhnutý skleníkový efekt by byl pravděpodobně uveden do zpětného chodu. Zvýšený obsah CO v oceánech by mohl zvýšit organickou produktivitu v povrchových vodách. Spotřeba tohoto nového bohatého organického života aerobními bakteriemi by působila anoxii a masové vymírání. Výsledná zvýšená úroveň rozkládání uhlíku by vysvětlovala nánosy černých lastur v oceánských pánvích.\n"}
{"id": "1094941", "url": "https://cs.wikipedia.org/wiki?curid=1094941", "title": "Heinkel He 116", "text": "Heinkel He 116\n\nHeinkel He 116 byl německý čtyřmístný čtyřmotorový dálkový průzkumný letoun smíšené konstrukce. Objednávka přepravce Deutsche Luft Hansa (DLH), zadaná společnosti Heinkel, požadovala stroj pro zamýšlenou leteckou přepravu pošty na Dálný východ přelety horských pásem Pamíru a Himálaje. Této úloze měl odpovídat patřičný dolet letadla a dostup minimálně 7500 m.\n\nPrvní prototyp označený Heinkel He 116 V1 byl zalétán 9. prosince 1936. Jeho pohon zajišťovaly čtyři řadové osmiválcové invertní vzduchem chlazené motory Hirth HM 508 C o vzletovém výkonu 199 kW, které poháněly dvoulisté stavitelné vrtule VDM. U Deutsche Luft Hansa obdržel jméno „Lübeck“, avšak i přes příznivý průběh zkoušek ho německý dopravce nezařadil do služby. Po určitou dobu létal v Rostocku jako zkušební, později byl dislokován na základně Rechlin.\n\nDLH do užívání převzala druhý prototyp He 116 V2 (Werk-Nr.545, D-AJIE, „Schlesien“), který představoval vzor verze A, a čtvrtý prototyp dokončený jako třetí kus He 116 A-02 (V4, D-ATIO, „Hamburg“).\n\nDo začátku roku 1938 vyrobila firma Heinkel čtyři stroje varianty He 116 A-0 a navíc dva prototypy He 116 V7 (D-ADEG) a He 116 V8 objednané RLM, které měly převzít roli fotografického průzkumu. Tyto dva prototypy byly vybaveny novými prosklenými příděmi spolu s prodlouženým trupem na 14,30 m a staly se vzorem pro šest sériových letounů pro Luftwaffe, kde obdržely označení He 116 B-0.\n\nDva letouny He 116 A-0 zakoupilo Japonsko (J-BAKD, „Nogi“ a J-EAKF, „Togo“). Do Tokia byly dodány 29. dubna 1938 a následně sloužily u Mandžuské letecké společnosti (MAL). Létaly do konce války na poštovním spojení s mateřskými ostrovy.\n\nExemplář He 116 A-03 (V3, D-AFRD, „Rostock“) byl v roce 1938 upraven za účelem ustavení světového rekordu v dálkovém letu. Nosná plocha křídla byla zvětšena prodloužením rozpětí na 25 m společně s úpravou pohonných jednotek HM 508 H. Letoun dostal označení He 116 R a ke svému rekordnímu letu odstartoval 30. června 1938. Za 46 hodin a 18 minut překonal průměrnou rychlostí 215,6 km/h vzdálenost 10 000 km.\n\n\n\n\n\n"}
{"id": "1094943", "url": "https://cs.wikipedia.org/wiki?curid=1094943", "title": "Swift (kráter na Měsíci)", "text": "Swift (kráter na Měsíci)\n\nSwift je impaktní kráter nacházející se v severozápadní části Mare Crisium (Moře nepokojů) na přivrácené straně Měsíce. Má průměr 11 km, pojmenován byl podle amerického astronoma Lewise Swifta.\n\nSwift je miskovitého tvaru s malou plochou dna kolem středu. Než jej v roce 1976 Mezinárodní astronomická unie přejmenovala, nesl název Peirce B.\n\nJižně od něj leží větší kráter Peirce, na západě se táhne mořský hřbet Dorsum Oppel, který kopíruje okraj Mare Crisium.\n\n"}
{"id": "1094944", "url": "https://cs.wikipedia.org/wiki?curid=1094944", "title": "Róbert Borták", "text": "Róbert Borták\n\nRóbert Borták (* 1. dubna 1951) je bývalý slovenský fotbalový obránce.\n\nV československé lize hrál za VSS Košice ve 20 zápasech a dal 1 gól. V Poháru UEFA nastoupil v roce 1973 ve 2 utkáních proti Honvédu Budapešť, dal si vlastní gól.\n\n\n"}
{"id": "1094946", "url": "https://cs.wikipedia.org/wiki?curid=1094946", "title": "Vojtech Battányi", "text": "Vojtech Battányi\n\nVojtech Battányi (* 20. března 1950, Svätá Mária) je bývalý slovenský fotbalový obránce. S fotbalem skončil po zranění ve 27 letech.\n\nV československé lize hrál za VSS Košice. Nastoupil v 63 ligových utkáních a dal 2 ligové góly. V Poháru UEFA nastoupil v roce 1973 ve 2 utkáních proti Honvédu Budapešť.\n\n\n"}
{"id": "1094947", "url": "https://cs.wikipedia.org/wiki?curid=1094947", "title": "Uncut", "text": "Uncut\n\nUncut může být:\n\n"}
{"id": "1094951", "url": "https://cs.wikipedia.org/wiki?curid=1094951", "title": "Uncut (hudební skupina)", "text": "Uncut (hudební skupina)\n\nUncut je kanadská indierocková hudební skupina, která vznikla původně jako duo v roce 2001 v Torontu. Tvoří ji zpěváci a kytaristé Ian Worang a Chris McCann, baskytarista Derek Tokar a bubeník Jon Drew. V letech 2002 a 2004 skupina vydala dvě 12\" desky. Již roku 2004 vyšlo její první dlouhohrající album, které bylo mnoha kritiky označeno za nejlepší rockové album z torontské scény za poslední desetiletí. Kapela vydala o dva roky své druhé album a za dalších sedm let třetí.\n\n\n"}
{"id": "1094953", "url": "https://cs.wikipedia.org/wiki?curid=1094953", "title": "Corneliu Baba", "text": "Corneliu Baba\n\nCorneliu Baba (18. listopadu 1906, Craiova – 28. prosince 1997, Bukurešť) byl rumunský malíř a jeden z největších portrétistů své země.\n\nBylo mu sedm let, když mu jeho otec Gheorghe, který byl kostelní malíř, postavil ve svém ateliéru vlastní malířský stojan. Učil svého syna podle přísných akademických pravidel. Corneliu se zajímal o umění, a po maturitě v roce 1926 a požádal o přijetí na Akademii výtvarných umění v Bukurešti, kde ale neuspěl. Svou první výstavu měl se svým otcem. V roce 1934 se stal studentem Nicolae Tonitza na univerzitě v Jasy. O dva roky později se oženil se spolužačkou. V roce 1938 byl pověřen navrhnout interiér Hasaské kaple. Během svého pobytu ve městě Oradea se seznámil s malíři Alfredem Macalikem, Erno Tiborem a Moritzem Baratem. V roce 1939 se stal asistentem na katedře malby výtvarných umění v Jasy a v roce 1946 profesorem malby. O dva roky později byl krátce zatčen a v roce 1949 suspendován bez udání důvodu. Přestěhoval se do Bukurešti, intenzivně se věnoval malování a podruhé se oženil. V roce 1954 získal \"Národní cenu za umění\", o rok později zlatou medaili na Mezinárodní výstavě ve Varšavě. V roce 1956 se účastnil benátského bienále, stejně jako dalších výstav v Moskvě, Leningradu a v Praze. O dva roky později byl jmenován profesorem malby na Institutu výtvarných umění Nicolae Grigorescu v Bukurešti. V příštích několika letech cestoval do zahraničí, zúčastnil se řady výstav (v Káhiře, Londýně a Pekingu) a získal další ocenění. V roce 1988 se zhroutil na schodech ateliéru a ochrnul. Zemřel v 91 letech a je pochován na hřbitově Bellu v Bukurešti.\n\n\n"}
{"id": "1094961", "url": "https://cs.wikipedia.org/wiki?curid=1094961", "title": "Spin (rozcestník)", "text": "Spin (rozcestník)\n\nSpin může být:\n\n"}
{"id": "1094966", "url": "https://cs.wikipedia.org/wiki?curid=1094966", "title": "Lejli a Medžnun (opera)", "text": "Lejli a Medžnun (opera)\n\nLejli a Medžnun (v ázerbájdžánském originále , ) je opera o pěti (někdy též čtyřech) dějstvích a šesti obrazech ázerbájdžánského skladatele Uzeira Abdula Husejn-oglyho Hadžibekova (Hadžibejliho) na libreto, které napsal sám se svým bratrem Džejhunem podle stejnojmenné tragédie básníka Muhammada Füzuliho z 16. století. Tato klasická látka o nešťastné lásce je populární po celém Blízkém východě a v Jižní a Střední Asii.\n\nOpera \"Lejli a Medžnun\" položila základ syntézy soudobých prostředků hudebního vývoje a svébytných rysů ázerbájdžánského národního lidového umění. Protože jejím podkladem je bohatý folklórní materiál (především mugamy a lyrické písně), stala se tato opera prvním pokusem o spojení staletých lidových hudebních tradic s obecně sdílenými formami hudebního umění. Tímto způsobem vznikl nový žánr takzvané mugamové opery kombinující hudbu fixovanou notovým zápisem – totiž pro sbory a evropské hudební nástroje – se sólistickou improvizací pro vokály a tradiční východní hudební nástroje (mugamem).\n\nOpera byla napsána roku 1907 a premiéru měla podle juliánského kalendáře 12. ledna, tj. 25. ledna podle gregoriánského kalendáře, roku 1908 v Baku v Dramatickém divadle Hadžiho Zejnalabdiny Tagijeva, provedla ji tam divadelní společnost Nidšat.\n\nHadžibekova \"Lejli a Medžnun\" je považována nejen za první ázerbájdžánskou operu a „perlu ázerbájdžánské kultury“, ale i za první operu v celém muslimském světě vůbec.\n\nJak později vzpomínal autor opery Uzeir Hadžibekov, učinilo na něj v dětství hluboký dojem představení kusu \"Medžnun u hrobu Lejli\" v podání nestora ázerbájdžánského hudebního divadla Abdurrahima-beka Achverdijeva (1870–1933), které se konalo na konci 19. století ve skladatelově rodném městě Šuša. Úlohu Medžnuna hrál tehdy známý chanende (tj. lidový pěvec) Džabbar Karjagdyogly (1861–1944) a Uzeir, tehdy právě třináctiletý, zpíval v chlapeckém sboru doprovázejícím pěvce. Partie postav představovaly vlastně mugamové improvizace prováděné na text odpovídajících úseků Füzuliho básně a dění na jevišti bylo komentováno pomocí nevelkých sborových fragmentů (tesnifů) týchž mugamů. Později ve svých vzpomínkách Hadžibekov napsal, že toto představení šušovských ochotníků mělo velký význam pro jeho rozhodnutí napsat první ázerbájdžánskou operu. Napsal:\n\nMyšlenka napsat operu, která by využívala téma z ázerbájdžánské literatury, napadla Hadžibekova v době, kdy studoval na Zakavkazském učitelském semináři v Gori. V Tbilisi viděl Rossiniho operu \"Lazebník sevillský\" a nadchla jej.\n\nUž v roce 1907 napsal tehdy dvaadvacetiletý Uzeil Hadžibekov operu \"Lejli a Medžnun\". Její libreto napsal se svým šestnáctiletým bratrem Džejhunem (1891–1962). Zkoušky se konaly v pokoji Hadžibekových v hostinci Ismailia. V posledních dnech roku 1907 se pak zkoušky na návrh blízkého přítele Hadžibekových Imrana Kasumova (prvního představitele Lejlina otce) konaly v jeho prostorném bytě.\n\nPrvní představení opery \"Lejli a Medžnun\", pořádané divadelní sekcí muslimského osvětového spolku \"Nidžat\", se konalo 25. (podle juliánského kalendáře 4.) ledna 1908 v prostorách divadla ázerbájdžánského ropného podnikatele Hadžiho Zejnalabdiny Tagijeva (1823–1924) v Baku. Režisérem premiéry byl Husejn Arablinskij, dirigoval Abdurrahim-bek Achverdijev, titulní úlohy zpívali Husejnkuli Sarabskij a Abdurrachman Faradžev, sólo na taru hráli Kurban Pirimov a Širin Achundov. Choreografem byl Bachram Vezirov, nápovědou А. Rzajev a odpovědným pořadatelem Bala-bek Ašurbekov (otec historičky Sary Ašurbejli). Sám Uzeir Hadžibekov hrál v orchestru na housle.\nPremiéra se neobešla bez potíží. Tak se dvě hodiny před začátkem ukázalo, že dva houslisté nedorazí. Hadžibekov musel přepsat část hudby určené pro housle a sám sestoupit do orchestřiště, aby hrál na tento nástroj.\nHadžibekovova opera měla i nepřátele. Byli jimi místní mulláhové a konzervativní místní úřady tzv. „koči“. Podle některých údajů byl Sarabskij po premiéře opery dokonce napaden z příkazu místního mulláha. V pamětech vydaných v roce 1930 Sarabskij píše:\n\nMezi účinkujícími v opeře nebyl Hadžibekov jediným neprofesionálem. Tak například první představitel Medžnuna Husejnkuli Sarabskij pracoval ve vodárně nedaleko od hostince Tebriz, kde žil Uzeir Hadžibekov. Jednou prý slyšel, jak si mladík prozpěvuje při práci. Zanedlouho jej pak Hadžibekov angažoval na hlavní roli Medžnuna.\n\nZ praktického hlediska obtížnou úlohou se ukázalo nalézt představitele role Lejli. V souladu s islámskou tradicí nebylo muslimkám povoleno vystupovat na divadle. Hadžibekov také nemohl pustit na scénu ruskou herečku, protože by neuměla správně hrát a zpívat mugamy. Tehdy ke hraní role Lejli přesvědčili mladého učně z čajovny Abdurrahmána Faradževa. Hadžibekov slyšel Faradževa poprvé v čajovně, pozval jej do divadla a přidělil mu úlohu Lejli. Sarabskij ve své knize \"Staré Baku\" píše o tom, jak přemlouvali Faradževa, aby v této roli vystoupil, a slibovali mu, že se o tom nikdo nedozví, s jakou námahou od něj získali souhlas a nalíčili ho. Ve druhém představení Faradžev odmítl vystoupit z důvodu nátlaku nepřátel divadla. Tehdy Hadžibekovův bratranec Badalbek Badalbejli, který také v těchto letech hrával Medžnuna, přemluvil k ztělesnění Lejli svého bratra Ahmeda Agdamského (Əhməd Ağdamski). Následně hrál Agdamskij v Hadžibekových dílech takové ženské role jako Asli v \"Asli a Keram\", Gülnaz v \"Když ne ta, tedy ta\", Gülčochra v \"Aršin mal alan\", Minnat chanum v \"Muži a ženě\", Tachmina v \"Rustamovi a Zochrab\" a Churšud Banu v \"Šachu Abbasovi a Churšud Banu\". První ženy v úloze Lejli se objevily na scéně až v polovině 20. let 20. století.\n\nOpera Uzeira Hadžibekova \"Lejli a Medžnun\" položila základ ázerbájdžánské opeře. Hadžibekov se stal zakladatelem žánru mugamové opery. Později vzpomínal:\nUzeir Hadžibekov si zvolil za námět známou báseň Füzuliho a za výchozí materiál žánry lidové hudby, což značně usnadnilo přijetí díla muslimskou společností. V první redakci opera sestávala z 5 dějství a 6 obrazů, v pozdější ze 4 dějství a 6 obrazů. V roce 1920 byly do opery připsány nové tance ve scéně svatby Ibn Salama.\n\nPo třicet let od své premiéry se \"Lejli a Medžnun\" hrála každou sezónu. Operní představení se odehrávala v přeplněném sále (z čehož Hadžibekov po finanční stránce nic neměl, neboť musel svou operu hned na začátku prodat za pakatel). Časopis \"Игбал\" ve vydání ze dne 27. listopadu 1912 psal:\nPo Baku, již za pět let po premiéře, byla v roce 1913 opera provedena ve skladatelově rodné Šuše. Podle vyprávění samotného H. Sarabského, který hrál roli Medžnuna, už několik dní před začátkem byly vstupenky na obě plánovaná představení vyprodány, ale lidí, kteří se snažili operu spatřit, bylo stále mnoho. Sarabskij vzpomíná:\n\nPrvní představení opery za hranicemi Ázerbájdžánu se konalo v Tbilisi roku 1914. Ještě v předrevolučních letech hráli ázerbájdžánští herci operu v dalších městech Zakavkazí, Střední Asii (v prosinci roku 1916 v Taškentu) a v Íránu. Po roce 1917 byla opera nastudována nebo hostujícími soubory předváděna na scénách mnohých měst regionu, například v Rusku (Moskva a Petrohrad 1917, dagestánská Machačkala 1945, Kazaň 1953), na Ukrajině (Kyjev 1952, v Íránu (Tabríz 1945), v Turecku (Istanbul 1952), v Gruzii, v Uzbekistánu nebo v Turkmenistánu, roku 1925 v Paříži a roku 1952 v Pekingu. Pod vlivem opery \"Lejli a Medžnun\" napsal íránský demokratický básník Mirzade Ešgi v roce 1916 \"Rastachize šahrijarane\" (\"Vzkříšení íránských šáhů\"), která je považována za první íránskou operu. I jedna z prvních uzbeckých oper, \"Lejli a Medžnun\" Reinholda Glièra a Taliba Sadykova, poprvé uvedená v roce 1940, byla napsána na námět téže arabské legendy a její hudební materiál obsahuje prvky folklórní tvorby, včetně makomů (uzbecká obdoba mugamů). Muzikolog Semjon Lvovič Ginzburg roku 1946 napsal:\nV letech 1945–1946 napsali ukrajinský skladatel Julij Mejtus a turkmenský skladatel operu \"Lejli a Medžnun\" na turkmenské libreto, měla premiéru roku 1946 a je dosud v Ašchabadu hrána. Roku 1969 napsal balet \"Lejla a Medžnun\" také ázerbájdžánský skladatel Kara Karajev.\nŽánr mugamové opery, který byl tímto dílem založen, pak Hadžibekov dále rozvíjel ve svých následujících operách (\"Šejch Zenan\" 1909, \"Rustamovi a Zochrab\" 1910, \"Šach Abbas a Churšud Banu\" 1911, \"Asli a Keram\" 1912, \"Harun a Lejla\" 1915); ve své vrcholné opeře \"Kör-ogly\" (vzniklé v letech 1932–1936) se však pokoušel tento model překonat a přenést základní charakteristiky ázerbájdžánské hudby do operního celku celkově a ne jen formou citátu. V rozvoji původního žánru pokračovali například Muslim Magomajev (\"Šach Ismail\", 1919) nebo v novější době Šafira Achundova (\"Skála nevěst\", 1972).\n\nNové inscenace \"Lejli a Medžnuna\" v Ázerbájdžánském divadle opery a baletu v Baku realizovali režiséři Soltan Dadaşov (1935, 1958), Mehdi Məmmədov (1955, 1976), Firudin Səfərov (1994). V hlavních rolích vystupovali mimo jiné Əliövsət Sadıqov, Hüseynağa Hacıbababəyov, Əbülfət Əliyev, Bəkır Qaşımov, Qulu Əsgərov, Canəli Əkbərov, Arif Babayev, Alim Qasımov (jako Medžnun), Sürəyya xanım Qacar, Həqiqət Rzayeva, Gülxar Həsənova, Rubaba Muradova, Sara Qədimova, Zeynəb Xanlarova, Nərminə Məmmədova, Səkinə İsmayılova, Qəndab Quliyeva (jako Lejli). Opera se hrála často v přepracované čtyřaktové verzi (1. a 2. dějství se staly dvěma obrazy jediného dějství a pořadí 3. a 4. dějství bylo převráceno).\nLibreto opery bylo vydáno poprvé v roce 1912 v Baku nakladatelstvím bratří Orudževových. Klavírní výtah byl vydán roku 1959 a partitura roku 1983, přičemž hlavním redaktorem byl skladatel Kara Karajev (Qara Qarayev), redaktorem a autorem nové orchestrální redakce byl skladatel Nazim Aliverdibekov (Nazim Əliverdibəyov), předmluvu a komentáře napsala hudební vědkyně Zemfira Safarova (Zemfira Səfərova).\n\nV roce 2008 se na základě rozhodnutí prezidenta Ázerbájdžánské republiky Ilhama Alijeva v zemi oficiálně slavilo sté výročí premiéry \"Lejli a Medžnuna\". V témže roce bylo sté jubileum opery vzpomínáno i v rámci UNESCO. Bylo odhadnuto, že do té doby (tj. do roku 2009) byla opera hrána více než 20 000krát. 23. listopadu 2008 se v Dauhá konala v rámci projektu „Hedvábná stezka“ světová premiéra multimediálního aranžmá opery \"Lejli a Medžnun\" v provedení souboru sestaveného violoncellistou Yo-Yo Ma za účasti západních i východních hudebníků.\n\nV následujícím roce Yo-Yo Maův projekt pokračoval v řadě měst Spojených států amerických a Kanady (Boston, Toronto, Providence, Chicago, Washington, Ann Arbor, Minneapolis). V orchestru byly využity tradiční východní hudební nástroje a účastnili se ho i známý zpěvák mugamu Alim Qasımov a jeho dcera Fərqanə Qasımova. Konzultantkou projektu byla etnomuzikoložka a profesorka University of Indiana a Bakuské hudební akademie Aida Huseynova.\n\n15. března 2011 měla premiéru nová inscenace na scéně Ázerbájdžánského divadla opery a baletu v rámci II. mezinárodního festivalu „Svět mugamu“. Režisérem a scénografem byl Rafiz İsmayılov, Leili zpívala Nəzakət Teymurova a Medžnuna Mənsum İbrahimov. V následujícím roce hlavní představitele nahradili Səbuhi İbayev a Lalə Məmmədov. 10. listopadu 2012 byla opera poprvé hrána v San Franciscu. Role Lejli a Medžnuna ztělesnili Vusalja Musajeva a Ilkin Achmedov. Pěvce doprovázel Imamjar Hasanov (na kjamanču) a Rufat Hasanov (na tar), jakož i orchestr sestávající z čínských, indických, jihokorejských a amerických hudebníků.\n\nPředehra a prolog-sbor: \"Şǝbi hicran yanar canım\".\nGejs na trávníku před školou čeká, až vyjde Lejli (1. instrumentální mugam \"Mahur-Hindi\", zpěv Gejse \"Yandı canım hicr ilə, vəsli-ruxi-yar istərəm\"). Konečně se Lejli objeví (týž mugam, zpěv \"Eşq daminə giriftar olalı zar olubam\"). Nejprve se zdraví: Gejs náruživěji, Leili zdrženlivěji (mugam \"Şikəsteyi-Fars\", zpěv Gejse \"Gördüm ol xurşidi-hüsnün ixtiyarım qalmadı\" a Lejli \"Yar hali-dilimi zar bilibdir, bilirəm\"). Gejs dívce vyznává lásku a tato láska je vzájemná, i Lejli se přiznává, že Gejse miluje (mugam \"Segah\", zpěv Gejse a Lejli \"Paybənd oldum səri-zülfi-pərişanın görüb\" a č. 2 – jejich duet \"Ah, eylǝdiyim servixu ramanın ücündür\"). V odpověď na svá vyznání slyší hrdinové hlas sboru, který je oba varuje před trestem rodičů za neposlušnost (č. 3 – sbor \"Ah görün bu azğinlar dǝrsdǝn ğaçıbne edilǝr\"). Lejlini přátelé shledávají její chování nepřístojným a spěšně ji odvádějí. Gejs zůstává sám.\n\nPřichází Gejsův otec a vyptává se syna, proč je tak nepokojný a smutný; syn se mu přiznává, že je zamilován (mugam \"Çargah\", zpěv otce \"Ey bülbüli-bustani-bidad\" a zpěv Gejse \"Ey piri-şikəstə halü-naşad\"). Matka Gejsovi nabízí, že mu rodiče najdou vhodnou nevěstu, ale Gejs tvrdí, že se již zamiloval do jedné určité dívky – Lejli (mugam \"Müxalif\", zpěv matky \"Ey rahəti-canü nuri-didə!\" a zpěv Gejse \"Ey ruhi-rəvanım ata, ana!\") Gejs žádá, aby k ní rodiče vypravili námluvčího. Vypráví jim, že ho láska zbavuje rozumu a stává se „Medžnunem“, zamilovaným bláznem (č. 4 – tercet \"Durun gedǝk evimizǝ\"). Pod tímto argumentem jeho otec slibuje, že půjde synovým jménem požádat o Lejlinu ruku (mugam \"Müxalif\", zpěv \"Can vermə qəmi-eşqə ki, eşq afəti-candır\").\n\nDruhé dějství začíná sborem dívek, zastupujících veřejné mínění. Ty vyčítají Lejlině matce, že pouštěla dceru do školy, protože se o ní šíří pověst, že se zamilovala bez svolení rodičů (č. 5 – sbor \"Leylini qoyma mǝktǝbǝ getsin\"). Lejli se vrací a matka ji konfrontuje s pověstmi, které se k ní donesly, ale Lejli tvrdí, že ničemu nerozumí a že je poslušnou, prostoduchou dívkou (střídavě mugamy \"Simai-Şəms\" a \"Hicaz\", zpěvy matky a Lejli \"Oldum bu xəbərlə mən pərişan\"). Nakonec jí matka zakáže nadále navštěvovat školu, protože se to pro cudnou dívku nehodí. Lejli se zhrozí, připomíná, že ji rodiče do školy sami posílali, a s pláčem prosí matku, aby zákaz odvolá (mugam \"Sarənc\" a zpěv Lejli \"Mən məktəbə rəyim ilə getmən\").\n\nLejli a její matka zacházejí do domu, přichází Lejlin otec se skupinou Arabů. Ti mu vyprávějí o tom, že se sem chystá na námluvy Gejsův otec Abulgejs, ale radí mu, aby dal zápornou odpověď. Abulgejsův syn je Medžnun, blázen, kterému se všichni smějí, žádný vhodný ženich a zeť (mugam \"Şur\" a zpěv dvou Arabů \"İndi gələcək bura Əbül-Qeys\", č. 6 – sbor \"Verme, verme\").\n\nPřicházejí Medžnunovi námluvčí v čele s jeho otcem. Ten obřadně přednáší jménem svého syna žádost o Lejlinu ruku, ale Lejlin otec opakuje, co se o Medžnunovi povídá, a žádost rozhodně odmítá (mugam \"Şur\", zpěv Medžnunova otce \"Ey qədrlə qibleyi-qəbail!\" a zpěv Lejlina otce \"Ey qovm içində bir xirədmənd!\"). Gejs-Medžnun je zdrcen (mugan \"Kürd-Şəhnaz\", zpěv \"Yarəb, bəlayi-eşq ilə qıl aşina məni\"). Sbor Medžnunových námluvčích za něj ještě přimlouvá, ale Lejlin otec odmítá ještě rozhodnějšími a urážlivějšími slovy (č. 7 – sbor \"Ey ǝrǝb, sǝn bizi moyus etmǝ\"). Po odchodu ostatních Lejlin otec zpívá o své představě ženicha pro jeho dceru (mugam \"Şur\" a zpěv \"Nəslilə olur bəqayi-insan\").\n\nV tom se blíží jiný houf námluvčích. I oni žádajíc o Lejlinu ruku, ale jménem bohatého Ibn Salama (č. 8 – sbor \"Ali cahani bilibgǝlmişik zi yarǝtǝ\", zpěv Lejlina otce \"Xoş gǝldiz sǝfa gǝldiz\" a zpěv Ibn Salama \"Indi sǝn mǝnǝ oldun\"). Tentokrát dává Lejlin otec kladnou odpověď. Spokojeně zachází do domu, zatímco Lejli, která se právě o dohodnutém sňatku dozvěděla, si zoufá (mugamy \"Zəmin-Xara\" a \"Qatar\", zpěv \"Fələk ayırdı məni cövr ilə cananımdan\") a omdlévá.\n\nNastává den svatby Ibn Salama a Lejli (č. 9 – Introdukce). Hosté slaví a přejí štěstí mladému páru (č. 10 – sbor hostí \" Xoşbǝxt ol!\" a tanec). Zejd, přítel Medžnunova otce, milenci radí, aby se pokusil zapomenout (mugam \"Rast\", zpěv \"Dün əxtəri-bəxtin buldu tirə\") Nakonec novomanželé zůstávají o samotě. Lejli je v rozpacích a na naléhání manžela přiznává, že stále ještě miluje Medžnuna. Prosí Ibn Salama, aby ještě počkal a doufal, že tato láska brzy pohasne (č. 11 – duet \"Leyli, Leyli bu odlu sǝs – Ibni Sǝlam, qoy doğrusun\"). V tomto okamžiku je slyšet slabý hlas Medžnuna, který se poblíž nich objevuje jako stín (mugam \"Şüştər\", zpěv \"Qeyr ilə hər dəm nədir, seyri-gülüstan etdiyin?\"). Ibn Salam stojí na místě, Lejli padá do mdlob. Sluhové opatrně odnášejí blázna pryč (č. 12 – sbor \" Mǝcnun, Mǝcnun dur gǝdǝk\").\n\nMedžnun, žalem zcela zbavený rozumu, odešel do pustiny v horách a myslí jen na Lejli (č. 13 – introdukce; mugam \"Bayatı-Şiraz\" a zpěv \"Fəzayi-eşqi çün gördüm, səlahi-əqldən durəm\"). Hory – představované dívčím sborem za scénou – chápou Medžnunovu bolest a volají s ním Lejli (č. 14 – sbor \"Bu gǝlǝn yara bǝnzǝr\"). Medžnun jim za to děkuje (mugam \" Bayatı-Kürd\" a zpěv \"Ey güşənişini-pakdamən!\" apostrofující hory).\n\nPřichází Medžnunův otec, který hledá a nachází syna, ptá se ho, co se mu stalo, a přemlouvá ho k návratu (mugam \"Rast\", zpěv \"Ey cövhəri-canımın həvası\"). Ale Medžnun ho nepoznává a odmítá ho: ať mluví o Lejli, nebo ať mlčí (mugam \"Rast\", zpěv \"Söylə görüm, ey mənə verən pənd\"). Jde kolem skupina Arabů a ptá se Medžnunova otce, co se s mladíkem stalo. Ten jim vypráví, že syn je nemocen a že není lékař, který by jej vyléčil. Arabové radí modlitbu (č. 15 – sbor \"Söylǝ bir görǝk\"). Ale podle Medžnuna pro něj není žádného léku (mugam \"Əraq\", zpěv \"Eşq dərdi, ey müalic, qabili-dərman deyil\").\n\nPřichází též slavný vojevůdce Nofel se svými vojáky a jat soucitem s mladíkem ptá se i on, co se mu stalo. Lidé vysvětlují, že Medžnun ztratil rozum z nešťastné lásky k Lejli. Nofel se mu rozhodne pomoci, dodává mu naděje a odvahy a píše poselství Lejlinu otci, aby dal dívku Medžnunovi (č. 16 – Scéna Nofela se sborem a jeho rozhovor s Medžnunem \"Ey xǝste, nǝdir bu… Vǝhşi nǝ bilir sǝnin mǝqamın? … Ey Nofel, mǝlumdur\"). Medžnun ale ani v jeho pomoc nemá důvěru (mugam \"Kabili\", zpěv \"Şükr eylərəm, ey yeganeyi-əhd!\").\n\nKdyž se vracejí poslové s odpovědí od Lejlina otce, ukáže se, že ani Nofelova intervence s ním nepohnula: Lejli prý není pro hlupáka. Nofel chce spor vyřešit zbraní a Lejlin otec se dostaví se svým oddílem (č. 17a – sbor \" Bu mǝktub çatacaq\"). Ten se s Nofelovými bojovníky dává do boje, zatímco Medžnun touží jen po setkání s Lejli, ať už klání dopadne jakkoli (mugam \"Kabili\", zpěv \"Ey Nofəl, mən fədayi-yarəm\"). V prudkém boji je vojsko Lejlina otce a Ibn Salama poraženo, ale když na Nofelovu výzvu o vydání dívky poražený odpovídá, že Lejli je již provdána, uznává i Nofel, že Medžnunovi nelze pomoci (č. 17b – scéna boje).\n\nV domě Ibn Salama panuje smutek (č. 18 – mezihra na téma mugamu \"Arazbâre\"). Lejli chřadne žalem. Ibn Salam se jí vyptává na příčinu jejího chladu k němu (mugam \"Osmanlı\", zpěv \"Pərişan halın oldum, sormadın halipərişanım\"). Ale ve skutečnosti ji tuší, a když si Lejli stěžuje na svou trýzeň, odvětí jí, že je sama vinna tím, že myslí jen na Medžnuna, a nikdo jí nedokáže pomoci (č. 19 – duet \"Ey mǝnǝ qǝmxar olan\"). Zklamaný Ibn Salam odchází. Lejli volá svého milence (mugam \"Segah\", zpěv \"Gəl, ey Məcnun, Leyliyəm al canımı\"). Náhle se před Lejli objevuje Medžnun jako stín bez těla. Hořce Lejli vyčítá, že jej zradila, zničila jeho život, přinesla mu utrpení a žal (árie \"Leyli, ey bivǝfa Leyli\"). Zapomenuvše na svou nemoc, vrhá se Lejli do náručí svého milého, ale ten ji nepoznává a hledá a volá svou dřívější, čistou lásku (mugam \"Xaric Segah\", zpěv \"Sən Leyli deyilsən, ey pərizad\"). Lejlino srdce to nemůže unést a dívka umírá v náručí Ibn Salama.\n\n(Č. 21 – Introdukce) Medžnun ve své pustině teskní (zpěv \"Sındırdı çərx zülm ilə balu pərim, haray!\") Zejd zpravuje Medžnuna o Lejlině smrti (zpěv \"Ey şiyfteyi-şikəstətale!\"). Ten odchází hledat její hrob (zpěv \"Netdim sənə, qəsdi-canım etdin!\").\n\nMedžnun přichází k Lejlinu náhrobku (mugam \"Şüştər\"). Nyní budou navždy spolu. Zoufalý Medžnun klesá na hrob milované a umírá (zpěv \"Aşiq odur kim, qılır canın fəda cananına \"). Opera končí závěrečným sborem Arabů (č. 22 – \"Ey bikǝsi biçarǝ qalan\").\n\nOpera byla napsána na námět básně \"Lejli a Medžnun\" básníka Muhammada Füzuliho. Füzili zase ve své básní využil námět arabské legendy, která je poprvé doložena ve 12. století v básni klasika perské poezie Nizámí Gandževího \"Lejli a Medžnun\". Poté se k tomuto tématu obrátilo přes padesát dalších básníků, například Amír Chosrau Dihlaví, Imádí, Ališír Naváí, Mauláná Džámí, Čakerí a další.\n\nZdá se, že se Hadžibekov obrátil k Füzuliho básni především proto, že byla napsána v ázerbájdžánském jazyce a různé její úryvky odedávna využívali lidoví zpěváci při provádění mugamů. Právě to také umožnilo skladateli začlenit do libreta celou řadu veršů přímo z této básně. Do literárního textu opery skladatel vložil též samostatné gazely Füzuliho a lidové texty, mnohé části doplnil také sám.\n\nDěj básně a libreta se v řadě věcí liší. Řada oddílů básně je zkrácena, například výklad o Medžnunově původu, jeho pouť do Mekky, pláč hrdiny u hroby Lejli, návštěva mladíka v přestrojení za žebráka ve stanu Lejlina otce atd. Dvě epizody básně – námluvy Medžnuna a námluvy Ibn Salama – následují v opeře bezprostředně jedna za druhou, což tvoří živý scénický kontrast ve druhém dějství. Avšak hlavní rozdíl mezi libretem a básní spočívá v tom, že Hadžibekov učinil drobné, ale významné změny v charakterech hrdinů a některých motivech zápletky. To se týká především obrazu Lejli, která je v básni spíše romanticky pasivní: skladatel v její postavě usiloval ztělesnit svobodomyslné snahy soudobých ázerbájdžánských žen. U Füzuliho Lejli před svým chotěm Ibn Salamem skrývá své city k Medžnunovi, přičemž svůj chlad k manželovi vysvětluje tím, že se do ní zamiloval džin – bájná bytost, která jí zakazuje milovat jiného. Naproti tomu Hadžibekovova hrdinka otevřeně přiznává Ibn Salamovi svou lásku k Medžnunovi.\n\nAle stejně jako v básni ani v opeře nebojují hrdinové aktivně za své štěstí. Pro ně, jak píše muzikoložka Elmira Abasova, není důležitý ani tak sám boj (Medžnun nepřijímá Nofelovy služby, odmítá sňatek s Lejli po smrti jejího muže), jako spíše pocit bezmezného odevzdání se čisté, ušlechtilé lásce. V této vlastnosti hrdinů se projevuje filozofický podtext básně.\n\n\"Lejli a Medžnun\" Uzeira Hadžibekova je první operou založenou na syntéze klasické operní hudby a ázerbájdžánského mugamu (tj. vokálních, instrumentálních nebo vokálně-instrumentálních tvarů, jejichž recitativní, písňový nebo taneční charakter je realizován improvizací a pro něž je určen základní melodicko-rytmický vzorec, který musí interpret naplnit konkrétním hudebním obsahem podle svého chápání role a své vlastní individuality). Při kompozici opery autor využil například mugamy Arazbâre, Heyrâti, Segâh, Mansuri, Chahargâh, Shur, Semâi Shams, Sarəng, Rast, Shushtar nebo Khârej Segâh. Operu \"Lejli a Medžnun\" lze co do žánru nazvat mugamovou operou, protože základní hudební materiál opery tvoří mugamy, nahrazující tradiční operní formy, jako jsou árie, arioso, recitativ, ansámbly (duet, tercet aj.). I postavy jsou charakterizovány pomocí mugamů. S jejich pomocí probíhá souběžně s rozvojem lyricko-epické stránky i celkový hudebně-dramatický rozvoj díla.\n\nI velké závěrečné scény (finále) jsou stavěny na podkladu mugamů. Hadžibekov mugamy písemně nezachycuje. Party zpěváků (chanende) jsou vykonávány za doprovodu hráče na tar. V prvním dějství vyjadřuje radost vzájemného citu lásky Lejli a Medžnina nejsvětlejší lyrický mugam \"Segâh\". Později v partech hrdinů, pochopivších tragičnost svého osudu, zní mugamy smutné, truchlivé povahy – \"Shur\", \"Bayâti Shirâz\" aj. V partu Medžnunova otce, který se strachuje o osud svého syna, zní v prvním dějství mugam \"Chahargâh\", vyjadřující úzkost a obavu. K charakteristice vojevůdce Nofela využívá Hadžibekov zerbi-mugam \"Heyrâti\", který má rozhodnou, pochodovou povahu (první oddíl scény boje – jedna z epizod v partu Lejlina otce). Hadžibekov objevil nové výrazové možnosti mugamů tím, že je organicky začlenil do operního děje.\n\nAutorská hudba Hadžibekova v opeře především sjednocuje mugamové scény. V některých případech ji představují ansámblové vokální části (například tercet Medžnuna a jeho rodičů v prvním dějství). Je napsána v duchu rengů, tesifů a lidových písní. Také sborové úseky, které plní rozličné funkce, zaujímají významné místo v hudební dramaturgii opery (sborový zpěv není součást ázerbájdžánské lidové tradice a tento prvek byl novinkou). Hrají významnou úlohu v odhalování duševních stavů hlavních hrdinů, charakterizaci prostředí a také jako komentář k jevištnímu dění a shrnutí událostí. Faktura většiny sborů je jednohlasá (v některých případech se melodie zdvojuje v terciích nebo sextách). Melodika vokálních partů se vyznačuje bohatými melismaty a figurační technikou.\n\nOrchestrální doprovod opery se v počátečních verzích vyznačoval prostotou. Byl založen na strunných nástrojích (například doprovod na tar při zpěvu mugamů). V opeře se vyskytují uzavřená orchestrální čísla, jako je předehra, „arabský tanec“ (ke scéně svatby Lejli a Ibn Salama), mezihra (před posledním obrazem opery). Hadžibekov v opeře využil i klasické melodie ázerbájdžánských lidových písní (sbor přátel Lejli a Medžnuna \"Everli var chana-chana\" z prvního dějství; sbor děvčat a scéna „Medžnun na poušti“ (\"Bu gǝlǝn yara bǝnzǝr\").\nHudba opery se stala východiskem budoucích novátorských tendencí Hadžibekova v oblasti hledání nového národního kompozičního stylu především pomocí organického propojení národní modální intonační soustavy s durově-mollovou soustavou západoevropskou. S využitím prvků imitační polyfonie, jaké lze nalézt v mugamové tvorbě na základě zerbi-mugamu \"Arazbâre\", složil Uzeir Hadžibekov takovou symfonickou skladbu, jako je mezihra před posledním obrazem opery. Tato mezihra se často hraje jako samostatná skladba a jako první příklad ázerbájdžánské symfonické hudby připravila půdu pro vznik symfonického mugamu.\n\nSkladatel se k opeře ještě nejednou vrátil a zdokonaloval její hudební strukturu při zachování svérázného dechu jejího hudebního stylu a žánru. Ve 30. letech 20. století zamýšlel Uzeir Hadžibekov vypracovat novou redakci opery v souladu s požadavky doby (v té době byla řada starších hudebně-dramatických děl neruských národů Sovětského svazu na základě stalinistické estetiky a ideologie přepracovávána do monumentální velkooperní podoby). Přitom měl v úmyslu nahradit mugamové části klasickými operními formami. V této době napsal árii („žalobu“) Medžnuna \"Leyli, ey bivǝfa Leyli\", která doplňovala part hlavního hrdiny opery, a také dodatečnou árii Abulgejse, Medžnunova otce \"Ey bülbülü busitani bidad\". Poté však Hadžibekov dospěl k názoru, že by tyto úpravy narušily koncepci opery \"Lejli a Medžnun\" jakožto reprezentanta národní lidové hudby a že by měla zůstat mugamovou operou. Na rozdíl od Medžnunovy árie se Abulgejsova nyní nezačleňuje do představení, bývá však často zpívána odděleně. Dlouhá léta ji měl na repertoáru a zpíval na svých koncertech národní umělec SSSR, tenorista Bülbül.\n\nZejména v opeře \"Lejli a Medžnun\" Uzeir Hadžibekov poprvé dokázal organicky sjednotit tradice hudební kultury Východu a Západu a prakticky vyřešit otázku slučitelnosti těchto dvou hudebních soustav.\n\nSovětská muzikoložka Elmira Abasova zdůrazňuje, že hudební jazyk opery je velmi prostý a že v něm jsou činěny první kroky na cestě k zavedení některých jednoduchých složek skladatelské tvorby do rámce lidového umění. Slovy Abasové uskutečnil Hadžibekov syntézu ázerbájdžánských tónin se západoevropskou durově-mollovou tonalitou, přičemž používá originální harmonické prostředky vyplývající z národní modální struktury. Abasova označuje operu \"Lejli a Medžnun\" první experiment s obohacením národního stylu ázerbájdžánské hudby, založeného na ústní tradici, o jednotlivé prvky evropské hudební kultury.\n\nAnglický historik Matthew O'Brien se domnívá, že nazývat \"Lejli a Medžnuna\" operou v tradičním západním smyslu tohoto slova je zcela nesprávné vzhledem k tomu, že dílo obsahuje dlouhé úseky tradičního ázerbájdžánského mugamu. Elmira Abasova a muzikolog Kubad Abdulla-ogly Kasimov v článku \"Узеир Гаджибеков — музыкант-публицист\" se rovněž domnívají, že opera \"Lejli a Medžnun\" ještě neodpovídala všem potřebám soudobé opery. Nicméně – podle těchto autorů – položila základy syntézy soudobých prostředků hudebního vývoje a svébytných rysů ázerbájdžánského národního lidového umění. Protože jejím podkladem je bohatý folklórní materiál (především mugamy a lyrické písně), stala se tato opera, jak se domnívají Abasova a Kasimov, prvním pokusem o „spojení staletých lidových hudebních tradic s obecně sdílenými formami hudebního umění“. Tímto způsobem vznikl nový žánr takzvané mugamové opery. Hudební vědci se rovněž domnívají, že \"Lejli a Medžnun\" poprvé přesněji definovala lidové zdroje, na nichž Hadžibekov formoval svou tvorbu, bezprostředně přivedla skladatele k aktivnímu porozumění intonačnímu a žánrovému svérázu ázerbájdžánské hudby a skutečně odkryla široké perspektivy tvůrčího využití hudebních pokladů nashromážděných během staletí.\n\nÁzerbájdžánská muzikoložka Farach Alijeva se domnívá, že Uzeir Hadžibekov v opeře staví do popředí bohatý filozoficko-mystický základ Füzuliho básně. Podle jejího mínění hrdinové Hadžibekovovy opery přesto žijí v složitém a protikladném světě 20. století a sám autor uspořádal epizody básně do realistického dějového rámce. Alijeva zdůrazňuje význam interpretačního faktoru pro tuto operu a při tom poznamenává, že právě tím se projevuje subjektivní povaha mugamu jakožto její základní operní formy.\n\nV roce 1996 byl na základě opery tvůrčím kolektivem Ázerbájdžánské televize (AzTV) pod vedením režisérů Şamila Nəcəfzadəho a Nazimas Abbasa natočen dvoudílný operní film \"Lejli a Medžnun\". Titulní role v inscenaci hráli Ümbülbanu Qulamova (zpívala Qəndab Quliyeva) a Aqil M. Quliyev (zpíval Mənsum İbrahimov). Hudbu hrál symfonický orchestr Divadla opery a baletu M. F. Achundova (dirigent Kazım Əliverdibəyov). V roce 2002 byl film představen na V. festivalu \"Čisté slzy\" v Petrohradě a režisér Şamil Nəcəfzadə získal cenu za obrazové řešení.\n\nV roce 2013 byl na motivy opery za podpory Ministerstva kultury ázerbájdžánské republiky natočen nový fim \"Lejli a Medžnun\". Autorem scénáře a režisérem byl Mehdi Məmmədov, hlavní role hráli národní umělci Mənsum İbrahimov a Aygün Bayramova. Premiéra filmu se konala 17. března 2013 v Baku v kinosále \"Nizámí\" v rámci III. Mezinárodního festivalu \"Svět mugamu\". Premiéře byli přítomni i francouzský herec Gérard Depardieu a filmový producent Arnaud Frilley.\n\n\n\n"}
{"id": "1094969", "url": "https://cs.wikipedia.org/wiki?curid=1094969", "title": "Nicola Calandro", "text": "Nicola Calandro\n\nNicola Calandro zvaný Frascia (3. července 1715 Frasso Telesino – po r. 1771 tamtéž) byl italský hudební skladatel\n\nNicola, páté ze šesti dětí Michele a Antonie Moselle, se narodil 3. července 1715 ve Frasso Telesino. Hudební základy získal u kanovníka místního kostela Frasso Telesina. Ve studiu pokračoval na neapolské konzervatoři \"Sant'Onofrio a Capuana\", kde byli jeho učiteli Ignazio Prota a Francesco Feo.\n\nPo skončení studia působil v Neapoli v divadle \"Teatro della Pace\", kde byly uvedeny jeho čtyři hudební komedie v neapolském dialektu: \"Lo barone Landolfo\" (1747) na libreto D'Avina, \"La mugliera traduta\" (1747) a \"Li dispiette d'ammore\" (1748) na text Palomba a konečně \"Lo Tutore 'nnammorato\" (1749) na text Trinchera.\n\nPřestěhoval se do Říma a v letech 1749–1750 byl ve službách kardinála Domenica Orsiniho s titulem \"Virtuoso presso l'Eccellentissima Casa Orsini d'Aragona\". V této době komponoval převážně chrámové a instrumentální skladby podle potřeb svého ochránce. Teprve v lednu 1755 se představil římské veřejnosti také jako operní skladatel, když v divadle \"Teatro Argentina\" uvedl svou \"Farsettu per musica\". Na začátku roku 1756 uvedl v Terni oratorium pro tři hlasy, sbor a orchestr \"Saul e Gionata\" a na podzim v Benátkách komickou operu na text Carla Gozziho \"I tre matrimoni\" v divadle \"Teatro Grimandi di S. Samuele\". Mezi tím byla v Římě v létě téhož roku na svátek Nanebevzetí Panny Marie provedena kantáta \"Le Corone\".\n\nBěhem karnevalu 1757, byl opět v Římě, kde se v \"Teatro Valle\" hrálo intermezzo \"La Pugna Amorosa\". V roce 1758 působil v Bologni, kde zdokonalil své hudební znalosti u renomovaného kontrapunktisty Giovanni Battisty Martiniho a dával lekce hry na cembalo v rodině Bettiů. Při této příležitosti vyvinul vlastní metodu výuky hry na tento nástroj.\n\nJeho sláva pronikla i za hranice Itálie, o čemž svědčí, že mnoho jeho rukopisů je rozeseto po archivech celé Evropy. V poslední době byly objeveny jeho rukopisy i v klášteře jezuitských misionářů v Chiquitos v Bolívii.\n\n\n\n"}
{"id": "1094970", "url": "https://cs.wikipedia.org/wiki?curid=1094970", "title": "Paul Kelly", "text": "Paul Kelly\n\nPaul Kelly může být:\n\n"}
{"id": "1094978", "url": "https://cs.wikipedia.org/wiki?curid=1094978", "title": "These Days (album, Bon Jovi)", "text": "These Days (album, Bon Jovi)\n\nThese Days je šesté studiové album americké rockové skupiny Bon Jovi. Vydalo jej v červnu roku 1995 hudební vydavatelství Mercury Records. Nahráno bylo od října předchozího roku do dubna 1995 a jeho producenty byl Peter Collins spolu se dvěma členy skupiny, Jonem Bon Jovim a Richiem Samborou. V žebříčku Billboard 200 se album umístilo na deváté příčce, v UK Albums Chart na první. Na první příčce se umístilo v hitparádách několika dalších zemí.\n\n"}
{"id": "1094979", "url": "https://cs.wikipedia.org/wiki?curid=1094979", "title": "Marcel Iureș", "text": "Marcel Iureș\n\nMarcel Iureș (* 2. srpna 1951, Băilești) je rumunský filmový a divadelní herec.\n\nStudoval na uměleckém institutu v Bukurešti v letech 1974 až 1978. Je obsazován v Rumunsku i zahraničí, hrál ve filmech i televizní produkci. Je prezidentem Anonimul International Film Festival a Ideo Ideis Festival.\n\nJeho první divadelní vystoupení proběhlo v divadle Bulandra v roce 1975 ve hře \"Ferma\".\n\n\n"}
{"id": "1094980", "url": "https://cs.wikipedia.org/wiki?curid=1094980", "title": "Eckert (kráter)", "text": "Eckert (kráter)\n\nEckert je malý impaktní kráter nacházející se v severní části Mare Crisium (Moře nepokojů) na přivrácené straně Měsíce. Má průměr 3 km, pojmenován je podle amerického astronoma Wallace Johna Eckerta.\n\nZápadně v blízkosti Eckerta se táhne vrása. Nejbližší pojmenované krátery jsou Peirce na západoseverozápadě a Picard na jihozápadě.\n\n"}
{"id": "1094981", "url": "https://cs.wikipedia.org/wiki?curid=1094981", "title": "Hugh McDonald", "text": "Hugh McDonald\n\nHugh McDonald může být:\n\n"}
{"id": "1094984", "url": "https://cs.wikipedia.org/wiki?curid=1094984", "title": "Keep the Faith", "text": "Keep the Faith\n\nKeep the Faith je páté studiové album americké rockové skupiny Bon Jovi. Vydalo jej v listopadu roku 1992 hudební vydavatelství Mercury Records. Nahráno bylo od ledna do srpna toho roku a jeho producentem byl Bob Rock. V žebříčku Billboard 200 se album umístilo na páté příčce, v UK Albums Chart na první. Na první příčce se umístilo v hitparádách několika dalších zemí.\n\n"}
{"id": "1094987", "url": "https://cs.wikipedia.org/wiki?curid=1094987", "title": "Curtis (kráter)", "text": "Curtis (kráter)\n\nCurtis je malý impaktní kráter nacházející se v severní části Mare Crisium (Moře nepokojů) na přivrácené straně Měsíce. Má průměr 3 km, pojmenován je podle amerického astronoma Hebera Dousta Curtise.\nCurtis je miskovitého tvaru s malou plochou dna kolem středu. Než jej Mezinárodní astronomická unie přejmenovala, nesl název Picard Z.\n\nZápadně se nachází kráter Picard.\n\n"}
{"id": "1094989", "url": "https://cs.wikipedia.org/wiki?curid=1094989", "title": "Pegboard Nerds", "text": "Pegboard Nerds\n\nPegboard Nerds je dánská / norská elektronická hudební skupina, která se skládá z Alexandra Odden a Michael Parsberg. Produkují Dubstep, Electro, Drumstep, glitch hop a Trap.\n\n\n"}
{"id": "1094992", "url": "https://cs.wikipedia.org/wiki?curid=1094992", "title": "Philip Potter", "text": "Philip Potter\n\nPhilip Alford Potter (19. srpna 1921, Roseau – 31. března 2015, Lübeck) byl metodistický kazatel a význačný činovník světového ekumenického hnutí.\n\nV letech 1960–1968 byl předsedou Světového svazu křesťanských studentů; v letech 1972–1984 sloužil jako třetí generální tajemník Světové rady církví.\n"}
{"id": "1094993", "url": "https://cs.wikipedia.org/wiki?curid=1094993", "title": "Antonín Mölzer starší", "text": "Antonín Mölzer starší\n\nAntonín Mölzer starší (30. dubna 1839 Chotusice – 8. srpna 1916 Kutná Hora) byl český stavitel varhan.\n\nV roce 1866 se osamostatnil a založil si v Kutné Hoře vlastní dílnu. Za varhany v Nové Vsi dostal na výstavě v polské Čenstochové stříbrnou medaili.\n\nManželkou A. Mölzera byla Augusta (1844-1906) a měli spolu syny Josefa (1871-1958) a Antonína (1865-1929). Bratr Antonína (staršího) byl Václav Michael Mölzer (1830-1899). Všichni se věnovali stavbě varhan.\n\n\n"}
{"id": "1094994", "url": "https://cs.wikipedia.org/wiki?curid=1094994", "title": "Svetlana Velmar-Janković", "text": "Svetlana Velmar-Janković\n\nSvetlana Velmar-Janković (1. února 1933, Bělehrad – 9. dubna 2014, Bělehrad) byla srbská spisovatelka a novinářka.\n\nByla dcerou srbského spisovatele Vladimira Velmar-Jankoviće a už v průběhu studia filologie začala pracovat jako novinářka. V roce 1959 získala v bělehradském nakladatelství Prosveta práci redaktora současné jugoslávských prózy a sbírek esejí. Od roku 1989 působila jako spisovatelka na volné noze. Od roku 2003 byla členkou Komisije za istinu i pomirenje. Za svou práci získala, mimo jiné, cenu NIN a literární cenu Politikin zabavnik. Její práce byly publikovány v nakladatelství Stubovi kulture v Bělehradě a také vydány v zahraničí v angličtině, francouzštině, španělštině, italštině, bulharštině, korejštině a maďarštině. Založila knihovnu \"Baština\".\n\n"}
{"id": "1094995", "url": "https://cs.wikipedia.org/wiki?curid=1094995", "title": "Cleomedes (kráter)", "text": "Cleomedes (kráter)\n\nCleomedes je velký impaktní kráter nacházející se poblíž severozápadního okraje Mare Crisium (Moře nepokojů) na přivrácené straně Měsíce. Má průměr 126 km, pojmenován je podle řeckého astronoma Kleoméda. Uvnitř něj se nachází několik menších satelitních kráterů, nejvýraznější z nich u severozápadního okrajového valu (E a A). Dno je relativně ploché s centrálním pahorkem ležícím severně od středu kráteru. V severovýchodní části lze najít brázdu Rima Cleomedes.\n\nSeverně leží kráter Burckhardt, východně Delmotte a severozápadního okrajového valu se dotýká Tralles.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "1094996", "url": "https://cs.wikipedia.org/wiki?curid=1094996", "title": "Ústav jaderných věd Vinča", "text": "Ústav jaderných věd Vinča\n\nÚstav jaderných věd Vinča, srbsky Institut za Nuklearne Nauke „Vinča“, je největší vědecká výzkumná instituce v Srbsku. Leží ve vesnici Vinča asi 14 kilometrů jihovýchodně od Bělehradu. Byl založen v roce 1948 jako \"Fyzikální ústav\" a v roce 1950 přejmenován na \"Ústav pro výzkum struktury hmoty\"; v letech 1953–1992 nesl jméno \"Ústav jaderných věd Borise Kidriče\" (po politikovi Borisu Kidričovi).\n\nVlastní dva výzkumné reaktory, četné laboratoře, knihovnu a vlastní infrastrukturu (banka, obchody, atd.) pro zaměstnance. Ústav zaměstnává 408 vědců a asi 350 dalších osob (stav březen 2007). Mezi významné spolupracovníky ústavu patřili Pavle Savić, Slobodan Ribnikar, Jordan Pop-Jordanov, Đorđe Jović a Ratko Janev.\n\n\n"}
{"id": "1095004", "url": "https://cs.wikipedia.org/wiki?curid=1095004", "title": "CODEN", "text": "CODEN\n\nCODEN podle normy ASTM E250 je šestimístný alfanumerický bibliografický kód, který umožňuje stručnou, jedinečnou a jednoznačnou identifikaci seriálových a neseriálových titulů periodik a publikací ze všech oborů.\n\nCODEN se používá hlavně ve vědecké, technické nebo chemické literatuře pro jedinečné citace a vyhledávání v mnoha bibliografických katalozích.\n\nCODEN, navržený Charlesem Bishopem (\"Chronic Disease Research Institute\" na univerzitě v Buffalu, State University of New York, v důchodu), byl původně zamýšlen, jako paměťová podpora pro publikace v jeho referenční sbírce. Bishop vzal počáteční písmena slov z titulů periodik a pomocí vlastního kódu uspořádal shromážděné publikace. V roce 1953 vydal svůj systém dokumentace, původně navržen jako čtyřpísmenný kód. Později byly přidány svazek a číslování stránek, tak aby se článek v časopise přesně citoval a lokalizoval. Pozdější změny byly zveřejněny v roce 1957.\n\nPoté, co Bishop přiřadil 4,000 \"CODENů\", čtyřmístný systém byl pak dále vyvíjen od roku 1961. Dr. Kuentzel pod hlavičkou \"American Society for Testing Materials\" (ASTM) pokračoval a rozšířil kód na pět číslic. Na počátku počítačového věku byl CODEN zamýšlen, jako strojově čitelné identifikační systém pro periodika. Od roku 1963 proběhlo několik aktualizací a CODEN byl registrován a zveřejněn v \"CODEN for Periodical Titles\" vydaným ASTM, kde na konci roku 1974 bylo asi 128.000 záznamů.\n\nI když v roce 1966 bylo rozpoznáno, že pětimístný CODEN nebude dostačující pro všechny budoucí tituly periodik, byl stále definován jako kód pětimístný dle normy \"ASTM E250\", až do roku 1972. V roce 1976 definoval standard ASTM E250-76 šest znaků.\n\nPočátkem roku 1975 spadal již systém pod kompetenci American Chemical Society.\n\nDnes má CODEN tuto strukturu: první čtyři ze šesti znaků CODEN (pro periodika) jsou převzaty z počátečních písmen slov z názvu, následuje pátý - jeden z prvních šesti písmen (A-F) abecedy. Šestý a poslední znak je alfanumerický kontrolní znak vypočítaný z předchozích písmen. CODEN vždy používá velká písmena.\n\nNa rozdíl od periodik, u neperiodických publikací jsou první dva znaky číslice. Třetí a čtvrtý znak jsou písmena. Pátý a šestý znak odpovídá periodickému CODEN, ale liší se v tom, že pátý znak je převzat ze všech písmen abecedy.\n\nPrvní dvě číslice CODEN pro patenty označují zemi, jejímž jazykem je patent napsaný a v jehož oblasti je platný. Třetí a čtvrté místo je vždy obsazeno s X. Poslední dvě číslice jsou obsazeny jako u periodického CODEN.\n\nV roce 1975 \"International CODEN Services, \"spadající pod Chemical Abstracts Service (CAS), se stal zodpovědný za další rozvoj CODEN. CODEN se automaticky přiřadí ke všem publikacím uvedeným v CAS. Na žádost vydavatelů přiřazuje \"International CODEN Service\" také CODEN pro ne-chemické publikace. Z tohoto důvodu nalezneme CODEN i v jiných databázích (např RTECS, nebo Biosis) a jsou přiřazeny i periodikám nebo časopisům, které nejsou uvedeny v CAS. \n\nCODEN přidělené cca do roku 1966 můžeme vyhledat ve dvousvazkovém díle \"\"CODEN for periodical titles\"\" od Dr. Kuentzela. CODEN přidělené do roku 1974 můžeme zjistit z vícesvazkového díla od J. G. Blumenthala a CODEN přidělené do roku 1998 můžeme snadno dohledat v \"\"International CODEN Directory\"\" (ISSN 0364-3670), od roku 1980 vydávaná v mikrofišové vydání. \n\nNalezení aktuálních CODEN je v současnosti nejlépe proveditelné pomocí online databáze CASSI (\"Chemical Abstracts Service Index Source\"), zahrnující všechny zaregistrované tituly, CODEN, ISSN, ISBN, zkratky publikací indexovaných CAS od roku 1907, včetně periodických a neperiodických vědecko-technických publikací. \n\nTištěná verze CASSI jako periodikum (ISSN 0738 - 6222, CODEN CASSE2) nebo Collective Index (0001-0634, CODEN CASSI6) byla 31. prosince 2009 nahrazena online CASSI. CASSI již nebude vycházet v tištěné formě. Dále bude vycházet jen CD-ROM CASSI (ISSN 1081-1990, CODEN CACDFE). \n\n\n\n\n"}
{"id": "1095005", "url": "https://cs.wikipedia.org/wiki?curid=1095005", "title": "Lex Ogulnia", "text": "Lex Ogulnia\n\nLex Ogulina, česky Ogulniův zákon, byl antický římský zákon, přijatý roku 300 př. n. l. za konzulů Marka Valeria Corva a Quinta Appuleia Pansy, jehož \"rogatorem\" (navrhovatelem) byl tribun lidu Qunitus Ogulnius Gallus. Tímto zákonem byli plebejové uvedeni do vysokých kněžských úřadů – do sboru pontifiků a augurů. Ve sboru pontifiků napříště usedali čtyři pontifikové plebejští vedle pěti patriciů, k dosavadním čtyřem augurům bylo přibráno dalších pět plebejských. Tím byl tedy zároveň navýšen počet kněží v těchto sborech. Titus Livius jako prvé zvolené plebejské pontifiky uvádí Publia Decia Mura, Publia Sempronia Sopha, Gaia Marcia Rutila a Marka Livia Dentera, jako prvé plebejské augury Gaia Genucia, Publia Aelia Paeta, Marka Minucia Faesa, Gaia Marcia a Tita Publicia.\nPrvním plebejským pontifikem maximem se stal roku 254 př. n. l. Tiberius Coruncanius.\n\nTento zákon představuje, společně se zákonem Canuleiovým, zákonem Liciniovým a Sextiovým, zákonem Hortensiovým a dalšími, jeden z milníků zákondárství zrovnoprávňujícího plebeje s patricii.\n\n"}
{"id": "1095006", "url": "https://cs.wikipedia.org/wiki?curid=1095006", "title": "Muhammadu Buhari", "text": "Muhammadu Buhari\n\nMuhammadu Buhari (* 17. prosince 1942, Daura, Britská Nigérie) je nigerijský prezident a bývalý generálmajor nigerijské armády. Po vojenském puči byl od 31. prosince 1983 do 27. srpna 1985 předsedou Nejvyšší vojenské rady Nigérie.\n\nJako oponent vládnoucího prezidenta Goodlucka Jonathana kandidoval v prezidentských volbách, které proběhly 28. března 2015. Podle oficiálních výsledků dostal více než 15,4 milionu hlasů, o 2,5 milionu víc než poražený Goodluck Jonathan. Úřad převzal 29. května.\n\nDo druhého volebního období byl zvolen 25. února 2019, když porazil kandidáta opozice Atiku Abubakara.\n\n"}
{"id": "1095008", "url": "https://cs.wikipedia.org/wiki?curid=1095008", "title": "Wilco", "text": "Wilco\n\nWilco je americká alternativní rocková skupina. Byla založena v roce 1994 a jedinými členy, kteří v ní působí po celou dobu její existence, jsou Jeff Tweedy a John Stirratt. Mezi další členy skupiny patří například Nels Cline a Glenn Kotche. Do roku 2016 skupina vydala deset studiových alb a tři ve spolupráci s hudebníkem Billym Braggem. Za svou kariéru byla skupina několikrát nominována na cenu Grammy, kterou v jednom případě (z album \"A Ghost Is Born\") také získala.\n\n\n\n\n"}
{"id": "1095011", "url": "https://cs.wikipedia.org/wiki?curid=1095011", "title": "Paul Brousse", "text": "Paul Brousse\n\nPaul Brousse (Francouzsky: [bʁus]; 23. ledna 1844 – 1. dubna 1912) byl francouzský socialista, anarchista a vůdce skupiny \"possibilistů\". Byl také aktivním členem Jurské federace, sekce První internacionály, umístěné v severozápadní části Švýcarska a Alsaska. Společně s anarchistou Petrem Kropotkinem pomáhal editovat \"Bulletin de la Fédération Jurassienne\". Byl v kontaktu s dalším anarchistou Gustavem Brocherem, kterého značně ovlivnil. Dále Brousse pomáhal publikovat bulletin Jamese Guillaumea.\n\nPaul Brousse studoval medicínu a v mládí cestoval do Barcelony. Přidal se k První internacionále a účastnil se Ženevského kongresu v září 1873. Viděl anarchismus jako jediný možný způsob organizace svobodné společnosti. V březnu 1877 se zúčastnil demonstrace v Bernu, která byla vzpomínkovou akcí na Pařížskou komunu. Demonstrace skončila pouličními boji. Brousse byl následně odsouzen na jeden měsíc do vězení. 15. dubna 1879 byl znovu odsouzen na další dva měsíce a vyhoštěn ze Švýcarska kvůli publikování článku \"L'Avant-Garde\", který legitimizoval jednání anarchistů jako jsou Giovanni Passannante, Juan Oliva Moncasi, Max Hödel a Karl Nobiling. Brousse se vrátil do Francie a stal se členem Francouzské strany pracujících (POF) a po jejím rozštepění vstoupil do Federace francouzských socialistických dělníků (FTSF). která je také známá jako hnutí \"possibilistů\".\n\n\n"}
{"id": "1095012", "url": "https://cs.wikipedia.org/wiki?curid=1095012", "title": "Lend (Salcbursko)", "text": "Lend (Salcbursko)\n\nLend je obec v okrese Zell am See ve spolkové zemi Salcbursko v Rakousku. Obcí protéká řeka Salzach. Na náměstí se nachází farní kostel svatého Vavřince.\n\n"}
{"id": "1095013", "url": "https://cs.wikipedia.org/wiki?curid=1095013", "title": "Delmotte (kráter)", "text": "Delmotte (kráter)\n\nDelmotte je impaktní kráter nacházející se poblíž severního okraje Mare Crisium (Moře nepokojů) na přivrácené straně Měsíce. Má průměr 33 km, pojmenován je podle francouzského astronoma a selenografa Gabriela Delmotteho. Jeho obvod je přibližně ve tvaru šestiúhelníku, dno je nerovné.\n\nZápadně leží velký kráter Cleomedes, jihovýchodně kráter Eimmart.\n\n"}
{"id": "1095014", "url": "https://cs.wikipedia.org/wiki?curid=1095014", "title": "Divadlo ve Freihausu", "text": "Divadlo ve Freihausu\n\nDivadlo ve Freihausu, často uváděné podle jména svého nástupnického divadla jako Divadlo na Vídeňce ( v plném znění \"Theater im Freihaus auf der Wieden\", zkráceně \"Freihaustheater\", \"Theater auf der Wieden\" nebo \"Wiedner Theater\"), bylo divadlo fungující v letech 1787 až 1801 v obytném komplexu „Freihaus“ na tehdejším vídeňském předmětí Wieden. Svého věhlasu dosáhlo zejména v souvislosti s premiérou Mozartovy \"Kouzelné flétny\", která se v tomto divadle konala 30. září 1791. Opera zde pak měla ještě 223 repríz.\n\nV červnu 1801 se divadlo přesunulo do nové budovy, dosud existujícího Divadla na Vídeňce (\"Theater an der Wien\").\n\n\n"}
{"id": "1095016", "url": "https://cs.wikipedia.org/wiki?curid=1095016", "title": "Akcjabrský rajón", "text": "Akcjabrský rajón\n\nAkcjabrský rajón (bělorusky \"Акцябрскі раён\", ukrajinsky \"Октябрський район\", rusky \"Октябрьский район\") je územně-správní jednotkou na jihu Homelské oblasti v Bělorusku. Administrativním centrem rajónu je město Akcjabrski (bělorusky \"Акцябрскі\", rusky \"Октябрьский\").\n\nRozloha rajónu je 1 381,2 km² s délkou od západu na východ 65 km od severu k jihu 43 km. Rajón se nachází v severovýchodní části Pripjaťského Polesí a hraničí s Petrykaŭským, Kalinkavickým a Svetlahorským rajónem v Homelské oblasti, jakož i s Babrujským a Gluským rajónem v Mohylevské oblasti a Ljubanským rajónem v Minské oblasti. Lesy zabírají celkem 58% území rajónu, zemědělská půda jen 33%.\n\nNa území rajónu teče 10 řek, hlavní je Pcič (největší levostranný přítok Pripjatě) a její přítoky Aresa a Neretovka, a také Tremlja s přítokem Vetka. Prochází tudy Slavkovičsko-Jaminský odvodňovací kanál (levý přítok Aresy). Všichny řeky patří do povodí Dněpru.\n\nOblast je bohatá na minerály, jakou je například ropa (7 ložisek), potaše a kamenné soli (2 ložiska), průmyslové vody a solanky, rašeliny (20 ložisek).\n\nPrůměrná teplota v lednu je -6,3 °C, v červenci 18,4 °C. Objem dešťových srážek je 627 mm za rok. Vegetační období trvá 195 dnů.\n\nPůdy jsou převážně rašelinité a podzolové.\n\nRajón byl založen 28 června 1939, původně byl součástí Poleské oblasti. Dne 20. září 1944 zařazen do území Babrujského rajónu a dne 8. ledna 1954 se stal součástí Homelské oblasti. Dne 25. prosince 1962 byl rajón zrušen a jeho území bylo přiděleno Svetlogorskému rajónu. Dne 30. července 1966 byl rajón obnoven a stal se již samostatným celkem nesoucí své jméno dodnes.\n\nV rajónu žije celkem 17 200 obyvatel, mimo jiné městské prostředí obývaná 7 800 lidí (všichni v centrum rajónu Akcjabrski). Nachází se zde celkem 75 osad, z nichž největší je Akcjabrski.\n\nObyvatelstvo, plynoucí ze sčítání lidu v roce 1999, bylo rozděleno: Bělorusové — 93.8 %, Rusové — 3.8 %, Ukrajinci — 1.3 %, Poláci — 0.2 %, Romové — 0.2 %, Lotyši — 0.1 %, Moldavané — 0.1 %, Němci — 0.06 %, Arméni — 0.05 %, Baškirové — 0.04 %, Ázerbájdžánci — 0.04 %.\n\nPrůmysl v této oblasti je málo rozvinutý a představuje jen několik malých podniků: závod „COM“ na výrobu sušeného mléka, pekárna, lesní podnik, stavební firmy. V obci Rabkor se nachází závod pro výrobu asfaltu a sklad pohonných hmot. Nedaleko obce Ljubaň se těží ropa.\n\nZemědělské pozemky zabírají asi 45 tisíc hektarů půdy. Hlavními zemědělskými podniky je 6 zemědělských družstev a 3 společné zemědělské unitární podnik (CSEA). V oblasti je tak v provozu 14 farem, byť území rajónu není příliš úrodné.\n\nRajónem prochází místní železniční dráha Rabkor — Babrujsk, která byla dříve připojena k lince Brest — Homel, ale během války byla železniční trať zničena a na konci druhé světové války již nebyla obnovena.\n\nRajón protíná i silniční spojení Glusk — Ozariči a Pariči — Kopatkeviči.\n\nNa území rajónu se nachází celkově 113 kulturních památek, včetně 101 historických a kulturních památek a 12 archeologických. Na státním seznamu historicko-kulturních cenností Běloruské republiky se nachází 7 z nich.\n\n"}
{"id": "1095017", "url": "https://cs.wikipedia.org/wiki?curid=1095017", "title": "Max Johnston", "text": "Max Johnston\n\nMax Johnston je americký hudebník. Koncem roku 1992 se stal členem skupiny Uncle Tupelo, ve které se setkal s Jeffem Tweedym. Spolu s ním v roce 1994 založil skupinu Wilco, ze které však zanedlouho odešel. Podílel se na albech \"A.M.\" (1995) a \"Being There\" (1996). Následně založil vlastní projekt Pony Stars, jehož existence však neměla dlouhého trvání. Následovalo krátké angažmá ve skupině jeho sestry Michelle Shocked. Od roku 1999 až do roku 2013 vystupoval s kapelou The Gourds. Prvním albem, které se skupinou nahrál, bylo \"Ghosts of Hallelujah\" z roku 1999. V říjnu 2014 vydal své první sólové album nazvané \"Dismantling Paradise\".\n\n\n"}
{"id": "1095018", "url": "https://cs.wikipedia.org/wiki?curid=1095018", "title": "Maishofen", "text": "Maishofen\n\nMaishofen je obec v okrese Zell am See ve spolkové zemi Salcbursko v Rakousku. V roce 1338 je zmiňována obec jako „Mainshauen“. V roce 2014 zde žilo trvale 3 335 obyvatel. Součástí obce je zámek Saalhof.\n\n"}
{"id": "1095020", "url": "https://cs.wikipedia.org/wiki?curid=1095020", "title": "Gabriel Delmotte", "text": "Gabriel Delmotte\n\nGabriel Delmotte (5. února 1874 nebo 1876 Masnières, Francie – 30. srpna 1950 nebo 1955 Masnières) byl francouzský astronom a selenograf.\n\nJe autorem díla \"Recherches sélénographiques et nouvelle théorie des cirques lunaires\", které bylo vydáno v roce 1923 v Paříži. Na Měsíci je podle něj pojmenován kráter Delmotte ležící na přivrácené polokouli.\n"}
{"id": "1095021", "url": "https://cs.wikipedia.org/wiki?curid=1095021", "title": "Akcjabrski", "text": "Akcjabrski\n\nAkcjabrski (bělorusky \"Акцябрскі\", rusky \"Октябрьский\") je běloruské sídlo městského typu, které se nachází v Homelské oblasti. Obec se nachází na železniční lince Babrujsk — Rabkor.\n\nRajón byl založen 31. srpna 1954, v souladu s vyhláškou předsednictva Nejvyššího sovětu Běloruské SSR, ze tří osad — Rudobelky, Rudny a Karpilovky a získala statut okresního města (namísto vesnice Karpilovka). První písemná zmínka o Rudobelce se vztahuje na k roku 1507.\n\nBěhem občanské války a polské okupace mezi roky 1918—1920 se Rudobělka stala centrem tak zvané „Rudobělské republiky“.\n\nBěhem Velké vlastenecké války se stalo město Akcjabrski centrem Akcjabrsko-Ljubanské partyzánské zóny. V té době na území rajónu fungovala sovětská správa, školy, elektrárny, továrny a další zařízení. V březnu a dubnu 1942 byla fašistickými jednotkami vypálena osada Rudňa, část Rudobelky a Karpilovky. V plamenech požáru zemřelo na 2 629 civilistů.\n\nÚzemí obce bylo od nacistů osvobozeno 27. června 1944.\n\nPočet obyvatel v roce 2009 činil 7 800 obyvatel. Průmysl v obci se specializuje na zpracování zemědělských surovin. V obci se nachází asi 60 firem, organizací a institucí. Po nehodě v Černobylu v roce 1986 začali do obce přicházet přistěhovalci z kontaminovaných oblastí, což vedlo k růstu populace.\n"}
{"id": "1095022", "url": "https://cs.wikipedia.org/wiki?curid=1095022", "title": "Ed Thrasher", "text": "Ed Thrasher\n\nEd Thrasher, rodným jménem Edward Lee Thrasher Jr. (7. března 1932 – 5. srpna 2006) byl americký fotograf. Během Korejské války sloužil v námořnictvu. Roku 1957 začal pracovat ve společnosti Capitol Records jako asistent. Později se věnoval převážně tvorbě obalů hudebních alb. Podílel se například na obalech alb Neila Younga, Captaina Beefhearta, Duka Ellingtona, Deana Martina, Franka Sinatry nebo skupiny The Beach Boys a mnoha dalších. Za svou tvorbu byl několikrát nominován na cenu Grammy. V letech 1962 až 1983 byla jeho manželkou herečka Linda Gray. Zemřel na rakovinu ve věku 74 let.\n"}
{"id": "1095024", "url": "https://cs.wikipedia.org/wiki?curid=1095024", "title": "Tordský edikt", "text": "Tordský edikt\n\nTordský edikt je právní předpis týkající se náboženské tolerance, jenž byl přijat sedmihradským sněmem z iniciativy knížete Jana Zikmunda Zápolského roku 1568 ve městě Torda.\n\nEdikt patří k prvním pokusům o právní zakotvení náboženské svobody v novověké Evropě. Edikt dával právní záruky farnostem (sborům) a kazatelům z řad římských katolíků, luteránů, kalvinistů a unitářů; příslušníci ostatních vyznání (zejména pravoslavní, židé a muslimové) byli jen tolerováni.\n\nOriginál ediktu je uložen v Brukenthalově národním muzeu v Sibiu.\n\n"}
{"id": "1095025", "url": "https://cs.wikipedia.org/wiki?curid=1095025", "title": "Josef Melzer", "text": "Josef Melzer\n\nJosef Melzer, \"původně\" Mölzer (6. března 1871 Kutná Hora – 29. listopadu 1958 Montréal), byl český stavitel varhan.\n\nNarodil se v rodině kutnohorského varhanáře Antonína Mölzera a jeho manželky Augustiny, rozené Jägerové.\nVyučil se u svého otce v Kutné Hoře. Dne 9. září 1911 se ve Všeradicích oženil s Boženou Kučerovou (1886–??).\n\nV roce 1948 se rodinná firma J. Melzera spojila s firmou Jana Tučka a vznikla firma Organa, která funguje dodnes.\n\n"}
{"id": "1095026", "url": "https://cs.wikipedia.org/wiki?curid=1095026", "title": "Oravikum", "text": "Oravikum\n\nOravikum, někdy též pieninikum, je označení klasických stavebních jednotek bradlového pásma, tvořených zejména mělkovodní čorštynskou, hlubokovodní kysuckou a přechodnými jednotkami mezi nimi (niedzická, pruská, čertežická, pieninská, oravská, nižňanská, streženická, jednotka fodorky/jednotka grajcarka), případně jejich původního sedimentačního prostoru, nacházejícího se na předpokládané Czorsztynské elevace, intraoceanickém hřbetu, který odděloval předpokládaný Váhický oceán na jihu od Valaiského oceánu na severu. Oravikum je pokládáno za geometrické pokračování penninické Briançonnaiské zóny.\n\nOravické jednotky tvoří hlavně jurské a křídové, především karbonátové usazené horniny. Jejich souvrství bylo později, na rozhraní křídy a paleogénu, odloučeno od svého podloží a následně během třetihor prošlo vícenásobnou křehkou deformací, vrásněním a transpresí. Dnes proto tvoří zónu s komplikovanou bradlovou stavbou.\n\nNázev oravikum, byl odvozen od oblasti Oravy, definoval jej Michal Maheľ ve svých pracích v průběhu let 1983 až 1986. Používané synonymum \"pieninikum\" nebo starší \"pieninské pásmo\" Maheľ navrhl nepoužívat, pro velkou podobnost a možnost záměny s alpským termínem penninikum.\n\nOravikum tvoří jednotky, které se usazovaly na jižním svahu Czorsztynské elevace. Na základě jejich faciální analýzy lze konstatovat, že od czorsztynské jednotky postupně přecházely do hlubokovodní kysucké jednotky. Tento přechod tvoří řada přechodných jednotek, které však nejsou na rozdíl od dvou předešlých rozšířeny po celé délce bradlového pásma. Mezi jednotky oravika patří:\n\nOravikum během triasu původně tvořilo jižní část šelfu Evropské platformy, na západě laterálně navazující na centrálněkarpatské jednotky. Ve spodní juře (lias) došlo v celé tethydě v důsledku rozpínání kůry k rozčlenění a vzniku poklesávajících pánví a vyvýšenin (kordilier). Ztenčená kůra v prohlubující se kysucké pánvi se koncem bajoku rozpadla a došlo k vzniku Váhického oceánu.. Následně byla vyzdvižena Czorsztynská elevace, což mělo za následek změnu sedimentace v oravických jednotkách. V Czorsztynské jednotce došlo ke změně z hlubokovodní hemipelagické na mělkovodní (krinoidové vápence), s neptunickými dajkami a hojným skluzovým materiálem. Na některých místech dokonce se známkami krasovatění, což může být známkou výzdvihu nad mořskou hladinu. Usazování mělkovodních facií pokračovalo až do začátku křídy. \n\nCzorsztynská elevace od beriasu až po valangin (walentowská fáze), rozdělovala penninický prostor Západních Karpat na nově se tvořící magurskou pánev na severu a jižní kysuckou pánev. Od hoterivu po apt nastalo v nejmělčích oravických jednotkách přerušení sedimentace, které je vysvětlováno jako opětovné vynoření hřbetu nad mořskou hladinu. Ve svrchní křídě (senon) začala subdukce Váhického oceánu (selecká fáze), která trvala až do paleocénu. Na jejím konci došlo k srážce čelních částí tatrika s oravikem (jarmutská nebo laramská fáze). Oravikum začalo též subdukovat, přičemž však došlo k odtržení souvrství usazených hornin, většinou na bázi střední a mladší jury. Vznikla tak prvotní příkrovová stavba, kterou později zničily další horotvorné pohyby. V miocénu, při uzavírání Valaiského oceánu, blok Centrálních Západních Karpat rotoval, což mělo za následek vzájemný podélný pohyb tatrika, oravika a flyšového pásma (beskydika). Došlo k četným zpětným násunům a v miocénu k oddělení pevnějších vápencových bloků, které tak vytvořily charakteristický bradlový styl, přirovnávaný k „hrozinkám v koláči“.\n"}
{"id": "1095028", "url": "https://cs.wikipedia.org/wiki?curid=1095028", "title": "Declan Lowney", "text": "Declan Lowney\n\nDeclan Lowney (* 1960) je irský televizní a filmový režisér. Narodil se ve Wexfordu a natáčení se věnoval již od dětství (zvítězil v amatérské filmové soutěži). V roce 1977 natočil krátkometrážní dokument \"The Rose that Bloomed\" a o tři roky později pak \"Wavelength\". Později začal pracovat pro společnost RTÉ. V roce 1991 režíroval dokumentární film \"Time Will Tell\" pojednávající o životě hudebníka Boba Marleyho. Později režíroval například několik epizod seriálu \"Malá Velká Británie\" nebo film \"\".\n\n"}
{"id": "1095031", "url": "https://cs.wikipedia.org/wiki?curid=1095031", "title": "Joseph Vaz", "text": "Joseph Vaz\n\nJoseph Vaz (21. dubna 1651, Benaulim – 16. ledna 1711, Kandy) byl indický oratoriánský kněz a misionář na Srí Lance.\n\nNarodil se 21. dubna 1651 ve vesnici Benaulim, v rodině která přijala křesťanskou víru v 16. století. Po završení přípravných studií ve městě Goa, pokračoval na jezuitské univerzitě v humanistické formaci. Filosofická a teologická studia získal v Dominikánském kolegiu svatého Tomáše Akvinského. Roku 1676 byl vysvěcen na kněze.\n\nNa Mariánském poutním místě blízko Sancoale, napsal roku 1677 dokument v němž se prohlásil za \"otroka\" Panny Marie a daroval jí svůj život. V tomto období se v něm probouzí touha jít pomáhat křesťanům na Cejlonu (dnes Srí Lanka). Jako kněz ale začíná působit ve své rodné vesnici. Kázal v katedrále a věnoval se službě zpovědi a duchovního vedení.\n\nBiskup diecéze jej poté poslali do Kankary, kde byl zřízen nový apoštolský vikariát a kde se rozpoutala roztržka kompetencí a jurisdikcí, která rušila život věřících. Zde pomohl ke smíření pastýřů. Roku 1684 se vrátil do Goy. Zatoužil vstoupit do nějakého řeholního institutu. Na vrchu Monte Boa Vista našel tři indické kněze, kteří žili společný život u kostela Svatého Kříže Zázraků a požádal je o jeho přijetí mezi ně. Zvolily si ho za představeného, a stal se zakladatelem komunity, které dal jasný duchovní ráz a právní formu Kongregace sv. Filipa Neriho.\n\nKdyž 26. listopadu 1706 papež Klement XI. potvrdil založení oratoria a schválil její činnost, otec Vaz už byl na Cejloně, kam odešel roku 1686.\n\nNavzdory strachu z odhalení začal hledat katolíky, která většina pod tíhou pronásledování navenek přebrala způsoby kalvinistů a neměla odvahu se projevit. Zavěsil si na krk růženec a začal klepat na dveře prosíc o almužnu. Vedle budhistů a hinduistů konečně spozoroval, že si přece jen někdo všimnul tohoto znaku katolické víry. Začal u jisté rodiny a když se přesvědčil o její věrnosti, odhalil jim svojí totožnost. To byl začátek reevangelizace ostrova ve vesnici Jaffna, která trvala dva roky. Byla to tajná služba, noční slavení mší a osobní duchovní rozhovory či zpovědi.\n\nRozkvět katolické komunity přitáhl pozornost Holanďanů, a rozpoutal hněv guvernéra a nemálo katolíků se stalo mučedníkami. Otce Vaza zachránily samotní věřící kteří, kteří ho přivedli k útěku do vnitrozemí ostrova, do malého státu Kandy, který byl formálně nezávislý. Král ho uvěznil, ale poté byl informován o jeho svatosti života a stal se jeho přítelem. Otec měl možnost hlásat evangelium po celém království. Králův postoj k misionářovi se změnil zejména kvůli jedné bouřlivé události. Stalo se to za jistého období dlouhého a hrozného sucha. Domácí pohanské usmiřovací oběti byli neúčinné. Panovník požádal otce Josepha o modlitbu za dar deště. Ten dal postavit na hlavním náměstí před královským palácem oltář, položil na něj kříž a začal se na kolenách horlivě modlit. Než skončil, přišel hojný déšť. Od té doby mu panovník dal plnou svobodu.\n\nZemřel 16. ledna 1711 v Kandy.\n\nJeho proces svatořečení začal ve 20. století. Dne 13. května 1989 byl prohlášen za Ctihodného. Blahořečen byl 21. ledna 1995 papežem Janem Pavlem II. a svatořečen 14. ledna 2015 papežem Františkem.\n\n"}
{"id": "1095032", "url": "https://cs.wikipedia.org/wiki?curid=1095032", "title": "Komunistická strana Řecka", "text": "Komunistická strana Řecka\n\nKomunistická strana Řecka (\"Κομμουνιστικό Κόμμα Ελλάδας\", \"Kommunistikó Kómma Elládas\", zkratka KKE) je řecká parlamentní politická strana. Hlásí se k marxisticko-leninské ideologii, usiluje o vystoupení země z Evropské unie a NATO. V červnu 2014 strana opustila celoevropské seskupení Evropská sjednocená levice a Severská zelená levice, kterému vytýká ústup od původních komunistických principů.\n\nStranu založil roku 1918 v Soluni učitel bulharsko-židovského původu Avraam Benaroja pod názvem \"Socialistická dělnická strana Řecka\". V roce 1920 strana vstoupila do Kominterny a roku 1924 přijala současný název. V meziválečném období byla na okraji politického dění, jednak proto, že neuznávala řecký zábor Makedonie a Thrákie, jednak pro četné vnitřní konflikty. V roce 1936 diktátor Ioannis Metaxas stranu zakázal. Za druhé světové války sehráli komunisté a jimi vedená Řecká lidová osvobozenecká armáda (ELAS) významnou roli v protiněmeckém odboji a v říjnu 1944 zasedli zástupci KKE ve vládě osvobozeného Řecka. V prosinci téhož roku však nastala Řecká krize, komunisté bojkotovali volby v březnu 1946 a následovala britská intervence, která přerostla v občanskou válku. V roce 1949 ustala podpora komunistických jednotek ze strany Jugoslávie, mnozí členové strany byli popraveni (Nikos Belojannis) nebo odešli do exilu, převážně do Československa.\n\nKKE byla v Řecku zakázána, řada jejich příslušníků však kandidovala v rámci koalice Spojená demokratická levice (EDA). Za vojenské vlády působila strana v ilegalitě, podporu mezi studenty získávala díky mládežnické organizaci Komunistická mládež Řecka, založené roku 1968. Ve stejném roku se od strany v důsledku invaze vojsk Varšavské smlouvy do Československa odštěpilo eurokomunistické křídlo. Po obnovení demokracie v roce 1974 se KKE stala jednou z nejdůležitějších stran v zemi. V roce 1988 vytvořili komunisté se stranou Řecká levice volební koalici Synaspismos (\"Spojenectví\"), která ve volbách v červnu 1989 získala přes třináct procent a komunisté se poprvé v dějinách stali vládní stranou, když vstoupili do velké koalice s Novou demokracií. Koalice se rozpadla v roce 1990.\n\nKomunistická strana Řecka je výrazně konzervativní, jako jedna z mála evropských komunistických stran se nedistancovala od stalinismu. SYRIZU označuje za maloburžoazní reformistickou stranu, pro zásadní programové rozpory s ní odmítla vstoupit do vlády po volbách v lednu 2015. Dva poslanci KKE v Evropském parlamentu vystupují jako nezařazení poté, co je ve frakci GUE-NGL nahradili zástupci SYRIZY.\n\nV únoru 2015 navrhli komunisté v řeckém parlamentu hlasování o prodloužení úvěrového programu, které by mohlo vést k vystoupení země z eurozóny.\n\nTiskovým orgánem strany je deník \"Rizostpastis\" (\"Radikál\"), založený roku 1916.\n\n\n"}
{"id": "1095033", "url": "https://cs.wikipedia.org/wiki?curid=1095033", "title": "Hayley Mills", "text": "Hayley Mills\n\nHayley Mills (* 18. dubna 1946) je anglická herečka. Jejím otcem byl herec John Mills a matkou herečka Mary Hayley Bell, její starší sestra Juliet Millsová je rovněž herečkou. Svou první roli dostala již v roce 1947, první větší roli dostala v roce 1959 ve filmu \"Korunní svědek\". Později hrála například ve filmech \"Mluviti do větru\" (1961), \"Po stopách trosečníků\" (1962), \"Zatracená kočka\" (1965) a \"Schůzka se smrtí\" (1988). Rovněž hrála v různých televizních seriálech a divadle. V letech 1971 až 1978 byl jejím manželem režisér Roy Boulting. Později žila s hercem Leighem Lawsonem a v devadesátých letech s Firdousem Bamjim. V roce 2008 jí byla diagnostikována rakovina prsu, ze které se úspěšně vyléčila.\n\n"}
{"id": "1095037", "url": "https://cs.wikipedia.org/wiki?curid=1095037", "title": "Mučedníci z Otranta", "text": "Mučedníci z Otranta\n\nAntonio Primaldo a společníci či Mučedníci z Otranta byli Italové, kteří nechtěli konvertovat k islámu.\n\nV roce 1453 Osmané dobyli Konstantinopol. Byzantská říše definitivně zanikla. Teď už Osmané neohrožovali jen Balkán, ale i Evropu. V létě roku 1480 zaútočili na Apeninský poloostrov po neúspěšném obléhání ostrova Rhodos. Hlavním velitelem Osmanů byl vezír Gedik Ahmed Paša. Otranto bylo součástí Neapolského království, které bylo ve sporu s tehdejší Benátskou republikou. Benátky měly uzavřenou mírovou smlouvu s Osmanskou říší, neměly proto v úmyslu Otrantu pomoci. Vojsko neapolského krále Ferdinanda I. Ferranta (1423–1494) bojovalo v té době v Toskánsku.\n\nPo krátkém neúspěšném obléhání Rhodosu se Gedik Ahmed Paša zaměřil na krajní pobřeží Itálie, které bylo nejbližší k přístavům v Albánii. Turci se přiblížily k městu Otranto přibližně se 150 loďmi a 15 tisíci muži. Město mělo v té době 6 tisíc obyvatel a aragonské vojsko jej opustilo, protože bojovalo v Toskánsku. Hned na začátku obléhání byla vyslaná jako podmínka kapitulace žádost zříci se víry v Krista a konvertovat k islámu. Po odmítnutí tohoto požadavku bylo město ostřelováno z těžkých děl a 12. srpna padlo do rukou agresorů. Ti ho vyplenili a v místní katedrále zabili arcibiskupa Stefana Pendinelliho, kanovníky, řeholníky a věřící.\n\nNoc před pádem města vyzval arcibiskup Stefano Pendinelli všechny obyvatele k obraně města, ve které buď nepřítele porazí nebo padnou při obraně křesťanství. Na konec jeho emotivního projevu pak všichni přijímali „tělo Kristovo“ (eucharistie). Na druhý den se Turci dostali do města. Mnoho obyvatel včetně velitele 400 obránců pod vedením neapolského hraběte Francesca Zurla bylo zmasakrováno. Zabit byl i starý arcibiskup Pendinelli. Většina žen a dětí byla odvlečena jako otroci do albánské Vlory.\n\nVelitel Gedik Ahmed Paša nařídil, aby všichni zajatí muži byli předvedeni do tureckého tábora a tam nuceni ke zřeknutí se víry. Odpověď, kterou dal ve jménu všech Antonio Pezzulla, zvaný Primaldo byla okamžitá a rozhodná. Prohlásil že Ježíše Krista pokládají za Božího syna, svého Pána a pravého Boha a že chtějí radši tisíckrát zemřít než ho zapřít a stát se Turkem. Nato Ahmed Paša nařídil vykonání trestu smrti. Byly jim odseknuté hlavy, nebo rozčtvrceni mečem. Celý jeden rok byla nepochovaná těla nechaná na místě popravy, než je našla vojska poslaná osvobodit Otranto. V červnu 1481 byla jejich těla uložena v nedalekém chrámu nazvaném „k pramenům Minervy“, ale 13. října následujícího roku, byla přenesena do katedrály.\n\nOsmanské vojsko také vyplenilo města Lecce, Taranto a Brindisi. Zcela zničili opatství San Nicola di Casole. Zprávy o děsivém masakru pobouřili velkou část Evropy. Neapolský král Ferdinand I. se svým synem, papež Sixtus IV., španělský vládnoucí pár Ferdinand Aragonský a Isabela Kastilská a uherský král Matyáš Korvín spojili své síly k vyhnání Osmanů a získání Otranta zpět. Koalice oblehla Otranto v květnu 1481. Koalici napomohlo že v tomto měsíci zemřel osmanský sultán Mehmed II. Boj o nástupnictví mezi jeho syny a také povstání křesťanů proti Osmanům v Albánii oslabilo turecké síly a v září 1481 bylo Otranto zpět v křesťanských rukách.\n\nDne 14. prosince 1771 byl potvrzen jejich kult všech 800 otrantských mučedníků bylo blahořečeno jako dosud největší skupinu osob v dějinách církve. da 6. července 2007 bylo uznáno jejich mučednictví. Svatořečeni byli 12. května 2013 papežem Františkem.\n\nNěkteří historici, kupříkladu Francesco Tesco má poněkud odlišný názor. Muslimové obvykle nenutili židy a křesťany ke konverzi k islámu. Tato náboženství totiž uznávali a tolerovali. Naopak v téže době na Pyrenejském poloostrově probíhala reconquista, nucené obracení muslimů na křesťanskou víru. O masovém vraždění v Otrantu nepochybuje, ale důvodem byla spíše snaha exemplárně zastrašit další města, aby osmanským dobyvatelům nekladli odpor. Verze o mučednické smrti může být jen klasickým projevem vytváření křesťanské legendy.\n\n"}
{"id": "1095038", "url": "https://cs.wikipedia.org/wiki?curid=1095038", "title": "Johnny Mercer", "text": "Johnny Mercer\n\nJohnny Mercer (18. listopadu 1909 – 25. června 1976) byl americký textař. Narodil se v Savannah ve státě Georgie jako syn právníka a jeho sekretářky. Byl převážně textařem, ale některé své písně také zpíval a k některým složil hudbu. Jeho písně však nahrávali převážně jiní umělci, mezi které patří například Tony Bennett, Frank Sinatra, Eric Clapton, Glenn Miller, Roy Orbison, ale také Iggy Pop. V roce 1942 založil hudební vydavatelství Capitol Records a roku 1969 byl jedním ze zakladatelů Songwriters Hall of Fame. Osmnáctkrát byl nominován na Oscara za nejlepší filmovou píseň, přičemž čtyřikrát ocenění získal.\n\n"}
{"id": "1095042", "url": "https://cs.wikipedia.org/wiki?curid=1095042", "title": "Tralles (kráter)", "text": "Tralles (kráter)\n\nTralles je impaktní kráter nacházející se poblíž severozápadního okraje Mare Crisium (Moře nepokojů) na přivrácené straně Měsíce. Má průměr 43 km, pojmenován je podle německého fyzika Johanna Georga Trallese. Má nepravidelný tvar a narušuje severozápadní okrajový val velkého kráteru Cleomedes.\n\nV blízkosti (severozápadním směrem) se nachází kráter Debes, severovýchodně leží kráter Burckhardt.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "1095043", "url": "https://cs.wikipedia.org/wiki?curid=1095043", "title": "Maria McKee", "text": "Maria McKee\n\nMaria Luisa McKee (* 17. srpna 1964) je americká zpěvačka. Narodila se v Los Angeles a svou kariéru zahájila v roce 1982 jako členka kapely Lone Justice. S tou nahrála dvě studiová alba. Roku 1986 se skupina rozpadla. V roce 1985 nazpíval její píseň \"A Good Heart\" britský zpěvák Feargal Sharkey; singlu se dostalo velkého úspěchu v britské hitparádě. Své první sólové album nazvané \"Maria McKee\" vydala v roce 1989. Podíleli se na něm například Richard Thompson, Bruce Brody, Jim Keltner a Tony Levin. Později vydala několik dalších alb. Během své kariéry se podílela i na nahrávkách jiných hudebníků, mezi které patří například Robbie Robertson, Gavin Friday a Sharleen Spiteri.\n\n\n"}
{"id": "1095045", "url": "https://cs.wikipedia.org/wiki?curid=1095045", "title": "Macrobius (kráter)", "text": "Macrobius (kráter)\n\nMacrobius je výrazný impaktní kráter nacházející se mezi měsíčními moři Mare Crisium (Moře nepokojů na jihovýchodě) a Lacus Bonitatis (Jezero štědrosti na severozápadě) na přivrácené straně Měsíce. Má průměr 64 km, pojmenován je podle římského lingvisty a filosofa Macrobia. Má terasovité valy a centrální pahorek. Jeho jihozápadní okrajový val je narušen satelitním kráterem Macrobius C.\n\nVýchodně leží menší kráter Tisserand, jižně Fredholm.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\nNásledující krátery byly přejmenovány Mezinárodní astronomickou unií:\n\n"}
{"id": "1095048", "url": "https://cs.wikipedia.org/wiki?curid=1095048", "title": "Karel Havlíček (malíř)", "text": "Karel Havlíček (malíř)\n\nKarel Havlíček (31. prosince 1907 Berlín – 25. prosince 1988 Kadaň) byl český výtvarník a jeden z nejvýznamnějších středoevropských představitelů uměleckého směru Art Brut ve 20. století.\n\nKarel Havlíček se narodil 31. prosince 1907 v Berlíně, kde navštěvoval základní školu a reálné gymnázium. Roku 1923 přesídlil s rodiči do Prahy, kde odmaturoval a začal studovat na Právnické fakultě Německé univerzity, kterou úspěšně dokončil v roce 1934 a byl promován doktorem práv (JUDr.). Po absolvování povinné vojenské služby v letech 1934-1936 působil jako právník a policejní úředník ve státní službě, a sice ve městech Děčín-Podmokly, Praha, České Budějovice, Kadaň a Plzeň. Za německého protektorátu působil v Praze a Českých Budějovicích, kde ho zastihl konec války.\n\nJeho první díla začala vznikat na sklonku podzimu 1945, kdy se rozhodl, že svůj život zasvětí umění, konkrétně kresbě. V únoru 1946 byl přeložen do Kadaně, aby vedl zdejší okresní policejní úřad, resp. Sbor národní bezpečnosti. 30. dubna 1947 uzavřel v Kadani sňatek s Jarmilou Rosovou, z kterého se pak narodily dcery Jarmila a Karola a syn Karel. Hned po komunistickém převratu v únoru 1948 byl pro své názory zbaven funkce policejního ředitele a odsunut do role obyčejného úředníka. O několik měsíců později je přeložen do Plzně. Vlivem nepřátelské atmosféry tehdejšího komunistického režimu se rozhodl opustit své dosavadní zaměstnání ve státních službách a vzdal se své právnické a policejní kariéry.\n\nBěhem svého pobytu v Plzni v létě 1948 navštívil prof. Jindřicha Čadíka, ředitele tamějšího Uměleckoprůmyslového muzea, a přes něj se dostal ke Karlu Teigemu, který se ujal Havlíčkova uměleckého debutu – příprav jeho první (neuskutečněné) výstavy. V letech 1948-1951 byl Karel Havlíček s Teigem v čilém osobním i písemném kontaktu. Pokusy o uspořádání výstavy byly ovšem marné. Na jaře 1949 přijal místo designera ve výtvarném oddělení Thunské porcelánky v Klášterci nad Ohří, což vedlo k tomu, že se natrvalo usadil v Kadani. Po dalších neúspěšných snahách o veřejnou uměleckou kariéru se Havlíček zaměřuje na svou práci pro porcelánku v Klášterci. Během let 1949-1955 byl v Kadani dvakrát vyslýchán příslušníky tajné komunistické policie, dokonce byl na něj nasazen agent-provokatér. Jeho kolegy v porcelánce byli Václav Křížek a Jaroslav Ježek. V Kadani pak přišel do styku s Josefem Hvozdenským, malířem a medailérem, Janem Nepomukem Štikarem, perzekvovaným františkánem a vzdělancem, a také s režimem marginalizovaným hudebním skladatelem Klementem Slavickým. V roce 1955 bylo umělecké oddělení klášterecké porcelánky zrušeno a Karel Havlíček skončil jako pomocný dělník u cihelných pecí v Kadaňských keramických závodech.\n\nPřátelské kontakty udržoval Karel Havlíček s básníkem Zbyňkem Havlíčkem, literárním teoretikem a surrealistou Vratislavem Effenbergerem a také se sexuologem Ivo Pondělíčkem. Svou první samostatnou výstavu měl Havlíček v roce 1963 v pražském Mánesu. O propagaci Havlíčkova díla v zahraničí se zasloužil častý lázeňský host v Karlových Varech a Havlíčkův přítel MUDr. Gotthard Schwinge, díky němuž se Havlíčkovy výstavy konaly například i ve Vídni, Kolíně nad Rýnem či Duisburgu. Havlíčkova první výstava v zahraničí proběhla v tehdejší západním Německu ve městě Frechen v roce 1978. Karel Havlíček zemřel 25. prosince 1988 ve svém domě v Kadani v tehdejší Kazačokově ulici, která od 1. ledna 2006 nese Havlíčkovo jméno. Ve stejném roce byla v Kadani otevřena také Galerie Karla Havlíčka se stálou expozicí jeho děl. V roce 2013 byla v Kadani odhalena Karlu Havlíčkovi pamětní deska.\n\n\n"}
{"id": "1095049", "url": "https://cs.wikipedia.org/wiki?curid=1095049", "title": "Střední uměleckoprůmyslová škola sklářská Kamenický Šenov", "text": "Střední uměleckoprůmyslová škola sklářská Kamenický Šenov\n\nStřední uměleckoprůmyslová škola sklářská Kamenický Šenov (ve zkratce SUPŠS Kamenický Šenov) je nejstarší sklářskou školou ve střední Evropě. Byla založena v roce 1856 v Kamenickém Šenově (tehdy \"Steinschönau\") za účelem lepšího vzdělávání sklářů, návrhářů a dalších profesí souvisejících se severočeským sklářským průmyslem. Za dobu své existence vychovala řadu vynikajících výtvarníků, designérů a sklářských odborníků, kteří se proslavili v oboru nejen doma, ale i v zahraničí.\n\nJiž v roce 1850 požádal starosta Kamenického Šenova Dr. Josef Mikesch vídeňské ministerstvo kultu a vyučování o zřízení řemeslnické školy, která by odpovídala zvláštním potřebám místního průmyslu. Teprve po opakované žádosti města v roce 1854 byl tento plán schválen a 13. ledna 1855 byla nové škole přiznána subvence 500 zlatých po dobu pěti let. Prvním učitelem kreslení a zároveň prvním ředitelem se stal vítěz konkurzu Jan Dvořáček (1825–1898), absolvent pražské akademie a soukromé sochařské školy Emanuela Maxe. 31. března 1856 začala výuka v nové Odborné škole kreslení a modelování a (slovy historika Augusta Palmeho) také \"v uměleckém ohledu nová éra zušlechťování skla.\" Po roce 1882 převzal odpovědnost za odborné školy stát a vznikla tak C.k. odborná škola pro sklářství a kovoprůmysl (\"K.K. Fachschule für Glas- und Metallindustrie\"). Druhý ředitel Leo Chilla (1856–1923), který navázal velmi plodnou spolupráci s vídeňskou sklářskou firmou J. & L. Lobmeyr, se snažil studentům zprostředkovat kontakt se zahraničními trendy v užitém umění. Na přelomu století však školu poznamenala odbytová krize českého skla a zpoždění za novými požadavky trhu, které přišly s nástupem secese. Po roce 1918 přišla škola o tradiční spojení s vídeňským uměleckým světem, postupně se ale rozvíjela spolupráce s pražskými institucemi. Čerstvý vzduch v podobě nového stylu Art deco na škole zavládl s příchodem ředitele Adolfa Beckerta (1884–1929), který se zasloužil o úspěch školy na výstavě malovaného skla. V roce 1926 a později také v roce 1937 došlo načas ke spojení sklářských škol v Kamenickém Šenově a v Novém Boru. Od roku 1938 se pak škola opět osamostatnila. Poslední ředitel Alfred Dorn byl v roce 1941 povolán do Wehrmachtu, do konce války ho zastupoval Wilhelm Rössler. Po vysídlení Němců se stal Dorn v roce 1948 ředitelem nově založené sklářské školy v Rheinbachu, kde s ním učili také další z Kamenického Šenova odsunutí učitelé německé národnosti.\n\nPo skončení druhé světové války byla ve škole obnovena výuka českými absolventy ze sklářských ateliérů na Uměleckoprůmyslové škole v Praze, mezi kterými vynikal zvláště sklářský výtvarník René Roubíček. Reaktivování bývalé německé státní odborné školy sklářské schválila vláda 24. srpna 1945, prozatímním správcem a profesorem byl ministerstvem školství a osvěty jmenován Josef Khýn, který obnovil pedagogický sbor a organizaci školy. Koncem roku 1945 předává Josef Khýn funkční školu novému řediteli Ladislavu Havlasovi, sochařovi a rytci drahokamů. Po ředitelském období Ladislava Havlase byla škola v roce 1952 uzavřena v důsledku regulace sklářského průmyslu a jeho odbytových potíží po roce 1948. V roce 1957 byla škola v souvislosti s plánovaným rozvojem spotřebního průmyslu a s impulzy, jakými byla mj. připravovaná účast na výstavě Expo 58, opět obnovena nejprve jako pobočka sklářské školy v Novém Boru. K znovuotevření školy by opět pověřen Josef Khýn. Od roku 1962 se z této pobočky stala samostatná \"Střední průmyslová škola sklářská\" s nově jmenovaným ředitelem Josefem Khýnem. 110. výročí škola oslavila výstavou v Muzeu skla a bižuterie v Jablonci nad Nisou, která kvalitou vystavených prací vzbudila zájem jak u odborníků, tak i sklářských podniků. Za působení ředitele Josefa Khýna došlo taktéž k rozšíření výuky o obory konstrukce a tvorba osvětlovadel a rytí skla. Roku 1981 byla škola v souladu se školskou reformou přejmenována na \"Střední umělecko-průmyslovou školu sklářskou\". Novým výtvarníkem brusičského oddělení se stal jmenovaný ředitel Vladimír Klein. Po roce 1989 škola navázala kontakty se zahraničními sklářskými školami a dalšími institucemi. V roce 1990 se stal ředitelem Karel Rybáček, za jehož funkční období byly zakoupeny elektrické pece na tavenou plastiku, do výuky bylo zavedeno také foukání skla u kahanu. Od roku 1992 byla zahájena spolupráce a výměnné stáže se sklářskou školou v německém Rheinbachu. V letech 1993–1994 proběhla rekonstrukce původní školní budovy. V roce 1997 pak byl ředitelem jmenován Pavel Werner, vyučované techniky byly doplněny vitrografií, maturitní práce studentů škola prezentovala na četných výstavách. V období nastupujícího ředitele Františka Janáka (2006–2010) škola úspěšně odolávala snahám o její zrušení či sloučení s novoborskou školou na podnět zřizovatele Rady Libereckého kraje, která nakonec v roce 2010 odvolala Janáka z funkce. V roce 2011 potom Okresní soud v České Lípě rozhodl, že toto odvolání bylo neplatné. Také během období, kdy byla ředitelkou školy Marie Kronďáková, se dařilo překonávat důsledky změn, jakými prošel sklářský průmysl po roce 1989, a nyní, kdy je od roku 2014 ve funkci výtvarník Pavel Kopřiva, škola opět spolupracuje s předními sklářskými firmami.\n\n\n\nV rámci oboru lze studovat s následujícím zaměřením:\n\nSpecializace v broušení skla nejvíce využívá znalosti modelování, plastického vytváření a prostorového cítění. Velká pozornost je věnovaná také výtvarné přípravě. Studenti používají při realizaci svých návrhů různé řemeslné techniky a technologie, jakými jsou broušení na kuličských strojích, broušení na hladinářských strojích, hranování, řezání na diamantové pile, vrtání, broušení úhlovými bruskami a pískování. Kromě toho se seznamují i s technikami lehání, slinování a tavení skla do forem.\n\nZaměření na malování skla zahrnuje množství klasických malířských technik a materiálů. Studenti se učí architektonickému řešení tvarů. Pro své návrhy a realizace výrobků jak z dutého skla, tak i vitráží využívají dalších technik, jako je leptání, pískování, rytí diamantem a ohebnou hřídelí. Seznamují se rovněž s technikami lehání, slinování a tavení skla do forem. Obor vyžaduje výrazný cit pro barvu.\n\nV tomto oboru se studenti učí využívat znalosti kresby a plastiky (reliéfu) pro rytí skla na mědi, kamínku, diamantu apod. Svou fantazii uplatňují při navrhování jak rytých předmětů, tak i vitráží. Rytí skla kombinují s technikami jako je pískování a broušení. Současně se seznamují s technikami lehání, slinování a tavení skla do forem.\n\nV tomto zaměření se studenti během studia seznamují se zpracováním kovů, skla a jiných hmot. Kromě jiného se učí svařovat, tepat, tlačit, cizelovat a obrábět kovy. Pro své záměry používají i technik lehání, slinování, vrtání a tavení skla do formy, včetně prvků z foukaného skla. Cílem jejich specializace je konstrukce a výroba svítidel, lustrů a závěsných dekorativních svítidel. Navrhují také solitéry a jiné objekty související se světlem. Při své práci kombinují i lehané a malované sklo s kovovými konstrukcemi.\n\nTento obor nabízí vzdělání zaměřené na restaurování historicky cenných světelných zařízení, zvláště historických lustrů s využitím nejmodernějších poznatků a technologií s cílem zachovat původnost a originalitu restaurovaných předmětů.\n\nToto zaměření se týká oblasti tvorby prostorových skleněných objektů, tavených, slinovaných a lehaných plastik, vitráží, okenních výplní a prostorových skleněných příček a osvětlovadel s využitím architektonického prostoru.\n\nObor se zabývá vývojem a navrhováním grafického designu. Studenti jsou vedeni k rozvoji výtvarného myšlení, tvořivosti a fantazii, ke kultivaci výtvarného vidění a vyjadřování. Příprava je zaměřena také na vědomosti a dovednosti v psaní a kreslení písma a na figurální kreslení. Cílem výtvarné přípravy je prohloubení znalostí o vývoji designu ve zvoleném oboru a v jeho současných trendech s využitím jednotlivých médií, především prostředků ICT.\n\nNejnovější obor \"Užitá malba\" je vyučován od září roku 2015, jeho náplní je kromě klasických malířských technik také rozšířená výuka počítačové grafiky. Součástí výtvarné přípravy je rovněž navrhování vitráží, mozaik a barevného řešení interiérů.\n\n"}
{"id": "1095051", "url": "https://cs.wikipedia.org/wiki?curid=1095051", "title": "Czorsztynská elevace", "text": "Czorsztynská elevace\n\nCzorsztynská elevace, czorsztynská jednotka nebo hřbet (ve slovenské literatuře používaný přepis čorštynská elevácia, čorštynský chrbát) je předpokládaný intraoceanický hřbet, úzká a dlouhá, stuze podobná, pravděpodobně kontinentální oblast, existující od bajoku ve střední juře do svrchní křídy, v oblasti mezi předpokládaným Váhickým oceánem (kysucká pánev) a Valaiským oceánem (magurská pánev). Hřbet zanikl při uzavírání Váhického oceánu, kdy se podsunul pod čelo tatrika. V současnosti nejsou známy žádné výskyty jeho krystalinika na povrchu, zachovaná jsou jen odlepená souvrství usazených hornin, tvořící čočky vystupující v Pieninském bradlovém pásmu, které jsou označovány jako oravikum. \n\nOblast czorsztynské elevace geometricky odpovídá alpské briançonnaiské zóne, která dělí penninickou oceánickou oblast na severní a jižní větev.\n\nPojmenování elevace je odvozeno od polské obce Czorsztyn v Pieninách.\n\nBěhem triasu tvořilo oravikum jižní část šelfu Evropské platformy, která, podle některých předpokladů, laterálně na západě pokračovala do centrálněkarpatských jednotek. Ve spodní juře (lias) došlo v celé tethydě k roztahování kůry a vzniku poklesávajících extenzních bazénů. Až do začátku bajoku se v celé Czorsztynské jednotce usazovaly zejména černé břidlice a slíny. V průběhu tohoto období se však ztenčená kůra v prohlubující se kysucké pánvi rozpadla a došlo pravděpodobně k vzniku Váhického oceánu. K vzniku Czorsztynského hřbetu došlo v důsledku pasivního roztahování kůry spojeného s tiltingem a rotací kůrových bloků kolem horizontálních os. Vynořování czorsztynské elevace mělo za následek změnu sedimentace z hlubokovodní hemipelagické na mělkovodní, s neptunickými dajkami a hojným skluzovým materiálem. Na některých místech dokonce se známkami krasovatění, které může být známkou výzdvižení nad mořskou hladinu. Rozpínání Váhického oceánu a vyzdvižení czorsztynského hřbetu mělo v průběhu beriasu až valanginu za následek vznik severní magurské a jižní kysucké pánve (walentowská fáze), které elevaci obklopovaly. Poslední důkazy o vynoření elevace pocházejí z hoterivu až aptu. Postriftové chladnutí způsobilo poklesnutí czorsztynské elevace pod hladinu moře pravděpodobně až ve svrchní křídě. Po pohlcení Váhického oceánu pod čelo karpatského orogénu (selecká fáze) došlo ve svrchní křídě až paleocénu k srážce čela tatrika s oravikem (jarmutská nebo laramská fáze). Při této srážce došlo k odlepení sedimentárních souvrství a jejich přesunu v podobě příkrovů. Czorsztynská eleváce následně zanikla. V současnosti nejsou na povrchu ani z vrtů známy žádné výskyty autochtonních hornin, ani krystalinika.\n"}
{"id": "1095055", "url": "https://cs.wikipedia.org/wiki?curid=1095055", "title": "Nels Cline", "text": "Nels Cline\n\nNels Cline (4. ledna 1956) je americký kytarista. Jeho dvojčetem je jazzový bubeník Alex Cline. Na kytaru začal hrát ve svých dvanácti letech. V roce 2004 se stal členem kapely Wilco. Vydal řadu sólových alb a na dalších spolupracoval s jinými hudebníky, mezi které patří například Thurston Moore, Lee Ranaldo, Carla Bozulich, Mike Watt, Eric Von Essen, Henry Kaiser či trio Medeski Martin & Wood. Časopis \"Rolling Stone\" jej roku 2011 zařadil na 83. příčku svého žebříčku sta nejlepších kytaristů všech dob.\n\n"}
{"id": "1095059", "url": "https://cs.wikipedia.org/wiki?curid=1095059", "title": "Konx-Om-Pax", "text": "Konx-Om-Pax\n\nKonx-Om-Pax, vlastním jménem Tom Scholefield je skotský hudebník a výtvarník. Studoval na Glasgow School of Art. Svůj pseudonym si zvolil podle skladby italského skladatele Giacinta Scelsiho. Své debutové album nazvané \"Regional Surrealism\" vydal v roce 2012. Téhož roku režíroval hudební videoklip k písni „Face to the Sky“ velšského hudebníka a skladatele Johna Calea. Rovněž je autorem obalů několika alb a natočil také několik krátkometrážních filmů.\n"}
{"id": "1095067", "url": "https://cs.wikipedia.org/wiki?curid=1095067", "title": "Nátrubek (armatura)", "text": "Nátrubek (armatura)\n\nNátrubek nebo slangově mufna (z německého \"Muffe\") je pevná armatura spojující v přímém směru dvě trubky, k nimž je obvykle přišroubována nebo přivařena. Jako materiál se používá například mosaz, ocel nebo různé umělé hmoty. Šroubované nátrubky mají na obou koncích závit (jeden vnitřní a jeden vnější, oba vnitřní, nebo oba vnější).\n\n"}
{"id": "1095069", "url": "https://cs.wikipedia.org/wiki?curid=1095069", "title": "Tisserand (kráter)", "text": "Tisserand (kráter)\n\nTisserand je impaktní kráter nacházející poblíž severozápadního okraje Mare Crisium (Moře nepokojů) na přivrácené straně Měsíce. Má průměr 37 km, pojmenován je podle francouzského astronoma Françoise Félixe Tisseranda. Je nepravidelného tvaru.\n\nZápadně leží větší kráter Macrobius, jihojihozápadně Fredholm.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "1095070", "url": "https://cs.wikipedia.org/wiki?curid=1095070", "title": "Daniela Sea", "text": "Daniela Sea\n\nDaniela Sea (* 1977 Malibu, Kalifornie) je americká herečka, filmařka a muzikantka, známá především z role Moiry/Maxe Sweeneyho z populárního seriálu The L Word s homosexuální tematikou.\n\nVyrostla v Malibu v Kalifornii, kde ji vychovali její hrdí hippies rodiče. Když byla ještě dítě, její otec se přiznal k homosexualitě. Její matka si proto našla nového muže, který učil Danielu surfovat. S nevlastním otcem se také obě ženy odstěhovaly na Havaj.\n\nV dospělejším věku Daniela procestovala postupné téměř všechny země Evropy a Asie. Stopem projela celé Turecko, živila se pouličním herectvím. Nějaký čas také figurovala v Polském cirkusu, kde vystupovala jako žonglerka s ohněm. Žila také 8 měsíců v Indii, kde se vydávala za muže. Poté se ujala v hudební kapele, známé svou oblibou v cross-dressingu.\n\nJiž od svojích šestnácti let je vegetariánkou, v posledních letech již vegankou. V této souvislosti natočila i reklamu pro organizaci PETA.\n\nO své sexuální orientaci řekla \"Nevěřím, že na pohlaví až tak nezáleží, což mě tlačí politickým směrem k tomu, abych se identifikovala jako lesba, protože jsem feministka a mám pocit, že ženy jsou stále v této společnosti utlačovány. Vůbec nemám pocit (jako většina lidí), že lidstvo ušlo velký kus od homofobních názorů. Zároveň ale vím, že existuje plno zajímavých lidí z různých spekter a tak nikdy nevíte, kdo vás zaujme. Z tohoto pohledu bych se označila spíše za bisexuálku, nebo zkrátka za někoho, kdo nechává prostor otevřenému konci.\"\n\nPoté se co se vrátila Daniela z Evropy, odstěhovala se do New York City a rozhodla se znovu vstoupit na dráhu herecké kariéry. Dala proto svou nahrávku obsahující konkurz do filmu kamarádce, která v té době pracovala na seriálu The L Word. Poté obdržela telefonát s pozvánkou do L.A. na živý konkurz. Konkurzem prošla a dostala nabídku role Moiry Sweeney, cross-dressingově založené počítačové virtuózce, která se přistěhovala s Jenny z Midwestu. V průběhu série se Moira vyvine v transsexuála, který přijme nové jméno Max.\n\nV současné době má přítelkyni, která se nechává přezdívat Bitch.\n"}
{"id": "1095072", "url": "https://cs.wikipedia.org/wiki?curid=1095072", "title": "Fredholm (kráter)", "text": "Fredholm (kráter)\n\nFredholm je nevelký impaktní kráter nacházející se poblíž západního okraje Mare Crisium (Moře nepokojů) na přivrácené straně Měsíce. Má průměr 15 km, pojmenován je podle švédského matematika Erika Ivara Fredholma. Je miskovitého tvaru s malou plochou dna kolem středu. Než jej Mezinárodní astronomická unie přejmenovala, nesl název Macrobius D.\n\nSeverně leží dvojice kráterů Macrobius a Tisserand, jižně polygonální kráter Proclus s výraznými paprsky.\n\n"}
{"id": "1095073", "url": "https://cs.wikipedia.org/wiki?curid=1095073", "title": "Edward Lachman", "text": "Edward Lachman\n\nEdward Lachman (* 31. března 1948) je americký kameraman a režisér. Za svou kameramanskou práci na filmu \"Daleko do nebe\" z roku 2002 byl neúspěšně nominován na Oscara. Za stejný film byl oceněn Národní společností filmových kritiků za nejlepší kameru. Jako režisér natočil například koncertní představení hudebního alba \"Songs for Drella\". V roce 2013 spolupracoval s hudební skupinou Daft Punk na videích k albu \"Random Access Memories\".\n\n\n"}
{"id": "1095075", "url": "https://cs.wikipedia.org/wiki?curid=1095075", "title": "Félix Tisserand", "text": "Félix Tisserand\n\nFrançois Félix Tisserand (13. ledna 1845, Nuits-St-Georges, Francie – 20. října 1896, Paříž, Francie) byl francouzský astronom, ředitel Pařížské observatoře. Známé jsou jeho práce z nebeské mechaniky, určoval např. dráhy komet.\n\nJe podle něj pojmenován kráter Tisserand na přivrácené straně Měsíce a asteroid 3663 Tisserand.\n\n\n"}
