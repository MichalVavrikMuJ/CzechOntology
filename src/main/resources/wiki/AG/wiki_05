{"id": "975244", "url": "https://cs.wikipedia.org/wiki?curid=975244", "title": "Ekologická chyba", "text": "Ekologická chyba\n\nEkologická chyba (neboli Ekologický klam, Ekologický úsudek klamu) je logický výklad statistických dat, kde úsudek o povaze jednotlivých dat je odvozen od závěru pro skupinu, do které tato data patří. Ekologický klam se někdy odkazuje na omyl divize (fallacy of division) - \"omyl dělení\", který není statistický problém. Čtyři společné statistické ekologické klamy jsou: záměny ekologických souvislostí a jednotlivých korelací, zmatenost mezi skupinami průměru a celkový průměr, Simpsonův paradox a rozdíl mezi vyšším průměrem a vyšší pravděpodobností.\n\nEkologický klam může odkazovat na následující statistické klamy: korelace mezi jednotlivými průměry je odvozena z korelace proměnných shromažďovaných dat pro skupinu, do které tato data patří.\n\nPředpokládejme, že protestantské vlivy negativně vedou k sebevraždám, ale pravděpodobnost, že něčí soused spáchá sebevraždu je vyšší, než se stane protestantem. Pak, i když na individuální úrovni existuje negativní korelace mezi sebevražednými sklony a protestanstvím, tam může být pozitivní korelace na agregátní úrovni.\n\nDále, bohatství značí, že budeme volit republikány, ale bohatší státy volí demokraty. Například, v roce 2004, republikánský kandidát George W. Bush vyhrál v patnácti nejchudších státech a demokratický kandidát, John Kerry, vyhrál v 9 z 11 nejbohatších státech. Přesto 62% voličů s ročními příjmy přes 200 000$ hlasovalo pro Bushe, ale jen 36% voličů s ročním příjmem menším než 15 000$ hlasovalo pro Bushe.\n\nKorelace celkového množství (nebo ekologická korelace) se nerovná korelaci jednotlivých veličin. Označíme formula_1 dvě veličiny na individuální úrovni. Vzorec pro kovariance z celkových množství ve skupinách o velikosti N je:\n\nKovariance dvou agregovaných proměnných závisí nejen na kovarianci dvou proměnných v rámci stejných členů, ale také na kovarianci z proměnných mezi různými členy. Jinými slovy, vztah souhrnných proměnných, které nejsou relevantní na individuální úrovni.\n\nProblém korelace nese samozřejmě problém pro regresi souhrnných proměnných: korelace klamu je proto důležitá otázka pro vědce, kteří chtějí měřit příčiny vlivů. Začněte s regresním modelem, kde je výsledek formula_3 je ovlivněn formula_4\nRegresní model na agregátní (celkové) úrovni se získá sečtením jednotlivých rovnic:\nNic nebrání tomu, aby byly chyby před korelací na agregátní úrovni. Proto se obvykle používá regrese na agregátní úrovni a údaje se nedají odhadnout stejným modelem, který se používá při regresi s individuálními údaji.\n\nAgregátní model je správný, právě když:\nTo znamená, že říze?? formula_4, formula_11 neudává formula_12. Vraťme se zpět k příkladu z náboženství, agregát modelu správně měří sklon protestantů spáchat sebevraždu jen tehdy, je-li uvnitř každého náboženství nějaká tolerance spáchat sebevraždu, není určena počtem protestantů ve státě.\n\nPrvní příklad ekologické chyby řešil Émile Durkheim v roce 1897 ve Francii, když se zabýval sebevraždami. Dalším příkladem je dokument z roku 1950 Williama S. Robinsona. V každém ze 48 států + District of Columbia v USA proběhlo v roce 1930 sčítání lidu, Robinson počítal s negramotností a podílem obyvatel narozených mimo USA. Ukázalo se, že když jsou dvě osoby spojeny negativní korelací -0,53 – čím více je přistěhovalců ve státě, tím nižší je průměrná negramotnost. Ale přistěhovalci byli v průměru více negramotní než občané USA. Robinson předvedl na vytvořené negativní korelaci, že se přistěhovalci rozhodli usadit se ve státech, kde je domorodé obyvatelstvo více gramotné. Varoval před vyvozením závěrů o jednotlivci na základě populační úrovně nebo ekologických dat. V roce 2011 bylo zjištěno, že Robinsonovi výpočty z ekologických korelací jsou založeny na špatných údajích. Výsledek jeho vypočtené korelace je -0,53, ale ve skutečnosti je -0,46. Robinsonův dokument byl klíčový, ale pojem „ekologická chyba“ byl poprvé použit až v roce 1958 Selvinem.\n\nNení nic špatného na spuštění regrese na celkových údajích, pokud je zájem v celkovém modelu. Například, je správně, aby spuštění regrese mezi policií a kriminalitou na úrovni státu, pokud by byl důsledek zájem politiků o růst počtu policistů v obcích. Nicméně, ekologická chyba by se stala, kdyby městská rada přijala nové síly k policii v obci a to vedlo ke kriminalitě na úrovni obce z korelace na úrovni státu. Rozhodnete-li se spustit celkovou nebo individuální regresi k pochopení souhrnného vlivu na nějaké politiky, závisí na následující dohodě: Souhrnné regrese ke ztrátě dat na individuální úrovni a k jednotlivé regresi přidáme silné předpoklady k modelaci. Někteří vědci tvrdí, že ekologická korelace dává lepší obrázek o výsledku veřejných politických opatřeních, a tím, že doporučí ekologický vztah přes jednotlivé úrovně korelace pro tento účel (Lubinski & Humphreys, 1996). Jiní vědci s tímto nesouhlasí, a to zejména, když vztahy mezi úrovněmi nejsou jasně definované. Aby se zabránilo ekologické chybě, mohou vědci s jednotlivými údaji modelovat a zajišťovat, co se s nimi děje na individuální úrovni, jak spolu souvisí individuální a celková úroveň a nakonec, zda výsledky pomohou k pochopení mezi individuální a celkovou úrovní. Například, v hodnocení dopadu státní politiky je užitečné vědět, že dopad politiky se liší méně mezi státy, než dělat politiku sami, což naznačuje, že rozdíly v politice nejsou dobře přehrány do výsledků a to navzdory vysoké ekologické souvislosti (Rose, 1973).\n\nEkologická chyba také může odkazovat na následující chybu: průměr pro skupinu je zaokrouhlený průměr v celkové populaci (pokud celkovou populaci rozdělíme na skupiny). Předpokládejme, že člověk zná počet protestantů i výskyt sebevražd v USA, ale nemá údaje o propojení náboženství se sebevraždami na individuální úrovni. Pokud se někdo zajímá o míru sebevražd protestantů, je těžké odhadnout míru v celkovém počtu sebevražd vyděleném počtem protestantů ve státě.\nOficiálně se značí jako formula_13 (Suicide = sebevraždy; Protestant = počet protestantů) průměrné skupiny obvykle mají: \nNicméně zákon udává \n\nJak víme, tak formula_16 vyjde mezi 0 a 1.\n\nSimpsonův paradox je velice významný ekologický klam. Týká se skutečnosti, při které porovnáváme dvě skupiny různých velikostí, průměr některých proměnných může být v první skupině vyšší nebo nižší než průměr v celkové populaci. Formálně, kdy se každá hodnota Z vztahuje na jinou skupinu a X označuje nějakou formu ošetření, může se stát, že \n\nKdy formula_18 nezávisí na formula_19, Simpsonův paradox opomíjí proměnnou, která může ovlivnit regresi formula_20 na formula_21, kdy formula_21 je formální proměnnou a vypustíme proměnnou formula_19. Na výpočtu je zarážející to, že parametry mají opačná znaménka.\n\nDalším příkladem ekologické chyby je, že průměr populace předpokládá, že je z hlediska pravděpodobnosti na vlastní úrovni. Například, v případě, že průměrné skóre skupiny A je větší než 0, ale neznamená to, že náhodný jednotlivec ze skupiny A má větší pravděpodobnost v pozitivní výsledek. Dále, je-li měřena zvláštní skupina lidí, kteří mají nižší průměrné IQ, než v běžné populaci, je chyba v tom, že pokud náhodně vybereme jednoho člena skupiny, je větší pravděpodobnost, že má nižší IQ než je průměr IQ v běžné populaci. Matematicky vycházíme ze skutečnosti, že rozdělení může mít pozitivní průměr, ale negativní medián. Tato vlastnost je vázána s šikmostí rozdělení.\n\nPříklad:\n\nEkologická chyba byla probírána u soudu ve Washingtonu během voleb v roce 2004, v nichž bylo identifikováno několik neplatných hlasů – při sčítání, bohužel, nebylo možné zjistit kdo byli tito nelegální voliči, protože volby jsou tajné. Vyzyvatelé argumentovali tím, že nelegální hlasy ve volbách sledovali ve volebních okrscích, ve kterých byly odevzdány, a tak by vyhledání těchto voličů mělo být provedeno odpovídajícím způsobem. Znalec řekl, že tento přístup je, jako se snažit přijít na to, že průměrný odpal Ichiro Suzukiho je rychlejší než průměrné odpalování vypočtené z odpalů celého týmu Seattle Mariners, protože nelegální hlasy byly zjištěny v nereprezentativním vzorku voličů a skutečnost může být odlišná od průměrného voliče. Soudce rozhodl v tomto sporu tak, že se jednalo o ekologickou chybu.\n"}
{"id": "975247", "url": "https://cs.wikipedia.org/wiki?curid=975247", "title": "Hlasový rejstřík", "text": "Hlasový rejstřík\n\nHlasový rejstřík představuje řadu tónů lidského hlasu vytvořených určitým druhem vibrací hlasivek. Mezi tyto rejstříky patří modální hlas, pulzní rejstřík, falzet, a fistule.\nRejstříky vznikají při běžné funkci hrtanu. Dochází k nim, protože v hlasivkám dochází k různým druhům vibrací. Každý druh kmitání probíhá v určitém rozsahu tónů a vytváří určité charakteristické zvuky.\n\nV rámci logopedie má hlasový rejstřík tři složky: určitý druh vibrací hlasivek, určité řady tónů a určitý typ zvuku. I když s tímto stanoviskem souhlasí většina hlasových trenérů a pedagogů, někteří definují hlasový rejstřík volněji než je zvykem ve vědeckých disciplínách. Používají tento termín při popisu různých teorií, které vysvětlují, jak se lidský hlas subjektivně i objektivně mění, když se pohybuje po svém rozsahu tónů. Existuje mnoho různých teorií o hlasových rejstřících v rámci hlasové pedagogiky, což spíše mate a stává se kontroverzním v odvětví zpěvu. Vokální pedagogové používají pojem hlasový rejstřík k označení kteréhokoli jevu z následujících:\n\n\nHlasové rejstříky vznikají z různých druhů vibrací vytvářených v hlasivkách. Výzkum provedený logopedy a vokálními pedagogy ukázal, že hlasivky jsou schopné vytvořit nejméně čtyři různé druhy vibrací, i když je pravda, že všichni lidé nejsou schopni vytvořit všechny druhy. První druh vibrací známe pod pojmem přirozený nebo normální hlas, nebo také modální hlas, což je pojem, který se v současné době používá nejvíce v publikacích pro logopedii i vokální pedagogiku. Při takovémto použití slovo modální znamená přirozenou dispozici nebo způsob činnosti hlasicek. Další tři druhy vibrací jsou známé jako pulzní rejstřík, falzet a fistule. Všechny čtyři rejstříky mají svůj vlastní druh vibrací, vlastní rozsah tónů (i když existuje jistá oblast, kde se tóny překrývají) a vlastní charakteristický zvuk. Podle rozsahu tónů je nejnižším rejstříkem pulzní rejstřík, modální hlas je další, pak následuje falzet a úplně nejvýše se vyskytuje fistule.\n\nZatímco logopedové a fonetici rozdělují hlas do těchto čtyř rejstříků, vokální pedagogové mají těžkosti se na tomto problému shodnout. Nerozlišující používání slova rejstřík způsobilo zmatky a mnoho kontroverze v pedagogických kruzích ohledně počtu rejstříků lidského hlasu. Tato kontroverze se nevyskytuje v rámci logopedie ani jiných věd, protože v těchto oblastech je na hlasový rejstřík nahlíženo z čistě fyziologického hlediska, které se zabývá funkcí hrtanu. Různí autoři zabývající se uměním zpěvu tvrdí, že v lidském hlase existuje něco od jednoho po sedm rejstříků. Různorodost názorů je v této oblasti docela široká a o ní zatím nepanuje všeobecná shoda. \n\nJedna ze zavedených praxí ve vokální pedagogice je rozdělení mužského a ženského hlasu do tří rejstříků. Mužský hlas může být \"hrudní\", \"hlavový\" a \"falzetová\" a ženský může být \"hrudní\", \"střední\" a \"hlavový\". Takovéto rozdělení rejstříků ovšem není přijímáno všeobecně. Mnozí vokální pedagogové viní z toho zmatku špatné používání pojmů \"hrudní rejstřík\" a \"hlavový rejstřík\". Tito profesionálové tvrdí, že protože všechny rejstříky vycházejí z funkce hrtanu, pak nemá smysl mluvit o rejstřících vytvářených v hlavě nebo hrudi. Vibrace, které pociťujeme v těchto oblastech jsou jevy rezonance a měly by tedy také být popisovány pojmy, které se vztahují k rezonanci, a ne pojmy patřící k ostatním rejstříkům. Tito vokální pedagogové také preferují pojmy \"hrudní\" a \"hlavový hlas\" namísto pojmu rejstřík. Mnohé z problémů, které lidé označují za problémy rejstříku, jsou ve skutečnosti problémy způsobené přizpůsobením rezonance. Tohle také pomáhá vysvětlit mnohost rejstříků, které někteří vokální pedagogové obhajují. Pro potřeby tohoto článku budou problémy spojené s rezonancí zařazené na svou vlastní stránku, protože je jejich používání pokládáno za kontroverzní a neexistuje o něm většinová shoda. Pro více informací viz vokální rezonance.\n\nZmatky týkající se toho, co je rejstřík a kolik rejstříků existuje, jsou částečně způsobeny kvůli tomu, co se děje s modálním rejstříkem, když člověk zpívá od nejnižšího tónu svého hlasového rejstříku až po ten nejvyšší tón. Frekvence vibrací hlasivek je určena jejich délkou, napětím a objemem. Když tón stoupá, hlasivky se prodlužují, stoupá jejich napětí a zmenšuje se jejich objem. Jinými slovy, všechny tři faktory jsou ve stavu neustálé změny při přechodu od nejnižšího k nejvyššímu tónu.\n\nPokud se zpěvák snaží udržet kterýkoli z těchto faktorů konstantní a zasahuje do jejich progresicní změny stavu, pak se funkce jeho hrtanu stane statickou a nakonec může dojít ke zlomům, které budou mít vliv na kvalitu tónu. Tyto zlomy se často uvádějí jako hranice rejstříku nebo jako přechodné oblasti mezi rejstříky. Zřetelné změny nebo zlomy mezi rejstříky se nazývají passaggio nebo ponticello. Vokální pedagogové učí, že pokud je zpěvák řádně trénován, pak se může bez námahy pohybovat z rejstříku do rejstříku s lehkostí a konzistentním tónem. Rejstříky se při zpěvu mohou i překrývat. Učitelé, kteří používají tuto teorii \"přechodů rejstříků\" obvykle svým studentům pomáhají s \"přechody\" z jednoho rejstříku do druhého tím, že skryjí místo, kde se mění jejich hlas.\n\nNicméně se ale mnoho pedagogů neshodne na rozlišení takovýchto hranic, protože ze vzniku zlomů obviňují vokální problémy, které byly způsobeny statickým hrtanovým přizpůsobením, které neumožňuje, aby se takovéto změny staly. Takovéto rozdílné názory ovlivnily různé pohledy na vokální rejstříky.\n\nPulzní rejstřík je nejnižší vokální rejstřík a je vytvářen prostřednictvím volného uzavření štěrbiny mezi hlasivkami, což umožní, aby skrze ni vzduch „vybublal“ za pomoci praskání nebo chrastění při velmi nízké frekvenci. Hlavní využití pulzního rejstříku při zpěvu získávání tónů s velmi nízkou frekvencí, které nejdou vytvořit modálním hlasem. Tento rejstřík lze použít terapeuticky, aby došlo ke zlepšení spodní části modálního rejstříku. Tento rejstřík se často nepoužívá při zpěvu kromě skladeb pro mužská kvarteta a skladeb pro ruské sbory a některých stylů lidové hudby pro muže i ženy, u kterých je jeho použití známo.\n\nModální hlas je ten nejobvyklejší rejstřík pro mluvení a zpěv a drtivá většina mluvení i zpěvu se v něm odehrává. Když v tomto rejstříku tón stoupá, hlasivky se prodlužují, zvyšuje se jejich napětí a jejich okraje se ztenčují. Dobře vyškolený zpěvák nebo mluvčí může v modální registru vytvářet hlas v rozsahu dvou a více oktáv s konzistentním vytvářením, krásou tónu, dynamickou škálou a vokální svobodou. Tohle je možné pouze v případě, že se zpěvák nebo mluvčí vyhýbá statickým hrtanovým úpravám a umožní tedy, aby byl postup z dolní do horní části rejstříku pečlivě odstupňovaným kontinuem.\n\nFalzet leží nad modálním hlasovým rejstříkem a překrývá se s ním přibližně o jednu oktávu. Charakteristický zvuk falzetu je v podstatě dýchavičný a podobné zvukům flétny nebo píšťaly s několika přítomnými podtóny. Muži i ženy mohou vytvářet hlas v registru falzetu. Zásadní rozdíl mezi modálním rejstříkem a falzetem spočívá v množství a druhu zapojení hlasivek. Hlas je při falzetu vytvářen vibracemi vazivových okrajů hlasivek, zcela nebo částečně, a hlavní část hlasivek je více či méně uvolněná. Na rozdíl od falzetu se na vytváření modálního hlasu podílí celé hlasivky s hlasivkovou štěrbinou, která se otevírá prvně dole a pak nahoře. Falzet je také omezenější v dynamických odchylkách a kvalita tónu, než je tomu u modálního hlasu.\n\nFistule je nejvyšší rejstřík lidského hlasu. Fistule, jejíž název se také spojuje s flétnou, je takhle nazvána, protože tóny vytvářené v tomto rejstříku se podobají horním tónům vytvářených flétnou, zatímco modální rejstřík mívá teplejší, méně pronikavé zabarvení. Ženy všech typů hlasu jsou schopny používat fistuli. Za pomoci správného pěveckého školení je možné, aby se u většiny žen rozvinula tuto část hlasu, ale některé ženy toho nejsou schopny. U mužů s hlasem typu kontratenoru a tenoru se může rozvinout tato část hlasu za pomoci řádného vokálního tréninku a děti mohou také vytvářet hlas ve fistuli.\n\n"}
{"id": "975249", "url": "https://cs.wikipedia.org/wiki?curid=975249", "title": "John Aloisi", "text": "John Aloisi\n\nJohn Aloisi (* 5. února 1976) je bývalý australský fotbalový útočník a současný fotbalový trenér, momentálně trénující australský klub Brisbane Roar FC. Jeho bratrem je bývalý novozélandský fotbalista a reprezentant Ross Aloisi.\n\nZúčastnil se fotbalového MS 2006 v Německu, Konfederačního poháru FIFA 1997, 2001 a 2005, AFC – OFC Challenge Cupu 2001 a Asijského poháru 2007.\n\n"}
{"id": "975251", "url": "https://cs.wikipedia.org/wiki?curid=975251", "title": "Hráčka na loutnu", "text": "Hráčka na loutnu\n\nHráčka na loutnu (nizozemsky \"De luitspeelster\") je obraz (olej na plátně) nizozemského barokního malíře Jana Vermeera z období let 1662-1663 nebo 1664. Plátno není signováno. V současnosti je součástí sbírek Metropolitan Museum of Art v New Yorku.\n\nObraz měl řadu majitelů, jeho nejstarší historie však není známá. První zprávy o něm se objevují až počátkem 19. století, kdy se objevil na aukci v Paříži. Posléze ho získal americký železniční magnát Collis Potter Huntington, který jej odkázal s celou svou sbírkou Metropolitnímu muzeu New Yorku.\n\nJde o jedno z řady Vermeerových děl, na nichž malíř vyobrazil mladou ženu při hře na hudební nástroj.\n\nObraz (olej na plátně, výška 51,4 cm, šířka 45,7 cm) zachycuje mladou ženu s loutnou. Má na sobě živůtek ze žlutobílého saténu lemovaný bílou kožešinou, perlový náhrdelník a v uchu náušnici s velkou perlou (šperky byly na obraze odkryty až při jeho restaurování v roce 1944). Není soustředěna na hru, ale dívá se vlevo, ven z okna. Divákovi však není zřejmé, zda pozoruje někoho či něco, nebo zda pouze zasněně nevyhlíží ven. Před mladou ženou na stole leží knihy, další kniha leží rovněž na podlaze vedle na zem sahající pokrývce stolu. V popředí vlevo stojí židle, jejíž opěradlo je zakončeno lvími hlavami, ostře se odrážejícími od světlé stěny v pozadí obrazu. Přes židli je přehozen modrý ubrus nebo plášť, vedle stolu leží málo zřetelná viola da gamba. Na stěně v pozadí obraz visí velká mapa Evropy, pod ní u pravého okraje obrazu stojí další židle.\n\nLoutna na obraze byla soudobými diváky považována za symbol cudnosti a zdrženlivosti.\n\nPřipsání \"Hráčky na loutnu\" Vermeerovi díla je všeobecně uznáváno, pouze Albert Blankert je zpochybňuje. Datování obrazu je podobně jako u mnoha Vermeerových děl obtížné, neboť je umělec na díle nevyznačil. Diskutuje se o dvou možnostech vročení: podle jednoho názoru kolem roku 1665 na základě stylistické podobnosti s obrazem \"Píšící žena ve žlutém\", podle druhého je možné také kolem 1662/1663, neboť \"Hráčka na loutnu\" má podobné společné prvky v kompozici s obrazem \"Žena s konvicí vody\" (nacházejícím se ve stejném muzeu) – časté použití pravého úhlu při tvorbě postavy, postava zalitá světlem z levé strany. Tato malba má ovšem tlumenější tóny, což odráží Vermeerův příklon tímto směrem; Vermeer začal používat stíny a měkké kontury, jež navozují intimnější atmosféru. Podle tohoto názoru byla \"Hráčka na loutnu\" vytvořena nedlouho po \"Ženě s konvicí vody\".\n\n\n"}
{"id": "975254", "url": "https://cs.wikipedia.org/wiki?curid=975254", "title": "Hřib zlatokořenný", "text": "Hřib zlatokořenný\n\nHřib zlatokořenný (\"Xerocomus chrysonemus\" ) je hřibovitá houba z rodu suchohřib (\"Xerocomus\"), která je podobná a příbuzná hřibu plstnatému. Existence tohoto druhu byla prokázána na základě biomolekulárních (genových) analýz v roce 2006.\n\nKlobouk 25 - 70 milimetrů široký, zprvu téměř polokulovitý s často podvinutým okrajem, později vypouklý až poduškovitý. Zbarvený je žlutookrově až žlutoolivově, plavě, osmahle, na poškozených místech hnědě (subkutikulární vrstva je hnědá nebo červenohnědá). Zbarvení je variabilní, závisí také na počasí. Povrch je matný, suchý, plstnatý, později může být hladký.\n\nRourky dosahují 5-10 (12) milimetrů délky, společně s póry jsou zprvu jasně žluté až zlatožluté, později s nazelenalým odstínem. Při obvodu klobouku mívají hnědavý nádech. Při poškození nemodrají.\n\nTřeň obvykle dorůstá 30-50 (70) × 5-18 milimetrů, bývá štíhlý až středně silný, směrem k bázi se obvykle zužuje. V mládí je nejprve jasně žlutý (podobně jako póry), později tmavne, nakonec jej pokrývají drobná červenohnědá zrníčka a často i neúplná síťka. Bázi třeně kryje žlutá až zlatožlutá plst, bazální mycelium je zlatožluté.\n\nDužnina v klobouku je bledě bíložlutá až bledě citronově žlutá, jasně žlutá ve spodní části třeně. Nemodrá, chutná mírně, voní nevýrazně.\n\nVýtrusy dosahují (8) 9 – 12,5 (13.5) × (4) 4,5 – 6 μm, jsou elipsovité až elipsoidně vřetenovité, patrná je suprahilární deprese z bočního pohledu. Pod optickým mikroskopem se jejich povrch jeví jako hladký, uvnitř uzavírají jednu nebo několik olejových kapek. Reakce s Melzerovým činidlem je středně dextrinoidní.\n\nRoste pod duby, především pod dubem letním. Dává přednost zastíněným stanovištím s tlejícím listím či mechovými polštáři, případně travou. Na anglických lokalitách byl zaznamenán výskyt na půdě o pH 7.\n\nHřib zlatokořenný je známý z Anglie, Španělska a České republiky. Protože jde o nově popsaný druh, není jeho rozšíření zcela známé.\n\n\n"}
{"id": "975258", "url": "https://cs.wikipedia.org/wiki?curid=975258", "title": "Maďarská liberální strana", "text": "Maďarská liberální strana\n\nMaďarská liberální strana ( ) je liberální politická strana v Maďarsku, kterou založil Gábor Fodor po svém odchodu z SZDSZ.\n\nPoznámka: ve volbách 2014 strana kandidovala v koalici s MSZP, DK a hnutími Párbeszéd a Együtt. Ve volbách 2018 strana kandidovala v koalici s MSZP a hnutím Párbeszéd.\n\n\n"}
{"id": "975261", "url": "https://cs.wikipedia.org/wiki?curid=975261", "title": "Albert Gutterson", "text": "Albert Gutterson\n\nAlbert Lovejoy Gutterson (23. srpna 1887 Andover, Vermont − 6. dubna 1965 Burlington, Vermont) byl americký atlet, olympijský vítěz ve skoku do dálky.\n\nNa olympiádě ve Stockholmu v roce 1912 zvítězil v soutěži dálkařů o 39 cm před druhým Kanaďanem Calvinem Brickerem výkonem 760 cm, což znamenalo nový olympijský rekord.\n\n"}
{"id": "975262", "url": "https://cs.wikipedia.org/wiki?curid=975262", "title": "Habrovický rybník", "text": "Habrovický rybník\n\nHabrovický rybník, též známý jako Habrák, je rybník v Habrovicích, části města Ústí nad Labem, v Ústeckém kraji České republiky. Nachází se v nadmořské výšce 234 m n. m. na toku Bílého potoka, a jeho plocha činí 11,5 hektarů. V rámci územního systému ekologické stability je součástí biokoridoru, a byl využíván jako přírodní koupaliště s naturistickou pláží.\n\nV letech 2005 až 2007 proběhla revitalizace rybníka, při níž došlo k odstranění sedimentů, opravě a rekonstrukci výpustních objektů, opravě hráze, a úpravě a dosadbě břehových porostů. Celkové náklady činily asi 34 milionů korun českých, a většina z nich byla hrazena z prostředků Evropské unie, konkrétně operačního programu Infrastruktura.\n\nV roce 2004 město prodalo přilehlé pozemky, postupně bylo demolováno zařízení koupaliště. v roce 2012 bylo vydáno územní rozhodnutí ke stavbě rodinných domků, ta začala v roce 2015.\n"}
{"id": "975264", "url": "https://cs.wikipedia.org/wiki?curid=975264", "title": "Hardstep", "text": "Hardstep\n\nHardstep (neplést si s Hard D'n'B a nebo bližším Drum and Bass/Hardstyle známý jako Drumstyle) je podstyl Drum and Bass, který vznikl v roce 1994. Je charakterizován pulzní produkcí stylu, který má vlastní atmosféru vnímání. Mezičasy jsou zkrácené, mohou se přiblížit k oldschool jungle. Hardstep má rychlejší a tvrdší jednoduché elektronické melodie. Jedním z charakteristických rysů je zdůraznění rozptýlenými nárazovými údery. Žánr byl objeven jako druh junglist, přesto byl přebrán popularitou techstepu. Fanoušci stále přetrvávají. V současné době Hardstep je velice populární v Severní Americe umělci, jako Evol Intent, Ewun nebo Dieselboy. Dřívější umělci jsou například DJ Hype nebo DJ Zinc.\n"}
{"id": "975265", "url": "https://cs.wikipedia.org/wiki?curid=975265", "title": "Gerhard Auer", "text": "Gerhard Auer\n\nGerhard Auer (29. června 1943 Teplá – 21. září 2019 Rodalben) byl německý veslař. Na Letních olympijských hrách 1972 v Mnichově byl členem posádky čtyřky s kormidelníkem, která získala zlatou medaili.\n\n"}
{"id": "975268", "url": "https://cs.wikipedia.org/wiki?curid=975268", "title": "Tramp (album)", "text": "Tramp (album)\n\nTramp je třetí studiové album americké zpěvačky Sharon Van Etten, vydané v únoru 2012 u vydavatelství Jagjaguwar. Producentem alba byl Aaron Dessner a nahráno bylo od října 2010 do července 2011 v jeho domovském studiu. Album vyšlo ve dvou základních verzích, na CD a na LP desce. Obal alba, na němž je černobílá fotografie zpěvačky, odkazuje na obal alba \"Fear\" velšského hudebníka Johna Calea z roku 1974. Van Etten rovněž věnovala celé album Caleovi.\n\n"}
{"id": "975270", "url": "https://cs.wikipedia.org/wiki?curid=975270", "title": "Boredom of Agustín Cordes", "text": "Boredom of Agustín Cordes\n\nBoredom of Agustín Cordes je neplacená česká videohra vytvořená studiem CBE Software. Vyšla 23. srpna 2013. Hra vznikla ve Wintermute Enginu\n\nAutoři hru popisují jako simulátor nudy. Hráč ovládá titulní postavu Augustína Cordese, který v hotelovém pokoji čeká na své přátele. Jeho jediným společníkem je láhev alkoholu. Hráč pouze kliká na láhev a prst hlavn postavy, přičemž sleduje, co se děje.\n\n"}
{"id": "975272", "url": "https://cs.wikipedia.org/wiki?curid=975272", "title": "Leden 2014", "text": "Leden 2014\n\n"}
{"id": "975274", "url": "https://cs.wikipedia.org/wiki?curid=975274", "title": "Kyra Sedgwick", "text": "Kyra Sedgwick\n\nKyra Minturn Sedgwick (* 19. srpen 1965, New York, USA) je americká herečka.\n\nNarodila v New Yorku do rodiny učitelky a terapeutky Patricie a finančníka Henryho. Matka je židovského původu. Z otcovy strany je pak vzdálenou příbuznou spousty v USA známých osobností, například soudce Theodora Sedgwicka, zakladatele školy v Grotonu Endicotta Peabodyho, či ministra Johna Lathropa. Rodiče se rozvedli, když jí byly 4 roky. Má titul z univerzity v Jižní Kalifornii.\n\nPřed kamerou se poprvé objevila v roce 1982 v seriálu \"Another World\". Více se pak objevovala například v seriálu \"Queen’s Supreme\", známá je však spíše svou hlavní rolí v seriálu \"Closer\".\n\nVidět jsme ji mohli v několika úspěšných celovečerních filmech. K těm patří filmy jako \"Narozen 4. července\", \"Vražda prvního stupně\", \"Fenomén\" nebo \"Vysloužilí lvi\".\n\nV roce 2007 získala za roli v seriálu \"Closer\" Zlatý Glóbus. Na toto ocenění za svou kariéru byla nominována celkem sedmkrát.\n\nV roce 2010 získala za roli v seriálu \"Closer\" také cenu Emmy. Nominována pak na toto ocenění byla za celou kariéru ještě čtyřikrát.\n\nJe také držitelkou DVD Exclusive Award, Gracie Allen Award, People’s Choice Award, dvou cen Satellite Award a je držitelkou ceny filmového festivalu ve Phoenixu a ceny Society of Camera Operators. Celkem za svoji kariéru byla nominována na 48 ocenění.\n\nJe také držitelkou hvězdy na Hollywoodském chodníku slávy.\n\nOd roku 1988 je manželkou herce Kevina Bacona, se kterým má syna Travise (narozen 1989) a dceru Sosie (1992). Je také tetou hudebníků George Nozuky a Justina Nozuky. V roce 2011 prozradila, že ona a Kevin Bacon jsou příbuzní z devátého rodinného kolene.\n\n\n\n\n"}
{"id": "975275", "url": "https://cs.wikipedia.org/wiki?curid=975275", "title": "Římskokatolická církev v Afghánistánu", "text": "Římskokatolická církev v Afghánistánu\n\nKatolická církev v Afghánistánu je křesťanské společenství. Hlásí se k ní asi 1 % obyvatel. Je v jednotě s papežem. Má jednu církevní složku a to je Misie sui iuris v Afghánistánu je přímo podřízena svatému stolci. \n\nAfghánistán nemá žádnou církevní provincii ale má jen misii sui iuris která je podřízena přímo svatému stolci. V této misii se slouží mše v latinském ritu.\n\n\n"}
{"id": "975276", "url": "https://cs.wikipedia.org/wiki?curid=975276", "title": "Dordives", "text": "Dordives\n\nDordives je francouzská obec v departementu Loiret v regionu Centre-Val de Loire. V roce 2011 zde žilo 3 054 obyvatel.\n\n\"Počet obyvatel\" \n\n"}
{"id": "975277", "url": "https://cs.wikipedia.org/wiki?curid=975277", "title": "Krasobruslařská brusle", "text": "Krasobruslařská brusle\n\nKrasobruslařská brusle, slangově nazývaná krasobrusle, je zvláštním typem brusle pro krasobruslení. Jako ostatní typy bruslí se skládá z boty a nože. Nůž není s botou integrovaný ale bývá připevněn šrouby. U bruslí pro výkonnostní a soutěžní krasobruslení se bota a nůž vybírají a zakupují samostatně. To umožňuje správně zvolit obě části brusle a navíc je možná výměna nože v případě poškození, opotřebení nebo přechodu na jiný typ nože. Montáž nebo výměnu nože zásadně provádí kvalifikovaný odborník.\n\nNůž pro krasobruslení má specifický tvar. Vpředu má zuby, které se používají při některých prvcích, jako jsou odpíchnuté skoky a piruety. Používání těchto zubů zavedl Ulrich Salchow. Nože se brousí tak, že mají dvě hrany (vnější a vnitřní), mezi kterými je žlábek. Nůž bývá méně zakřiven než nůž u hokejové brusle. Nože pro soutěže párů nebo družstev jsou kratší než nože pro soutěže jednotlivců kvůli zamezení kontaktu nožů mezi jednotlivými bruslaři.\n\nBota má výrazně vyšší patu než boty u jiných typů bruslí (týká se i mužských bot). Bota bývá zhotovena z kombinace přírodní kůže a speciálních umělých hmot. Bota musí na noze přesně sedět. Bota nesmí být ani volná (bruslař ztrácí stabilitu a jistotu v pohybu) ani nesmí tlačit. Přípustná je pouze mírná volnost v prstech. Vrcholoví krasobruslaři si nechávají zhotovovat boty přesně na míru. Bota je šněrovací. Při nazouvání se v oblasti prstů se šněrování utahuje jen zlehka, v oblasti nártu se utahuje více a výše se zas šněrování nechává volnější. Utažením v oblasti nártu se fixuje pata, což je nutné pro stabilitu a jistotu v pohybu. Mírnější stažení šněrování v ostatních částech nohy je zas nutné kvůli prokrvování. Určitá volnost v horní části boty je též nutná aby bylo možno provést některé krasobruslařské prvky.\n"}
{"id": "975279", "url": "https://cs.wikipedia.org/wiki?curid=975279", "title": "Islam Macijev", "text": "Islam Macijev\n\nIslam Macijev (: Ислам Мациев), (* 10. prosinec 1973, Staryje Atagi Sovětský svaz) je bývalý reprezentant Ruska v judu. Původem je Čečenec.\n\nS rozpadem Sovětského svazu v roce 1991 jel zkusit štěstí, jako většina Čečenců, do Turecka. Z Turecka se však vrátil s nepořízenou. Nakonec se stal členem ruské reprezentace a udržel se v ní dlouhou dobu. Na tatami dominoval především explozivními výpady tači-waza ze všech stran. Patřil řadu let k nejlepších evropským judistům, jenže své postavení zástupce Ruska na důležitých turnajích (OH, MS) nepotrvzoval. Důvodem byly různé zkraty. Svůj temeprament často nedokázal ve vypjatých situacích kontrolovat.\n\nV olympijském roce 1996 si vybojoval účast na olympijských hrách v Atlantě. V prvním kole dostal nalosovaného Japonce Nakamuru, kterému podlehl na pravidlo sogo-gači (3x šido + wazari). V roce 2000 v Sydney se pokusil o reparát, ale ve druhém kole udeřil Kazachstánce Baglajeva rukou do hlavy a byl diskvalifikován (hansoku-make). Potom co nebyl nominován na olympijských hrách v Athénách ukončil reprezentační kariéru.\n\n"}
{"id": "975280", "url": "https://cs.wikipedia.org/wiki?curid=975280", "title": "Nostra Signora de La Salette (titulární kostel)", "text": "Nostra Signora de La Salette (titulární kostel)\n\nNostra Signora de La Salette je kardinálský titulární kostel ustanovený roku 1969 papežem Pavlem VI. Tento kostel se nachází na \"Piazza Madonna de La Salette 1\". Prvním titulárním kardinálem se stal Alfredo Vicente Scherer arcibiskup Porto Alegre.\n\n"}
{"id": "975281", "url": "https://cs.wikipedia.org/wiki?curid=975281", "title": "Robert von Weinzierl", "text": "Robert von Weinzierl\n\nRobert Karl rytíř von Weinzierl (29. března 1855, Bílý Újezd – 9. června 1909, Freiberg) byl severočeský archeolog a přírodovědec.\n\nRobert von Weinzierl se narodil jako syn Karla von Weinzierla, schwarzenberského panského nadlesního v Bílém Újezdě. Rodina po otcovské linii pocházela z Bavorska. Do šlechtického stavu byl jeden z předků povýšen v roce 1706, záhy toto povýšení potvrdil i císař Karel VI. Doslovné znění titulu je „Weinzierl rytíř von Weinberg“. Po studiích na reálce v Litoměřicích odešel do Prahy, kde studoval na Polytechnickém institutu (pozdější technice) a také docházel na přednášky na Karlovu univerzitu. V průběhu studií se živil jako vychovatel, byl také sekretářem Fyziokratické společnosti v Praze. Poté absolvoval jednoroční vojenskou službu. V roce 1887 zakoupil společně s Robertem Gautschem za peníze z dědictví po otci knihkupectví v domě \"\"Zlatý jezevec\"\" (v dnešní Karlově ulici) v Praze. V roce 1893 svůj podíl ve firmě prodal a stal se načas pojišťovacím úředníkem. Už od 2. poloviny 80. let 19. století ale věnoval veškerý volný čas archeologické práci. Prováděl vykopávky (zejména na Litoměřicku a Lovosicku), podnikl řadu studijních cest po archeologických sbírkách celé střední Evropy, od roku 1885 také publikoval. Systematicky budoval vlastní archeologickou sbírku. Vydobyl si všeobecné uznání, což vedlo v červenci 1897 k jeho jmenování \"c.k. konzervátorem pro prehistorii v severních Čechách\". O rok později své sbírky zpřístupnil veřejnosti v Lovosicích, v domě, kde předtím dožila jeho matka.\n\nKdyž se v roce 1899 uvolnilo místo kustoda v teplickém muzeu, byl Robert von Weinzierl povolán, aby se této pozice ujal. Během následujících deseti let se mu v Teplicích podařilo vybudovat druhé nejvýznamnější archeologické pracoviště v českých zemích (po Muzeu Království českého) s mimořádně obsáhlými sbírkami. Archeologické vykopávky, prováděné Weinzierlem, předběhly svou dobu, zejména díky pečlivé dokumentaci. Tamější pracoviště v sobě navíc integrovalo nejen práci muzea, ale i Inspektorátu pro prehistorii (v souvislosti s Weinzielrovou funkcí c.k. konzervátora). Kromě sbírkových evidencí a dokumentace výzkumů se dodnes dochovalo několik kartonů korespondence, kterou Weinzierl vedl se sběrateli, majiteli pozemků i kolegy za účelem obohacení sbírek.\n\nLéta v Teplicích byla poznamenána spory s Antonem Hermanem Fasslem, který na Weinzierla opakovaně útočil v regionálním tisku. Počátky tohoto sporu měly kořeny v roce 1898, kdy Weinzierl na stránkách odborného tisku poprvé informoval o objevu keltského pohřebiště v Jeníšově Újezdě. O rok později celý nález monograficky publikoval, aniž ovšem zmínil jméno skutečného výkopce většiny hrobů, kterým byl právě Fassl.\n\nV roce 1909 byly při kontrole hospodaření Muzejní společnosti v Teplicích zjištěny jisté nesrovnalosti. Robert von Weinzierl v obavě z obvinění ze zpronevěry tajně odjel do Freibergu, kde si dobrovolně vzal život.\n"}
{"id": "975283", "url": "https://cs.wikipedia.org/wiki?curid=975283", "title": "Alois Bierl", "text": "Alois Bierl\n\nAlois Bierl (* 8. září 1943, Waldmünchen, Německo) je bývalý německý veslař. Na Letních olympijských hrách 1972 v Mnichově byl členem posádky čtyřky s kormidelníkem, která získala zlatou medaili.\n\n"}
{"id": "975284", "url": "https://cs.wikipedia.org/wiki?curid=975284", "title": "The Document Foundation", "text": "The Document Foundation\n\nThe Document Foundation je nadace, která zastřešuje vývoj kancelářského balíku LibreOffice a Document Liberation Project.\n\nLibreOffice byl založen členy komunity kancelářského balíku OpenOffice.org, kteří nesouhlasili s tehdejší situací v projektu, kdy společnost Oracle začala požadovat od vývojářů OpenOffice postoupení autorských práv ve prospěch společnosti. Nový balík se brzy začal rychle rozvíjet a i přesto, že byl později OpenOffice.org předán nadaci Apache a stal se tak opět zcela svobodným. LibreOffice ho v současnosti (2014, verze 4.2) ve vývoji, funkcích i efektivitě předčí. Formálně je mezinárodní nadace registrována v Německu, založení bylo oznámeno 28. září 2010 a oficiálně založena byla 17. února 2012.\n\nČleny nadace se mohou stát jednotlivci, kteří svou činností přispívají do projektů nadace. Tito členové volí 7členný řídicí orgán \"Board of Directors\" a 5členné \"Membership Committee\", které přijímá nové členy a obnovuje stávající členství. Oba orgány mají dvouleté funkční období. Kromě nich existuje poradní \"Advisory Board\", jehož členy jsou společnosti, jde například o Red Hat, Google, AMD nebo Free Software Foundation.\n\n"}
{"id": "975285", "url": "https://cs.wikipedia.org/wiki?curid=975285", "title": "Angus Eve", "text": "Angus Eve\n\nAngus Eve (* 23. února 1972) je bývalý trinidadsko-tobažský fotbalový záložník, naposledy hrající za trinidadsko-tobažský klub San Juan Jabloteh, a současný fotbalový trenér. Je rekordmanem v počtu odehraných zápasů za reprezentaci Trinidadu a Tobaga.\n\n"}
{"id": "975286", "url": "https://cs.wikipedia.org/wiki?curid=975286", "title": "Tadeáš Řehák", "text": "Tadeáš Řehák\n\nTadeáš Zdeněk Řehák, O.Praem. (6. června 1923 Straky – 4. srpna 1997 Praha) byl český římskokatolický duchovní a strahovský premonstrát, autor náboženské literatury a v letech 1993–1995 administrátor tepelského kláštera.\n\nNarodil se v obci Straky na Nymbursku jako Zdeněk Řehák. Ve svých devatenácti letech vstoupil v Praze na Strahově do premonstrátského řádu. Při obláčce přijal řeholní jméno Tadeáš. Dne 29. června 1947 byl v Praze vysvěcen na kněze. Po vysvěcení působil v duchovní správě v Jihlavě u sv. Jakuba, a následně v Telči.\n\nV roce 1957 byl zatčen a odsouzen ve vykonstruovaném procesu na 4 roky vězení. Propuštěn byl na amnestii v roce 1960. Po osm let pak pracoval v civilním zaměstnání v Nymburce. Roku 1968 mu byl umožněn návrat do duchovní správy. Začal spravovat farnost ve Mšeně u Mělníka, kde působil až do roku 1990. Roku 1971 vydal pod pseudonymem Tomáš Říha v exilovém vydavatelství České křesťanské akademie v Římě knihu \"Svatý Norbert\", v níž seznamuje čtenáře nejen se životem tohoto světce, nýbrž i s historií premonstrátského řádu na území tehdejšího Československa. Vedle této knihy sepsal ještě další práce, z nichž některé sloužily a slouží zvláště pro vnitřní potřebu členů řádu.\n\nV roce 1991 byl jmenován asistentem české provincie Kongregace sester premonstrátek. Po rezignaci tepelského opata Franzeho pak v letech 1993–1995 spravoval jako administrátor tepelský klášter. Od roku 1995 žil až do své smrti ve strahovském klášteře, kde zastával funkci podpřevora. Je pohřben v premonstrátském řádovém oddělení hřbitova v Praze-Nebušicích.\n\n\n\n"}
{"id": "975287", "url": "https://cs.wikipedia.org/wiki?curid=975287", "title": "Pulzní rejstřík", "text": "Pulzní rejstřík\n\nPulzní rejstřík (také známý jako vocal fry nebo strohbass ) je nejnižší hlasový rejstřík a vytváří se prostřednictvím volného uzavírání hlasivkové štěrbiny, která umožňuje, aby vzduch pomalu „probublal“ hlasivkami s charakteristickým praskáním nebo chrastěním s velmi nízkou frekvencí. Během takovéto fonace se přibližuje arytenoidní chrupavka v hrtanu, což způsobuje, že se hlasivky poměrně pevně stáhnou, čímž se stanou slabé a kompaktní. Tento proces tvoří velkou a nepravidelnou vibrační hmotu v hlasivkách, které pak vytváří charakteristické nízké praskání nebo chrastění, když vzduch prochází hlasivkovou štěrbinou. Nejnižší část rejstříku lze v ojedinělých pozorovat až při 20 až 50 chvěních za sekundu, nebo dvě oktávy pod spodní částí rejstříku modálního hlasu (normálního hlas). \n\nPulzní rejstřík začal být uznáván jako identifikovatelný rejstřík pouze v posledních několika desetiletích, ačkoli jeho charakteristický zvuk byl rozpoznáván mnohem dříve. Diskuse o pulzním rejstříku začala nejdříve v oboru fonetiky a logopedie a nezařadila se mezi pojmy používané hlasovými pedagogy až do počátku sedmdesátých let, kdy byl původně považován za kontroverzní pojem. Kontroverze obklopující tento termín v rámci vokální hudby ale opadla po té, co se o pulzním rejstříku při zpěvu začaly publikovat studie. V konkrétním případě Margaret Greenová pořídila videonahrávku fyziologických procesů v těle, když zpěváci vytvářeli hlas v pulzním rejstříku. Tohle poskytlo solidní důkaz, že tento druh hlasové fonace by se měl považovat za hlasový rejstřík v rámci logopedie i vokální hudby. Stejně jako je tomu u všech hlasových rejstříků, pulzní rejstřík je vytvářen jedinečným druhem vibrací hlasivek, řadou tónů a určitých druhů zvuku, který ji odlišuje od ostatních hlasových rejstříků.\n\nDiskuse o pulzním rejstříku se mnohem častěji vyskytuje v knihách týkajících se fonetiky a logopedie než v těch, které se zabývají zpěvem. Některé autority považují používání pulzního rejstříku v mluveném projevu za dysfonii, zatímco jiní s nimi souhlasí pouze v případech, kdy dochází k jeho nadměrnému používání. Hollien, Moore, Wendahl a Michel učinili toto prohlášení:\n\nNaším záměrem je prostě naznačit, že pulzní rejstřík obvykle představuje jeden z několika fyziologicky dostupných typů vytváření hlasu ve frekvenčním kontinuu, a proto sám o sobě logicky není klasifikován jako hrtanová patologie. Zatímco nadměrného používání pulzního rejstříku by mohlo mít za následek diagnózu poruchy hlasu, jeho kvalita lze až přespříliš často slyšet u normálního hlasu (zejména u sestupných změn tónů hlasu, kdy hlas klesá podstatně pod frekvenci rejstříku modálního hlasu), než aby se výhradně stal poruchou.\"\n\nZdá se, že tohle je v dnešní době převažující názor mezi logopedy. Mnozí rychle poukazují na to, že ačkoli pulzní rejstřík je minimálně součástí rutinní mluvy, jeho nepřetržité používání nedělá z něj nedělá něco utilitárního nebo patologického.\n\nExistují některé důkazy o tom, že pulzní rejstřík se stává čím dál, tím více běžnější v můuveném projevu mladých žen v americké angličtině na počátku 21.století, ale o rozsahu jeho významu se stále rozhoduje. Výzkumnice Ikuko Yuasová naznačuje, že tato tendence je produktem mladých žen, které se snaží naplnit svou řeč vážností za pomoci tónů běžně se vyskytujících v rejstříku používaném muži, a zjistila, že „Američané ve věku vyššího vzdělání [...] vnímají ženský pulzní rejstřík jako váhavý, neagresivní a neformální, ale také vzdělaný, orientovaný na město a vzestupně mobilní“.\n\nNěkteré jazyky, jako například mazatéčtina z Jalapy, používají pulzní rejstřík (skřípající hlas) jako lingvisticky významný marker, což znamená, že jeho přítomnost nebo nepřítomnost může změnit význam slova.\n\nPulzní rejstřík se používá ve zpěvu více, než by se mohlo na první pohled zdát. V basové části zpěvu kvartet evangelia se pulzní rejstřík vyskytuje poměrně často. Krákoravý zvuk používaný zpěváky na začátku vět v americké country hudby je vytvářen přechodem z pulzního rejstříku do normálního modálního hlasu. Navíc některé ruské písně obsahují basové linky v rámci pulzního rejstříku. Když se při chorálové hudbě nedostává basů, chorály často spoléhají na zpěváky, kteří dokáží používat pulzní rejstřík, aby mohli vatvořit nízké basové tóny. Zpěváci jako Tim Storms, J.D. Sumner, Mike Holcomb a různí další gospeloví basoví zpěváci pomocí této techniky vytvářejí subharmonii. Aktuální rekord G-7, nebo 0.189 Hz, drží Tim Storms, který jej dosáhl zesíleným pulzním rejstřkem.\nŽeny obvykle nezpívají v pulzním rejstříku, ale jsou toho schopny. Některé styly lidového zpěvu nicméně využívají pulzního rejstříku v ženském hlasu. Pulzní rejstřík se také využívá v heavy metalové hudbě, obvykle v kombinaci se vzduchem z bránice, s cílem vytvořit \"Growling\" nebo \"Screaming\", což působí agresivně a drsně.\n\nHlavní využití pulzního rejstříku ve zpěvu je získání tónů s velmi nízkou frekvencí, které zpěvák nedokáže vytvořit v modálním rejstříku. Přestože fyziologickou produkci pulzního rejstříku lze rozšířit až na tóny modálního rejstříku, většina hlasových pedagogů nedoporučuje takovéto praktiky, protože mohou způsobit poškození hlasivek. Mnoho hlasových učitelů také odrazují zpěváky od častého používání pulzního rejstříku, protože by to mohlo způsobit, že by zpěvák mohl ztratit některé z horní tónů modálního rejstříku. V některých případech hlasoví pedagogové zjistili, že terapeutické používání pulzního rejstříku může studentům pomoci při vytváření nižších tónů. Zpěváci často ztrácejí své nízké tóny nebo se je nikdy nenaučí vytvářet kvůli nadměrnému napětí svalů hrtanu a jeho podpůrného mechanismu, což vede k příliš velkému tlaku dech.\n\nNěkteré styly alikvotního zpěvu, například ve stylu Kargyraa, používají vokální techniky podobné pulznímu rejstříku.\n\n"}
{"id": "975288", "url": "https://cs.wikipedia.org/wiki?curid=975288", "title": "Edita Marie Mendelová", "text": "Edita Marie Mendelová\n\nPhDr. Edita Marie Mendelová, někdy Edita Miriam Mendelová (* 15. března 1965 v Brně) je česká filozofka, překladatelka a řeholnice dominikánského řádu. Ve svém díle se zaměřuje na spiritualitu pouštních otců. Překládá především náboženskou literaturu. Je též autorkou článků a recenzí. Přispívá také do náboženských časopisů (například periodika Zdislava vydávaného Litoměřickou diecézí.).\n"}
{"id": "975292", "url": "https://cs.wikipedia.org/wiki?curid=975292", "title": "Meyer Prinstein", "text": "Meyer Prinstein\n\nMeyer Prinstein (22. prosince 1878, Szczuczyn − 10. března 1925 New York) byl americký atlet, olympijský vítěz ve skoku do dálky a trojskoku.\n\nPocházel z rodiny východoevropských Židů, která v roce 1883 emigrovala do USA. Studoval na Syracuse University právo. Dne 11. června 1898 vytvořil výkonem 723 cm světový rekord ve skoku do dálky.\n\nNa pařížské olympiádě v roce 1900 zvítězil v soutěži trojskokanů. Olympijská soutěž dálkařů měla netradiční průběh. Kvalifikace se zúčastnilo 12 skokanů ze šesti zemí. Výkon z kvalifikace se započítával do finále. Prinstein v ní zvítězil výkonem 7,175 m. Druhý den 15. července byla neděle, kdy měli američtí studenti zákaz sportovních aktivit. Zatímco bezpečně vedoucí muž pole Prinstein zákazu uposlechl, jeho krajan Alvin Kraenzlein skákal a o jediný centimetr (7,185 m) Prinsteina porazil. Ze zloby nad ztrátou zlaté medaile Prinstein Kraenzleina napadl, prameny se rozcházejí, zda ho stačil udeřit nebo mu v tom kolegové zabránili. Třetí místo ve skoku dalekém obsadil Brit Patrick Leahy.\n\nSvého největšího sportovního úspěchu dosáhl na olympiádě v Saint Louis v roce 1904, kde zvítězil jak v soutěži dálkařů, tak i trojskokanů. Kromě toho skončil na pátém místě v bězích na 60 a 400 metrů.\n\nMistrem USA ve skoku do dálky byl v letech 1898, 1902, 1904 a 1906.\n"}
{"id": "975295", "url": "https://cs.wikipedia.org/wiki?curid=975295", "title": "Theodore Whitmore", "text": "Theodore Whitmore\n\nTheodore Whitmore (* 5. srpna 1972) je bývalý jamajský fotbalový záložník, naposledy hrající za jamajský klub Seba United Montego Bay. Zúčastnil se fotbalového MS 1998 ve Francii.\nV současnosti působí jako fotbalový trenér.\n\nZa jamajský národní tým odehrál v letech 1993–2004 celkem 113 zápasů a vstřelil 24 gólů.\n\n"}
{"id": "975313", "url": "https://cs.wikipedia.org/wiki?curid=975313", "title": "Musa Nastujev", "text": "Musa Nastujev\n\nMusa Nastujev (* 22. ledna 1976 Nalčik) je bývalý ruský zápasník–judista a sambista balkarské národnosti, který od roku 2001 reprezentoval Ukrajinu.\n\nZačínal se sambem v Nalčiku ve 12 letech pod vedením Muchameda Emkuževa. V ruské seniorské judistické reprezentaci se objevil poprvé v roce 1997 jako student Adygejské státní univerzity v Majkopu. V konkurenci Islama Macijeva se však v pololehké váze do 66 kg neprosazoval. Když v roce 1999 hostoval na Ukrajině za Dněpropetrovský klub Tajfun, přijal nabídku startovat za Ukrajinu. Olympijské hry v Sydney v roce 2000 však nestihl, protože ruská strana nedala k jeho odchodu svolení. Reprezentovat Ukrajinu mohl až po dvou letech. Při své premiéře na velké akci mistrovství světa v Mnichově v roce 2001 obsadil druhé místo. V roce 2004 se kvalifikoval na olympijské hry v Athénách, ale nevyladil formu a vypadl v úvodním kole s Portugalcem João Pinou. Od roku 2005 vypadl z ukrajinské reprezentace a vrátil se zpátky do Ruské federace.\n\n\n"}
{"id": "975327", "url": "https://cs.wikipedia.org/wiki?curid=975327", "title": "Jeffrey DeMunn", "text": "Jeffrey DeMunn\n\nJeffrey DeMunn (* 25. duben 1947, Buffalo, USA) je americký herec.\n\nNarodil se v Buffalu do rodiny Jamese a Violet DeMunnových. Vystudoval Union College s bakalářským titulem.\n\nPřed kamerou se poprvé objevil v roce 1978 v televizním filmu \"The Last Tenant\". Celosvětově je znám především díky svým seriálovým rolím. Znám je především ze seriálu \"Živí mrtví\". Úspěch mu přinesl i televizní snímek \"Občan X\".\n\nZnám je ale také z úspěšných celovečerních filmů. Vidět jsme jej mohli v nejúspěšnějích snímcích režiséra Franka Darabonta, ke kterým patří \"Vykoupení z věznice Shawshank\", \"Zelená míle\" nebo \"Majestic\". Zahrál si také ve snímcích jako \"Fenomén\", \"Akta X\" nebo \"Mlha\".\n\nV roce 1995 získal CableACE Award za roli v televizním filmu \"Občan X\". Nominován byl poté na další 2 ocenění včetně Emmy.\n\nOd roku 1974 byl ženatý s Ann Sekjaer, se kterou se v roce 1995 rozvedl. V roce 2001 se oženil podruhé, tentokrát s Kerry Leah. Má dceru Heather a syna Kevina.\n\n\n\n\n"}
{"id": "975331", "url": "https://cs.wikipedia.org/wiki?curid=975331", "title": "Hlavní ulice (Košice)", "text": "Hlavní ulice (Košice)\n\nHlavní ulice () je ústřední ulice Košic. Nachází se na ní většina nejvýznamnějších košických historických památek. Jižní konec ulice končí na Náměstí osvoboditelů, severní na Náměstí Maratonu míru. \n\nTéměř celá Hlavní ulice je pěší zónou. Nacházejí se zde tři parky, v každém z nich je umístěna fontána. Největší je takzvaná zpívající fontána uprostřed ulice mezi dómem a divadlem.\n\nHlavní ulice byla původně středověkým náměstím. Z té doby se zachoval její vřetenovitý půdorys.\n\nBěhem středověku byl název ulice proměnlivý, nejčastěji se uváděly názvy \"Circulus\", \"Ring\", \"Theatrum\", což dokazuje, že ulice byla v té době chápána spíše jako náměstí. Na mapách z 18. století uvádí název \"Platea principalis\" a později i německé a maďarské ekvivalenty v podobě \"Haupt Gasse\", resp. \"Fő utcza\". \n\nPo přechodu Košic pod územní svrchovanost Československa se původní maďarský název \"Fő utcza\" přeložil do slovenštiny na \"Hlavná ulica\". Ten vydržel až do roku 1933, kdy byla ulice poprvé politicky přejmenována – po generálovi Milanu Rostislavovi Štefánikovi, kterému na této ulici postavili i sochu. Za Horthyovské okupace se název ulice včas vrátil na původní maďarský, ale po válce ulice opět nakrátko nesla Štefánikovo jméno. \n\nV létě roku 1949 byla současná Hlavní ulice komunistickými orgány přejmenována na Leninovu ulici, přičemž tento název vydržel přesně na den 41 let. Dne 1. července 1990 bylo ulici vráceno historické středověké jméno Hlavní. Ještě koncem 80. let však, během příprav na prohlášení historického centra Košic městskou památkovou rezervací, navrhl památkář Ivan Gojdič, příbuzný biskupa Pavla Petra Gojdiče, změnu názvu ulice na jistý kompromis v podobě \"Hlavní ulice Vladimíra Iljiče Lenina\". Tento pokus byl však ze strany komunistické moci rázně odmítnut.\n\nKdysi Hlavní ulicí protékal potok, který byl později převeden do podzemí. V letech 1995-1996 za primátora Rudolfa Schustera byla na Hlavní vytvořena imitace potoka.\n\n"}
{"id": "975337", "url": "https://cs.wikipedia.org/wiki?curid=975337", "title": "Honoré d’Urfé", "text": "Honoré d’Urfé\n\nHonoré d'Urfé, hrabě de Châteauneuf, markýz du Valromey, pan de Virieu-le-Grand (11. února 1567, Marseille - 1. června 1625, Villefranche-sur-Mer, Francie) byl francouzský barokní romanopisec, který napsal první tzv. román-řeku nazvaný \"L’Astrée\".\n\nNarodil se v Marseille, centru Provence v šlechtické rodině spojené s domem savojských po své matce rozené de Savoie-Tende. Honoré studoval u jezuitů. Jelikož byl aktivní typ, zapojil se do spolku Katolická liga a zůstal navždy věrný vévodovi de Nemours. Rozvedl se s Anne d'Urfé a oženil se svou sestřenicí Dianou de Chậteaumorand, dobyl Forez a dal se jmenovat od vévody de Nemours generálporučíkem vlády ve Forez.\n\nV roce 1607 založil se svými přáteli Akademii Florimontan (l'Académie Florimontanes), první vědeckou společnost v Savojsku.\n\nAutor padl během válečného tažení proti Španělsku bojuje na straně savojského vévody.\n\nHonoré d'Urfé je známý hlavně díky svému románu \"L’Astrée\", prvnímu románu-řeka, pastoračnímu dobrodružnému románu inspirovanému částečně jeho vlastním životem. Román \"L’Astrée\" je prozaický útvar doplňováný poezií. D'Urfého poezie se skládala z několika žánrů: Stanca, sonet a poéma.Román vycházel na pokračování od roku 1607 do 1627. Má čtyři díly a je inspirován helénismem, Vergiliem a kurtoázními básníky. Román má přes 5000 stran, je rozdělen na pět částí, přičemž každá má 12 knih. Protože d'Urfé skonal v roce 1625, jeho tajemník Balthazar Baro dokončil vydání čtvrté části v letech 1632-1633. Pierre Boitel de Goubertin později editoval pátou a šestou část.\n\nRomán se stal jedním z největších literárních úspěchů 17. století. Stal se populárním čtením na všech dvorech Evropy, a samozřejmě na francouzském královském dvoře. Vliv románu je výrazný, například na hry Molièra a operní díla. Pastevecký styl zasáhl i do výroby značkového porcelánu s názvem \"Céladon\" podle jména mužské hlavní postavy románu. Pastýřská idylika jako styl vytrvala až do rokoka, do období Marie-Antoinetty.\n\n\n\n"}
{"id": "975338", "url": "https://cs.wikipedia.org/wiki?curid=975338", "title": "Kostel svatého Michaela archanděla (Košice)", "text": "Kostel svatého Michaela archanděla (Košice)\n\nKostel svatého Michala\n(do roku 2006 \"Kaple svatého Michala\") je gotický kostel v Košicích. Kostel, vyhlášený spolu s Dómem svaté Alžběty a Urbanovou věží za národní kulturní památku v roce 1970, je ukázkou vrcholné gotické architektury na Slovensku.\n\nByl postaven pravděpodobně v druhé polovině 14. století jako pohřební kaple dómu svaté Alžběty, od něhož na jih se rozprostírá hřbitov. Proto je zasvěcena Archandělu Michalovi, který je zobrazen na fasádě, po stranách jsou archandělé Rafael a Gabriel. Kaple má i kostnici, kde se ukládaly starší kosti zemřelých.\n\nV roce 1508 k ní byla přistavěna boční loď, která ve velikosti kaple samé k ní byla připojena ze severní strany. Město ji vystavělo pro svého rodáka a zvelebovatele \"Juraje Szatmáryho\" a jeho příbuzné. V 17. století byla kaple známá jako Slovenský kostel, protože se v něm jako jediném kostele ve městě konaly bohoslužby ve slovenštině. Od roku 1771 bylo zakázáno užívání hřbitova a okolí kostela se změnilo na park.\n\nV letech 1903 - 1904 se uskutečnila první zásadní rekonstrukce kaple v duchu gotického purismu, přičemž se odstranila Szatmáryovská loď. V letech 1998 - 2006 se uskutečnila druhá zásadní rekonstrukce, která odstranila i neduhy první a získala cenu Fénix za nejlépe zrekonstruovanou stavbu roku 2006.. V roce 2006 došlo překlasifikování stavby z kaple na kostel .\n"}
{"id": "975345", "url": "https://cs.wikipedia.org/wiki?curid=975345", "title": "Jean Chapelain", "text": "Jean Chapelain\n\nJean Chapelain (4. prosince 1595, Paříž, Francie - 22. února 1674, Paříž) byl francouzský básník a literární kritik období klasicismu. Byl organizátorem a jedním ze zakládajících členů Francouzské akademie.\n\nChapelain byl synem notáře. V mládí si získal renomé několika básněmi, což bylo podpořeno i jeho pařížskými známostmi. Poté, co uveřejnil několik ód a jeden překlad pikareskní románu \"Guzman de Alfarache\" od autora Mateo Alemána, se stal skutečnou hvězdou tehdejšího literárního nebe.\n\nChapelain připravoval několik let svou epickou poému \"La Pucelle ou la France délivrée\", která se stala známou kuriozitou společenských salonů. Tématem byl život Johanky z Arku. Díky tomu, že autor deklamoval ve společnosti několik veršů z této poémy, získal si značnou reputaci a mluvilo se o skvělém mistrovském díle, ačkoli nikdo neznal dílo celé. Zatímco dvanáct prvních zpěvů publikoval v roce 1656, dvanáct posledních nebylo během jeho života vůbec vytištěno. Nicolas Boileau později uspořádal autorovi epigramy, které sice nezískaly velkou slávu, ale zachovaly se díky Boileauvě editorské snaze do dnešních dob.\n\nJean Chapelain zanechal výraznější stopu ve francouzské literární kritice, pro kterou stanovil základní východiska a aplikoval empirické standardy.\n\nChapelain se stal oblíbencem dvora. Richelieu ho povolal do Francouzské akademie již při jejím založení a udělil mu penzi 3000 livre. Pověřil ho sestavováním \"Dictionnaire et de la Grammaire de l'Académie\" a redigováním kritiky divadelní hry \"Cid\" od Pierra Corneilla. Jean-Baptiste Colbert ho pověřil vytvořením seznamu spisovatelů a vědců, kteří měli důvěru krále, a kterým byly uděleny svobody a apanáže Ludvíkem XIV.\nJedna legenda říká, že Chapelain byl extrémní lakomec: prý jednou onemocněl na smrt, protože se raději brodil v řece, než by měl platit převozní taxu, avšak Gustave Lanson, ředitel \"Ecole Normale Supérieure\", napsal: \"Tallement, Ménage a jiní pouštěli do oběhu legendy o Chapelainově hrabivosti. Je však pravdou, že nosil rozedraný plášť a ubohou paruku, a že si dělal příliš malý oheň ve svém krbu. Po jeho smrti našli v jeho kufru padesát tisíc écu. Tento lakomec zkrátka upřednostňoval vždy svou práci před štěstím (...) Richelieu ho chtěl jmenovat tajemníkem ambasády v Římě: on odmítl, protože vyslanec pan de Noailles mu chtěl svěřit domácí záležitosti, jeho pýcha mu však kázala sloužit pouze králi. Mazarin mu nabídl, že ho udělá s týmž titulem sekretářem kongresu v Munsteru a udělá z něj státního rádce, čímž získá vyšší hodnost. On však nevytěžil nic z těchto dobrých nabídek, ačkoli politiku vášnivě miloval. V roce 1662 odmítl místo vychovatele dauphina, které mu nabídl Montausier. Vzhledem k věku prince to byla jen výnosná sinekúra. Rád též půjčoval peníze svým přátelům až do výšky třiceti livre. (...) S noblesou snášel dost vysoké ztráty při různých příležitostech a vysvětlil to tak, že muž, který má vášeň pro peníze vůbec nic nedokáže. V konečném výsledku, Chapelain byl velmi čestný muž, šetrný možná, ale bez zájmu o peníze, věrný, bez ambicí a tužeb, obětavý vůči přátelům, svědomitý vůči cizincům, ochráncem všech talentů.\"\n\nPodle Christiaana Huygense jako první – roku 1660 – přišel s hypotézou, že Saturnovy prstence nejsou oblakem páry, ale že se skládají z velikého množství malých oběžnic .\n\n\n\n"}
{"id": "975348", "url": "https://cs.wikipedia.org/wiki?curid=975348", "title": "Osmiposchoďák", "text": "Osmiposchoďák\n\nOsmipochoďák ( \"Osemposchoďák\", původně \"Assicurazioni Generali Trieste\", ) je funkcionalistická budova v Košicích stojící na rohu Hlavní a Pribinovy ulice.\n\nBudova stojí na místě bývalého \"Starkova domu\", který zde stál do roku 1937. V jeho přízemních částech byly obchody a Waldeho bankovní dům. V roce 1937 vypracoval slovenský architekt Alexander Skutecký projekt devítipodlažní výškové budovy, která měla sloužit terstské pojišťovně \"Assicurazioni Generali\". Budovu stavěl košický stavitel českého původu Alois Novák, ale byla dokončena až za maďarské okupace v roce 1939. Kamenické práce provedl košický mistr italského původu Angelo di Valentin. Po druhé světové válce budovu přebrala státní pojišťovna Slovan. V přízemí kromě ní byla ještě cukrárna a ve výškové části byty. Pojišťovna v této budově sídlí dodnes - v současnosti je to Allianz-Slovenská pojišťovna.\n\nV roce 1982 byla budova prohlášena za kulturní památku a později byla překlasifikována na národní kulturní památku.\n\nČlenitý dojem této budovy graduje ze šesti podlaží základní hmoty až na devět ve výškové části. Dvoupodlažní parter je obložen leštěnými travertinovými deskami a do ulice se otevírá velkými okenními otvory a v kombinaci s dlouhými lodžiemi nižšího křídla ozvláštňuje jinak puristicky střídmou fasádu. Na rohové věži se nacházejí jednoduchá čtyřdílná okna. Budovu kryje tenká střešní deska podpíraná sérií malých konzolí. Architektura budovy je čistě funkcionalistická, bez jakýchkoliv historizujících prvků.\n\n"}
{"id": "975350", "url": "https://cs.wikipedia.org/wiki?curid=975350", "title": "Pongrácovsko-forgáčovský palác", "text": "Pongrácovsko-forgáčovský palác\n\nPongrácovsko-forgáčovský palác je budova v Košicích na Hlavní ulici.\nŠlechtický palác vystavěný v empírovém slohu pochází ze začátku 19. století. V tympanonu je sdružený erb rodů Pongráců a Forgáčů. Palác prošel mnoha úpravami, největší z nich byla v roce 1940, kdy byla vystavěna dvorana pro potřeby banky.\nHrabě Anton Forgáč se po porážce maďarské revoluce dostal do čela císařské civilní správy v Košicích. Později palác nabídl viceprezidentovi místodržitelského oddělení v Košicích Kristiánovi Kočovi. Od roku 1878 sídlilo v paláci tzv. pánské kasino, které sdružovalo maďarskou župní šlechtu. V roce 1940 byl prostor dvora zastřešen a byla vytvořena dvorana pro banku. V 50. letech zde sídlil Svaz československo-sovětského přátelství a později se sem nastěhovala i Státní vědecká knihovna Košice, která zde sídlí dodnes.\n"}
{"id": "975352", "url": "https://cs.wikipedia.org/wiki?curid=975352", "title": "Státní vědecká knihovna Košice", "text": "Státní vědecká knihovna Košice\n\nStátní vědecká knihovna Košice je jednou z největších knihoven na Slovensku. Je druhou největší knihovnou na Slovensku, pokud jde o rozsah knihovního fondu. Její působení je zaměřeno na knihovnickou, bibliografickou, výzkumnou a vydavatelskou činnost. Sídlí v empírovém Pongrácovsko-forgáčovském paláci na Hlavní ulici v Košicích.\n\nHlavní stránka Státní vědecké knihovny Košice\n"}
{"id": "975353", "url": "https://cs.wikipedia.org/wiki?curid=975353", "title": "Župní dům (Košice)", "text": "Župní dům (Košice)\n\nŽupní dům (i \"Stoličný dům\", v období let 1945–1990 \"Dům Košického vládního programu\") v Košicích je budova na Hlavní ulici.\n\nNa parcele, kde dnes stojí Župní dům, kdysi stávaly dva honosnější měšťanské domy. Současnou budovu projektoval architekt císařské komory ve Vídni Ján Langer v barokně-klasicistním stylu. Výstavba probíhala v roce 1779. Do současné podoby byl palác upraven až v letech 1887 až 1889 inženýrem Gustávem Markó podle projektu architekta Bély Gerstera. Upraven byl přední i zadní trakt budovy a byla vystavěna drobná boční křídla. V letech 1960 a 1961 prošel Župní dům částečnou úpravou a v letech 1971 až 1975 byla provedena generální oprava a přestavba na muzeum. Další rekonstrukce, tentokrát fasády, pak následovala v roce 2005.\n\nPalác jako župní dům byl součástí majetku abovsko-turnianské župy. Jako župní dům sloužila budova do roku 1928, když se v Československu přešlo na zemský systém územněsprávního členění republiky. V roce 1945 ho několik týdnů užívala vláda Česko-Slovenské republiky, dočasně sídlící v Košicích. V jeho reprezentační zasedací síni byl vyhlášen 5. dubna 1945 Košický vládní program. Budova byla později prohlášena za národní kulturní památku. Za socialismu v ní bylo zřízeno muzeum a palác byl přejmenován na Dům Košického vládního programu. Dnes v budově sídlí Galerie Júlia Jakobyho.\n"}
{"id": "975355", "url": "https://cs.wikipedia.org/wiki?curid=975355", "title": "Christine de Pisan", "text": "Christine de Pisan\n\nChristine de Pisan nebo Christine de Pizan (1364, Benátky - 1430, klášter v Poissy) byla spisovatelka původem z Itálie, působící ve Francii a píšící francouzsky. Je označována za první ženskou autorkou v dějinách francouzské literatury. Psala poezii i politické a filozofické traktáty.\nNarodila se v rodině renomovaného lékaře a astrologa Thomase de Pizan (Tommaso di Benvenuto da Pizzano), který od roku 1368 působil na dvoře francouzského krále Karla V.. Christine dostala na královském dvoře šlechtickou výchovu typickou pro její dobu a hluboké humanistické vzdělání. Její vybrané způsoby a umělecký talent se jí postaraly o obdiv současníků a mnohé nabídky k sňatku. V roce 1379 se provdala za Étienna de Castel, který působil na královském dvoře jako tajemník.\n\nŠtěstí a příznivé poměry pro Christine netrvaly dlouho. Král Karel v roce 1380 umřel a její manžel Étienne se ocitl bez stálého příjmu a oficiálního místa. V roce 1385 umřel Christinin otec Pizzano. O deset let později umřel i její manžel Etienne. Christine měla jen 26 let, když se ocitla sama s třemi dětmi. V tomto období čelila několika soudním procesům kvůli nesplaceným dluhům po zesnulém manželovi a trpěla hmotnou bídou. Přijala proto místo písařky na královském dvoře a začala skládat lyrické skladby určené pro literární veřejnost. Její první dílo \"Cent Ballades d'Amant et de Dame, Virelyas, Rondeaux\" mělo velký literární úspěch. Hlavním tématem básní byl smutek vdovy a postavení autorky v nepřejícím prostředí. Svými zdařilými literárními díly si získala slávu a dosáhla ochrany mocných dvořanů, jako byl Jean de Berry nebo vévoda Ludvík I. Orleánský. Kromě poezie psala i učené spisy filozofické, politické, právnické a dokonce vojenské.\n\nChristine de Pisan se během svého života angažovala v boji za práva žen a podporovala jejich působení v literatuře, ale i jejich větší roli ve společnosti. Hájila ženy před ideovými útoky, které byly časté zejména v literárních pracích tehdejších autorů. Tvořila ideovou a literární oponentku Jeanu de Meung a jeho dílu \"Román o růži\" (\"Roman de la Rose\"), což bylo nejznámější a nejvíce komentované dílo západní Evropy v období středověku. \"Epistre au Dieu d'Amour\" (List bohu lásky) a Dit de la Rose (Slovo o růži), kritika druhé části Románu o růži od Jeana de Meung, je jakýmsi manifestem za ženská práva a je považován za základní kámen feministického hnutí. Získala v tomto sporu podporu učenců jako byl Jean de Gerson nebo Eustacha Deschampse.\n\nNeváhala se vyjadřovat o politice (List královny Isabeau) a o právu vojenském (Kniha o vedení války a jezdectví). Reakci na rozklad království během války mezi Armaňakovci a burgundským rodem vydala na žádost vévody Filipa Burgundského výjimečné a důležité dílo \"Kniha o činech a dobrých mravech krále Karla V. Moudrého \", biografii bohatou na detaily o panování jejího mentora Karla V. Francouzského.\n\nVětšina jejích děl se zachovala v autorských rukopisech (přes 300 dochovaných bohatě ilustrovaných rukopisů), což je výjimečné pro tuto epochu.\n\nV 16. století upadla do zapomnění, jako většina středověkých autorů. Literární kritika Gustava Lansona v 20. století ji definitivně odepsala pro univerzitní kruhy jako téma studia.\n\nNa konci 20. století ji však Marie Joseph Pinetová znovu objevila a rehabilitovala. Od roku 1980 se začalo systematicky studovat její literární dílo jako jeden z pilířů ženské literatury.\n\nMathilde LAigle, akademický věnující se středověku a průkopnice v oblasti zkoumání historického vývoje emancipace žen, se věnovala zejména její literárnímu přínosu pro práva žen. Jako odpověď na tvrzení Williama Minta napsala článek, ve kterém vyjádřila své názory k její osobnosti. Pro M. LAigle je Pisan obránkyně práv žen očerňovaných mizogyními mužskými autory své doby, byť Pisan nikdy nezpochybnila patriarchální strukturu středověké společnosti, v níž sama žila. Důležitým bodem její obhajoby žen je názor, že ženy se intelektuálně neliší od mužů, ale jsou znevýhodněny odmítáním přístupu ke vzdělání.\n\n\n"}
{"id": "975357", "url": "https://cs.wikipedia.org/wiki?curid=975357", "title": "Béla Gerster", "text": "Béla Gerster\n\nBéla Gerster (v slovenských pramenech uváděn jako Vojtech Gerster; 20. října 1850, Košice – 3. srpna 1923, Budapešť) byl uherský inženýr a stavitel, košický rodák, autor projektu korintského průplavu a spoluprojektant Panamského průplavu. \n\nRoku 1873 získal inženýrský diplom na Technické univerzitě ve Vídni a v roce 1881 byl pověřen vypracováním studie plánu Korintského průplavu. U vstupu do tohoto průplavu a podobně i v Budapešti je umístěna pamětní deska tomuto inženýrovi. \n\nOd roku 1999 je pamětní deska umístěna i na jeho rodném domě v Košicích na Hlavní ulici 9.\n"}
{"id": "975360", "url": "https://cs.wikipedia.org/wiki?curid=975360", "title": "Stará radnice (Košice)", "text": "Stará radnice (Košice)\n\nStará radnice v Košicích je barokně-klasicistní budova, která stojí na Hlavní ulici 59 nedaleko budovy Státního divadla.\n\nNa místě, kde dnes stojí bývalá radniční budova, stávaly na konci 13. století dva bohaté měšťanské domy. Jeden z nich vlastnil v 15. století významný košický rodák, kancléř království a arcibiskup - Primas Uherska, Juraj Satmáry.\n\nPozději byly domy spojeny a od začátku 17. století v nich sídlila městská radnice. Současná budova palácového typu byla postavena v letech 1779 až 1780 v barokně-klasicistním stylu. Autorem projektu byl Ján Langer. Fasáda budovy je bohatě členěná, dotvořena balustrádou a sochami s antickými výjevy, které jsou dílem sochaře Antona Krause. V tympanonu je umístěn znak města. Interiér budovy je zdoben několika malbami, jejichž autorem je malíř Erasmus Schrött, který vymaloval i interiér nedaleko stojícího Kostela Nejsvětější Trojice.\n\nNa přelomu let 1805 a 1806 v této budově byl ubytován ubytován pět dní ruský vojevůdce Michail Kutuzov, který se poražený vracel z jedné z napoleonských bitev. Tuto událost zaznamenává i pamětní deska osazená nedaleko vchodové brány.\n\nBěhem rušného roku 1919 se stala radniční budova centrem vojenských přehlídek. Během trvání Slovenské republiky rad byla nakrátko sídlem nejvyššího orgánu Revoluční vládní rady.\n\nRadnice města Košice tuto budovu využívala až do roku 1928, kdy byla přestěhována do nové radniční budovy na Hviezdoslavovu ulici. Od té doby až do roku 1995 budova sloužila městské knihovně a dnes ji město využívá k reprezentačním účelům. V přízemí budovy se nachází i pobočka městského informačního centra (MIC).\n\nV zadním traktu budovy bylo v roce 1927 přistavěné kino Slovan (dnes Capitol). Autorem projektu přístavby byl známý košický architekt Ľudovít Oelschläger. Navzdory stísněné prostorové situaci se Oelschläger zhostil zadání komplexně a využil přitom i celou škálu svých oblíbených architektonických článků. Vstup do prostoru kina zvýrazňuje šestice kónicky se vzhůru rozšiřujících sloupů s lucernami místo hlavic, na prvním podlaží jsou to převýšené arkádové okna a průčelí uzavírá vysoká atika s obloučkovým Ornamentem. Na koncentrované přehlídce motivů charakteristických pro Oelschlägera možno místy sledovat podobnost s dílem slovinského architekta Jože Plečnika.\n\nV letech 1997 až 1999 prošla budova kina komplexní rekonstrukcí. V současnosti se její prostory využívají jako premiérové ​​kino, kino pro filmové festivaly, ale také jako divadelní sál pro malé jevištní formy a divadelní festivaly, či jako prostor pro konference a semináře, módní přehlídky, plesy menšího charakteru a podobně.\n"}
{"id": "975362", "url": "https://cs.wikipedia.org/wiki?curid=975362", "title": "Biřička", "text": "Biřička\n\nBiřička je místopisný název v Čechách, který může značit:\n\n"}
{"id": "975363", "url": "https://cs.wikipedia.org/wiki?curid=975363", "title": "Biřička (potok)", "text": "Biřička (potok)\n\nBiřička je potok pramenící v Pardubickém kraji v lesích na území obce Býšť nedaleko lokality Koliba v nadmořské výšce 275 m n. m. Délka jeho toku je 8,6 km a plocha povodí 13,3 km². Protéká přes území Hradce Králové a jeho městských částí Nový Hradec Králové, Roudnička a Třebeš. Na rozhraní území Třebše a obce Vysoká nad Labem se v nadmořské výšce 225 m n. m. zleva vlévá do Labe.\n\nNa jeho toku leží jedna ze čtyř rybničních soustav na území Hradce Králové, kterou tvoří retenční nádrž Cesta myslivců a rybníky Biřička, Cikán, Datlík a Roudnička.\n\nMezi Datlíkem a Roudničkou protéká Biřička přírodní památkou Roudnička a Datlík.\n\nOd počátku 15. do 19. století se potok Biřička nazýval \"Černý potok\".\n\nNa dolním toku Biřičky těsně před soutokem s Labem se na potoku nacházejí tzv. Petrofova jezírka. Část toku Biřičky zde tvoří jižní hranici Hradce Králové.\n"}
{"id": "975364", "url": "https://cs.wikipedia.org/wiki?curid=975364", "title": "Biřička (rybník)", "text": "Biřička (rybník)\n\nBiřička je rybník o rozloze 7,9 ha nacházející se na jižním okraji Hradce Králové. Jedná se o první z kaskády rybníků Biřička–Cikán–Datlík–Roudnička. Leží na toku stejnojmenného potoka, který se však dříve nazýval \"Černý potok\". Rybník je vhodný ke koupání a zejména v létě se jedná o oblíbenou rekreační lokalitu.\n\nHistorie rybníka sahá do 15. či 16. století, tehdy byl znám pod názvem \"Bejšťský rybník\", v 17. století pak též jako \"Břízský rybník\".\n\nV první polovině 19. století byl rybník zrušen – nejprve zorán na pole a pak zalesněn, zachovala se z něj pouze hráz. Později byl znovu obnoven. Počátkem 20. století chtěl Jan Veselý, zakladatel Lázní Bohdaneč, vybudovat na Biřičce vodní lázně. Město mu to však nepovolilo. Současná výpust rybníka byla postavena v roce 1937, v 1939 pak byl rybník zarybněn. Po komunistickém převratu v roce 1948 po určitou dobu obhospodařoval Biřičku s poměrně dobrými výsledky Český rybářský svaz v Hradci Králové. V 50. letech byl u rybníka brigádnicky vybudován rekreační areál – dnes restaurace „Pavlína“. U rybníka dříve stávala i skluzavka, po které tu zůstaly betonové kvádry, které byly během údržby rybníka na přelomu let 2009 a 2010 odstraněny.\n\nNázev rybníka pochází od slova biřic (dráb). Údajně vznikl takto:\n\n\"„Když robotníci stavěli hráze k tomuto rybníku, měli nad sebou jako dozor velmi přísného biřice. Když jednou biřic robotující dělníky obzvlášť peskoval, popadli ho a hodili do vody. Od těch dob je nejen rybník, ale i Černý potok nazýván Biřičkou.“\"\n\nPři výlovu v listopadu 2013 se přišlo na to, že výpust Biřičky má konstrukční vadu, takže rybník nelze zcela vypustit, a tudíž ani zcela vylovit.\n"}
{"id": "975366", "url": "https://cs.wikipedia.org/wiki?curid=975366", "title": "Levočský dům", "text": "Levočský dům\n\nLevočský dům je pozdně gotická stavba obytného domu v Košicích, pocházející z 15. století, která se nachází na nároží Hlavní a Univerzitní ulice.\n\nDvoupodlažní dům s výrazným arkýřem na kamenných konzolách nad vchodem, průčelím situován do nejvýznamnější městské ulice, je nejstarším a dodnes nepřetržitě fungujícím hostincem na Slovensku a jednou z nejstarších budov svého druhu v Evropě.\n\nZajímavě vyznívá historie, jak dům přišel ke svému nynějšímu jménu. Původně, krátce po svém vzniku, patřil košickému rodákovi, královskému kancléři a pozdějšímu ostřihomskému arcibiskupovi Jurajovi Satmárimu. Dalším vlastníkem domu byl komorský hrabě a uherský palatin Alexej I. Turzo, který ho v roce 1542, rok před svou smrtí, odkázal rodné Levoči (odtud nese dům své pojmenování). Od té doby se v něm ubytovávali levočští kupci, kteří na svých obchodních cestách zavítali do Košic.\n\nV roce 1569 dům odkoupilo město Košice, které zachovalo jeho dosavadní využití, ale jako ubytovací hostinec již sloužil všem. Postupně si vybudoval poměrně významné postavení díky úrovni poskytovaných služeb, takže se stal vyhledávaným i mezi příslušníky vyšší společnosti (např. v březnu 1626 se v něm konala oddací hostina sedmihradského knížete Gabriela Bethlena, tehdejšího pána města, s Kateřinou Braniborskou).\n\nZcela odlišné využití měl dům v polovině 17. století. V roce 1640 v něm totiž řád jezuitů zřídil lékárnu, která, podle dobových dokumentů, svou odbornou úrovní patřila mezi nejslavnější v celém Uhersku.\n\nPozdější období přinesla domu mnoho stavebních úprav a přestaveb, z nichž jednou z nejvýznamnějších byla v 17. století přístavba renesančních arkád ve dvoře. Dodnes dům zaujme vícero renesančními a gotickými architektonickými prvky.\n\n"}
{"id": "975368", "url": "https://cs.wikipedia.org/wiki?curid=975368", "title": "Modální hlas", "text": "Modální hlas\n\nModální hlas je hlasový rejstřík nejčastěji používaný ve většině jazyků při mluveném projevu a zpěvu. Rovněž je to pojem používaný v lingvistice pro nejběžnější vytváření samohlásek. Pojem \"modální\" odkazuje na druh rezonance hlasivek. To znamená, že optimální kombinace proudění vzduchu a napětí hrtanu přináší maximální vibrace.\n\nV ingvistice je modální hlas jedinou fonací samohlásek a dalších sonor (souhlásky \"m, n, l,\" a \"r)\" většiny světových jazyků, ačkoli menšina porovnává modální hlas s dalšími druhy fonace. Mezi vlastní konsonanty (obstruenty) (souhlásky jako \"k, g, ch, j, s,\" a \" z),\" což je velmi běžné pro jazyky, které mají rozdíl mezi znělostí modálního hlasu a neznělostí, ačkoli v angličtině mnohé údajně znělé vlastní konsonanty nemají ve většině prostředí žádnou znělost.\n\nV logopedii je modální rejstřík jedním ze čtyř identifikovatelných rejstříků v rámci lidského hlasu. Leží nad pulzním rejstříkem a překrývá spodní části falzetu. Tento názor také přijalo mnoho hlasových pedagogů, přestože někteří hlasoví pedagogové mohou zastávat jiný pohled na hlasový rejstřík. Ve zpěvu modální rejstřík také překrývat část fistule. Dobře vyškolený zpěvák nebo řečník dokáže v modální registru vytvářet hlas v rozsahu dvou a více oktáv s konzistentním vytvářením, krásou tónu, dynamickou škálou a vokální svobodou. Modální rejstřík začíná a končí na různých místech v rámci lidského hlasu. Umístění modální rejstříku v rámci individuálního lidského hlasu je jedním z klíčových rozhodujících faktorů při identifikaci druhu hlasu.\n\nV rejstříku modálního hlasu jsou délka, napětí a hmota hlasivek ve stavu neustálé změny, která způsobí kolísání že frekvence vibrací hlasivek. Jak tón stoupá, hlasivky se prodlužují a zvyšuje se jejich napětí a jejich okraje se ztenčují. Pokud se mluvčí nebo zpěvák snaží udržet kterýkoli z těchto faktorů konstantní a narušuje tak jejich progresivní stav mění hlasovou funkci hrtanu na statickou a nakonec dojde ke zlomům, které se výsledně projeví na vokální kvalitě. Zatímco někteří vokální pedagogové identifikovali tyto zlomy jako hranice rejstříku nebo oblasti přechodu mezi rejstříky, jiní vokální pedagogové si myslí, že tyto zlomy jsou důsledkem hlasových problémů které byly způsobeny statickým hrtanovým přizpůsobením, které neumožňuje, aby se takovéto změny uskutečnily. \n\nHlasivky jsou při nízkých tónech silné a mají tvar klínu. Díky této tloušťce jsou velké části protichůdných ploch hlasiveky uvedeny do styku a hlasivková štěrbina zůstává uzavřená po značnou dobu v každém cyklu. Hlasivková štěrbina se prvně otevírá dole a až po té nahoře. Tohle hlasivkám dodává plynulý pohyb podobný vlnám. Modální hlas má široké harmonické spektrum bohaté na alikvotní tóny, což je způsobeno díky tomuto valivému pohybu hlasivek. Modální hlas je v porovnání s ostatními hlasovými rejstříky poměrně hlasitý díky přítomné vibrační energii, ale je schopen dynamické variace.\n\nPři nejnižších tónech jsou aktivní pouze thyroarytenoidní svaly, ale jak tón stoupá, krikoarytenoidní svaly se zapojí do procesu, čímž se hlasivky začnou prodlužovat. Jak se podélné napětí zvyšuje, hlasivková štěrbina má tendenci mít uprostřed mezeru. Aby se tato tendence vyrovnala, zapojí se laterální krikoarytenoidní svaly vytažením se dopředu při svalovém procesu arytenoidního svalu. Tento proces je někdy označován jako mediální komprese.\n\nKromě protahování hlasivek a jejich rostoucího napětí během stoupání tónu, protichůdné plochy hlasivek, které se mohou dotýkat, se čím dál tím víc zmenšují, zatímco se okraje hlasivek ztenčují. Základní druh vibrací nebo fonační vzor zůstává stejný se zapojením celých hlasivek, ale vertikální odchylky nejsou tak velké a valivý pohyb není tak zřejmé, jak tomu bylo u nízkých tónů modálního rejstříku. Přibližujeme se fyzickým limitům síly vnitřních thyroarytenoidních svalů nebo hlasivkových svalů. Abychom mohli zpívat nebo mluvit nad touto tónovou hranicí, náš hlas musí přijmout nové fonační vzory, aby mohl změnit rejstřík.\n"}
{"id": "975369", "url": "https://cs.wikipedia.org/wiki?curid=975369", "title": "Alexej I. Turzo", "text": "Alexej I. Turzo\n\nAlexej (I.) Turzo nebo Alexius (I.) Turzo (dříve též \"Alexej Thurzo\", \"Alexius Thurzo Bethlenfalvy\"; \"Thurzó Elek\") ( 1490?, Slovensko - 25. leden 1543; pohřben v Levoči) byl stoliční a královský hodnostář z rodu Turzo.\n\n\nPo otci a bratrovi to byl hlavní představitel turzovsko-fuggerovské společnosti v Uhersku, kremnický hrabě (do 1523), dědičný spišský hrabě (do 1543), královský místodržitel Ferdinanda I., zemský soudce a palatin. Udržoval bohaté styky s významnými humanistickými spisovateli, Erasmus Rotterdamský mu věnoval výklad Plutarchovy knihy De non erascendo (1527). Podporoval rozvoj evangelických škol, byl mecenášem studentů a chudých.\n\n"}
{"id": "975371", "url": "https://cs.wikipedia.org/wiki?curid=975371", "title": "Prázdnota", "text": "Prázdnota\n\nPrázdnota je popisována jako základ, který umožňuje všechno ostatní. Pojem prázdnota je v buddhistické filosofii pravděpodobně nejméně pochopené slovo. Porozumět mu je značně obtížné i pro samotné buddhisty. Mnoho prvních překladatelů sanskrtských a tibetských buddhistických textů totiž prázdnotu interpretovalo jako nicotu. Chybně tak spojovali význam toho pojmu s představou totální neexistence ničeho. Když buddhisté mluví o prázdnotě, nemají na mysli nicotu, ale spíše neomezený potenciál pro cokoli: cokoli se může objevit, změnit, zmizet. Vědomí \"otevřenosti, \"které lidé zakoušejí, když nechají mysl volně spočívat bývá nazýváno prázdnotou. A protože podstatou naší mysli je prázdnota, jsme nadáni schopností zažívat potenciálně neomezenou škálu myšlenek, pocitů a vjemů. Dokonce i neporozumění prázdnotě je jev, vyvstávající z prázdnoty.\n\nPrázdný prostor (neboli vakuum) byl klíčovou podmínkou  pro Démokritovu koncepci atomismu, jelikož právě prázdný prostor zaručoval pohyb atomů. Aristotelés naopak odmítal atomistický determinismus a snažil se to dokázat na koncepci přírody, která podle něj žádné prázdno nepřipouští a že se ho vlastně obává. Zde můžeme mluvit o tzv.strachu z prázdnoty/prázdného prostoru – \"horror vacui\". V raném novověku, kdy se intelektuální společnost rozhodla revidovat Aristotelovu fyziku, a tak se prázdný prostor stal velmi diskutovaným problémem. Otto von Guericke (1602 – 1686) se pomocí tzv. magdeburských polokoulí pokusil zvrátit nauku o strachu z prázdného prostoru, které po vysátí vzduchu nebylo možné od sebe odtrhnout. Nicméně šlo přece jen o fyzikální názor německého přírodovědce, kde filosofický důvod nenajdeme.\n"}
{"id": "975373", "url": "https://cs.wikipedia.org/wiki?curid=975373", "title": "Papírový hrdina", "text": "Papírový hrdina\n\nPapírový hrdina (orig. \"Paper Man\") je americký film z roku 2009 v hlavních rolích s Jeffem Danielsem, Emmou Stone a Ryanem Reynoldsem.\n\nSpisovatel Richard Dunn stále mluví se svým fiktivním dětským hrdinou kapitánem Úžasným. Na návrh své manželky Claire se na zimu přemístí do domu na pláži na Long Islandu, aby překonal svůj spisovatelský blok. Tam se seznámí se sedmnáctiletou Abby. Uvidí ji, jak z neznámých důvodů zakládá oheň v odpadkovém koši. Rozhodne se ji sledovat. Abby si toho všimne a Richard ji, aby si nemyslela, že je perverzní, najme jako chůvu, i když nemá dítě. V pátek v noci Abby přijde a Richard se jí musí přiznat, že nemá dítě. Abby to nevadí. Richard se rozhodne čas strávit na molu, kde mluví s kapitánem Úžasným, který tvrdí, že Richard nikdy nemůže udělat správné rozhodnutí bez jeho pomoci.\n\nZatímco byl pryč, Abby uvařila polévku. Richard je ohromen, že to udělala sama, protože on to nedokáže. Najme si ji na příští týden znovu, ačkoli kapitán tvrdí, že to nepovede k ničemu dobrému. Richard je ohromen Abbyiným mládím a nevinností, ona jeho psaním. Jejich přátelství brzy přeroste ve vztah podobný vztahu otce s dcerou. Abby se Richardovi svěří se smrtí svého dvojčete, on jí zase s problémy svého skomírajícího manželství. Jejich vztah sleduje Christopher, který se o Abby stará od smrti jejího dvojčete. Ačkoli se cítí Abby odmítaný, chce pro ni jen to nejlepší. Nakonec se oba musí postavit problémům svého života - Abby svému nevychovanému příteli a Richard se musí rozloučit se svým dětským hrdinou.\n\nAgregátor filmových recenzí Rotten Tomatoes dává na základě 29 recenzí snímku hodnocení 31 %. Podobný server Metacritic film ohodnotil na základě 15 recenzí 37 body ze 100, což převážně nepříznivé kritiky.\n\n"}
{"id": "975375", "url": "https://cs.wikipedia.org/wiki?curid=975375", "title": "Andrássyho palác (Košice)", "text": "Andrássyho palác (Košice)\n\nAndrássyho palác ( též \"Andrášiho palác\" nebo dříve \"Andrássyho dvor\", ) je neobarokní budova v Košicích stojící na rohu Hlavního a Bílé ulice.\n\nAndrássyho palác stojí na místě, kde ve středověku stávaly tři menší měšťanské domy. V 18. století je barokně přestavěly a bydlely v nich (od severu k jihu) rodiny Jabroczkých, Klotzkových a Pálfalvyových. Začátkem 19. století se nejsevernější dům stal majetkem Štěpána Andrássyho. V roce 1823 se v tomto domě narodil hrabě Gyula Andrássy, pozdější premiér uherské vlády. Nejjižnější z domů tvořil klenbu nad vchodem do Bílé ulice.\n\nV roce 1898 byly všechny tři domy zbourány a začala výstavba nového Andrássyho paláce, který naprojektoval budapešťský architekt Viktor Cziegler v neobarokním slohu. Výstavbu realizovaly firmy bratrů Jakabových a Michala Répászkeho.\n\nV přízemí paláce byla luxusní kavárna s kulečníkovými stoly. V roce 1906 vznikl návrh zřídit zde hotel, kterých byl ve městě nedostatek, ale byl zamítnut. Kavárna zde zůstala až do konce druhé světové války. Ještě během ní v přízemí sídlila nyilašovská strana Šípových křížů. Po válce byl v přízemí zřízen \"Obchodní dům Hornád\", kterému obyvatelé říkávali i \"Pionýr\". V roce 1968 byl přestěhován do nové budovy Obchodního domu Prior. Pak se sem nastěhoval \"Dům potravin\", který zde setrval až do poloviny 90. let, kdy ho nahradila proslulá košická cukrárna \"Aida\".\n\nV roce 1982 byla budova prohlášena za kulturní památku a později byla překlasifikována na národní kulturní památku.\n"}
{"id": "975377", "url": "https://cs.wikipedia.org/wiki?curid=975377", "title": "Čákiho-Dezőfiho palác", "text": "Čákiho-Dezőfiho palác\n\nČaki-Dezőfiho palác (dříve \"Csáky(ho)-Dezőfiho palác\" nebo \"Csáky(ho)-Dessewfyho palác\") je budova v Košicích stojící na rohu Hlavní a Poštovní ulice.\nPalác byl postaven v roce 1807 v klasicistním stylu. Postavit si ho dal hrabě Anton Čáki (1747 – 1806) a na tympanonu je umístěn jeho reliéfní erb spolu s erbem jeho manželky Jozefy Szunyoghy (1759 – 1816). Obvykle se uvádí, že erb na pravé straně patří pozdějším majitelům, tedy Dezőfiům (Dessewffyům), je to však rodový erb Szunyoghyů.\n\nV 40. letech 19. století ho obýval hlavní župan abovské župy. Pak jej převzali Dezőfiové a drželi až do 20. let 20. století.\n\nJako jeden z nejvýznamnějších paláců města Košice sloužil jako dočasný příbytek pro významné hosty. V roce 1821 zde například přenocoval car Alexandr I. V době maďarské revoluce (červen – srpen 1849) se v paláci zdržel ruský velkokníže Konstantin. V letech 1965 až 1966 byla budova upravena pro potřeby Východoslovenské galerie, která zde sídlila až do roku 1992. Tehdy se sem nastěhoval Ústavní soud Slovenské republiky, který zde sídlil do roku 2007. Budova následně prošla rekonstrukcí a po ní se do paláce nastěhovala prodejna knih.\n\nV roce 1982 byla budova prohlášena za kulturní památku a později byla překlasifikována na národní kulturní památku.\n"}
{"id": "975381", "url": "https://cs.wikipedia.org/wiki?curid=975381", "title": "Římskokatolická farnost Hrádek u Znojma", "text": "Římskokatolická farnost Hrádek u Znojma\n\nŘímskokatolická farnost Hrádek u Znojma je územní společenství římských katolíků s farním kostelem svatého Petra a Pavla v děkanátu Znojmo.\nPrvní písemná zmínka o obci je z roku 1046, románská rotunda svatého Oldřicha pochází z první poloviny 13. století, stejně jako první zmínka o faře. V polovině 17. století byl původní farní kostel zničený, o sto let později obec včetně fary a kostela vyhořela. V letech 1761 až 1764 byl postaven kostel nový. \nVe farnosti v letech 1978 až 1999 působil významný představitel skryté církve Stanislav Krátký. Od 1. července 2009 je administrátorem excurrendo R. D. Mgr. Pavel Sobotka,který je zároveň členem farního tým FATYM Přímětice-Bítov. Ten byl k 1. červenci 2015 ustanoven farářem.\n\nFATYM Přímětice-Bítov je společenství katolických kněží, jáhnů a jejich dalších spolupracovníků. Působí v brněnské diecézi od roku 1996. Jedná se o společnou správu několika kněží nad větším množstvím farností za spolupráce laiků. Mimo to, že se FATYM stará o svěřené farnosti, snaží se jeho členové podle svých sil vypomáhat v různých oblastech pastorace v naší zemi.\n\nDnem vzájemných modliteb farností za bohoslovce a bohoslovců za farnosti brněnské diecéze je 2. listopad. Adorační den připadá na nejbližší neděli po 5. červnu.\n\nVe farnosti se pravidelně koná tříkrálová sbírka. V roce 2017 činil její výtěžek v Hrádku 21 213 korun, v Křídlůvkách 8 328 korun.\n\n"}
{"id": "975382", "url": "https://cs.wikipedia.org/wiki?curid=975382", "title": "Kornélia Kolářová Takácsová", "text": "Kornélia Kolářová Takácsová\n\nKornélia Kolářová Takácsová (* 24. září 1979, Kráľovský Chlmec, Československo) je teoložka, kunsthistorička, redaktorka a překladatelka. Jejím zájmem je židovský bělorusko-francouzský malíř Marc Chagall. Hovoří česky, slovensky, maďarsky, anglicky a německy.\n\nVystudovala teologii na Evangelické teologické fakultě pražské Karlovy univerzity a též na Evangelické teologické fakultě Vídeňské univerzity. Na pražské škole dále pokračovala pod vedením profesora Pavla Filipiho v doktorandském studiu praktické teologie zaměřené na pastorační aspekty křtu v současné diskusi v německém jazykovém prostoru. Během tohoto studia absolvovala akademický rok 2006/2007 na Friedrich-Alexander-Universität v německém Erlangenu poblíž Norimberka.\n\nVedle teologie vystudovala ještě dějiny křesťanského umění na Katolické teologické fakultě Univerzity Karlovy a na Ústavu dějin umění budapešťské Univerzitě Loránda Eötvöse. Bakalářskou práci sepisovala pod vedením Michaely Ottové na téma „Ikonografie Světelského oltáře“ (oponentem jí byl profesor Jan Royt) a v diplomové práci pod vedením Jiřího Kuthana zpracovávala téma „Klášter dominikánek na Zaječím ostrově na Dunaji. Příklad architektury ženského dominikánského kláštera“. Pod Kuthanovým vedením dále zpracovává disertační práci pojmenovanou „Severní portál kostela sv. Prokopa v Třebíči ve středoevropském kontextu se zvláštním zřetelem ke kostelům benediktinských klášterů v Uhrách“.\n\nVe své odborné práci se věnuje architektuře středověkých klášterů ve střední Evropě a současně také kulturním vztahům mezi českými zeměmi a Uhry. Její články vycházejí v časopisech Teologická reflexe, Křesťanská revue a Misiologické info. Přispěla také do publikace „Evangelický kalendář 2013“ vydaný Českobratrskou církví evangelickou.\n\nPřednášela dále na konferenci „Svatá Anežka Česká a velké ženy její doby“, kde hovořila na téma „Svatá Markéta Uherská a klášter dominikánek na Zaječím ostrově na Dunaji“. Záznam přednášky následně odvysílal Český rozhlas na stanici Leonardo. Pronesený příspěvek se též stal součástí publikace „Svatá Anežka Česká a velké ženy její doby“.\n\nPracuje ve Středoevropském centru misijních studií a dále v Diakonii Českobratrské církve evangelické, v jejím Institutu důstojného stárnutí.\n\nPro Středoevropské centrum misijních studií redakčně připravila publikaci nazvanou „Pod jednou střechou – pod jedním Pánem“, v níž mapuje mezinárodní křesťanské společenství, které se schází k bohoslužbám a dalším společným akcím v pražském kostele U Jákobova žebříku.\n\n\n"}
{"id": "975383", "url": "https://cs.wikipedia.org/wiki?curid=975383", "title": "Volant (vstupní zařízení)", "text": "Volant (vstupní zařízení)\n\nVolant je vstupní zařízení k počítačům, herním konzolím, závodním simulátorům a herním automatům, které představuje opravdový volant závodního či osobního automobilu a snaží se co nejvěrohodněji přiblížit skutečné jízdě.\n\nHlavní součástí je samotný volant který je menšího průměru než v automobilu a je buď plastový nebo potažený umělou koženkou. Volant je připevněn na stanici která je většinou plastové konstrukce s kovovými vnitřními komponenty (hřídel, ozubená kola), ve které je veškeré ovládání volantu. Ve stanici se nachází potenciometr, který je nejdůležitější součást, která převádí mechanickou sílu na signál. Signál může být přímo digitální, což využívá například Microsoft, nebo analogový s převodníkem, který používá většina výrobců. Celá stanice se připevňuje na stůl pomocí přísavek, nebo pomocí svorek, nebo jsou i varianty především ke konzolím, kde se volant pokládá na klín. Volant je dnes běžně dodáván s pedály, které mohou být dva (brzda, plyn) nebo i tři pokud mají spojku. Pedály se dělají s mechanickým odporem, aby byl věrohodnější chod, pokládají se na zem aby bylo rozložení komponent stejné jako ve skutečnosti. Dále sada většinou obsahuje řazení pod volantem tzv. „pádla“, nebo je zde řadicí páka, která obvykle řadí jen sekvenčně (jen od sebe a k sobě) nebo některé dražší a modernější modely volantů jako například nejnovější modely firmy Logitech, které mají klasickou plnohodnotnou řadicí páku stylu H s možností přepnutí i na sekvenční řazení a vyrobenou samostatně pro volné rozložení u herního zařízení. Ovládání pak většinou dále doplňuje několik tlačítek, které se dají využít pro další ovládání ve hrách a v jiných aplikacích. Připojení je v dnešní době řešeno pomocí USB s tím, že je u některých zařízení vyřešena kompatibilita, kdy je možno volant požít jak pro PC tak třeba pro konzole PlayStation a Xbox. Dříve se využíval Gameport, ale v dnešní době už jej výrobci nedávají na základní desky.\n\nV poslední době jsou již všechny volanty doplněny funkcí „vibration feedback“, což je vibrační zpětná vazba, která vibruje do rukou, jedete-li například po nerovném povrchu. Tyto vibrace jsou produkovány pomocí elektromotorů a napomáhají reálnějšímu požitku. Některé jsou doplněny funkcí „force feedback“, kdy volant vrací mechanickou zpětnou vazbu vůči jízdě. Force feedback poprvé představila firma Microsoft a v dnešní době je hojně používán. Existuje více variací, kde zpětná vazba jen zvyšuje odpor točení volantem, například při nárazu se volant zasekne a podobně a další variace, kdy volant přímo přetáčí na druhou stranu, toho je dnes docíleno použitím silných elektromotorů, které se o tuto zpětnou vazbu starají a simulují tak nejreálněji odezvu při řízení. Zpětná vazba je z elektromotorů na volant přenášena pomocí ozubených kol, nebo je dnes využíváno i gumových ozubených řemenů.\n\nVolant může být dále použit pro plnohodnotné využití v simulátorech, kdy se připevňuje na speciální rám se sportovní sedačkou a obrazovkou. Tento rám je pak pomocí vzduchové či hydraulické techniky ovládán a naklápěn pro přesnou simulaci jízdy. Můžete si je pořídit i domů, ale takovéto profesionální simulátory pak dosahují částky stovek tisíc korun. Tyto simulátory pak spíš využívají například piloti Formule 1 a jezdci Rallye, kteří si vyzkouší a procvičí tratě. Dále jsou pak používány například na předváděcích akcích počítačových firem při předvádění nových komponent, kdy si můžete simulátor vyzkoušet.\n"}
{"id": "975391", "url": "https://cs.wikipedia.org/wiki?curid=975391", "title": "Arema Malang", "text": "Arema Malang\n\nArema Cronous FC je fotbalový klub z indonéského města Malang (provincie Východní Jáva). Klub je dvojnásobným mistrem země (2004 a 2010) a dvojnásobným vítězem poháru (2005 a 2006). Největším mezinárodním úspěchem bylo čtvrtfinále Poháru AFC 2012. V letech 2006 až 2007 a 2010 až 2011 Aremu vedl český trenér Miroslav Janů.\n"}
{"id": "975393", "url": "https://cs.wikipedia.org/wiki?curid=975393", "title": "Robert Hampson", "text": "Robert Hampson\n\nRobert Hampson (* 10. června 1965 Bromley) je anglický hudebník a hudební skladatel. Svou kariéru zahájil v roce 1986 jako člen skupiny Loop, se kterou vystupoval až do jejího rozpadu v roce 1991. V letech 1991 až 1992 hrál s kapelou Godflesh a hned poté založil spolu s Scottem Dowsonem projekt Main. Skupina ukončila svou činnost v roce 2006 a o čtyři roky byla opět obnovena s tím rozdílem, že Dowsona nahradil německý hudebník Stephan Mathieu. V roce 2013 byla obnovena skupina Loop. Během své kariéry vydal také několik sólových alb.\n\n\n"}
{"id": "975394", "url": "https://cs.wikipedia.org/wiki?curid=975394", "title": "Český výbor ICOM", "text": "Český výbor ICOM\n\nČeský výbor ICOM je jedním z národních výborů Mezinárodní rady muzeí ICOM. Jedná se o společenství muzeí a muzejních pracovníků v České republice. Český výbor ICOM vznikl roku 1994 jako nástupnická organizace Československého ICOMu. \n\nČeský výbor ICOM sdružuje česká muzea a muzejní pracovníky. Jedná se o profesní organizaci, která přispívá k profesnímu a morálnímu rozvoji. V českém prostředí implementuje výsledky práce ICOM jako jsou Etický kodex pro pracovníky muzeí (1986), Etický kodex pro přírodovědná muzea (2013), přispívá k zprostředkování muzejní práce veřejnosti, medializaci muzeí, bojuje proti krádežím a kupčení s uměleckohistorickými předměty a přírodninami, vypracovává postupy na ochranu a záchranu muzejních sbírek postižených přírodními a jinými katastrofami, zabývá se otázkou nehmotného kulturního dědictví, každoročně vyhlašuje program pro oslavu Mezinárodního dne muzeí 18. 5. atd. Práci českých muzejních pracovníků představuje na mezinárodní scéně, podporuje účast svých členů na konferencích mezinárodních výborů ICOM, dále podporuje publikační a výstavní činnost.\n\nČeský výbor ICOM vznikl v roce 1994 jako nástupnická organizace Československého výboru ICOM (na Slovensku vznikl Slovenský komitét ICOM). Československý ICOM byl založen v roce 1946, Československo patřilo mezi 14 zakládajících členů ICOM. V letech 1971–1977 byl předsedou světového ICOMu Jan Jelínek. Díky iniciativě českých muzejníků byl v roce 1972 založen Mezinárodní výbor pro muzea a sbírky vědy a techniky CIMUSET, v roce 1977 Mezinárodní výbor pro muzeologii ICOFOM.\n\nV roce 1994 se rozdělil Československý výbor ICOM na Český výbor ICOM a Slovenský komitét ICOM.\n\nČeskoslovenský výbor ICOM\n\nČeský výbor ICOM\n\n\n"}
{"id": "975395", "url": "https://cs.wikipedia.org/wiki?curid=975395", "title": "Čihadlo (Jičínská pahorkatina)", "text": "Čihadlo (Jičínská pahorkatina)\n\nČihadlo (251 m n. m.) je návrší v okrese Mladá Boleslav Středočeského kraje. Leží asi 1 km jihozápadně od Úhelnice na katastrálních územích Husí Lhota, Úhelnice a Dolní Stakory.\n\nVrchol, východní a jižní svahy návrší zabírá les zvaný \"Lhotská bažantnice\" (zde několik lesních jezírek), západní a severní svahy jsou využity jako orná půda.\n\nVrch náleží do celku Jičínská pahorkatina, podcelku Turnovská pahorkatina, okrsku Mladoboleslavská kotlina, podokrsku Březenská kotlina a Sukoradské části.\nAutomobil je možno zanechat v Úhelnici či u silnice Úhelnice – Husí Lhota a dojít pěšky lesem.\n"}
{"id": "975396", "url": "https://cs.wikipedia.org/wiki?curid=975396", "title": "Alois Špalek", "text": "Alois Špalek\n\nAlois Špalek (6. června 1883 Praha – 10. ledna 1940 tamtéž) byl český konstruktivistický architekt.\n\nNarodil se v Praze v rodině ředitele staveb Aloise Špalka. V letech 1901–1908 studoval u prof. Schulze na ČVUT v Praze. V roce 1910 se oženil s Emílií Dvořákovou, dcerou vícepresidenta zemského soudu v Praze. \n\nByl významný Schulzovým žákem, patřil k prvním protagonistům moderní architektury. K jeho nejvýznačnějším realizacím patřil Hlavův patologický ústav na pražském Albertově.\n\n\n\n\n"}
{"id": "975397", "url": "https://cs.wikipedia.org/wiki?curid=975397", "title": "Rivalové", "text": "Rivalové\n\nRivalové (v anglickém originále Rush) je britsko-německý sportovní biografický film z roku 2013 režiséra Rona Howarda, podle scénáře Petera Morgana, který pojednává o rivalitě mezi jezdci Formule 1, Jamesem Huntem a Niki Laudou.\n\nSvětová premiéra filmu proběhla 2. září 2013 v Londýně, do kin šel film ve Velké Británii 13. září. V České republice a na Slovensku měl film premiéru o měsíc později, dne 3. října 2013.\n\nJames Hunt a Niki Lauda jsou dva vysoce zkušení automobiloví závodníci, kteří si mezi sebou rivalitu vytvoří poprvé v roce 1970 na závodě Formule 3 na okruhu Crystal Palace v Anglii, kde se v závodu vymknou kontrole oba jejich vozy a Hunt závod nakonec vyhraje. Hunt je drzý mladý Angličan s tendencí zvracet, zatímco Rakušan Lauda je chladný, přesný technický génius, který spoléhá na přesnost. Poté co se Lauda pohádá se svým otcem, tak si bere velkou bankovní půjčku a koupí si tak cestu do týmu Formule 1, kde se poprvé setká se svým kolegou Clayem Regazzonim. Mezitím Hesketh Racing, rodící se závodní tým v čele s Huntem, vstupuje do Formule 1 taktéž. Lauda se poté přidá s Regazzonim k Scuderia Ferrari a v roce 1975 vyhrává svůj první mistrovský titul. Hesketh skončí své působení poté, co nedokázalo sehnat sponzora pro další sezónu, ale Huntovi se podaří získat řidičskou pozici u McLarenu poté, co Emerson Fittipaldi opustí tým. V tomto čase se Hunt ožení se supermodelkou Suzy Miller, zatímco Lauda začne vztah s Marlene Knaus, dívkou pocházející z bohaté rodiny.\n\nSezóna 1976 ve Formuli 1 začíná Laudovými dvěma výhrami, zatímco se ho Hunt marně snaží dohnat. Hunt vyhrává Velkou cenu Španělska, ale vzápětí je po závodě diskvalifikován, protože inspekce rozhodne, že jeho auto je příliš široké. McLaren se snaží dodržet pravidla Formule 1, a tak prohraje několik následujících závodů a Huntova situace se zhoršuje, když zjistí, že jeho manželka Suzy má milostnou aféru s hercem Richardem Burtonem. Následuje rozvod, během kterého získá zpět svého sportovního ducha, jeho diskvalifikace ze Španělska je zrušena, získá body, které ztratil a uvede se zpátky do boje o výhru. Mezitím se Lauda ožení s Marlene na soukromém obřadu, ale začne mít pochyby ohledně účinků manželství na jeho závodní kariéru.\n\nNa German Grand Prix, Lauda naléhá na výbor Formule 1, aby zrušili závod kvůli silnému dešti na již notoricky nebezpečném okruhu Nürburgring. Žádost ale většina jezdců zamítne, když je Hunt přesvědčí, že Lauda se bojí ztráty bodů. Hunt i Lauda začínají závod s pneumatikami do deště, což se stane špatnou taktikou, protože většina trati rychle vysychá. Oba se snaží změnit pneumatiky během druhého kola, ale v polovině třetího kole se zlomí A-rameno v Laudově Ferrari, tím posílá letící auto do náspu před tím, než vybouchne v plamenech a zasáhne i ostatní auta na trati. Lauda je vytažen z hořícího vraku, je přepraven do nemocnice s popáleninami třetího stupně na hlavě, obličeji a s nebezpečnými vnitřními popáleninami na plicích. Po následujících šest týdnů je Lauda léčen ze svých zranění, zatímco sleduje svého rivala, jak během jeho nepřítomnosti dominuje závodům. I přes rady svého lékaře se vrací na závodnický okruh na Italian Grand Prix, kde skončí na čtvrtém místě, zatímco Hunt závod nedokončí.\n\nSezóna 1976 začíná v prostředí deštěm smáčené Japanese Grand Prix. Hunt v nepřítomnosti Laudy získal o tři body méně než Lauda v celkovém pořadí. Na konci druhého okruhu se Lauda vrací do boxů, odstupuje se závodu a rozhodne se zůstat s Marlene místo toho, aby znovu riskoval svůj život na trati. Hunt nyní potřebuje skončit třetí nebo lépe, aby získal mistrovský titul. Po čelení tvrdé konkurenci v náročných podmínkách, překonání problémů s pneumatikami a zranění ruky, Hunt nakonec končí třetí, díky čemuž získá o jeden bod víc než Lauda a vyhrává mistrovský titul. Hunt stráví zbytek roku s večírky, sexem a drogami, zatímco v Laudovi se vzbudí zájem o létání v soukromých letadlech. Na soukromém letišti v Bologně Lauda navrhuje Huntovi, aby se soustředil na nadcházející závodní sezónu, ale později si uvědomí, že Hunt si již nemá co dokazovat. Hunt pokračuje se závoděním až do jeho odchodu v roce 1979, a poté se stane televizním sportovním komentátorem, než v roce 1993 zemře ve věku 45 let.\n\n"}
{"id": "975399", "url": "https://cs.wikipedia.org/wiki?curid=975399", "title": "František Vaněk (politik)", "text": "František Vaněk (politik)\n\nFrantišek Vaněk (12. listopadu 1864 Slatiny – 27. února 1912 Slatiny), byl rakouský a český politik, na počátku 20. století poslanec Českého zemského sněmu.\n\nByl samoukem, vychodil pouze několik tříd obecné školy do svých 12 let, následně se vzdělával sám. Profesí byl rolníkem v rodných Slatinách.\n\nNa počátku století se zapojil i do zemské politiky. V volbách v roce 1908 byl zvolen do Českého zemského sněmu v kurii venkovských obcí, obvod Jičín, Lomnice, Sobotka, Libáň. Politicky se uvádí coby člen České agrární strany. Kvůli obstrukcím se ovšem sněm ve svém plénu po roce 1908 fakticky nescházel.\n\nZemřel v únoru 1912.\n"}
{"id": "975400", "url": "https://cs.wikipedia.org/wiki?curid=975400", "title": "Guy Garvey", "text": "Guy Garvey\n\nGuy Garvey, rodným jménem Guy Edward John Garvey (* 6. března 1974) je britský zpěvák. Pocházel ze sedmi sourozenců. V roce 1997 spoluzaložil skupinu Elbow. V roce 2001 produkoval první album skupiny I Am Kloot nazvané \"Natural History\" a roku 2005 spolu s členem této skupiny Peterem Jobsonem založil hudební vydavatelství Skinny Dog Records. V roce 2010 byl producentem jejich dalšího alba \"Sky at Night\" a o tři roky později pak \"Let It All In\". V roce 2010 zpíval v písni „Flat of the Blade“ z alba \"Heligoland\" skupiny Massive Attack. V roce 2015 založil vlastní hudební vydavatelství Snug Platters. Téhož roku vydal své první sólové album s názvem \"Courting the Squall\". Následujícího roku vydal nový singl „Open the Door“.\n\n"}
{"id": "975402", "url": "https://cs.wikipedia.org/wiki?curid=975402", "title": "Vincenc Vinař", "text": "Vincenc Vinař\n\nVincenc Vinař (28. října 1874 Podůlšany – 12. července 1915 Hradec Králové) byl rakouský a český politik, na počátku 20. století poslanec Českého zemského sněmu.\n\nNarodil se v rodině sedláka v Podůlšanech Františka Vinaře a jeho manželky Anny, rozené Jandové. Byl statkářem v Sedlici u Hradce Králové. Cestoval a získal četné zkušenosti v zahraničí.\n\nNa počátku století se zapojil i do zemské politiky. V volbách v roce 1908 byl zvolen do Českého zemského sněmu v kurii venkovských obcí, obvod Hradec Králové, Nechanice. Politicky se uvádí coby člen České agrární strany. Na sněmu byl členem stále školské komise. Kvůli obstrukcím se však sněm ve svém plénu po roce 1908 fakticky nescházel.\n\nDne 5. června 1899 se v Probluzi oženil s Marií Kadečkovou (1878–??), dcerou místního statkáře.\n\nZemřel v červenci 1915 ve věku 40 let. Jeho ostatky byly zpopelněny v Žitavě.\n"}
{"id": "975404", "url": "https://cs.wikipedia.org/wiki?curid=975404", "title": "Ďábel mezi lidmi", "text": "Ďábel mezi lidmi\n\nĎábel mezi lidmi (1993, Дьявол среди людей) je vědeckofantastický román, který za spolupráce se svým bratrem Borisem napsal ruský spisovatel Arkadij Strugackij pod pseudonymem S. Jaroslavcev. Námět románu byl mezi bratry Strugackými diskutován již v roce 1975, dále pak v roce 1984 v souvislostí s románem \"Kulhavý osud\" a konečně roku 1990. Protože Boris stále trval na další diskuzi k námětu, napsal Arkadij v zimě 1990 a na jaře 1991 román sám. Kniha však vyšla až roku 1993, dva roky po smrti autora.\n\nVypravěčem příběhu je lékař Alexej Andrejevič ze zapadlého ruského města Tašlinsk a obsahem jeho vyprávění je život hlavního hrdiny románu Kima Vološina, který se z normálního chlapce díky válce a zlu v lidech změní ve vraždícího telepata. Alexej svůj příběh rozebírá se starým židovským lékařem Mojsejem, který je jeho přítel.\n\nKim v dětském věku přichází ve válce o všechny své blízké a jako sirotek se dostává do dětského domova v Tašlinsku, kde prožije s Alexejem společné dětství. Vyučí se mechanikem a protože má literární nadáni, vystuduje v Moskvě novinařinu, a to na doporučení dcery významného literáta, se kterou se později ožení. Je z politických důvodů zatčen a uvězněn a ve vězení přijde o prst a oko. Po propuštění se vrací zpět do Tašlinska, kde jeho žena umírá.\n\nRoku 1986 odjíždí Kim na dva měsíce do Černobylu, kde pomáhá likvidovat následky černobylské havárie. Dostane nemoc z ozáření, vypadají mu vlasy, což mu dodá ve spojitosti jeho jedním okem démonické vzezření. Když napíše do místních novin o havárii pravdu, má být za to potrestán, ale tajemníci, kteří o tom mají rozhodnout, dostanou podivný záchvat. Takovýchto nevysvětlitelných příhod končících i úmrtím, se ve spojitosti s Kimem začíná odehrávat stále více. Kim je dokonce vyšetřován KGB a jeho vyšetřovatel je postižen mozkovou příhodou. Zemře i malá holčička, která napadne jeho nevlastní dcerku. Ve městě se Kima všichni bojí a považují jej za ďábla v lidské podobě.\n\nPodle Mojseje není Kim již dávno naživu. Ve skutečnosti prý již zemřel a uprchl z pekla, kam byl uvržen. Podle Alexeje však ďábel není zplozencem pekel, ale výtvorem lidí samotných. U Kima, který prošel tolika hrůzami, došlo pravděpodobně k záhadným změnám v mozku, které vedly k jeho schopnosti telepaticky někoho zabít nebo zranit, pokud se cítí ohrožen. Samotný Kim se své schopnosti bojí, protože jí neovládá a projevuje se u něho samovolně.\n\nKim nakonec z města zmizí, ale Alexej se domnívá, že žije ukryt někde blízko a stále dokáže svou schopnost v případě potřeby uplatnit.\n\n"}
{"id": "975408", "url": "https://cs.wikipedia.org/wiki?curid=975408", "title": "Franz Walters", "text": "Franz Walters\n\nFranz Walters, celým jménem \"Franz Xaver Walters\" (21. července 1873 Málkovice – 6. února 1920 Praha), byl rakouský a český římskokatolický kněz, pedagog a politik německé národnosti, na počátku 20. století poslanec Českého zemského sněmu.\n\nVystudoval bohosloví v Praze, roku 1895 byl vysvěcen na kněze. V roce 1897 nastoupil jako katecheta do Falknova, od roku 1903 působil v Plané. Od roku 1907 učil na německojazyčné vyšší reálce v Plané. Učil zde náboženství.\n\nNa počátku století se zapojil i do zemské politiky. Ve volbách v roce 1908 byl zvolen do Českého zemského sněmu v kurii venkovských obcí (volební obvod Planá, Mariánské Lázně, Teplá, Bezdružice). Politicky se uvádí jako člen Německé křesťansko-sociální strany. Kvůli obstrukcím se ovšem plénum sněmu po roce 1908 fakticky nescházelo.\n\nZemřel v únoru 1920 v pražské Všeobecné nemocnici.\n"}
{"id": "975412", "url": "https://cs.wikipedia.org/wiki?curid=975412", "title": "Zákon o guánových ostrovech", "text": "Zákon o guánových ostrovech\n\nGuano Islands Act (Zákon o guánových ostrovech) je zákon, který přijal Kongres Spojených států amerických 18. srpna 1856. Zákon prohlásil guáno, z něhož se vyráběl střelný prach i umělá hnojiva, za strategickou surovinu, a vyzval americké občany, aby zabírali každý neobydlený ostrov s guánem, který dosud není ve vlastnictví žádného státu (země nikoho). Objeviteli byl přislíben podíl z výnosu těžby. Na základě tohoto zákona se staly americkým územím ostrovy Navassa, Bakerův ostrov, Palmyra (atol), Midway a Johnstonův atol, které dnes tvoří Menší odlehlé ostrovy Spojených států amerických. Další ostrovy Američané po vytěžení zásob opustili a předali je pod jurisdikci jiných zemí, jako Îles du Connétable, Kiritimati, Canton a Enderbury, Bajo Nuevo Bank a další.\n\n"}
{"id": "975413", "url": "https://cs.wikipedia.org/wiki?curid=975413", "title": "Josef Barth (poslanec Říšské rady)", "text": "Josef Barth (poslanec Říšské rady)\n\nJosef Barth (6. srpna 1869 Nový Svět – 19. května 1910 Jablonec nad Nisou), byl rakouský a český novinář a politik německé národnosti, na počátku 20. století sociálně demokratický poslanec Říšské rady.\n\nProfesí byl brusičem skla, později redaktorem dělnického tisku.\n\nNa počátku století se zapojil i do celostátní politiky. Ve volbách do Říšské rady roku 1907, konaných poprvé podle rovného volebního práva, získal mandát v Říšské radě (celostátní zákonodárný sbor) za volební obvod Čechy 104. Zasedal zde až do své smrti roku 1910. Pak ho po doplňovací volbě ve vídeňském parlamentu nahradil Adolf Glöckner.\n\nZemřel na tuberkulózu v květnu 1910.\n"}
{"id": "975414", "url": "https://cs.wikipedia.org/wiki?curid=975414", "title": "Hyperlink", "text": "Hyperlink\n\nHyperlink (někdy také zkracováno na link) je v informatice odkaz na data, která si čtenář může zobrazit pomocí kliknutí, dotknutí se anebo přejetí přes odkaz. Hyperlink odkazuje na celý dokument anebo na konkrétní jeho část. Text s hyperlinky se označuje jako hypertext. Systém softwaru pro zobrazování a vytváření hypertextů se nazývá hypertextový systém.\n\nV některých hypertextech mohou být hyperlinky obousměrné. Existují i komplexnější seskupení hyperlinků, kde se větší množství odkazů rozvětvuje k dalším odkazům.\n\nV závislosti na hypertextovém systému se může výsledek kliknutí na hyperlink lišit. Na webových stránkách může například kliknutí na odkaz nahradit původně zobrazovaný dokument dokumentem novým, jiné však otevřou cílový dokument v novém okně. Jindy může být samotná fráze, která ukotvuje odkaz do textu, nahrazena částí cílového dokumentu, aniž by došlo k odstranění původního dokumentu z obrazovky. Prozkoumávání hyperlinků mohou provádět i programy. Programy, které procházejí hypertexty, otevírají všechny odkazy a shromažďují z nich dané dokumenty, se nazývají web crawlery.\n\nKotvový hyperlink je odkaz odkazující pouze na určitou část dokumentu, obvykle text, avšak není to nutnost. Například kotvový dokument může odkazovat na určitou oblast v obrázku (obrazovou mapu v HTML). Tato oblast může být definována například pomocí souřadnic. Například politická mapa Afriky může mít z každé země hyperlink na další informace o té dané zemi.\n\nTim Berners-Lee si všiml možnosti použití hypertextu k odkazování na jakékoliv další informace prostřednictvím internetu. Hyperlinky byly nedílnou součástí vytvoření World Wide Web. Internetové stránky jsou napsány v hypertextovém značkovacím jazyce HTML.\n\nToto je příklad, jak může vypadat hyperlink na domovskou stránku organizace W3C v HTML kódu.\n<a href=\"http://www.w3.org\">W3C organization website</a>\nTento HTML kód se skládá z několika tagů.\n\n\nAčkoliv wiki stránky mohou používat HTML-like odkazy, často se používají různé lehké značkovací jazyky speciální pro wiki, které poskytují zjednodušený způsob zadávání odkazů - jinými slovy pro vytváření wikilinků.\n\nKonkrétní způsob zápisu wikiodkazů se může lišit. Wardův Cunninghamův původní wiki software WikiWikiWeb pro tento účel používal CamelCase. CamelCase byl také používán pro brzké verze Wikipedie a je i nyní používán v různých wiki, například v TiddlyWiki, Trac anebo v PMWiki. Obvyklým způsobem zápisu odkazu je použití dvou hranatých závorek kolem termínu, ze kterého se má stát wikilink. Například odkaz <nowiki>\"zebra\"</nowiki> bude wiki softwarem převeden na odkaz na článek zebra. Odkazy se často dělí na následující typy.\n\n\nWikilinky jsou vizuálně odlišné od zbytku textu a pokud interní odkaz míří na momentálně neexistující stránku, vypadá obvykle jinak, než odkaz na stránky existující. Například ve Wikipedii jsou odkazy obvykle modré, s výjimkou interních odkazů mířící na neexistující stránky, které jsou namísto toho zobrazeny červeně.\n\n"}
{"id": "975415", "url": "https://cs.wikipedia.org/wiki?curid=975415", "title": "V cizí kůži", "text": "V cizí kůži\n\nV cizí kůži (orig. \"The Change-Up\") je americká filmová komedie režiséra Davida Dobkina z roku 2011 v hlavních rolích s Ryanem Reynoldsem a Jasonem Batemanem.\n\nDave Lockwood a Mitch Planko jsou dobří přátelé, kteří ale vzájemně žárlí na svůj styl života. Zatímco Dave je ženatý právník s dětmi, Mitch je herec, který má sex s různými ženami. Jednou spolu opilí močí o fontány a oba si přejí, aby prožívali život toho druhého. Následující ráno si uvědomí, že si prohodili těla. Vrátí se k fontáně, aby si přáli vše vrátit, ale ta byla mezitím odvezena kvůli restaurování. Souhlasí tedy, že si prohodí životy, než se fontána vrátí.\n\nKdyž Mitch přijede do Daveovi kanceláře, seznámí se s jeho atraktivní asistentkou Sabrinou McKayovou. Mitchova neprofesionalita a neznalost práva zhatí důležitou fúzi. Dave zase na Mitchově natáčení zjistí, že se jedná o porno. Dave se pak rozhodné své manželce Jamie říct pravdu, ale ta mu nevěří. Dave dá pak Mitchovi rady, jak se chovat profesionálně a Mitch domluví Daveovi rande se Sabrinou, která se mu líbí.\n\nPo rozhovoru s otcem se Mitch rozhodne plnit veškeré každodenní úkoly Daveova života - nakupuje, dělá rozhodnutí ve firmě a vychovává děti, se kterými se sblíží. Jednou večer s ním chce mít Jamie sex, ale Mitch kvůli provinění nedosáhne erekce. Dave se rozhodne vzít si den volna. Večer zavolá Michovi, aby mu dal rady na rande se Sabrinou. Mitch ho naučí chovat se jako on a oholí mu pubické ochlupení. Se Sabrinou se sejde v restauraci. Ačkoli se s ním původně sešla jen proto, že jí to řekl \"Dave\", sblíží se a nechají si udělat tetování.\n\n\"Dave\" se zeptá Jamie, proč nebyl Mitch pozvaný na jejich večírek k výročí a ta mu řekne, že on sám to nechtěl, protože se obával, že večírek zničí svým obvyklým chováním. Dave mezitím zjistí, kam byla přemístěna fontána. Když se sejde s Mitchem, tak si ale jen řeknou, že chtějí zůstat tak, jak jsou.\n\nNásledující den Mitch riskantní taktikou úspěšně zařídí firemní fúzi. Mitch a Daveova rodina pak jdou na oslavu Daveova povýšení na partnera firmy. Jamie si ale dělá starosti s tím, že Dave nebude nikdy opravdu šťastný. Mezitím má Dave možnost mít sex se Sabrinou, ale když se u něj svlékne, všimne si, že Sabrina má tetování motýlů, které má ráda jeho dcera. Pak odejde na večírek svého povýšení, kde políbí Jamie. Té tak dojde, že \"Mitch\" je ve skutečnosti Dave. Dave a Mitch se pak vydají k fontáně. Zjistí ale, že je umístěna uprostřed nákupní galerie plné lidí. Rozhodnou se tam i tak vymočit, ale Mitch zjistí, že se stydí to udělat na veřejnosti, zvlášť, když si toho začnou všímat lidé. Dave mu ale pomůže se zrelaxovat, a tak se nakonec vymočí. Přání ale nefunguje. Ochranka je chce zadržet, ale v galerii zhasnou světla a oni utečou.\n\nV epilogu je zobrazen Dave šťastný se svou rodinou. Mitch se zase probudí vedle Sabriny, se kterou snídá a nevšimne si, že tetování, která mu nechal Dave udělat zobrazuje Daveův obličej s nápisem \"Miluju Davea\". Mitch se pak účastní i Daveovy oslavy výročí.\n\nFilm se natáčel v Atlantě od října 2010 do ledna 2011 a také se tam odehrává. Ačkoli se snímek odehrává v létě, tak výroba pokračovala i během sněhových bouří, které ochromily město. Reynolds Atlantu vychvaloval v \"The Tonight Show with Jay Leno\", ale kvůli několika incidentům během natáčení žertovně poznamenal, že si myslel, že se jej \"snaží zabít\". Olivia Wilde zase v interview přiznala, že se odmítla ukázat ve filmu nahá. Kvůli tomu byla pro některé scény použita náhradnice.\n\nBěhem prvního víkendu po uvedení film utržil ve Spojených státech asi 13,5 milionů dolarů a skončil tak na čtvrtém místě po snímcích \"Zrození Planety opic\", \"Černobílý svět\" a \"Nezvratný osud 5\". Celkové domácí tržby činily přes 37 milionů dolarů a zahraniční dalších více než 38 milionů dolarů.\n\nAgregátor filmových recenzí Rotten Tomatoes dává na základě 147 recenzí snímku hodnocení 25%. Server k filmu uvádí: \"Je tam jistá dávka humoru, když se díváte na Batemana a Reynoldse, jak hrají protikladné typy, ale není to dost, aby to \"V cizí kůži\" přeneslo přes hrubý humor a stereotypní zápletku.\" Podobný server Metacritic film ohodnotil na základě 35 recenzí 39 body ze 100, což naznačuje převážně nepříznivé kritiky. Britský The Daily Telegraph označil snímek za jeden z 10 nejhorších filmů roku 2011, k čemuž poznamenává: \"Ryan Reynolds a Jason Bateman mají schopnosti, šarm, načasování – všechno, jen ne ten pravý scénář.\"\n\n"}
{"id": "975417", "url": "https://cs.wikipedia.org/wiki?curid=975417", "title": "Marvin Andrews", "text": "Marvin Andrews\n\nMarvin Andrews (* 22. prosince 1975) je bývalý trinidadsko-tobažský fotbalový obránce, naposledy hrající za čtvrtoligový skotský klub Clyde FC. Je účastníkem fotbalového MS 2006 v Německu.\n\n"}
{"id": "975418", "url": "https://cs.wikipedia.org/wiki?curid=975418", "title": "Kosmonoská výšina", "text": "Kosmonoská výšina\n\nKosmonoská výšina je geomorfologický podokrsek v západní části Mladoboleslavské kotliny, ležící v okrese Mladá Boleslav Středočeského kraje. Území okrsku se rozkládá mezi sídly Bakov nad Jizerou na severu, Horní Stakory na východě, Kosmonosy na jihu a Debř na západě. Některá tato sídla leží již na svazích výšiny.\n\nÚzemí je členitou pahorkatinou až plochou vrchovinou, tvořenou svrchnoturonskými vápnitými jílovci a pískovci, s četnými proniky třetihorních nefelinitů (čedič). Její nesouměrný hřbet probíhá přibližně ve směru východ–západ, je asi 6 km dlouhý a až 3 km široký. Odděluje povodí toku Kněžmostky na severu od povodí toku Klenice na jihu. Na západě odděluje území od Jizerské tabule řeka Jizera.\n\nVyšší východní část výšiny je zalesněna převážně bukovými, dubovými a zčásti smrkovými porosty a je jen řídce zastavěná. Od roku 1992 má statut přírodní rezervace Vrch Baba u Kosmonos. Nejvyšší úroveň dosahuje vrchol \"Baba\" s nadmořskou výškou 363 m n. m., další vrcholy rezervace v jedné linii s Babou jsou \"Dědek\" (358 m n. m.) a \"Brejlov\" (349 m n. m.).\nZápadní část výšiny – bradlecká plošina (nejvyšší bod 314 m n. m.), je oddělena od východní části mělkým sedlem s dálnicí D10. Je hustě zastavěná, leží zde obce Bradlec a Kosmonosy. Mezi těmito obcemi se rozkládá dubohabřinový les, který sloužil v 16. až 18. století jako Kosmonoská obora. Celá bradlecká plošina je tvořena čedičem, který zde byl těžen ve třech lomech. V tom nejjižnějším sídlí obalovna a není veřejnosti přístupný, ostatní dva jsou zatopené a slouží jako rekreační objekty \"Švarďák\" a \"Toťák\". Vytěžený čedič byl také použit na stavbu zdi zdejší zaniklé obory (zbytky zdi se dochovaly na západní a severní hranici obory).\n\nNejstarší vrstvy, vápnité pískovce, vystupují v západní polovině území, kde tvoří úpatí svahů pod plošinou s obcí Bradlec. K povrchu vystupují ve strmých svazích podél Jizery. V miocénu byly křídové horniny proraženy tělesem olivinického nefelinitu, čímž byl podmíněn vznik celé Kosmonoské výšiny. Neovulkanické horniny vytvářejí složitý intruzivní systém charakteru ložních žil a sopečných komínů. Jedna z hlavních přívodních drah je předpokládána v místech vrchů Baba a Dědek. Ty jsou interpretovány jako vypreparované přívodní dráhy terciérního vulkánu, který podlehl pozdější denudaci. Velmi rozsáhlá ložní žíla (zatím neodkrytá) s mocností do 6 metrů tvoří nedalekou výraznou plošinu Brejlov.\n\nPodokrsek Kosmonoská výšina náleží do celku Jičínská pahorkatina, podcelku Turnovská pahorkatina a okrsku Mladoboleslavská kotlina. Dále se již nečlení. Výšina sousedí s dalším podokrskem Mladoboleslavské kotliny, Březenskou kotlinou na východě až jihu, dále s okrsky Mnichovohradišťská kotlina na severu a Skalská tabule na západě.\nNejvyšším vrcholem Kosmonoské výšiny je Baba (363 m n. m.).\n\n"}
{"id": "975424", "url": "https://cs.wikipedia.org/wiki?curid=975424", "title": "Zdiby (zámek)", "text": "Zdiby (zámek)\n\nZámek Zdiby se nachází na východním okraji obce Zdiby. Je chráněn jako kulturní památka České republiky.\n\nNa místě současného zámku stávala původně renesanční tvrz, vystavěná po roce 1608. V dnešní budově se z ní dochovaly tři sklepní prostory a část současného přízemí. Za třicetileté války byla tvrz poničena a v letech 1659-1669 byla přestavěna na raně barokní zámek. Při této přestavbě dostal zámek trojkřídlou podobu.\n\nDalší přestavbou prošel roku 1797, kdy se změnil v jednokřídlou budovu. Roku 1877 se za 175 000 zlatých stali Martin a Marie Stejskalovi, pivovarníci ze Smíchova, vlastníky zdibského zámečku včetně polí, luk, zahrad, pastvin, lesa, pivovaru a cihelny. Dědicové pokračovali v hospodaření na zdibském statku až do komunistického převratu v únoru roku 1948.\n\nV letech socialistického hospodaření se na zámku vystřídalo několik uživatelů. Historickou ironií je, že posledním uživatelem byl Státní ústav pro rekonstrukci památek, přes jehož smělé plány na adaptaci byl vydán na zámek v roce 1989 demoliční výměr, k demolici sice nedošlo, zámek však zpustl a zarostl náletovými dřevinami.\n\nV roce 1992 byl objekt zámku předán v restituci potomkům původních majitelů, kteří započali s rekonstrukcí zámku.\n\nPrvní pramenná zmínka o existenci pivovaru ve Zdibech je z roku 1727. Ale již od poloviny 17. století existují zprávy o zdejší „krčmě se svobodným šenkem“, což však ale neznamená, že musela odebírat pivo z místního pivovaru. Po převzetí objektu původními majiteli (v rámci restituce) prochází rekonstrukcí zámek a také také zámecký pivovar.\n\n"}
{"id": "975426", "url": "https://cs.wikipedia.org/wiki?curid=975426", "title": "SKAV", "text": "SKAV\n\nSKAV, o.s. (Stálá konference asociací ve vzdělávání) je dobrovolné seskupení pedagogických asociací, programů a občanských sdružení usilující o podporu a ochranu progresivních změn ve vzdělávání a o zprostředkování výměny názorů mezi pedagogickými iniciativami, neziskovým sektorem, státní správou, samosprávou a veřejností.\n\nPočátek činnosti SKAV, o. s. spadá do roku 1999 a je spojen s neformální aktivitou šesti vzdělávacích asociací. Postupná snaha efektivněji a profesionálněji reagovat na aktuální problémy ve školství a dlouhodobé problémy vzdělávacího systému v České republice vůbec, následně přinesla potřebu právní subjektivity. K registraci SKAV, coby občanského sdružení, došlo dne 11. 8. 2003 a tímto krokem byla nejen otevřena cesta k jednáním na institucionální úrovni, ale i získávání finančních prostředků. Postupná stabilizace a profesionalizace činnosti SKAV, o. s. byla v letech 2003-2006 umožněna díky laskavým grantovým příspěvkům Fund for Education, Nadace Open Society Fund Praha a Nadace VIA.\n\n\n"}
{"id": "975429", "url": "https://cs.wikipedia.org/wiki?curid=975429", "title": "Cornell Glen", "text": "Cornell Glen\n\nCornell Glen (* 21. října 1981) je trinidadsko-tobažský fotbalový útočník, momentálně hrající za trinidadsko-tobažský klub Central FC. Zúčastnil se fotbalového MS 2006 v Německu a Gold Cupu 2013.\n\n"}
{"id": "975438", "url": "https://cs.wikipedia.org/wiki?curid=975438", "title": "Loudness war", "text": "Loudness war\n\nLoudness war ( někdy též hlasitostní válka či válka o hlasitost) je projev konkurenčního boje mezi hudebními vydavatelstvími, případně mezi provozovateli rozhlasových stanic. Spočívá v tom, že zvukový záznam na zvukovém nosiči nebo v rozhlasovém vysílání je upraven tak, aby zněl při poslechu hlasitěji než konkurenční nahrávka či rozhlasová stanice. Při výběru nahrávky v obchodě či prolaďování rozhlasového přijímače hlasitý zvuk nahrávky či rozhlasové stanice posluchače zaujme a dá jí přednost před tiššími. V důsledku toho i konkurence chce být hlasitější, a tak se hudební vydavatelé a rozhlasoví vysílatelé předhánějí v tom, kdo z nich bude nabízet nejhlasitěji znějící zvukový obsah.\n\nProblémem je však to, že do každého zvukového nosiče a přenosového zařízení lze vpustit zvukový signál určité limitní intenzity – při jejím překročení dojde k jejich přesycení, což vede ke zkreslení výsledného zvuku. Nelze tedy intenzitu zvukového signálu zvyšovat donekonečna.\n\nProto přistoupili zvukaři k jinému řešení – začali upravovat zvuk nahrávky tak, aby se intenzita hudební skladby v každém okamžiku co nejvíce blížila maximu. Docilují toho pomocí tzv. dynamické komprese, během níž tiché pasáže nahrávky jsou zesíleny, zatímco ty hlasité jsou ponechány na původní úrovni, aby jejich intenzita nepřekročila možné maximum. Posluchač potom takto upravenou nahrávku vnímá při stejném nastavení hlasitosti jako hlasitější než neupravenou.\n\nPoněvadž výše zmíněná dynamická komprese nahrávky vede k výrazné změně charakteru hudebního díla, stala se tato v poslední době stále běžnější praktika hudebních vydavatelů terčem kritiky jak ze strany posluchačů, tak ze strany renomovaných studiových zvukařů. Dynamickou úpravou nahrávek podle nich dochází k setření původního charakteru hudební kompozice, záměr hudebníka nebo aranžéra je tak zmařen, hudební projev postrádá dynamiku a atmosféru, stává se plochým.\n"}
{"id": "975439", "url": "https://cs.wikipedia.org/wiki?curid=975439", "title": "Cobi Jones", "text": "Cobi Jones\n\nCobi Jones (* 16. června 1970) je bývalý americký fotbalový záložník, naposledy hrající za americký klub Los Angeles Galaxy. Zúčastnil se fotbalového MS 1994, 1998 a 2002 a Konfederačního poháru FIFA 1999. Zároveň je rekordmanem v počtu odehraných zápasů za reprezentační tým USA.\n\nPo ukončení fotbalové kariéry pokračoval u Los Angeles Galaxy jako asistent trenéra (2008-2011), přičemž po odvolání trenéra Ruuda Gullita v srpnu 2008 vedl před nástupem Bruce Areny v jednom zápase tým jako hlavní trenér. Od ledna 2011 pracuje jako fotbalový vedoucí (\"Soccer-Supervisor\") u týmu New York Cosmos.\n\n"}
{"id": "975440", "url": "https://cs.wikipedia.org/wiki?curid=975440", "title": "Pavol Jantausch", "text": "Pavol Jantausch\n\nPavol Jantausch (27. červen 1870, Vrbové – 29. červen 1947, Trnava) byl slovenský římskokatolický biskup.\n\nStudoval na gymnáziu v Trnavě, Bratislavě a Ostřihomi. Odmaturoval v Trnavě 15. června 1889. Teologii studoval na Pázmaneu ve Vídni a studium zakončil doktorátem. Za kněze byl vysvěcen 21. září 1893. Byl kaplanem v Topolčanech, Smolenicích, Bojné a v Bratislavě-Blumentáli. Dne 15. února 1899 byl jmenován faráře do Dubové při Modre. Odtud byl přeložen 15. března 1906 za faráře do Ludanice.\n\nDne 29. května 1922 ho papež Pius XI. jmenoval správcem slovenské části Ostřihomského arcibiskupství s funkcí apoštolského administrátora v Trnavě, kde byl 14. června 1925 konsekrovaný (vysvěcen) za biskupa jako titulární biskup prienenský. V roce 1936 se přičinil o otevření Římskokatolické bohoslovecké fakulty Univerzity Komenského v Bratislavě. V roce 1938 se zasloužil o zřízení Biskupského gymnázia v Trnavě. Ve svém rodišti ve Vrbovém dal v roce 1930 vybudovat klášter premonstrátek a další z jeho iniciativy vznikl v Dvorníkách u Hlohovce. Trnavskou apoštolskou administraturu vedl až do své smrti 29. června 1947. Pohřben je ve svém rodišti – ve Vrbovém.\n"}
{"id": "975441", "url": "https://cs.wikipedia.org/wiki?curid=975441", "title": "Skupinová politika", "text": "Skupinová politika\n\nSkupinová politika ( ) je sada předvoleb v operačních systémech rodiny Windows NT pro nastavení prostředí pro uživatelské účty a počítače. Umožňuje centrálně spravovat a nastavovat operační systémy, aplikace a uživatelská nastavení v prostředí Active Directory. Soubor skupinových politik se nazývá \"objekty skupinové politiky\" ( , \"GPO\"). \"Local Group Policy\" (LGPO nebo LocalGPO) je GPO pro správu samostatných počítačů bez Active Directory.\n\nPomocí GPO lze nastavit, co uživatelé na počítači smí nebo nesmí dělat, například požadavky na kvalitu hesla (viz bezpečné heslo).\n\n"}
{"id": "975442", "url": "https://cs.wikipedia.org/wiki?curid=975442", "title": "Rukev obecná", "text": "Rukev obecná\n\nRukev obecná (\"Rorippa sylvestris\") je žlutě kvetoucí bylina, vytrvalý druh rodu rukev rostoucí hlavně na podmáčených stanovištích. Je považována za plevelnou rostlinu která měla v minulosti jen lokální význam, ale dnes bývá díky velké konkurenceschopností na mnoha místech hojná.\n\nJe rozšířena hlavně v oblasti mírného pásma s těžištěm výskytu v Evropě kde se vyskytuje mimo nejsevernějších oblastí a Pyrenejského poloostrova. Dále roste v Malé Asii, Zakavkazsku, Střední Asii i severozápadní Africe a dále byla zavlečena do převážné části Severní a Jižní Ameriky i na Nový Zéland. Vyskytuje se téměř na celém území České republiky.\n\nSvětlomilný druh který pionýrsky zabydluje obnaženou půdu a to jak písčito-jílovitou tak i hlinitou, vždy ale s vysokým obsahem dostupného dusíku a nízkým obsahem humusu. Mezi původní stanoviště patří místa občasně zaplavována tekoucí vodou nebo podmáčená území. Druhotně se vyskytuje na říčních a rybničních hrázích, v příkopech okolo lesních a polních cestách, zamokřených skládkách a na vlhkých loukách, obdělávaných polích i zahradách. Může však růst i na výslunných stráních, zvláště na těžkých půdách.\n\nVytrvalá rostlina vyrůstající z hlavního vřetenovitého kořene (sahajícího do hloubky až 30 cm) ze kterého vyrůstají silně větvené postranní, většinou vodorovné výběžky s mnohými kořenovými i stonkovými pupeny. Výběžky, které se po vytažení z půdy vlivem slunečního záření zbarvují fialově, vytvářejí hustou spleť rozloženou převážně v ornici a po mechanickém narušení z jejich pupenů vyrůstají četné listové růžice a následně i lodyhy.\n\nPlná, hranatá lodyha, která je zprvu krátce chlupatá a později lysá, může být přímá, vystoupavé i poléhavá, dosahuje délky až 80 cm a obvykle se již od báze větví. Spodní, světle zelené, řapíkaté listy bez oušek jsou dlouhé 6 až 12 cm a široké 2 až 3 cm, lysé nebo ojediněle chlupaté, na průřezu podlouhlé až široce elipsovité a mají čepele hluboce peřenodílné až zpeřené s podlouhlými zubatými až peřenoklanými úkrojky. Střídavě vyrůstající převážně přisedlé lodyžní listy jsou peřenodílné až peřenosečné s čárkovitými, nepravidelně zubatými úkrojky. Přízemní listy brzy usychají, lodyžní o málo později. Tvar listů je na jednotlivých stanovištích značně rozdílný, jedná se neděděné odlišnosti.\n\nKvěty jsou oboupohlavné, čtyřčetné a mají stopky dlouhé asi 5 mm, vytvářejí bezlistenný hrozen mírně se rozšiřující v plodové fázi. Zelené nebo nažloutlé lístky otevřeného kalichu bývají dlouhé asi 2,5 mm. Sytě žluté, obvejčité korunní lístky jsou delší, obvykle 3 až 5 mm. Rostlina kvete od června až do srpna, druh je obligátně cizosprašný jinak nevytváří semena.\n\nPlody, vyrůstající na šikmo vztyčených stopkách, jsou podlouhlé, mírně obloukovité šešule o délce 1 až 2 cm a s asi 1 mm dlouhým zobáčkem. Podlouhlá semena bývají 0,7 mm velká, hnědočervená a na povrchu jamkovitá a jemně síťovaná.\n\nRozmnožuje se vegetativně oddenky a generativně semeny. Na neobdělávané půdě převládá rozmnožování semeny, na jedné rostlině dozrává až několik tisíců semen která se šíří větrem, vodou, půdou, nářadím, kompostem i osivem. Čerstvá semena vzcházejí jen málo a podržují si klíčivost po několik let. Po přezimování v půdě se jejích klíčivost zvyšuje, nejlépe pokud jsou uložena v povrchové vrstvě. Pokud vyklíčí na podzim vytvoří pouze listovou růžici která přezimuje.\n\nNa obdělávaných půdách se častěji rozmnožuje vegetativně kořenovými výběžky které jsou poměrně tenké a ohebné a velmi dobře regenerují, zvláště jsou-li přikryty jen slabou vrstvou půdy. Úlomky kořenů jsou po poli roznášeny při zpracovávaní půdy nebo rozvážením kompostu. Starší rostliny po odkvětu vytvářejí z pupenů na svých oddencích řadu přízemních růžic a následně lodyh. Kořeny, přestože se silně větví, nebývají dlouhé a jsou takto vytvářeny sice husté, ale rozlohou jen malé kolonie. Rostliny snášejí občasné sečení, z kořenů dobře obrůstají.\n\nRukev obecná zapleveluje všechny jednoleté i víceleté plodiny, kde vytváří hustá ohniska označující často zamokřená místa. Hodně se vyskytuje v ozimé řepce, které sice moc neškodí, ale vzhledem k blízké příbuznosti je v ní chemicky téměř nehubitelná; rozšiřování ploch s řepkou tak přispívá k jejímu šíření.\n\nProblematickým plevelem je hlavně v okopaninách a v zelenině, kde její husté kolonie mohu výrazně snížit výnos. Pro pěstitele v některých oblastech je pravidelným nepřítelem hlavně u zelenin ozimých či setých brzy z jara (cibule, petržel, pastinák) kde se vyskytuje téměř masově, bohatě tam kvete i vysemeňuje se. Na zaplevelených polích je častá také v porostech raných brambor nebo víceletých pícnin. Ve větším množství je v krmné píci škodlivá, hlavně pro koně se považuje za jedovatou.\n\nPřestože preferuje vlhčí stanoviště uplatňuje se jako plevel i v sušších lokalitách. Přes citlivost na některé herbicidy snadno regeneruje. Patří dosud mezi méně významné plevele lokálního významu, za příznivých podmínek se však může stát obtížným a škodlivým široce rozšířeným plevelným druhem.\n\nRukev obecná se může i křížit, v přírodě Česka se vyskytují tyto její hybridy:\n\n \n"}
{"id": "975450", "url": "https://cs.wikipedia.org/wiki?curid=975450", "title": "Tervuren", "text": "Tervuren\n\nTervuren je obec ve vlámském regionu v provincii Vlámské Brabantsko, na hranici s hlavním městem Belgie, Bruselem. Spolu s metropolí je spojena také tramvajovou tratí a velkolepou třídou.\n\nObec měla v roce 2010 celkem 21 165 obyvatel.. Nemalá část obyvatel jsou cizinci, pracující v mezinárodních institucích (na území obce se např. nachází Britská škola v Belgii).\n\nTervuren je známý díky zámku (dnes muzeum umění Střední Afriky) a zámeckému parku, který navazuje na les Zoniënwoud.\n\nOd 1. ledna 1977 obec Tervuren sestává z těchto částí (bývalých obcí):\n\n"}
{"id": "975456", "url": "https://cs.wikipedia.org/wiki?curid=975456", "title": "Behaimův glóbus", "text": "Behaimův glóbus\n\nBehaimův glóbus je nejstarší dochovaný zemský glóbus na světě, jeho autorem je Martin Behaim. Glóbus byl vytvořen na žádost městské rady Norimberka v letech 1492-1493. Pověření lze najít v historických dokumentech rady, ale je patrné i ze samého glóbu. Na jižním pólu glóbu je napsáno věnování. Hlavně v Německu je glóbus označován jako „zemské jablko“ (německy \"Erdapfel\"). Glóbus je jedním z posledních kartografických děl, které představují svět před objevením Ameriky Kryštofem Kolumbem v roce 1492. Glóbus má průměru 54 cm a je zhotoven z papíru a sádry. Na glóbu jsou zachyceny tři tehdy známé kontinenty (Evropa, Asie a Afrika) a množství více či méně hypotetických ostrovů.\n\nV roce 1492 byl Martin Behaim pověřen vytvořit glóbus, který by odrážel tehdejší známý svět. O důvodech vzniku glóbu se stále spekuluje, patrně měl být glóbus motivací pro námořní expedice k hledání námořních cest do Indie nebo rozvoj námořního obchodu. Tomu by odpovídalo i znázornění míst původu různých komodit.\n\nPředlohou pro Behaima bylo dílo Claudia Ptolemaia, Ptolemaiova mapa, jeho vliv je patrný na rozměrech kontinentů. Jako současné zdroje byly využity příběhy Marca Pola a zprávy Jehana de Mandevilla.\n\nBehaim nepracoval na celém glóbu sám přizval si několik spolupracovníků z různých oborů.\n\nHans Glockengießer vytvořil šablonu glóbu pro zachování stejného tvaru, která byla naplněna jílem. Jílovou kouli potáhl Ruprecht Kalberger čtyřmi vrstvami plátna, které upevnil pomocí šití a lepidla. Poslední vrstva byl papír, který byl určen k tvorbě kresby. Po zaschnutí byla koule rozříznuta na severní a jižní polokouli v rovině rovníku. Jíl z vnitřní části byl odstraněn. Pro větší stabilitu byly do těla glóbu vloženy dřevěné obruče. Přes severní a jižní pól byla vsazena osa rotace. Glóbus byl osazen dvěma železnými kroužky, které sloužily jako poledník a obzor. Následně byla na poslední vrstvu papíru nanesena kresba kontinentů a moří. Jejím autorem je George Glockendon a nazval ji „Erdepfel“, tedy zemské jablko. Kresba neobsahuje znázornění poledníků ani rovnoběžek. V roce 1510 byl glóbus opatřen dnešním kovovým rámem. Sám Behaim pak vytvořil popisky k různým místům a stručné charakteristiky hospodářsky významných oblastí. Jedná se o nápisy podél západního pobřeží Afriky. Informace pro tyto texty čerpal ze své účasti na plavbách Diogo Coa v letech 1484-1485.\n\nGeografická přesnost glóbu je silně závislá na použitých zdrojích a liší se podle kontinentů. Výpočet obvodu Země byl proveden podle Ptolemaia, ale nebyl přesný. Z toho důvodu došlo ke značnému zkreslení některých moří a kontinentů. Například Středozemní moře bylo příliš dlouhé a Evropa s Asií příliš velká. V důsledku toho nebylo možné na glóbus začlenit později objevenou Ameriku. Prostor v Atlantském oceánu, kde se měl tento kontinent nacházet, byl příliš malý.\n\nRozdíly jsou i v podrobnosti zpracování jednotlivých kontinentů. Evropa, Středozemní moře, severní a západní pobřeží Afriky jsou zpracovány velmi přesně a detailně. Další části Afriky jsou již zpracovány povrchně a nepřesně. Oblast Indie je rozeznatelná již s problémy a v oblasti Tichého oceánu se nachází množství spíše mytických ostrovů.\n\nGlóbus byl umístěn na radnici v Norimberku až do počátku 17. století, kdy byl předán rodině Behaima. V roce 1823 byl objeven zapomenut v podkroví jejich domu, následně byl zapůjčen do německého národního muzea. V roce 1937 ve snaze zabránit odvozu glóbusu do USA, byl koupen kancléřem Adolfa Hitlera a předán Norimberku. V Norimberku je uložen do dnes a to v Germánském národním muzeu. V historii bylo vytvořeno několik dobových kopií, v současné době jsou známy dvě kopie, které jsou uloženy  v Paříži a ve Washingtonu.\n\nBehaimův glóbus je středem zájmů vědců i v současné době. V roce 1977 byl glóbus detailně zkoumán za pomoci rentgenu, s cílem určit materiál, ze kterého je glóbus vytvořen. S rozvojem technologií pro digitalizaci byla snaha o digitalizaci glóbu. První pokus byl proveden v roce 1992 Technickou univerzitou ve Vídni. Další digitalizace byla zahájena v roce 2011 Germánským národním muzeem.\n\n\n"}
{"id": "975459", "url": "https://cs.wikipedia.org/wiki?curid=975459", "title": "Heinrich Beer", "text": "Heinrich Beer\n\nHeinrich Beer (14. října 1866 Olomouc – 4. května 1944 Terezín) byl rakouský a český odborový pracovník a politik německé národnosti a židovského původu, na počátku 20. století sociálně demokratický poslanec Říšské rady.\n\nJeho otec Abraham Beer byl Žid a pracoval jako mostecký městský klenotník. Heinrich své dětství prožil na severu Čech. Po studiích na Univerzitě v Lipsku žil v Praze.Na počátku století se zapojil do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za volební obvod Čechy 83. Usedl do poslanecké frakce Klub německých sociálních demokratů. Profesně se uvádí jako redaktor.\n\nByl aktivní v odborovém hnutí. V roce 1913 předsedal VII. sjezdu rakouských odborových organizací konanému ve Vídni.\n\nV závěru života žil ve Vídni, v Seegasse 16. Za nacistické vlády byl pronásledován z rasových důvodů. A jakožto Žid byl na konci června 1942 byl zařazen do židovského transportu, který odjel z Vídně do Terezína, kde v tamním ghettu zemřel v květnu 1944. Z osmi sourozenců zůstali na živu jen tři. Dva dožili v emigraci a jeden na Mostecku.\n"}
{"id": "975463", "url": "https://cs.wikipedia.org/wiki?curid=975463", "title": "Colin Oates", "text": "Colin Oates\n\nColin Oates, (* 7. června 1983 v Harold Woodu, Spojené království) je britský zápasník – judista.\n\nS judem začínal v dětství po vzoru svého otce a stašího bratra Davida. V britské seniorské reprezentaci se pohybuje od roku 2004. Přípravuje se v oblasti Norfolku (Thetford, North Lopham). Poprvé na sebe výrazně upozornil až v roce 2011 po spolupráci s Euanem Burtonem. V roce 2012 startoval jako domácí reprezentant na olympijských hrách v Londýně. V prvním zápase nečekaně vyřadil favorizovaného Mongola Cagánbátara, ve čtvrtfinále však podlehl Gruzínci Laša Šavdatuašvilimu v prodloužení v boji na zemi a obsadil konečné 7. místo. V roce 2016 se přímo kvalifikoval na olympijské hry v Riu. V úvodním kole se utkal s Francouzem Kilianem Le Blouchem a hned v první minutě získal na svém soupeři rozdílové šido za bránění v úchopu. Tento náskok se snažil udržet do konce ve svém oblíbeném boji na zemi. V posledních sekundách zápasu si však za tuto taktiku vysloužil přísné šido. V prodloužení na svého soupeře kondičně nestačil a po dalším šidu za pasivitu v olympijském turnaji skončil.\n\n\n"}
{"id": "975464", "url": "https://cs.wikipedia.org/wiki?curid=975464", "title": "Wenzel Bösmüller", "text": "Wenzel Bösmüller\n\nWenzel Bösmüller (17. září 1873 Frýdlant – 10. července 1962 Wasserburg am Inn) byl rakouský a český sociálně demokratický politik německé národnosti, na počátku 20. století poslanec Říšské rady.\n\nPracoval jako ředitel okresní nemocenské pokladny v Jablonci nad Nisou a vytvořil z ní vzorný ústav, jehož metody hospodaření a kontroly přebíraly i další podobné instituce v monarchii.\n\nNa počátku století se zapojil do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za volební obvod Čechy 77. Usedl do poslanecké frakce Klub německých sociálních demokratů. Profesně se uvádí jako tajemník okresní nemocenské pokladny.\n\nOd roku 1918 zasedal v jablonecké městské radě, byl náměstkem předsedy okresní správní komise a měl značný vliv na reformu systému zdravotních pojišťoven v Československu. Na tomto úkolu spolupracoval s českým sociálním demokratem Lvem Winterem, s nímž se znal z dob společného zasedání na Říšské radě. Bösmüller se také podílel na přípravě zákona o nemocenském pojištění. V roce 1932 požádal o penzionování, ale byl díky svým zkušenostem požádán o setrvání v profesní dráze, čemuž vyhověl. Později se usadil v obci Druzcov u Liberce. Odtud byl v roce 1946 vystěhován v rámci vysídlení Němců z Československa\n\nPo vysídlení z Československa se usadil ve Weitnau. V závěru života žil v bavorském Wasserburgu.\n"}
{"id": "975467", "url": "https://cs.wikipedia.org/wiki?curid=975467", "title": "Albin Dötsch", "text": "Albin Dötsch\n\nAlbin Dötsch (27. října 1872 Schönbach u Aše – 17. března 1922 Cheb) ,byl rakouský a český sociálně demokratický politik německé národnosti, na počátku 20. století poslanec Říšské rady.\n\nProfesí byl soukromým úředníkem.\n\nNa počátku století se zapojil do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za volební obvod Čechy 118. Usedl do poslanecké frakce Klub německých sociálních demokratů. Za týž obvod obhájil mandát i ve volbách do Říšské rady roku 1911 a ve vídeňském parlamentu setrval až do zániku monarchie.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n\nZemřel v březnu 1922.\n"}
{"id": "975468", "url": "https://cs.wikipedia.org/wiki?curid=975468", "title": "Zagyvarékas", "text": "Zagyvarékas\n\nZagyvarékas je obec v Maďarsku v župě Jász-Nagykun-Szolnok v okrese Szolnok.\n\nMá rozlohu 31,71 km² a v roce 2013 zde žilo 3441 obyvatel.\n\nArcheologické nálezy ukazují, že je oblast osídlená od eneolitu. Našly se mimo jiné také doklady, že v místech dnešního Zagyvarékasu žili Sarmatů a v době stěhování národů také Avarů. Byly zde také objeveny artefakty z období záboru země starými Maďary.\n\nPrvní písemné zmínky, které zmiňují obec, pocházejí z roku 1347.\n\nZdejší obyvatelé se v letech 1848–1849 zúčastnili Maďarské revoluce. Během první světové války odešlo na frontu 900 místních, 170 jich padlo v bojích. Za druhé světové války osvobodila obec 7. gardová a 6. gardová tanková armáda z 2. ukrajinského frontu Rudé armády, stalo se tak 4. listopadu 1944.\n\nV roce 2001 tvořili obyvatelstvo z 97% Maďaři a ze 3% Romové.\n"}
{"id": "975470", "url": "https://cs.wikipedia.org/wiki?curid=975470", "title": "Okres Szolnok", "text": "Okres Szolnok\n\nOkres Szolnok ( ) je maďarský okres v župě Jász-Nagykun-Szolnok. Jeho správním centrem je město Szolnok.\n\n"}
{"id": "975476", "url": "https://cs.wikipedia.org/wiki?curid=975476", "title": "Microsoft Works", "text": "Microsoft Works\n\nMicrosoft Works je již nevyvíjený kancelářský balík Microsoftu uvedený na trh v roce 1988 (před lety, verze pro DOS o rok dříve). Obsahuje textový procesor, tabulkový procesor a databázi. Starší verze obsahovaly emulátor terminálu, novější kalendář a slovník. Nejnovější verze 9 vyšla 28. září 2007. V roce 2009 Microsoft oznámil, že Works přestal vyvíjet a jeho místo zaujímá Office 2010 Starter Edition. Works používá své vlastní formáty, .wps pro textové soubory, .wks pro tabulky, a .wdb pro databáze, pracovat ale umí i s dalšími formáty včetně .doc nebo .xls a prostřednictvím pluginu Office System Compatibility Pack také Office Open XML. Balík je méně vybavený funkcemi než Office, funkcionalita textového procesoru je mezi WordPadem a Wordem.\n\n\n\n\n"}
{"id": "975477", "url": "https://cs.wikipedia.org/wiki?curid=975477", "title": "Indikační skica", "text": "Indikační skica\n\nIndikační skica, také označovaná jako příruční mapa, je jedním z produktů mapování stabilního katastru. Jedná se o zběžnou kopii originální mapy. Indikační skici vznikaly současně s podrobným měřením, které probíhalo v Čechách v letech 1826–1830 a 1837–1843, na Moravě a ve Slezsku v letech 1824–1830 a 1833–1836. Lze se však setkat i s indikačními skicami pozdějšího data vydání (70. léta 19. století) – jedná se o skici, které bylo třeba vyhotovit znovu, např. z důvodu úpravy katastrálních hranic, zakreslení nových objektů nebo dalších změn, které během uplynulých let nastaly.\n\nStejně jako originální mapa, byla indikační skica vyhotovena v měřítku 1:2880, pouze pro skici protáhlých horských obcí mohlo být použito i měřítko 1:5760. Listy indikační skici vznikly rozdělením listu originální mapy na čtvrtiny. Pro snadnější používání v terénu byly podlepeny tvrdým kartonem. Indikační skici byly kresleny od ruky adjunktem nebo měřičským pomocníkem, avšak pod přímým dohledem geometra. Byly vyhotovovány souběžně s měřením, s použitím mapy i polního náčrtu.\n\nPo skončení měření byla správnost indikace ověřena porovnáním indikační skici parcela po parcele se skutečností. Toto bylo provedeno za přítomnosti geometra, adjunkta, vrchnostenského úředníka, představených obce a dalších, místních poměrů znalých osob. Po revizi a opravě zjištěných chyb byla indikační skica na zadní straně podepsána vrchnostenským úředníkem a zástupci obce s doložkou: „Indikace, jak je zakresleno na této skice, sestávající z n čtvrtek, byla za přítomnosti podepsaných na místě a za pochůzky shledána správnou.“ Indikační skica se odevzdávala spolu s mapou.\n\nK indikační skice byl přiložen náčrtek „Parzellirungs Croquis der Gemeinde…“ obsahující název obce s určením kraje a berního okresu. Tento náčrtek „přehledně znázorňoval celé území obce, pozemkové trati včetně jejich označení, klad a nomenklatury mapových listů, čísla mapových listů v rámci jednoho katastrálního území a trigonometrickou síť použitou při podrobném měření.“ Dále obsahoval tabulku „Parzellen Ausweis“, ve které byl uveden rozsah použitých parcelních čísel pro každou pozemkovou trať a také pro stavební parcely, vodní toky a cesty. Za náčrtkem „Parzellirungs Croquis der Gemeinde…“ následoval titulní list, který obsahoval název obce, určení kraje a berního okresu, nomenklaturu, rok vyhotovení skici a jméno měřiče a adjunkta.\n\nIndikační skica sloužila k tomu, aby v zimních měsících mohla být dokončena mapa obcí zaměřených v létě. Používala se pro vyhotovování parcelních protokolů pro stavební i pozemkové parcely. Pokud nebyl k dispozici litografický otisk mapy, byla indikační skica využita také při vceňování (pozemková daň se určovala z čistého výnosu půdy).\n\nZ hlediska polohopisu obsahují indikační skici hranice (obecní, držebnostní, hranice kultur, atd.), stavební objekty, komunikace, vodní toky a plochy, pevné body, hraniční mezníky a další objekty (viz původní legenda nebo též katalog objektů stabilního katastru).\nDále indikační skica obsahovala druhy kultur, z polního náčrtu do ní byly přeneseny následující údaje:\n\nDomovní čísla a čísla pozemkových parcel byla uvedena červeně, čísla stavebních parcel černě. Na každé měřené délce byla uvedena uvnitř parcely její míra. Revizní čáry byly vytaženy červeně, míry měřené řetězcem nebo odměřené na mapě se zapisovaly nad příslušnou přímku červeně, pokud nebylo místo nad přímkou, míra se zapsala pod ni. Kolíky přezkoušené revizorem, se označily krátkou červenou čárkou. Indikační skici jsou výrazně kolorované, barevné provedení je stejné jako u originálních map. Barvy byly voleny tak, aby mapy byly dobře srozumitelné, odpovídají tedy skutečné barvě zobrazovaných předmětů. Vodstvo je znázorněno modře, lesy tmavošedě, zahrady, louky a pastviny různými odstíny zelené, vinohrady fialově, apod. Stavební objekty byly rozlišené na spalné a nespalné. Nespalné budovy jsou znázorněny červenou barvou, hlavní vstup a průčelí je zvýrazněné zesílenou čárou; spalné budovy jsou znázorněny žlutě. Kromě barevných značek můžeme v indikačních skicách najít i černě psané zkratky, např. louky jsou označeny písmenem W (Wiese).\n\nIndikační skica byla společně s originální mapou a protokoly uložena u zemské komise. Všechny indikační skici a protokoly patřící k jedné obci byly vloženy do jednoho svazku, ten byl na zadní straně označen jménem obce, číslem mapy a poznámkou, ve které mapové skříni a příhradě se mapy nachází. Svazky byly seřazeny po krajích (podle tehdejšího rozdělení existovalo 16 krajů) v abecedním pořádku podle názvů obcí a uloženy v protokolových skříních.\n\nV letech 1918–1919 byla většina indikačních skic předána z archivu map katastrálních do bývalého Archivu země České. V současnosti jsou indikační skici uloženy v Národním archivu v Praze, v Moravském zemském archivu v Brně a v Zemském archivu v Opavě.\n\nPro badatele jsou indikační skici zpřístupněny na webu Ústředního archivu zeměměřictví a katastru. Indikační skici z území Moravy lze také prohlížet pomocí webové aplikace Moravského zemského archivu v Brně.\n\n"}
{"id": "975479", "url": "https://cs.wikipedia.org/wiki?curid=975479", "title": "Kevin Patrik Chilton", "text": "Kevin Patrik Chilton\n\nKevin Patrik Chilton (* 3. listopadu 1954 v Los Angeles, stát Kalifornie, USA), vojenský pilot, důstojník a americký kosmonaut. Ve vesmíru byl třikrát.\n\nV roce 1972 zdárně ukončil střední školu St. Bernard High School ve městě Playa del Ray a pak pokračoval dalším studiem na United States Air Force Academy. Po skončení studia na vojenské akademii pokračoval ve studiu roku 1976 na Columbia University, dále pak na jiných, vojenských školách. Zůstal pak u armády, působil zde jako letec na různých základnách USA a Japonska. \n\nV letech 1987 až 1988 absolvoval výcvik u NASA, od roku 1988 byl zařazen do jednotky kosmonautů. Zůstal v ní 10 let, pak se vrátil do armády v různých velitelských funkcích.\n\nOženil se, s manželkou Cathy, rozenou Dreyerovou, má tři dcery.\nMá přezdívku Chilli.\n\nNa oběžnou dráhu se v raketoplánech dostal třikrát a strávil ve vesmíru 29 dní, 8 hodin a 22 minut. Byl 270 člověkem ve vesmíru. \n\n\n"}
{"id": "975489", "url": "https://cs.wikipedia.org/wiki?curid=975489", "title": "Josef Bedrníček", "text": "Josef Bedrníček\n\nJosef Bedrníček (4. února 1910 – ) byl český fotbalista, záložník.\n\nV československé lize hrál za SK Náchod, SK Plzeň a SK Viktoria Plzeň. Nastoupil v 70 ligových utkáních a dal 15 gólů. V reprezentačním B-týmu nastoupil v roce 1933 v jednom utkání.\n\n"}
{"id": "975490", "url": "https://cs.wikipedia.org/wiki?curid=975490", "title": "Chybik+Kristof Architects &amp; Urban Designers", "text": "Chybik+Kristof Architects &amp; Urban Designers\n\nChybik+Kristof Architects & Urban Designers je architektonický ateliér, který založili roku 2010 v Brně architekti Ondřej Chybík a Michal Krištof.\n\nTento ateliér se velkou měrou zabývá modulární architekturou, dále urbanismem a krajinářskou architekturou. \n\nV oblasti modulární architektury má ateliér navíc zásadní podíl na vzniku City Modulů, což jsou kontejnery o lichoběžníkovém půdorysu. Tyto City Moduly plní funkci drobných mobilních staveb jako jsou kavárny, infocentra, altány nebo letní kina a svým netradičním tvarem dokáží oživit veřejné prostory měst.\n\nAteliér za dobu své existence získal několik ocenění. Na konci roku 2013 zvítězil jejich návrh v soutěži na český pavilon pro Světovou výstavu Expo 2015 v Miláně. Ten byl vytvořen systémem modulární kontejnerové výstavby. V roce 2015 byl ateliér vybrán časopisem Forbes do kategorie „30 pod 30“ obsahující výběr nejlepších třiceti lidí Česka do třiceti let. Budova Galerie nábytku od tohoto studia získala cenu Grand Prix architektů a jednu z cen České ceny za architekturu. V roce 2019 získalo studio Chybík+Kryštof ocenění \"Design Vanguard\" v kategorii nejlepší mladý architektonický ateliér světa.\n\n\n"}
{"id": "975491", "url": "https://cs.wikipedia.org/wiki?curid=975491", "title": "Dominik Hrušovský", "text": "Dominik Hrušovský\n\nDominik Hrušovský (1. června 1926, Velká Maňa - 27. července 2016, Nitra) byl slovenský biskup.\n\nRodák z Velké Maně, syn Tomáše a Marie Hudcové, bratr Jana, Benedikta a Emanuela, navštěvoval v letech 1932–1937 základní školu v rodišti, ve školním roce 1937/38 1. třídu gymnázia v Zlatých Moravcích a v letech 1938–1945 gymnázium v Šuranech, kde 3. srpna 1945 odmaturoval. Ve školním roce 1945/46 vstoupil do semináře a začal studovat bohosloví na Římskokatolické cyrilometodějské bohoslovecké fakultě univerzity Istropolitana v Bratislavě, ale už na podzim roku 1946 ho trnavský apoštolský administrátor Pavol Jantausch poslal na studia do Říma. V Papežském kolegiu sv. Jana Nepomuckého dostal další kněžskou formaci a studoval na Papežské Lateránské univerzitě v Římě, v letech 1946/47 absolvoval dvouleté studium filozofie a v letech 1947–1951 čtyřleté studium teologie, které završil 19. června 1951, kdy dosáhl licenciát teologie; ve studiích pokračoval i ve školním roce 1954/55, když absolvoval V. ročník teologické fakulty.\n\nSvátost kněžství přijal 23. prosince 1950 v Římě z rukou arcibiskupa Luigiho Traglii.\nJelikož se po roce 1948 nemohl vrátit na Slovensko, působil v severoitalské diecézi Belluno, nejprve jako kaplan ve farnosti Pieve di Alpago (říjen 1951 – prosinec 1953), pak jako farář farnosti Goime di Zoldo (prosinec 1953 – srpen 1955). V roce 1955 ho Kongregace pro univerzity a semináře jmenovala profesorem Papežského regionálního kněžského semináře ve Viterbe, kde přednášel v letech 1955–1959 filozofii a v letech 1959–1962 dogmatiku. Od listopadu 1962 do července 1966 působil na České katolické misi v Paříži jako farář Slováků Pařížské arcidiecéze.\n\nOd roku 1966 do roku 1992 je jeho činnost spojená s působením v Slovenském ústavu sv. Cyrila a Metoděje v Římě. Od července 1966 do března 1973 byl redaktorem časopisu Hlasy z Říma, od 1. března 1973 do 31. prosince 1992 ředitelem Ústavu, od 17. června 1975 do 31. prosince 1992 vedoucím duchovní služby pro Slováky v zahraničí.\n\nDne 8. listopadu 1981 přijal na návštěvě v Slovenském ústavu sv. Cyrila a Metoděje v Římě papeže Jana Pavla II., který přišel uctít patrony Evropy sv. Cyrila a Metoděje v jediném chrámu, který jim byl v Římě v té době zasvěcen.\n\nDne 18. prosince 1982 ho papež Jan Pavel II. jmenoval titulárním biskupem diecéze Tubi a ustanovil biskupa pro Slováky v zahraničí.\n\nBiskupské svěcení přijal 6. ledna 1983 v bazilice sv. Petra v Římě z rukou papeže Jana Pavla II.\nV roce 1992 se vrátil na Slovensko. Dne 24. září 1992 ho Jan Pavel II. jmenoval za pomocného biskupa Bratislavsko-Trnavské arcidiecéze a 17. prosince 1992 se stal jejím generálním vikářem. Od roku 1993 do 27. července 1995 zastával funkci generálního tajemníka Konference biskupů Slovenska a do 15. dubna 1996 funkci předsedy Komise Konference biskupů Slovenska pro Slováky v zahraničí.\n\nDne 15. dubna 1996 ho papež Jan Pavel II. povýšil na titulárního arcibiskupa diecéze Tubi a jmenoval za apoštolského nuncia v Bělorusku – pověřovací listiny předal 22. května 1996 v Minsku.\n\nMons. Hrušovský působil i jako autor překladů několika církevních dokumentů, více úvodů do knih a velkého počtu článků v různých časopisech (Diakonie-Slovenský kněz, Hlasy z Říma, Jednota, Kanadský Slovák, Katolické noviny, Magnificat, Most, Slovák v Americe, Slovenské hlasy z Říma, Verbum).\n\nV letech 1947–1962 byl při začátcích slovenského vysílání Vatikánského rozhlasu. Příspěvky v těchto letech se týkaly různých náboženských témat, komentářů k úmyslu apoštolátu modlitby a událostí v Římě. V období 1962–1966 pravidelně spolupracoval se Slovenským programem Francouzského rozhlasu: každý týden jedna \"desetiminutovka\" o francouzských náboženských a kulturních aktualitách, o koncilu, o osobnostech francouzského kulturního života (okolo 200 relací). Od roku 1967 obnovil pravidelnou spolupráci se slovenským vysíláním Vatikánského rozhlasu, kde do roku 1973 míval každý týden čtyřminutovou nedělní myšlenku (okolo 300 relací). Po roce 1973 ve spolupráci pokračoval až do roku 1993, kdy se v tomto období k homiliím přidružily příležitostné promluvy o různých událostech slovenského náboženského a kulturního života v zahraničí. Jako biskup v letech 1983–1993 míval každý měsíc jednou ve Vatikánském rozhlase promluvu ke kněžím; tématem byly různé stavovské otázky. V letech 1993–1996 poměrně často spolupracoval se Slovenským rozhlasem v Bratislavě.\n\nZvláštní zmínku zasluhuje jeho přednášková činnost na různá filozofické a teologická témata pro různorodé okruhy posluchačů (kněží, bohoslovci, řeholní sestry, skupiny laiků) a nesčetné kurzy duchovních cvičení, které kázal pro slovenské věřící v zahraničí a později i na Slovensku.\n\n\nPůvodní tvorba:\n\nO něm:\n"}
{"id": "975492", "url": "https://cs.wikipedia.org/wiki?curid=975492", "title": "Widmarkova metoda", "text": "Widmarkova metoda\n\nWidmarkova metoda je přesnou a spolehlivou analytickou metodou pro zjištění aktuální koncentrace ethanolu v krvi. Díky své jednoduchosti a citlivosti je zařazena mezi rutinní práce v laboratoři a zároveň je její princip využit i při dechové zkoušce, kde se indikuje vydechovaný ethanol na základě změny barvy trubičky.\n\nPrincip metody spočívá v oxidaci ethanolu známým nadbytkem dichromanu draselného v kyselině sírové a přebytek dichromanu se následně stanoví jodometrickou titrací.\nNevýhodou této metody je ovšem její nespecifičnost, redukující vlastnosti ethanolu mají totiž také jiné látky - aceton, acetaldehyd apod. Ze stejného důvodu není možné před odběrem provádět dezinfekci ethanolem. Výsledkem by bylo zkreslení měření a vyšší koncentrace ethanolu v krvi pacienta.\n"}
{"id": "975493", "url": "https://cs.wikipedia.org/wiki?curid=975493", "title": "Leo Freundlich", "text": "Leo Freundlich\n\nLeo Freundlich (23. dubna 1875 Bělá – 12. února 1953 Thônex) byl rakouský a český novinář a politik německé národnosti a židovského původu, na počátku 20. století sociálně demokratický poslanec Říšské rady, v meziválečném období diplomatický zástupce Albánie v Rakousku.\n\nNarodil se v haličské Bělé v židovské rodině. Od mládí byl aktivní v socialistickém hnutí. Působil jako redaktor dělnického tisku v Ústí nad Labem. Zde se seznámil se svou budoucí manželkou Emmy Freundlichovou (1878–1848), dcerou bývalého starosty Ústí Köglera. Vzali se roku 1900 ve Skotsku a přestěhovali se do Šumperku. Oba manželé byli veřejně a politicky aktivní. Podíleli se na založení konzumního družstva. Leo vydával levicový list \"Volkswacht\". Kvůli verbálním útokům na katolickou církev byl po tři týdny vězněn.\n\nNa počátku století se zapojil do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za německý volební obvod Morava 16. Usedl do poslanecké frakce Klub německých sociálních demokratů. Profesně se uvádí jako šéfredaktor.\n\nKrátce po svém odchodu z Říšské rady se Leo Freundlich rozvedl s manželkou Emmy, která se pak trvale profilovala jako výrazná osobnost rakouského dělnického hnutí a družstevnictví. V letech 1911–1912 se Leo Freundlich ve Vídni zabýval obsáhle albánskou otázkou. Publikoval soubor analýz o albánském etniku a vyjadřoval se sympaticky k albánským národním aspiracím. Kniha \"Albaniens Golgatha\" z roku 1913 pak prezentovala útlak Albánců srbskými jednotkami během balkánské války.\n\nV meziválečném období působil Freundlich ve Vídni jako tiskový tajemník Albánie. Do této funkce si ho vybral Ahmet Zogu. Podílel se dokonce na neúspěšném výběru manželky pro albánského vládce a ve 30. letech lobboval za albánské obchodní zájmy ve střední Evropě. Do srpna roku 1938 žil ve Vídni, ale kvůli stupňující se rasové perzekuci přesídlil do Švýcarska, kde pracoval v albánském zastoupení u Společnosti národů v Ženevě. Zde zůstal i během světové války, kdy žil v chudých poměrech a finančně ho podporovaly jeho dvě dcery, které bydlely v New Yorku. Když se po válce v Albánii ujali moci komunisté, snažil se neúspěšně obrátit na náměstka předsedy vlády Koçi Xoxeho s přáním stát se albánským honorárním konzulem ve Vídni. Zemřel roku 1953 poblíž Ženevy.\n"}
{"id": "975494", "url": "https://cs.wikipedia.org/wiki?curid=975494", "title": "Marián Blaha", "text": "Marián Blaha\n\nMarián Blaha (narozen jako Jakub Marián Blecha, příjmení změněno v roce 1915) (11. června 1869, Liptovský Hrádok – 21. srpna 1943 Svätý Kríž nad Hronom) byl slovenský římskokatolický biskup, od roku 1920 diecézní biskup banskobystrické diecéze.\n\nStudoval na gymnáziu v Levoči, kde i maturoval. Studium teologie ukončil v roce 1892 na biskupském semináři ve Spišské Kapitule. Za kněze ho 29. června 1892 vysvětil spišský biskup Pavol Smrečany. Po vysvěcení působil rok jako kaplan ve Ždiaru. Od 29. června 1893 do 30. října 1895 byl kaplanem v Nižných Ružbachoch, následně se stal kaplanem v Kežmarku. Posléze působil do roku 1903 jako vychovatel v rodině hraběte Andráse Zamoyskiho na zámku ve Staré Ľubovni.\n\nV letech 1913–1919 byl hlavním tajemníkem Spolku sv. Vojtěcha v Trnavě. Po úmrtí spišského biskupa Alexandra Párvyho 24. března 1919 byl 4. srpna 1919 kapitulou zvolen za kapitulního vikáře spišské diecéze.\n\nPo rozpadu Rakousko-Uherska a vzniku Československa bylo třeba urychleně řešit otázku biskupů na Slovensku. Nitranský biskup Viliam Batthyány a banskobystrický biskup Wolfgang Radnai byli vypovězeni z území ČSR. Rožňavský biskup Ľudovít Balás zemřel v Rožňavě 18. září 1920. Československá vláda uvažovala i o vypovězení košického biskupa Augustina Fischera-Colbrieho. Nakonec však mohl zůstat, protože se nenašel žádný vážný důvod k jeho vyhoštění. Velká část ostřihomské arcidiecéze se stala součástí ČSR, přičemž arcibiskup Ján kardinál Černoch zůstal v Ostřihomi.\n\nV této situaci papež Benedikt XV. v tajné konzistoři 13. listopadu 1920 jmenoval první tři slovenské biskupy – Mariána Blahu pro banskobystrické biskupství, Karola Kmeťko pro nitranské biskupství a Jána Vojtaššáka pro spišské biskupství. Všechny tři vysvětil 13. února 1921 v Nitře apoštolský nuncius v Praze Clemente Micara, hlavními spolusvětiteli byli pozdější pražský arcibiskup Karel Kašpar a pražský pomocný biskup Antonín Podlaha.\n\nZačátkem října 1924 otevřel Marián Blaha zaniklé biskupské lyceum v Banské Bystrici. Byl spoluzakladatelem Hlinkovy slovenské ľudové strany (HSLS), podporoval její ideologii a politiku. Působil zejména v kulturně-umělecké oblasti, kterou ovlivňoval v klerikálním duchu. Byl funkcionářem několika kulturních, literárních a uměleckých spolků. Od roku 1921 byl předsedou Spolku sv. Vojtěcha a od roku 1926 předsedou Matice slovenské.\n\nOd roku 1938 se biskup Blaha kvůli těžké nemoci postupně stáhl z veřejného života. Dne 14. června 1941 byl do funkce biskupa koadjutora jmenován Andrej Škrábik, který od srpna 1941 fakticky převzal správu banskobystrické diecéze. Marián Blaha zemřel 21. srpna 1943 ve Svatém Kříži nad Hronom (dnešní Žiar nad Hronom). Pohřben byl v biskupské kryptě v Žiaru nad Hronom.\n\n\n"}
{"id": "975496", "url": "https://cs.wikipedia.org/wiki?curid=975496", "title": "Róbert Pobožný", "text": "Róbert Pobožný\n\nRóbert Pobožný (30. května 1890, Tisovec – 9. června 1972, Rožňava) byl slovenský římskokatolický duchovní a 15. biskup-apoštolský administrátor Rožňavské diecéze. Na biskupa byl vysvěcen v roce 1949 nedlouho před začátkem pronásledování katolické církve komunistickým režimem v Československu. Z těchto důvodů se také nestal sídelním biskupem, ale pouze administrátorem, což byl úřad, který zastával až do své smrti.\n\nPocházel z rodiny slévače železa (\"ferri fusor\") Benjamína Pobožného a Márie rozené Schmidt. Gymnaziální studia absolvoval v Rožňavě. Teologii studoval na Pázmaneu ve Vídni. Svá studie zde dovršil získáním titulu doktora teologie v roce 1915. V roce 1913 byl v Rožňavě vysvěcen za kněze. S výjimkou krátkého působení v Gelnici jako kaplan a nuceného pobytu v izolaci v Čechách v padesátých letech 20. století působil neustále na biskupském úřadě v Rožňavě v různých funkcích.\n\nPo rozpadu Rakousko-Uherska a vzniku ČSR se účastnil jednání mezi československou vládou a Svatým stolcem o řešení církevních poměrů v ČSR. Byl i členem komise, která připravovala smlouvu \"Modus Vivendi\".\n\nPo smrti biskupa Michala Bubniče ho 22. února 1945 sídelní kapitula zvolila za kapitulní vikáře. V roce 1948, také s ohledem na jeho zkušenosti s vyjednáváním mezi Vatikánem a státem, se z pověření biskupů Slovenska zúčastnil jednání na Ústředním výboru Národní fronty v Praze.\n22. června 1949 ho papež Pius XII. Jmenoval titulárním biskupem neilinským. Na biskupa byl vysvěcen v Trnavě 14. srpna 1949 a hlavním světitelem byl olomoucký arcibiskup Josef Matocha. Diecézi spravoval až do své smrti jako apoštolský adminstrátor a nikdy nebyl oficiálně jmenován rožňavským biskupem.\n\nPoté, co komunistická vláda násilně rozpustila kněžské semináře a řehole, biskup Pobožný tajně vysvětil několik kněží. Nejznámějším takovým svěcením bylo vysvěcení Pavla Hnilici, SJ nejprve na kněze a následně 2. ledna 1951 na biskupa. Toto svěcení proběhlo bez vědomí Svatého stolce v rámci tzv. mexických fakult a následně bylo akceptováno bez jakýchkoliv výhrad.\n\nPostupně byl státem izolován od kněží a věřících a fakticky byl internován v domácím vězení v biskupské rezidenci. V roce 1953 ho spolu s dalšími českými a slovenskými biskupy internovali do Myštěvsi u Nového Bydžova a následně do Roželova (dnes součást obce Hvožďany v okrese Příbram), kde pak byl až do roku 1956.\n\nV letech 1963–1965 se Róbert Pobožný zúčastnil zasedání II. Vatikánského koncilu s výjimkou prvního zasedání. Během svého pobytu v Římě písemně informoval papeže Pavla VI. o tajném biskupském svěcení Pavla Hnilici. Papež následně svěcení potvrdil.\n\nV letech 1965–1969 jako předseda Slovenské liturgické komise se Róbert Pobožný významnou měrou zasloužil o zavedení nového obřadu mše svaté, který byl zaveden v rámci liturgické reformy po II. vatikánském koncilu. Na Slovensku byl obnovený obřad mše definitivně zaveden 1. adventní nedělí 30. listopadu 1969. První vzorová mše svatá byla slavena 10. listopadu 1969 v kostele sv. Františka Xaverského v Rožňavě.\n\nZemřel v Rožňavě 9. června 1972. Po jeho smrti zůstal biskupský stolec neobsazený až do roku 1990, kdy byl novým biskupem jmenován Eduard Kojnok.\n\n"}
{"id": "975498", "url": "https://cs.wikipedia.org/wiki?curid=975498", "title": "Pavol Hnilica", "text": "Pavol Hnilica\n\nPavol Mária Hnilica, SJ (30. března 1921, Uňatín – 8. října 2006, Nové Hrady) byl slovenský římskokatolický biskup.\nNarodil se v rodině chudých rolníků jako nejstarší z osmi dětí. Po skončení povinné školní docházky pracoval jako dělník na stavbě silnic.\nV letech 1939–1940 navštěvoval měšťanskou školu v Krupině, poté pokračoval na gymnáziu v Klášteře pod Znievom. V roce 1941 vstoupil do jezuitského řádu, v Ružomberku absolvoval povinnou vstupní přípravu na život v řeholi – noviciát. Po jeho skončení v roce 1943 mohl pokračovat na gymnáziu v Klášteře pod Znievom. Maturoval, z důvodu blížícího se přechodu fronty, v Trnavě již v únoru roku 1945. Po maturitě odešel studovat filozofii do Brna a později do Děčína. Na studium teologie se vrátil do Trnavy, odkud ho v dubnu 1950 deportovali do Jasova, v důsledku násilného zásahu proti mužským řeholím. Později ho přesunuli do Podolínce a potom do Pezinku. Jelikož měl 9. října 1950 nastoupit na vojenský výcvik, z Pezinku ho koncem září propustili.\nIhned po propuštění odcestoval do Rožňavy, protože mu bylo známo, že rožňavský biskup udílí tajná kněžská svěcení. Dne 29. září 1950 ho biskup Róbert Pobožný vysvětil za kněze. Z rozhodnutí řeholních představených byl pak 2. ledna 1951 vysvěcen (rovněž biskupem Pobožným) také biskupem. Hnilica pak tajně světil řeholníky, kteří po zavření klášterů tajně dokončili teologické studium. Vysvětil mj. za biskupa Jana Chryzostoma Korce.\nV roce 1952 tajně přešel hranice a v Římě navštěvoval přednášky na Papežské gregoriánské univerzitě, aby si prohloubil své teologické studium.\n\nBěhem II. Vatikánského koncilu byl zpočátku poradcem, ale když se Pavel VI. rozhodl zveřejnit jeho biskupskou hodnost, účastnil se zasedání jako jeden z otců.\n\nÚzce spolupracoval s Chiarou Lubichovou a její hnutím Fokoláre, a i s matkou Terezou z Kalkaty. V roce 1968 pomohl matce Tereze založit její první dům v Římě a na Slovensku v Čadci (1991).\n\nDne 24. března 1984 přímo v moskevském Kremlu v chrámu tajně (během prohlídky) zasvětil celé Rusko Panně Marii (na žádost Panny Marie (poselství z roku 1917 ve Fatimě) a papeže Jana Pavla II.).\nZ emigrace se vrátil na Slovensko na Vánoce 1989. Po velmi aktivním životě trávil důchod ve svém bytě v Římě v Itálii. Dne 25. března 2004 byla papežem schválena asociace papežského práva \"Pro Deo et fratribus – Rodina Panny Marie\", jejímž byl prezidentem. Léto roku 2006 strávil v klášteře Božího Milosrdenství tohoto společenství v jižních Čechách v Nových Hradech, kde v neděli 8. října 2006 zemřel. Byl pohřben 18. října 2006 v kryptě v katedrále Jana Křtitele v Trnavě.\n\n"}
{"id": "975504", "url": "https://cs.wikipedia.org/wiki?curid=975504", "title": "Paul Stalteri", "text": "Paul Stalteri\n\nPaul Stalteri (* 18. října 1977) je bývalý kanadský fotbalový obránce, naposledy hrající za německý bundesligový klub Borussia Mönchengladbach. Zúčastnil se fotbalového Konfederačního poháru FIFA 2001 a Zlatého poháru CONCACAF 2007 a 2009. Zároveň je rekordmanem v počtu odehraných zápasů za reprezentaci Kanady.\n\n"}
{"id": "975505", "url": "https://cs.wikipedia.org/wiki?curid=975505", "title": "Anna Kantová", "text": "Anna Kantová\n\nAnna Kantová, křtěná Anna Františka (4. března 1889 v Kralovicích na Plzeňsku – 23. října 1965 v Praze) byla za svého života velmi uznávaná pedagožka. \n\nNarodila se v Kralovicích na Plzeňsku, v rodině celního inspektora Antonína Kanta. Nejdříve učila ve Velkém Borku na Mělnicku, poté na Roudnicku. Měla kvalifikaci pro I. obor pro školy měšťanské s předměty: dějepis, jazyk český, zeměpis. Následně udělala zkoušky i z II. a III. oboru. Od roku 1918 vyučovala v Praze, sama se však také neustále vzdělávala. Byla jedním z prvních studentů na bývalé škole vysokých studií pedagogických v Praze. Zde se seznámila s lidmi, kteří usilovali o reformu základního všeobecného školského systému. 1930 –1931 byla redaktorkou Listu říšského svazu čs. učitelek. Učila na pokusné diferencované škole měšťanské v Praze-Nuslích. Za protektorátu byla penziována, po válce reaktivována. Poté působila mimo činnosti učitelské i jako zemská školní inspektorka. V roce 1948 byla znovu propuštěna a po čase opět reaktivována. Definitivně do důchodu šla v roce 1953. Pozůstalost se nachází v muzeu Jana Amose Komenského v Praze.\n\n"}
{"id": "975507", "url": "https://cs.wikipedia.org/wiki?curid=975507", "title": "Neighbor Discovery Protocol", "text": "Neighbor Discovery Protocol\n\nNeighbor Discovery Protocol (zkratka NDP, ND) je v informatice název protokolu, který je používán v IPv6 pro autokonfiguraci síťových rozhraní. Pracuje pouze v podsítích s prefixem /64 (viz maska sítě) a umožňuje zajistit mnoho technických detailů potřebných pro funkční komunikaci.\n\nNeighbor Discovery Protocol (NDP) je součástí rodiny protokolů TCP/IP, které jsou používány pro komunikaci v Internetu. NDP pracuje na linkové vrstvě síťového modelu (RFC 1122) a je zodpovědný za automatickou konfiguraci adres uzlů, objev zjišťování uzlů na lince, určování adresy linkové vrstvy jiných uzlů, hledání duplicit adres, hledání dostupných směrovačů a DNS serverů, zjišťování prefixů adres a udržování dosažitelnosti informace o cestách do jiných aktivních sousedních uzlů (RFC 4861).\n\nProtokol definuje pět různých typů paketů ICMPv6, jenž vykonávají funkce pro IPv6 podobným způsobem, jako pracuje v IPv4 protokol ARP, ICMP Router Discovery a ICMP Redirect. NDP však poskytuje mnoho vylepšení oproti předchozímu IPv4 (viz RFC 4861, oddíl 3.1). Například obsahuje zjišťování nedostupnosti sousedních uzlů (NUD), čímž se zlepší odolnost doručení paketu při selhání směrovačů nebo linek či mobilních uzlů.\n\nInverzní Neighbor Discovery (IND) rozšíření protokolu (RFC 3122) umožňuje uzlům určit a propagovat adresu IPv6 odpovídající dané adrese linkové vrstvy podobně jako v IPV4 pracoval protokol RARP. Protokol Secure Neighbor Discovery Protocol (SEND) je rozšíření zabezpečující NDP, které používá Cryptographically Generated Addresses (CGA) a Resource Public Key Infrastructure (RPKI), aby poskytl alternativní zabezpečený mechanismus k NDP, který je nezávislý na IPsec.\n\nNDP definuje pět ICMPv6 typů paketů za účelem inzerování nebo žádání routeru či souseda a síťových přesměrování.\n\n\nTyto zprávy jsou použity pro následující funkce :\n\n"}
{"id": "975508", "url": "https://cs.wikipedia.org/wiki?curid=975508", "title": "Kostel svatého Josefa (Nové Město)", "text": "Kostel svatého Josefa (Nové Město)\n\nKostel svatého Josefa na Náměstí Republiky v Praze na Novém Městě je pozdně renesanční kapucínský kostel s přiléhajícím klášterem - Řeholním domem sv. Josefa. Areál kláštera je i s kostelem chráněn jako kulturní památka České republiky.\n\nNejdříve zde byl roku 1630 založen klášter kapucínů Gerhardem z Questenberka, poté 1636–1653 Melicharem Mayerem kostel. Původně stál klášter vlevo od kostela, kde byl zrušen 1795 a roku 1833 pro konvent postavena novostavba kláštera na pravé straně kostela. O rok později ve staré budově kláštera, sloužící tehdy už jako kasárna, napsal Josef Kajetán Tyl text zpěvohy \"Fidlovačka aneb Žádný hněv a žádná rvačka\" včetně budoucí české hymny \"Kde domov můj\". Stará klášterní budova byla zbořena a 1860 nahrazena novostavbou, částečně zachovanou (fasáda) v rámci nákupního centra Palladium.\n\nExteriér: Typicky prostá jednolodní kapucínská stavba s valenou klenbou a sedlovou střechou bez věží byla postavena podle projektu Melchiora Meera. Na západním průčelí nad vchodem je umístěn plastický erb zakladatele, svobodného pána Gerharda z Questenberka a trojúhelný štít s obrazem sv. Josefa s Ježíškem. Kostel od náměstí odděluje dvorek (atrium), u jeho levé zdi stojí pod stříškou poutní socha svatého Judy Tadeáše, proslulého přímluvce proti utrpení všech nuzných a nemocných, mezi dvěma sochami andělů. Na zdi jsou umístěny tabulky = ex vota věřících s jejich prosbami, díky a modlitbami k této soše, zvané ode dávna \"Tadeášek\".\n\nDo výklenků zdi do náměstí byly ve 30. letech 19. století druhotně umístěny sochy sv. Františka Serafinského a Jana Nepomuckého (1741). Sochy sv. Františka a obou andělů jsou datovány chronogramem 1708, snad z dílny Františka Preisse, tvořily původně sousoší na Karlově mostě, nahrazené novějším dílem se stejným tématem. \n\nInteriér kostela je rovněž prostý, architektura sedmi oltářů je pozdně barokní z let 1770–1780: \n\nBetlém \nV kostele je během vánočních svátků vystavován betlém, který je dílem řezbáře Josefa Chocholy (1866–1918) a jeho synů Josefa, Adolfa a Václava. Josef Chochola pocházel z Příbrami a později se přestěhoval na Smíchov. Od roku 2016 je betlém nově uspořádán tak, aby byl přizpůsoben pohledu malých dětí.\n\nHroby: hrobka Jana Václava Bílka z Bílenberka (1675) s manželkou a čtyřmi dětmi; mramorový náhrobek se sarkofágem generála Maxmiliána Browna (†1757), který byl zraněn a zemřel při pruském obléhání Prahy; v dlažbě chrámu je vsazena pamětní deska Václava Leopolda hraběte Radeckého z Radče (†1781), strýce slavného vojevůdce, pohřbeného v kryptě. Pod kostelem je zachována podzemní kapucínská krypta.\n\n\n"}
{"id": "975509", "url": "https://cs.wikipedia.org/wiki?curid=975509", "title": "86. ročník udílení Oscarů", "text": "86. ročník udílení Oscarů\n\n86. ročník udílení Oscarů se konal 2. března 2014 v Dolby Theatre (dříve \"Kodak Theatre\") v Hollywoodu, Los Angeles. Nominace byly vyhlášeny hercem Chrisem Hemsworthem a prezidentkou Akademie Cheryl Boone Isaacs 16. ledna. Galavečerem již podruhé provázela herečka a moderátorka Ellen DeGeneres. Nejvíc Oscarů získal film \"Gravitace\" a to sedm, včetně ceny za režii pro Alfonse Cuaróna. Nejvíce nominací, deset, posbíraly filmy \"Gravitace\" a \"Špinavý trik\".\n\nDne 16. listopadu 2013 Akademie ocenila na svém tradičním slavnostním večeru \"Governors Awards\" některé tvůrce speciálními cenami. Oscara za celoživotní dílo si odnesli herci Angela Lansbury a Steve Martin, a italský návrhář kostýmů Piero Tosi. Humanitární cena Jeana Hersholta byla udělena herečce a režisérce Angelině Jolie.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nVítěz je vyznačený tučně a na prvním místě. Pokud má film distribuční název, je uveden pod ním.\n\n"}
{"id": "975515", "url": "https://cs.wikipedia.org/wiki?curid=975515", "title": "Otto Glöckel", "text": "Otto Glöckel\n\nOtto Glöckel (8. února 1874 Pottendorf – 23. července 1935 Vídeň) byl rakouský pedagog a sociálně demokratický politik německé národnosti, na počátku 20. století poslanec Říšské rady, v meziválečném období poslanec rakouské Národní rady a autor rakouské školské reformy.\n\nPocházel z rodiny učitele. Sám vystudoval v letech 1888–1893 učitelský seminář ve Vídeňském Novém Městě. Působil pak jako učitel na základních školách ve Vídni. Již v roce 1897 byl ale pro své sociálně demokratické názory ze školství propuštěn.\n\nNa počátku století se zapojil do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za volební obvod Čechy 89. Usedl do poslanecké frakce Klub německých sociálních demokratů. Za týž obvod obhájil mandát i ve volbách do Říšské rady roku 1911 a ve vídeňském parlamentu setrval až do zániku monarchie.Profesí byl úředníkem.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"), následně od 4. března 1919 do 9. listopadu 1920 jako poslanec Ústavodárného národního shromáždění Rakouska a pak dlouhodobě (od 10. listopadu 1920 do 1. října 1930 a od 2. prosince 1930 do 17. února 1934) jako poslanec rakouské Národní rady, stále za rakouskou sociálně demokratickou stranu.\n\nZabýval se školskými otázkami a pedagogickou teorií. V roce 1917 publikoval spis \"Freie Schule\". Své myšlenky pak realizoval v meziválečném Rakousku, kdy zastával nejprve vysoké úřednické posty v rakouské vládě (v období od 5. listopadu 1918 do 15. března 1919 podtajemník na ministerstvu vnitra a od 15. března 1919 do 22. října 1920 podtajemník na ministerstvu vnitra a vyučování). Po roce 1920 potom zastával funkci vedoucího vídeňské školní rady. Zasadil se o reformu a standardizaci rakouského školství. Po austrofašistickém převratu roku 1934 byl internován ve Wöllersdorfu. Následkem pronásledování u něj propukla srdeční choroba.\n\nZemřel ve svém vídeňském bytě v červenci 1935.\n"}
{"id": "975516", "url": "https://cs.wikipedia.org/wiki?curid=975516", "title": "Co pohádka zatajila", "text": "Co pohádka zatajila\n\nCo pohádka zatajila je dětská opera (neboli „scénka pro dětský soubor herecký a baletní“) českého hudebního skladatele a spisovatele Ilji Hurníka na vlastní námět a libreto.\n\nSkladatel napsal operu roku 1987 pro dětský sbor Permoník z Karviné, který ji hraje ve svém působišti i na českých a zahraničních zájezdech. Premiéru měla roku 1991. Je napsána pro dětská sóla a sbor a malý (devítičlenný) orchestr, trvá asi 25 minut. Základem je známý příběh z pohádky \"O veliké řepě\".\n\nOpera začíná příchodem dětí, které na poli sejí řepné semínko. Když odejdou, tancují na stejném místě polní myši (valčík \"Myši mají bál\"). Mezitím řepa vyroste a je obrovská. Lidé připochodují zpět na pole a diví se, jak velká řepa se urodila. Dědečkovi samotnému se ji nedaří vytáhnout, tak mu musí pomáhat, babička, vnučka, pejsek, kočička a nakonec i malá myška, a právě její příspěvek pomohl řepu vytáhnout. Myška je náležitě oslavována a zvěst o jejím slavném činu letí až do Prahy a do Brna.\n\nZ této sláv však popadne myšku pýcha: ona je nejslavnější a nejsilnější ze všech, takže je spravedlivé, aby byla všem královnou. Všichni se ji na oko poddávají. Nejdříve jí nanosí tolik dobrot, až z nich myšku bolí bříško, pak ji nasadí na hlavu hrnec jakožto korunu, ale ten je těžký a tlačí. Myšce dochází, že s kralováním jsou jen samé potíže, a tak nakonec přichází k rozumu: „Raději být zas myškou prostou, co jí z nosíku fousky rostou.“ Všechny děti na jevišti uzavírají pohádku posláním pro obecenstvo.\n"}
{"id": "975523", "url": "https://cs.wikipedia.org/wiki?curid=975523", "title": "Link-local adresa", "text": "Link-local adresa\n\nV počítačové síti představuje link-local adresa takovou síťovou adresu, pomocí které se dá komunikovat pouze v rámci segmentu sítě, ke kterému je počítač přímo připojen.\n\nLink-local adresy obvykle nejsou unikátní mimo rámec jednoho síťového segmentu. Routery tudíž nepřesměrovávají pakety s link-local adresou.\n\nLink-local adresy pro IPv4 jsou definovány v adresním bloku 169.254.0.0/16 v CIDR notaci. V IPv6 jsou přidělovány s prefixem fe80::/10.\n\nJako jiné typy adres, link-local adresa může být přidělena ručně nebo automaticky. Některé protokoly podporují pouze automatickou konfiguraci.\n\nV IP sítích je možno link-local adresu obdržet nejčastěji použitím bezstavové konfigurace. V IPv4 jsou link-local adresy obvykle použity pouze k přidělení IP adres zařízením pokud neexistuje žádný vnější mechanismus adresové konfigurace, jako např. DHCP nebo když jiná primární konfigurační metoda selže. V IPv6 jsou link-local adresy povinné a vyžadované pro vnitřní funkcionalitu řady protokolů.\n\nPodle je pro link-local adresování v IPv4 rezervován adresní blok 169.254.1.0 až 169.254.254.255. Pokud nejsou jiné možnosti, jsou link-local adresy zařízením přiřazovány pomocí bezstavové konfigurace.\n\nPři procesu automatické konfigurace vybírají síťová zařízení náhodného kandidáta z rezervovaného adresního prostoru a používají Address Resolution Protocol (ARP), aby se ujistili, že daná adresa již není používána. Pokud ARP dostane odpověď, znamená to, že kandidátní adresa je již používána. V tomto případě je vytvořena nová náhodná kandidátní adresa a proces se opakuje. Proces končí ve chvíli, kdy ARP nepřijde žádná odpověď.\n\nPokud se globálně směrovatelná adresa nebo privátní adresa stane dostupnou po přidělení link-local adresy, měla by být pro nové připojení obecně preferována před link-local adresou, avšak komunikace přes link-local adresu je stále možná.\n\nV IPv6 byl pro link-local unicast adresování rezervován adresní blok fe80::/10. Skutečná link-local adresa je přidělena s prefixem fe80::/64. Mohou být konfigurovány automaticky (stateless) nebo např. manuálně (stateful).\n\nNa rozdíl od IPv4, IPv6 vyžaduje, aby byla link-local adresa přidělena každému síťovému rozhraní, na kterém je IPv6 protokol povolen, i když je zároveň přidělena jedna nebo více směrovatélných adres. To má za následek, že IPv6 zařízení většinou mívají pro každé rozhraní s povoleným IPv6 více jak jednu IPv6 adresu. IPv6 adresa je potřeba například pro Neighbor Discovery Protocol a další protokoly založené na IPv6 jako DHCPv6.\n\nV IPv6 je bezstavová konfigurace součástí Neighbor Discovery Protocol (NDP). Adresa je bezstavovou konfigurací vytvořena z prefixu adres dané sítě a MAC addresy zařízení.\n"}
{"id": "975526", "url": "https://cs.wikipedia.org/wiki?curid=975526", "title": "Cukrodárné rostliny", "text": "Cukrodárné rostliny\n\nJako cukrodárné rostliny jsou označovány rostliny schopné tvořit a ukládat sacharidy, zejména sacharózu, v množství a formě, které umožňuje jejich ekonomické využití. Přestože je cukr důležitou energetickou potravinou, je jeho produkce z většiny závislá na jediném druhu – cukrové třtině. Cukrodárné rostliny se pěstují na přibližně 2 % obdělávané půdy. \nZa cukrodárné rostliny se nepovažují plodiny ani jejich ovoce používané druhotně k produkci ovocných cukrů glukózy a fruktózy, ale primárně sloužící k přímé konzumaci nebo jinému zpracování.\n\nHlavní cukrodárné rostliny pokrývají celosvětovou spotřebu cukru z 98 až 99 %. \n\nCukrová třtina (\"Saccharum officinarum\") z čeledi lipnicovitých (\"Poaceae\") má rozhodující podíl na světové produkci cukru. Pochází nejspíš z Nové Guineje, kde byla pěstována již v starověku. Nyní se pěstuje v tropech celého světa a šlechtí se odrůdy vhodné i do subtropů. Stéblo může obsahovat až 22 % sacharózy. Může se získat až 24 tun cukru z ha v dvouletém pěstebním cyklu. Pěstuje se v 113 zemích. Její podíl na produkci cukru se zvyšuje, v současnosti dosahuje okolo 80 až 85 % světové produkce cukru. Celková podukce vzrostla v období 1961 až 2006 více jak trojnásobně.\n\nCukrová řepa (\"Beta vulgaris\" subsp. \"esculenta\" var. \"altissima\") patří do čeledi merlíkovitých (\"Chenopodiaceae\"). Pěstuje se jako jednoletá rostlina v zemích mírného pásma, především v Evropě, dále omezeně v subtropech. Je výrazně mladší kulturní rostlinou než třtina, první cukrovary na zpracování řepy cukrové vznikaly až koncem 18. století. (Strojní cukrovary v té době představovaly vrcholný technický výrobek. Pěstování cukrové řepy a potřeba jejího zpracování přispěly k rozvoji strojírenství v Českém království, které se tak stalo nejvíce průmyslově rozvinutou částí Rakouské monarchie.) Obsah sacharózy je výrazně nižší oproti cukrové třtině, do 10 %. Hektarové výnosy dosahují 5 tun cukru z ha. Pěstuje se zhruba v 70 zemích. Za období 1961–2006 celková produkce vzrostla asi jen o 60 % a podíl na světové produkci cukru poklesl z přibližně jedné třetiny na 20 až 14 %.\n\nVedlejší cukrodárné rostliny poskytují převážně sladkou šťávu, která se často používá surová, zahušťuje se na sirupy, nebo se odpařuje na surový cukr. Čistý rafinovaný cukr se připravuje jen zřídka. Podíl na světové produkci cukru se pohybuje okolo 1 až 2 %.\n\nJavory jsou listnaté opadavé stromy z čeledi mýdelníkovitých (\"Sapindaceae\"). Některé druhy roní na jaře sladkou mízu. Získává se z povrchového poranění tenké kůry stromů. Je známá jako javorový sirup a je zdrojem pro přípravu sladidel a nápojů. Čerstvá míza obsahuje až 6 % sacharózy, dále v menším množství ovocné cukry fruktózu a ke konci sklizně glukózu. Vzhledem k obsahu kyseliny jablečné je javorový sirup mírně kyselý. V 17. a 18. století byl javorový sirup pro evropské osadníky hlavním a dostupným zdrojem cukru, neboť dovoz třtinového cukru z Karibiku byl obtížný. \n\nVýroba javorového sirupu se dělí na dvě oblasti, Kanadu a USA, které se liší zastoupením jednotlivých druhů javorů. Kanada produkuje cca 4/5 světové produkce javorového sirupu, v roce 2004 to bylo 26,5 milionu litrů, většinou v provincii Quebec. Ve Spojených státech amerických se nejvíce javorového sirupu vyrábí ve Vermontu (4,3 milionu litrů v roce 2011), následují státy New York (0,56 mil. litrů) a Maine (0,36 miliónů litrů). Mimo Severní Ameriku se menší množství javorového sirupu vyrábí v Jižní Koreji a v Japonsku.\n\nHlavním zdrojem javorového sirupu jsou tři druhy, javor cukrový (\"Acer saccharum\"), dále pak javor černý (\"Acer nigrum\"), někdy považovaný jen za varietu javoru cukrového a symbol Kanady – javor červený (\"Acer rubrum\").\n\nDalší javory takto využívané jsou javor stříbrný (\"Acer saccharinum\"), který roste v USA i Kanadě, dále javor velkolistý (\"Acer macrophyllum\"). V Manitobě roste javor jasanolistý (\"Acer negundo\") poskytující lokální, chuťově specifický Manitobský javorový sirup.\n\nHistoricky je z Českých zemí uváděno získávání javorové šťávy z domácího javoru mléče (\"Acer platanoides\") a v sadech a parcích občas vysázených introdukovaných druhů javoru tlustoplodého (\"Acer dasycarpum\"), dnes řazeného k javoru stříbrnému (\"Acer saccharinum\") a javoru jasanolistého (\"Acer negundo\"). \n\nV Severní a Severovýchodní Evropě byla obdobně využívána míza bříz, zejména břízy bělokoré (\"Betula pendula\") k výrobě březového sirupu z březové šťávy. Obsah cukrů v míze břízy je nízký, jen okolo 1 až 2 %. V Severní Americe je takto využívána bříza papírovitá (\"Betula papyrifera\").\n\nPalmy patří do čeledi arekovitých \"(Arecaceae)\", mají rozložitá a dlouhotrvající květenství, která jsou vyživována silným přítokem mízy s vysokým obsahem cukru. Květní stvoly se nařezávají a dlouhodobě se odebírá sladká míza. Šťáva, případně mírně zkvašená na palmové víno, se obecně nazývá toddy. Zkvašením a destilací se získává palmový likér – arak. Octovým kvašením vzniká palmový ocet. Odpařením vody a krystalizací se získává surový cukr. Palmy jsou široce využitelné rostliny a druhy poskytující cukernatou mízu mají ještě další široké využití. U mnoha druhů využití palmy k produkci cukru konkuruje jiným využitím, především s dopěstováním užitečných plodů.\n\nArenga cukrodárná (\"Arenga pinata\" syn. \"Arenga saccharifera\"), starší název gomut cukrodárný, roste na Filipínách, Molukách, Havaji, v Indonésii, Indii a východní Africe. Kmen je 8 až 15 m vysoký, s růžicí lichozpeřených, tmavozelených listů, až 5 m dlouhých. Latovité květenství nese různopohlavní květy, plod je dužnatá peckovice se třemi semeny. Sladká míza získaná naříznutím stonku květenství obsahuje 5 až 7 % sacharozy. Krystalizací se získává načernalý palmový cukr zvaný gaulaitam. Arenga má další využití na saláty z mladých listů, škrob z dužiny kmene, jedlá semena, jako textilní rostlina.\n\nLontar vějířovitý (\"Borassus flabelliformis\"), známý též jako palmyra nebo deleb, je široce rozšířen v tropických oblastech světa, v Americe je nepůvodní, pěstovaný. Dvoudomá palma má štíhlý, 15 až 30 m vysoký kmen, který se někdy nahoře lahvovitě rozšiřuje. Nese hustou korunu vějířovitých listů až 3 m dlouhých. Květy jsou dvoudomé, plody jsou velké peckovice se třemi semeny. \n\nSladká míza, zvaná též nirah, se získává postupným ořezávaním ještě nerozvinutých palic samčích květenství. Stonky roní 2 až 4 litry šťávy denně až po dobu půl roku, celkem mohou dát i několik hektolitrů. Krystalizací vzniká nahnědlý cukr zvaný jagara nebo cukr lontarový. Vyrábí se také palmové víno, nebo se zkvašuje na ocet. Míza obsahuje i uhlovodany a někdy slouží i k základní výživě, dle tradice mají 4 palmy poskytnout dostatek potravy menší rodině. Lontar je vedle datlovníku a kokosovníku jednou z nejužitečnějších a nejšíře využitelných palem.\n\n\"Nypa fruticans\" je plazivá palma z bahenních brakických oblastí Asie a Ameriky. Vytváří husté pobřežní porosty. Má plazivý až zakrnělý kmen nesoucí růžici až 8 m dlouhých zpeřených listů. Květenství nese jednopohlavní květy samčí i samičí. Jednosemenné plody srůstají v palicovité souplodí.\n\nSladká míza se získává nařezáním stopky plodenství na počátku tvorby plodů. Obsahuje až 17 % sacharidů. Krystalizací vzniká nahnědlý cukr, zvaný gula malacca. Z mízy se vyrábí palmové víno, destiluje se na arak, zkvašuje se na ocet. Z 1 ha nypového porostu lze získat 3 tuny cukru. Ceněnou pochoutkou je tzv. třípalmový pudink z nypového cukru, kokosového mléka a škrobu ze ságové palmy. \n\nNypa je známá z třetihorních zkamenělin až 100 milionů let starých, včetně pobřeží třetihorních moří na území dnešní Evropy. Jedná se tedy o živou fosilii.\n\nPalma olejná (\"Elaeis guineensis\") je primárně pěstována pro produkci na dlouhověkých plantážích pro kvalitní olej z olejnatých semen. Toddy se získává buď ze samčích květenství, nebo nařezáním palmy pod vegetačním vrcholem, případně se palma porazí a šťáva se získává z ležících stromů. Získává se až 4 000 l šťávy z ha ročně. Odřezané mladé vrcholy se připravují jako lahůdkové palmové zelí. \n\nK produkci cukrodárné šťávy a palmového vína se lokálně používají i další palmy. Z rodu \"Raphia\", pěstovaném pro lýková vlákna, je to např. rafie západoafrická (\"Raphia vinifera\"). Dále se takto využívá vláknodárná karyota žahavá (\"Caryota urens\"), divoce rostoucí palma \"Astrocaryum vulgare\" z Amazonie, široce využitelná \"Mauritia flexuosa\" a také datlovníky. Kokosová palma kokosovník ořechoplodý (\"Cocos nucifera\") poskytuje z mladých nerozvinutých květenství kvalitní a ceněnou šťávu o obsahu až 15 % sacharidů, avšak upřednostňuje se produkce kokosových ořechů.\n\nZa manu se považuje produkt více druhů rostlin. Nejde o kapalnou šťávu, ale o ztuhlou mízu s vysokým obsahem cukrů. V horku nebo při poranění roněná míza ztuhne v drobné krůpěje, které sesycháním dostávají až šupinovitý tvar. Produkci mízy napomáhá poranění parazitickým hmyzem. Výrony many jsou sklízeny seškrabováním. Výsledný produkt se vyznačuje vysokým obsahem cukru. Hlavní manodárné rostliny jsou manovec mouřenínský a tamaryšek manový. Ve Střední Evropě byla často jako mana prodávána též ztuhlá míza jasanu zimnáře. Starší forma pravopisu je manna.\n\nManovec mouřenínský (\"Alhagi maurorum\") z čeledi bobovitých (\"Fabaceae\") roste v aridních oblastech Egypta, Sinaje, Sýrie až po Írán. Xerofytní trnitý keř má redukované olistění a růžové kvítky. Větévky roní sladkou pryskyřici, která tuhne v červená zrnka známá jako židovská mana nebo perská mana.\n\nTamaryšek manový (\"Tamarix mannifera\"), dnes považovaný za varietu tamaryšku galského (\"Tamarix gallica\" var. \"mannifera\"), z čeledi tamaryškovitých (\"Tamaricaceae\") roste v aridních oblastech Egypta, Sinaje, v Íránu. Na keři parazituje červec \"Coccus manniparus\". Poraněné větévky roní v obraně sladkou tuhnoucí šťávu známou jako mana.\n\nJasan zimnář (\"Fraxinus ornus\") z čeledi olivovníkovitých (\"Oleaceae\"), známý též jako jasan manodárný, je rozšířen v jižní Evropě. Původní oblast výskytu zasahuje na severu až na jižní Slovensko, kde roste v teplomilných doubravách. V České republice není původní, byl zde však v minulosti vysazován. V horkém počasí roní mízu, která tuhne v žlutavé, sladké krůpěje – manu. Tuhnoucí míza vytváří jednotlivé krůpěje nebo delší provazce. Produkci mízy napomáhá napadení stromu křísem mannovým (\"Cicada orni\"). Tradičně byl pěstován na Sicilii a v Kalabrii. Hlavní součástí této many není sacharóza, ale cukr mannitol (50 až 80 %). Mannitol má mírný projímavý účinek.\n\nBlahovičníky známé též jako eukalypty \"Eucalyptus mannifera\" a \"Eucalyptus resinifera\" z čeledi myrtovitých (\"Myrtaceae\") rostou v Austrálii. Kůra a listí vypocuje tuhnoucí kapky ve tvaru velkých šupin. Kdysi byly dodávány do obchodů pod názvy manna novohollandská čili australská. \n\nZblochan vzplývavý (\"Glyceria fluitans\") z čeledi lipnicovitých (\"Poaceae\") byl lokálně znám jako polská nebo pruská manna. Místní obyvatelé ve Východním Prusku, Slezsku a Polsku nazývali manou omleté obilky, z nichž si připravovali rozmanité pokrmy. Dle obsahu sacharidů a užití však mezi cukrodárné rostliny nepatří.\n\nTřtiny jsou trávy z čeledi lipnicovitých (\"Poaceae\"). Kromě základního druhu třtiny cukrové (\"Saccharum officinarum\") a jejích hybridů se lokálně pěstují další druhy třtin. Mají jen omezený význam a nižší obsah cukru.\n\nTřtina čínská (\"Saccharum sinense\") se pěstuje v Číně, Indii a Indočíně. Pěstuje se pro produkci cukru i když jeho kvalita a obsah jsou nízké. Tento druh je odolný proti virozám a gumozám, proto se používá pro šlechtění třtiny cukrové.\n\nTřtina \"Saccharum barberi\" se pěstuje v severní Indii a Pákistánu. Chladuvzdorný druh lze pěstovat i v jižních oblastech mírného pásma. Obsah cukru je vysoký, ale nízká stébla poskytují jen malé hektarové výnosy.\n\nTřtina \"Saccharum spontaneum\" roste planě v Bengálsku a Pandžábu. Obsah cukru je velmi nízký. Je odolná vůči suchu a chorobám, a proto se využívá při šlechtění. Používá se též jako krmivo.\n\nDalší pěstované druhy třtin \"Saccharum robustum\" a \"Saccharum edule\" se používají na krmivo, jako cukrodárné rostliny nemají význam.\n\nObilniny, stejně jako třtiny patří do čeledi lipnicovitých (\"Poaceae\"). Obsah sacharidů v obilkách je až 70 %, jsou to však především polysacharidy. Některé druhy obilovin mají i významný obsah sacharózy.\n\nČirok dvoubarevný (\"Sorghum vulgare\" var. \"saccharatum\") se omezeně pěstuje v USA a některých zemích Afriky a Asie. Stébla obsahují v dřeni až 9 % sacharózy. Ze stébel se lisuje šťáva, ze které se vyrábí sirup a alkoholické nápoje. Slouží i jako krmná a silážní rostlina. Spolu s dalšími varietami tvoří soubor široce využitelného druhu (obilnina, pícnina, technická rostlina) prastarého původu.\n\nProso cukrové (\"Panicum saccharatum\") obsahuje významné množství sacharózy v obilkách. Tradičně se obilky zkvašují na alkoholické nápoje. V Německu probíhají zkoušky využití prosa cukrového jako cukrodárné rostliny. Je již zkoušena vhodná metoda pěstování, mladé rostliny se vysazují do strniště po ozimé pšenici. Dle výzkumníků lze v příznivých letech získat v podmínkách střední Evropy výnosy cukru, které jsou podobné jako výnosy cukrové řepy. \n\nSevlák cukrový (\"Sium sisarum\") je vytrvalá bylina z čeledi miříkovitých (\"Apiaceae\"), původem z Asie. Pěstuje se v Číně, Japonsku, Vietnamu. Historicky se pěstoval v Evropě již v Říši římské, v novověku byl více pěstován v Porýní. Sevlák je až 1 m vysoká bylina s listy jednoduše lichozpeřenými, postranní lístky jsou kopinaté až vejčité, s pilovitým okrajem. Květy jsou drobné, bílé, typicky okoličnaté.\n\nRozvětvené dužnaté kořeny obsahují 6 až 8 % cukru. Kromě získávaní cukru se zkvašovaly a destilovaly na specifickou kořalku. Též se pojídaly jako čerstvá zelenina, výživná a lehce stravitelná, nebo se sušily.\n\nČepelatky jsou skupina rodů hnědých řas (\"Phaeophyceae\"). Čepelatky jsou široce rozšířeny v chladných, mírných i teplejších slaných vodách Euroasie. Rostou ve hloubce 8 až 30 m a dosahují délky 2 až 6 m. Řasa Čepelatka jedlá (\"Laminaria esculenta\") je především známa a pěstována jako zelenina. Další dva druhy jsou sbírány pro produkci cukru. Je to čepelatka cukrová (\"Saccharina latissima\", starší název \"Laminaria saccharina\") a asijská čepelatka (\"Saccharina japonica\", starší název \"Laminaria japonica\"). Čepelatky obsahují ve stélce cukr mannitol, který na sušených rostlinách tvoří na povrchu bílý sladký prášek. V Anglii je známa jako Sugar Kelp. V Norsku dříve tyto řasy sbírali a vyvářeli z nich druh sirupu, jímž sladili pokrmy jako cukrem. Obdobně byly tyto řasy užívány v Japonsku, Koreji, Číně a dalších oblastech Asie. Největším pěstitelem je Čína, dále Jižní Korea a to i pro jiné způsoby využití.\n\nOvoce a rostliny poskytující inulin a sladidla se obecně neřadí mezi cukrodárné rostliny, ale jsou ve vztahu k nim jako substituenty (náhražky).\n\nNěkteré druhy ovoce jsou kromě přímé konzumace a zpracování obvyklé pro ovoce využívány pro produkci cukrů, především glukózy a fruktózy. Z datlí se zpracovává datlový sirup, konzistencí podobný tmavému medu, s ovocnou, lehce navinulou příchutí. Na sladidlo se zpracovávají přebytky fíků. Nejčistší fruktóza se získává z hroznů, plodů révy vinné, ovšem nejrozšířenější je výroba vysokofruktózních sirupů z cukrových odrůd kukuřice.\n\nInulin je polyfruktózan neboli fruktan, složený zhruba z 80 % fruktózy a 20 % glukózy. Poskytuje energetický zdroj. Tvoří se při asimilačních pochodech obdobně jako škrob. V množství 30 až 80 g denně jej člověk spotřebovává bez nároků na inzulín. To je výhodné pro diabetiky a může se proto uplatnit v léčení i prevenci cukrovky. Inulin se extrahuje z hlíz nebo kořenů, výsledkem je směsný roztok fruktózy a glukózy, syrup. Inulin poskytují zejména čekanka, topinambur a jakon, všechny z čeledi hvězdnicovitých (\"Asteraceae\").\n\nČekanka obecná (\"Cichorium intybus\") poskytuje zejména kořen. Kořen čekanky obsahuje především inulín, obsah fruktózy je nízký, avšak její obsah stoupá při sušení. Inulín se tvoří v listech při asimilačních pochodech podobně jako škrob. V čerstvé hmotě kořenů se nachází 14–17 % inulínu a asi 1,5–2 % fruktózy. K předním pěstitelům náleží Francie, Belgie a Rakousko.\n\nTopinambur, známý též jako slunečnice hlíznatá (\"Helianthus tuberosus\"), je v současnosti znovu pěstovaná škrobodárná hlíznatá rostlina. V českých zemích se široce pěstovala před zavedením brambor. Hlízy obsahují 12 až 20 % cukrů (inulín, fruktózu, glukózu). Největším pěstitelem v Evropě je Francie. Na rozdíl od brambor jsou hlízy zimovzdorné, nevyžadují přihrnování zeminy (kopčení), nadzemní část je ozdobnou květinou a lze je snadno pěstovat i v malé zahrádce.\n\nJakon (\"Smallanthus sonchifolius\", synonymum \"Polymnia sonchifolia\") je méně známá plodina pěstovaná pro produkci inulínu a fruktózy. Původem je to plodina civilizace Inků. V čerstvé hmotě kořenových hlíz se nachází 11 % sacharidů, především polyfruktózanů. Pěstuje se v Evropě zejména v Itálii, v dalších oblastech jižní Evropy, ale i v Německu, USA, Japonsku a na Novém Zélandu. Technologie pěstování i metoda množení rostlinnými explantáty je ověřována.\n\nSladidla se vyznačují tím, že nemají energetickou hodnotu, ale aktivují pocit sladké chuti. Jsou vhodné pro diabetiky, neboť nevyžadují potřebu tvorby inzulínu. \n\nStévie sladká (\"Stevia rebaudiana\") z čeledi hvězdnicovitých (\"Asteraceae\") poskytuje z listů přírodní sladidlo steviosid, což je komplex více diterpenických glykosidů. Sladká chuť je doprovázena chutí hořkou, používá se proto v kombinaci s jinými sladidly. Jako sladidlo byla používána již Indiány z kmene Guaraní. Přepočteno na sladivost poskytuje stévie asi dvacetinásobné výnosy na hektar ve srovnání s cukrovou řepou.\n\nSynsepalum dulcificum je dřevina z čeledi zapotovitých (\"Sapotaceae\") rostoucí v Africe. Červené peckovice mají sladkokyselou chuť. Po jejich požití po dobu 1 až 3 hodin veškerá další i velmi kyselá potrava chutná sladce. Jsou užívány domorodci.\n\nLuo-chan-kuo (\"Siraitia grosvenorii\") je popínavá bylina z čeledi tykvovitých (\"Cucurbitaceae\"). Výtažek z plodů je třistakrát sladší než cukr a používá se jako přírodní nízkokalorické sladidlo v Číně. Rostlina je ve volné přírodě vzácná a převažuje pěstovaná forma. Pěstuje se pro plody, ze kterých se připravuje chlazený nebo teplý nápoj.\nPůvodní je na jihu Číny, kde se též nejvíce pěstuje.\n\n\n"}
{"id": "975531", "url": "https://cs.wikipedia.org/wiki?curid=975531", "title": "Rolando Fonseca", "text": "Rolando Fonseca\n\nRolando Fonseca (* 6. června 1974) je bývalý kostarický fotbalový útočník, naposledy hrající za kostarický klub AD Carmelita. Zúčastnil se fotbalového MS 2002, Zlatého poháru CONCACAF 2007, Středoamerického poháru 2007 a Copa América 2001. Se 47 góly je nejlepším střelcem kostarické reprezentace.\n\n"}
{"id": "975535", "url": "https://cs.wikipedia.org/wiki?curid=975535", "title": "Josef Hannich", "text": "Josef Hannich\n\nJosef Hannich (23. června 1843 Růžodol – 19. srpna 1934 Vídeň) byl rakouský a český novinář a sociálně demokratický politik německé národnosti, na přelomu 19. a 20. století poslanec Říšské rady.\n\nPocházel z šesti dětí. Jeho otec byl krejčovským mistrem, zemřel, když Josefovi bylo šest let. Josef Hannich navštěvoval základní školu v Liberci a brzy musel nastoupit na práci do továrny. Později se vyučil textilním dělníkem. Spolu se svým švagrem Josefem Schillerem patřil mezi zakladatele dělnického hnutí v severních Čechách. Působil jako novinář dělnického tisku a publicista. Od roku 1878 pracoval v redakci libereckého listu \"Arbeiterfreund\". V červnu 1882 byl pro své sociálně demokratické aktivity převezen k zemskému soudu v Praze a po šesti měsících vyšetřovací vazby odsouzen na tři měsíce do vězení. V březnu 1883 byl propuštěn a nastoupil opět do textilního průmyslu, v němž působil až do října 1886, kdy se přestěhoval do Brna. Zde redigoval listy \"Volksfreund\" a \"Arbeiterstimme\". V červenci 1891 se přestěhoval do severočeského Kamenického Šenova a převzal zde vedení listu \"Nordböhmischer Volksboten\".\n\nNa hainfeldském sjezdu rakouské sociální demokracie na přelomu let 1888 a 1889 se zapojil do programových debat. Kritizoval nedoceňování národnostní otázky dělnickým hnutím.\n\nNa přelomu století se zapojil i do celostátní politiky. Ve volbách do Říšské rady roku 1897, získal za rakouskou sociální demokracii mandát v Říšské radě (celostátní zákonodárný sbor) za všeobecnou kurii, 8. volební obvod: Liberec, Frýdlant atd. Za týž obvod obhájil mandát i ve volbách do Říšské rady roku 1901. Rezignaci na poslanecké křeslo oznámil na schůzi 26. září 1905. Ve vídeňském parlamentu ho pak nahradil Viktor Adler. Vrátil se sem ovšem ve volbách do Říšské rady roku 1907, konaných poprvé podle všeobecného a rovného volebního práva, kdy uspěl za obvod Čechy 99. Usedl do poslanecké frakce Klub německých sociálních demokratů.Profesí byl k roku 1907 uváděn coby soukromý úředník.\n\nOd roku 1876 byl ženatý, měl dva syny.\n"}
{"id": "975541", "url": "https://cs.wikipedia.org/wiki?curid=975541", "title": "Damian Zbozień", "text": "Damian Zbozień\n\nDamian Zbozień (* 25. dubna 1989, Limanowa, Polsko) je polský fotbalový záložník nebo obránce, který v současné době působí v klubu Arka Gdynia. Je bývalým mládežnickým reprezentantem Polska.\n\nS fotbalem začal v klubu Zyndram Łącko a přes celek Sandecja Nowy Sącz se dostal do proslulého polského klubu Legia Warszawa. Poté postupně hostoval v Sandecja Nowy Sącz, GKS Bełchatów a Piast Gliwice. Do Piastu v červenci 2013 přestoupil.\n\nV únoru 2014 přestoupil za 200 000 eur do ruského klubu FK Amkar Perm, kde se setkal s krajanem Januszem Golem. Stal se druhým polským hráčem v historii Amkaru Perm.\n\nDamian odehrál 1 zápas za Polsko U21.\n\n"}
{"id": "975547", "url": "https://cs.wikipedia.org/wiki?curid=975547", "title": "BMW F 800 R", "text": "BMW F 800 R\n\nBMW F 800 R je motocykl kategorie naked bike, vyvinutý firmou BMW, vyráběný od roku 2009.\n\nTypickým znakem motocyklu je přední světlomet v retro stylu. Přístrojová deska má dva analogové budíky – tachometr a otáčkoměr a dále digitální ukazatel zařazeného rychlostního stupně, palivoměr a teploměr vody v motoru. Sedlo je výškově nastavitelné ve dvou polohách v rozmezí pěti centimetrů. Palivová nádrž je umístěna pod sedlem. V hliníkovém rámu je čtyřdobý řadový kapalinou chlazený dvouválec o objemu 798 cm³ se vstřikováním paliva o nejvyšším výkonu 87 koní při 8000 otáčkách za minutu a kroutivém momentu 86 Nm při 6000 otáčkách.\n\n\n"}
{"id": "975548", "url": "https://cs.wikipedia.org/wiki?curid=975548", "title": "Nargis (Loiret)", "text": "Nargis (Loiret)\n\nNargis je francouzská obec v departementu Loiret v regionu Centre-Val de Loire. V roce 2011 zde žilo 1 399 obyvatel.\n\n\"Počet obyvatel\" \n\n"}
{"id": "975549", "url": "https://cs.wikipedia.org/wiki?curid=975549", "title": "Préfontaines", "text": "Préfontaines\n\nPréfontaines je francouzská obec v departementu Loiret v regionu Centre-Val de Loire. V roce 2011 zde žilo 458 obyvatel.\n\n\"Počet obyvatel\" \n\n"}
{"id": "975550", "url": "https://cs.wikipedia.org/wiki?curid=975550", "title": "Lester Moré", "text": "Lester Moré\n\nLester Moré (* 13. září 1978) je kubánský fotbalový útočník a reprezentant, momentálně hrající za americký celek Los Angeles Misioneros FC.\n\nZúčastnil se fotbalového Gold Cupu 2007. Se 29 góly je nejlepším střelcem kubánské reprezentace.\n\n"}
{"id": "975553", "url": "https://cs.wikipedia.org/wiki?curid=975553", "title": "Courtempierre", "text": "Courtempierre\n\nCourtempierre je francouzská obec v departementu Loiret v regionu Centre-Val de Loire. V roce 2011 zde žilo 244 obyvatel.\n\n\"Počet obyvatel\" \n\n"}
{"id": "975554", "url": "https://cs.wikipedia.org/wiki?curid=975554", "title": "Lewis Fry Richardson", "text": "Lewis Fry Richardson\n\nLewis Fry Richardson (11. říjen 1881, Newcastle upon Tyne, Anglie – 30. září 1953, Kilmun, Skotsko) byl anglický matematik, fyzik, meteorolog, psycholog a pacifista. Je známý jako průkopník aplikace matematických metod v oblasti meteorologie a díky pokusům o použití těchto metod v oblasti zabraňování vzniku válek. Je také známý díky své práci v oblasti fraktálů.\n\nLewis Fry Richardson byl nejmladším ze sedmi dětí Catherine Fryové (1838–1919) a Davida Richardsona (1835–1913). Byli bohatá kvakerská rodina, jeho otec podnikal v oblasti zpracování kůže.\n\nJako dvanáctiletý odešel studovat do kvakerské internátní školy Bootham v Yorku, kde získal vynikající vzdělání v oblasti přírodních věd. V roce 1898 začal studovat na univerzitě v Durhamu, kde navštěvoval kurzy matematické fyziky, chemie, botaniky a zoologie. O dva roky později odešel studovat na Cambridgskou univerzitu, kde v roce 1903 ukončil studium tzv. \"natural science tripos\" zaměřeného na přírodní vědy. Jako sedmačtyřicetiletý získal doktorát z matematické psychologie na Londýnské univerzitě.\n\nV roce 1909 se oženil s Dorothy Garnettovou (1885–1956), dcerou fyzika Williama Garnetta. Nemohli mít vlastní děti kvůli nekompatibilitě krevních skupin, ale adoptovali dva syny a jednu dceru.\n\nRichardsonová kvakerská víra zahrnovala silný pacifismus a díky výhradě svědomí byl osvobozen od povinnosti bojovat v první světové válce. To mu však následně zabránilo získat akademický post.\n\nRichardsonův zájem o meteorologii a předpovídání počasí ho přivedl k výzkumu možností předpovídání počasí pomocí diferenciálních rovnic. S touto metodou přišel v roce 1922 v práci \"Weather Prediction by Numerical Process\". Tato metoda se dnes běžně používá, avšak v té době ještě neexistovala výpočetní technika schopna řešit takové úlohy.\n\nZabýval se také atmosférickou turbulencí, v této oblasti připravil velké množství experimentů. V této oblasti je po něm pojmenováno tzv. Richardsonovo číslo.\n\nPracoval také v oblasti numerických metod. V tomto odvětví je po něm pojmenována tzv. Richardsonova extrapolace, metoda na zvyšování řádu konvergence posloupnosti. Tato metoda se využívá např. při Rombergově metodě numerického integrování, jakož i při Bulirschově-Stoerově algoritmu na řešení obyčejných diferenciálních rovnic.\n\nJe známý také díky pokusům matematicky pochopit vznik mezinárodního konfliktu. Z tohoto důvodu bývá považován za zakladatele, případně za spoluzakladatele (společně s Quincy Wrightem a Pitirimem Alexandrovičem Sorokinem a dalšími), vědecké analýzy konfliktu, kterou lze považovat za interdisciplinární oblast kvantitativních a matematických společenských věd, zkoumajících podmínky vzniku válek, jakož i udržení míru. Podobně jako při předpovědi počasí, i v této oblasti Richardson aplikoval zejména diferenciální rovnice a teorii pravděpodobnosti.\n\nJe také původcem teorie, že pravděpodobnost vzniku vojenského konfliktu mezi dvěma státy je funkcí délky jejich společné hranice. Studium hranic států ho přivedlo k myšlenkám, které lze považovat za základní v moderním studiu fraktálů.\n\nV dílech \"Arms and Insecurity\" (1949) a \"Statistics of Deadly Quarrels\" (1950) se pokoušel statisticky analyzovat příčiny vzniku válek. Mezi faktory, které při těchto analýzách zohledňoval byli např. ekonomika, jazyk či náboženství. \n\n"}
{"id": "975561", "url": "https://cs.wikipedia.org/wiki?curid=975561", "title": "Případová studie", "text": "Případová studie\n\nPřípadová studie (též kazuistika, anglicky \"case study\") je jednou z metod kvalitativního výzkumu. Stručně bývá charakterizována jako detailní studium jednoho či několika málo případů za účelem aplikace získaných poznatků při porozumění případům obdobným. Je považována za způsob sociologické analýzy a uváděna jako synonymum monografie, či monografické procedury.\n\nPřípadová studie je výzkumnou metodou běžně užívanou v disciplínách psychologie, sociologie, politologie, antropologie atd. Předpokladem případové studie je soustředění na jeden sociologický objekt či jednu sociologickou jednotku, jakou může být typicky i specifický jednotlivec, rodina, pracovní, zájmová či etnická skupina, lokální komunita či instituce. Tento \"případ\" následně studie nahlíží, sleduje a zpracovává jako celek ze všech sociologicky relevantních aspektů. Typickým a nejběžnější příkladem případové studie je komunitní studie.\nPro případovou studii je charakteristická kombinace různých technik sběru informací, z nichž je preferována analýza dokumentů (např. historických pramenů či statistik) ve spojení s přímým pozorováním předmětu studie, případně interview. Užívány jsou zvukové i vizuální záznamy.\nPro případovou studii jsou obecně doporučovány spíše kvalifikační metody a techniky než metody statistické, i ty však mohou být řidčeji užity. Zatímco ve statistickém šetření je shromažďováno omezené množství dat mnoha jedinců (respektive případů), v případové studii je sbíráno velké množství dat od jednoho nebo několika málo případů. Případové studie vychází z předpokladu, že důkladné prozkoumání jednoho případu napomůže porozumění případům podobným. Ze svého charakteru si pak ale nečiní nárok na statistickou zobecnitelnost.\n\n\nPojetí případové studie se u některých metodologů liší. J. Hendl uvádí další dvě členění .\n\nStake definuje případovou studii jako úsilí o porozumění jedinečnému a komplexnímu sociálnímu objektu, který představuje systém s určitými sociálními hranicemi. Uvádí také tři typy případových studií:\n\nYin definuje případovou studii jako strategii pro zkoumání předem určeného jevu v přítomnosti, v rámci jeho reálného kontextu a to zvláště, pokud hranice mezi jevem a kontextem nejsou zcela jasné. Yin rozlišuje čtyři typy případové studie:\n\nPrvní představení případové studie v rámci sociálních věd bývá uváděno do roku 1829 Fredericem Le Playem, jež ji využil v rámci svého studia rodinných rozpočtů.\nV roce 1967 představili sociologové Barney Glaser a Ansel Strauss novou výzkumnou metodu s názvem „zakotvená teorie“, v rámci níž využili případové studie za účelem tvorby nových teorií. V desetiletích následujících poté vzrostla jejich popularita v užití pro ověření hypotéz. Případová studie byla postupně využívána jako metoda výuky a profesního rozvoje, zejména v oblasti obchodu a právního vzdělání. Další z oblastí, v nichž nabyla významu, je reflexe vzdělání. Zde bývají případové studie často označovány anglicky \"critical incidents\". Dnes je již možné případovou studii zařadit mezi standardní metodologické postupy.\n"}
{"id": "975562", "url": "https://cs.wikipedia.org/wiki?curid=975562", "title": "Sasser", "text": "Sasser\n\nSasser je počítačový červ, který se týká počítačů se systémem zranitelné verze Microsoft Windows XP a Windows 2000 . Sasser se šíří tím, že využívá v systému zranitelné síťové porty (stejně jako některé další červy). Proto je obzvláště virulentní v tom, že se může šířit bez zásahu uživatele, ale je také snadno zastaven, když je správně nakonfigurován firewall nebo stažením aktualizací systému z Windows Update . Specifická díra, jíž Sasser využívá, je zdokumentována Microsoftem ve svém bulletinu (... hodilo by se číslo), pro který byla oprava vydána o sedmnáct dnů dříve.\n\nSasser byl poprvé zaznamenán a začal se šířit dne 30. dubna 2004. Tento červ byl pojmenován Sasser, protože se šíří tím, že využívá přetečení vyrovnávací paměti ve složce známé jako LSASS (Local Security Authority Subsystem Service) na dotčených operačních systémech. Červ prohledává různé rozsahy IP adres a připojuje se k počítači oběti především prostřednictvím TCP portu 445. Analýza Microsoftu naznačuje, že se může šířit také prostřednictvím portu 139. Několik variant tzv. \"Sasser.B\" , \"Sasser.C\" a \" Sasser.D\" se objevilo během několika dnů (původní se jmenoval Sasser.A). LSASS zranitelnost byla opravena společností Microsoft v dubnu 2004 pomocí svých měsíčních bezpečnostních balíčků, právě kvůli červovi. Někteří odborníci na technologie spekulovali, že tvůrci červa použili reverzní inženýrství na patch Microsoftu k objevení chyby, která by jim otevřela miliony počítačů, jejichž operační systém nebyl aktualizován.\n\nK efektům Sassera patří několikahodinová blokace družicové komunikace news agency Agence France-Presse (AFP), USA Společnost Delta Air Lines musela zrušit několik transatlantických letů, protože její počítačové systémy byly infikovány červem. V severských zemích pojišťovna \"IF\" a její finští majitelé \"Sampo Bank\" se úplně zastavili a museli zavřít 130 kanceláří po Finsku. Ve Spojeném království měla pobřežní stráž zablokované mapové služby po dobu několika hodin a Goldman Sachs, Deutsche Post a Evropská komise také měli problémy s červem. X - ray oddělení na Lund University Hospital mělo všechny své čtyřvrstvé rentgenové stroje vypnuté a po dobu několika hodin museli přesměrovat nouzové pacienty do nedaleké nemocnice. University of Missouri byla nucena \"odpojit\" svou síť z širšího Internetu v reakci na červa.\n\nZpočátku se věřilo, že Sasser byl napsaný v Rusku toutéž osobou/osobami, které vytvořily další červ zmiňovaný jako MSBlast, nebo Blaster (kvůli mediím). Vazba byla indikována podobností kódu těchto dvou, ale dne 7. května 2004 byl zatčen za psaní červa 18letý německý student informatiky Sven Jaschan z Rotenburgu an der Wümme. Německé orgány byly vedeny k Jaschanovi částečně proto, že jim pomohly informace získané v reakci na nabídku odměny ze strany společnosti Microsoft ve výši US $250 000.\n\nJeden z Jaschanových přátel oznámil Microsoftu, že jeho přítel byl tvůrcem červa. Dále bylo zjištěno, že nejen Sasser, ale také Netsky.AC, varianta Netsky červa, byla jeho tvorba. Byly zjištěny další variace Sassera, Sasser.E, jenž byly objeveny v oběhu krátce po jeho zatčení. Byla to jediná varianta, která se pokusila odstranit další červy z infikovaného počítače, hodně podobným způsobem, jako to Netsky dělá .\n\nJaschan byl souzen jako mladistvý, protože německé soudy rozhodly, že vytvořil červa dříve než mu bylo 18 let. Červ sám byl vypuštěn na jeho 18. narozeniny (29. dubna 2004) . Sven Jaschan byl shledán vinným z počítačové sabotáže a nelegálního pozměňování dat. V pátek 8. července 2005 dostal 21 měsíců podmíněně .\n\nIndikace infekce červa na daném PC je existence souboru C:\\WIN.LOG nebo C:\\WIN2.LOG na pevném disku počítače, stejně jako zdánlivě náhodné pády s Lsass.exe na obrazovce způsobené vadným kódem použitým v červovi. Nejcharakterističtějším příznakem červa je časovač vypnutí, který se objeví v důsledku shazování lsass.exe červem.\n\nSekvence vypnutí může být přerušena stisknutím tlačítka Start a pomocí Spustit a zadání codice_1. To přeruší vypnutí systému, takže uživatel může pokračovat v tom, co dělá. Soubor Shutdown.exe není k dispozici ve výchozím nastavení v systému Windows 2000, ale může být instalován z resource kitu systému Windows 2000. Je k dispozici v systému Windows XP.\nDruhá možnost jak zastavit červa od vypnutí počítače je změnit čas a nebo datum na systémových hodinách na dříve. Čas vypnutí se prodlouží o tolik, o kolik byly hodiny nastaveny zpět.\n\n"}
{"id": "975563", "url": "https://cs.wikipedia.org/wiki?curid=975563", "title": "Újszász", "text": "Újszász\n\nÚjszász je město v Maďarsku v župě Jász-Nagykun-Szolnok v okrese Szolnok.\n\nMá rozlohu 58,20 km² a v roce 2013 zde žilo 6216 obyvatel.\n\nV roce 2001 tvořili obyvatelstvo z 85 % Maďaři a z 15 % Romové.\n"}
{"id": "975564", "url": "https://cs.wikipedia.org/wiki?curid=975564", "title": "Feminizace chudoby", "text": "Feminizace chudoby\n\nTermínem feminizace chudoby označujeme celosvětový trend zvyšujícího se podílu a převahy chudoby mezi ženami ve srovnání s muži. Feminizaci samotnou většinou chápeme jako počáteční převahu žen v některém odvětví lidské činnosti, případně jako proces vedoucí k této převaze.\nV oblastech, kde dochází k feminizaci chudoby, mají ženy horší možnosti výběru a sníženou míru příležitostí, zejména k tomu, vést dlouhodobě uspokojivý život založený na základních právech svobody, důstojnosti a uznání, což se týká zejména obyvatelek rozvojových zemí. Ve Velké Británii tvoří ženy 58 % dospělých osob žijících v chudobě, jak vyplynulo z průzkumu Měření chudoby a sociálního vyloučení Davida Gordona v roce 2000.\nZ celosvětového hlediska rozlišujeme několik faktorů, které ovlivňují genderovou nerovnost a finanční situaci žen. Z hlediska feminizace chudoby není jediným faktorem výše příjmu, ale je důležité zaměřit se také na individuální možnosti žen rozhodovat o svém životě.\nŽeny postižené chudobou jsou vystaveny zhoršeným podmínkám v přístupu ke zdravotní péči a zdravotním prostředkům. Tím se dostávají do vyššího ohrožení svého zdravotního stavu. Zvláště chudé ženy v rozvojových země jsou vystaveny sexuálnímu násilí a nebezpečí přenosu pohlavních chorob, jako je HIV.\nV zemích, kde jsou ženy ve výrazném útlaku vůči svým mužským protějškům, je limitováno také jejich právo na vzdělání. To přitom zvyšuje šanci na lepší zaměstnání, plat a pozici na společenském žebříčku. Vzdělání žen bývá tradičně obětováno na úkor vzdělání mužských sourozenců.\nMužské a ženské priority v otázce vedení domácnosti se mohou značně lišit. Možnost rozhodovat se liší s různými kulturami. V mnoha zemích, kde ženy musí bojovat s genderovou nerovností, rozhodují o významných otázkách vedení domácnosti muži. Ti mají možnost ovlivňovat z velké míry společenské styky žen a jejich zdravotní stav. To pramení z běžné praxe, kdy muži ovládají finance domácnosti, a mohou tak ženám znemožnit například přístup k lékům.\nŽeny ve většině zemí disponují prokazatelně nižšími příjmy než muži. V České republice dosahuje rozdíl příjmů mužů a žen v průměru cca 25%. Podle Českého statistického úřadumají muži vyšší mediánovou mzdu než ženy, a to jak podle všech kategorií zaměstnání, tak podle vzdělání.\nFeminizace chudoby ale není důsledkem pouze nízkých příjmů. V ženské situaci hrají podstatnou roli také genderové stereotypy. Jedním z těchto stereotypů je genderová dělba práce, tedy dělení pracovních sil na tradiční „mužská a ženská zaměstnání“. Ženy jsou nepoměrně více zastoupeny v hůře placených zaměstnáních a to negativně ovlivňuje nejen jejich příjmy, ale i výši jejich důchodu. Historicky vykonávají hůře placená zaměstnání v textilním průmyslu, pedagogice, učitelství, sociální péči a humanitních vědách. Muži naopak převládají v technických oborech.\nV českých zemích jsou feminizované profese i odvětví méně finančně hodnoceny. Historicky se tato devalvace někdy objevuje až poté, co se daná profese či odvětví změnilo v „typicky ženské“ (viz např. školství), někdy jde o obrácený proces: nízké finanční hodnocení práce odradilo muže a bylo přijato ženami, které neměly možnost výběru (viz např. textilní průmysl).\nK dělbě práce podle genderu dochází kromě pracovního trhu také v domácnosti. Ženy velmi často přebírají odpovědnost za péči o děti a o příbuzné, což může výrazně ovlivňovat schopnost práce mimo domov. Menší výdělek je potom způsoben i prací na částečný pracovní úvazek.\n\nV České republice žije pod hranicí chudoby 9 % obyvatel. Nejvyšší riziko chudoby nesou osamělé matky, jejichž příjem je v poměru k výdajům za vedení domácnosti a výchovu dětí často nedostatečný. Z průzkumu společnosti Proequality vyplynulo, že 90 % domácností, kde je přítomen jeden rodič, tvoří ženy. Vzhledem k rostoucí rozvodovosti se zvětšuje i skupina chudobou ohrožených žen. Podle současného demografického trendu bude počet žen samoživitelek dále narůstat. U žen samoživitelek se vyskytuje vyšší riziko nezaměstnanosti než u žen z dvoupříjmových domácností. Nedostatek finančních prostředků nepřímo ovlivňuje situaci dětí. Ty bývají oproti svým vrstevníkům znevýhodňovány.\nV ČR končí každé druhé manželství rozvodem. Životní úroveň žen klesá v prvním roce po rozvodu o 75%. V případě rozvodu mizí jeden plat, který nedokážou v plné míře nahradit ani vyživovací příspěvky od nepřítomného rodiče.\nMateřství a samoživitelství je znevýhodňující aspekt při přijímání do zaměstnání. Jedinou věkovou skupinou, kde převládají v podílu zaměstnaných ženy, jsou mladí ve věku 15-24 let.\nOproti tomu muži z rozvodu profitují, jelikož jejich kariérní rozvoj není omezován péčí o dítě.\nV roce 2006 uvedlo 60% žen žijících s dítětem bez partnera, že jejich čistý měsíční příjem nedosahuje deseti tisíc korun.\n"}
{"id": "975566", "url": "https://cs.wikipedia.org/wiki?curid=975566", "title": "Stavbyvedoucí", "text": "Stavbyvedoucí\n\nStavbyvedoucí je fyzická osoba, která zabezpečuje odborné vedení provádění stavby a má pro tuto činnost oprávnění podle zvláštního právního předpisu. \n\nUdělování oprávnění k odbornému vedení stavby, (autorizace), se řídí \"Zákonem č. 360/1992 Sb. o výkonu povolání autorizovaných architektů a o výkonu povolání autorizovaných inženýrů a techniků činných ve výstavbě, ve znění pozdějších předpisů\". Podle tohoto zákona je fyzická osoba oprávněna v rozsahu oboru, popřípadě specializace, pro kterou jí byla udělena autorizace, vykonávat činnosti spojené s vedením stavby:\n\nAutorizovaný inženýr nebo technik činný v oblasti realizace staveb může používat označení autorizovaný stavitel.(§ 13 odst. 1)\n\nOprávnění uděluje \"Česká komora architektů a Česká komora autorizovaných inženýrů a techniků činných ve výstavbě (Komora)\" po úspěšném složení zkoušky odborné způsobilosti a složení předepsaného slibu. Komora zapíše osobu, které byla udělena autorizace, do \nseznamu autorizovaných osob vedeného Komorou a vydá této osobě osvědčení o autorizaci s vyznačeným oborem, popřípadě specializací \na razítko s malým státním znakem České republiky. (§ 9 odst. 1). Na razítku je titul, jméno, příjmení a číslo v seznamu. \n\nPodle Stavebního zákona (SZ) se stavbou rozumí také její část nebo změna dokončené stavby (§ 2 odst. 4 SZ).<br> Stavbou není terénní úprava ani údržba stavby. \nPodle Stavebního zákona musí stavbyvedoucí musí vést každou stavbu nebo změnu dokončené stavby, kterou jako zhotovitel provádí stavební podnikatel (§ 160 odst. 1 SZ). Počet staveb, které stavbyvedoucí řídí, není zákonnou normou stanoven. \n\nNa stavbě, nebo na její části, je pouze jeden stavbyvedoucí, který je povinen stvrdit vedení stavby uvedením svého jména a příjmení, podpisem a otiskem svého autorizačního razítka na úvodních listech stavebního deníku, který na stavbě vede. \n\nK zajištění řádného výkonu vybraných činností ve výstavbě, přesahujících rozsah oboru, popřípadě specializace, k jejímuž výkonu byla autorizované osobě autorizace udělena, je autorizovaná osoba povinna zajistit spolupráci osoby s autorizací v příslušném oboru, popřípadě specializací (§ 16 odst. 6 zákona 360/1992 Sb.).\n\nJestliže provádí stavebník stavbu pro bydlení svépomocí, potom pro ni musí zajistit odborné vedení stavby stavbyvedoucím. To platí i pro svépomocnou změnu stavby, která je kulturní památkou (§ 160 odst. 4 SZ)\n\nVlastník stavby, která může být dle Stavebního zákona odstraněna svépomocí, ale obsahuje azbest, musí zajistit provádění dozoru osobou, jež má oprávnění vést realizaci staveb (stavbyvedoucím). (§ 128 odst. 4 SZ)\n"}
{"id": "975574", "url": "https://cs.wikipedia.org/wiki?curid=975574", "title": "KV Oostende", "text": "KV Oostende\n\nKV Oostende (celým názvem Koninklijke Voetbalclub Oostende, v českém překladu Královský fotbalový klub Oostende) je belgický fotbalový klub z města Ostende. Byl založen roku 1904 (jako Van Neste Genootschap Oostende). Domácím hřištěm je Albertparkstadion s kapacitou 8 125 míst.\n\nV sezoně 2012/13 klub vyhrál 2. belgickou ligu a postoupil do Jupiler Pro League.\n\nKlubové logo tvoří tři barevné stylizované vlny (zleva zelená, červená, žlutá), před nimi je (černě) zkratka KVO, přičemž písmeno O má podobu fotbalového míče. Pod zkratkou je text Voetbal aan Zee (česky znamená fotbal u moře, Ostende je přímořské město).\n\n\n\"K sezoně 2015/16\n\n"}
{"id": "975577", "url": "https://cs.wikipedia.org/wiki?curid=975577", "title": "Hatvan", "text": "Hatvan\n\nHatvan je okresní město v Maďarsku v župě Heves.\n\nMá rozlohu 66,17 km² a v roce 2013 zde žilo 20 525 obyvatel.\n\nPrvní známky lidské činnosti v okolí města pocházejí už ze starší doby kamenné. Významné osídlení se zde objevilo v době bronzové (podle něj získala jméno Hatvanská kultura). Po tomto období se zde však žádné další sídelní útvary až do středověku nevyskytují. Přesto archeologové na území Hatvanu nacházejí artefakty skýtského, keltského, roxolanského, sarmatského, avarského a staromaďarského původu.\n\nV roce 1170 se na území dnešního města usadili premonstrátší mniši a založili zde klášter. První písemná zmínka o osídlení pak pochází z roku 1235. Mnichům se dařilo vysušovat bažiny a zavádět nové formy zemědělství a díky dobrým životním podmínkám sem přicházelo stále více lidí.\n\nV roce 2001 tvořili obyvatelstvo z 99% Maďaři a ze 1% Romové.\n\n\n\n"}
{"id": "975589", "url": "https://cs.wikipedia.org/wiki?curid=975589", "title": "Boti", "text": "Boti\n\nBoti ( ) jsou vodopády v Ghaně v Africe a žijí zde nějaké druhy vodních živočichů. Nacházejí se 17km severovýchodně od Koforiduy ve vesnici Boti v okrese Manya Krobo ve Východním regionu.\n\nNejvyšší vodní stav má od června do srpna. Vodopád vytváří řeka Ponpon a je vysoký 30 m.\n\n"}
{"id": "975592", "url": "https://cs.wikipedia.org/wiki?curid=975592", "title": "Milli Vanilli", "text": "Milli Vanilli\n\nMilli Vanilli byla hudební skupina, velmi populární na přelomu 80. a 90. let 20. století. Hrála pop a R&B. Její sláva však rychle pohasla po velkém skandálu.\n\nSkupinu vytvořil roku 1988 manažer Frank Farian (v minulosti manažoval např. Boney M), a to ze dvou zpěváků, tanečníků a modelů: Francouze Faba Morvana a Němce Roba Pilatuse. První album \"Girl You Know It's True\" zaznamenalo obrovský komerční úspěch a skupina byla nominovaná roku 1990 na americkou Grammy v kategorii Nejlepší nový umělec (\"Best New Artist\"). To se jí však stalo osudné, neboť právě při jejich vystoupení na ceremoniálu Grammy vypátral novinář Los Angeles Times Chuck Philips, že skutečným zpěvákem Milli Vanilli není ani jeden z jejích dvou oficiálních členů. Tím byl Charles Shaw (a několik dalších vokalistů, jejichž hlasy Farian různě namíchal a elektronicky upravil) a Morvan s Pilatusem byli vybráni jen díky atraktivnímu zjevu a tanečním dovednostem. Toto odhalení spustilo jeden z největších skandálu v dějinách hudebního byznysu, vyústilo ve stažení nahrávek společností Arista Records z prodeje, odebrání Grammy a rozproudilo širokou debatu o podstatě pop-music v éře, kdy zpěv ustupuje do pozadí, jednak pod tlakem vizuální stránky šoubyznysu, jednak díky možnostem elektronických úprav hlasu. Farian se hájil tím, že tento postup nebyl tajný ani neobvyklý a byl užit koneckonců již u Boney M (někteří najatí členové Boney M nebyli zaznamenáni na nahrávkách, tvořili jen vizuální složku kapely). Morvan s Pilatusem se zase hájili tím, že o ničem nevěděli, a že podvedeni jsou oni, nikoli že by sami podváděli.\n\nFarian se pokoušel hudbu připravenou pro Milli Vanilli zachránit novými projekty bez Morvana a Pilatuse (\"Real Milli Vanilli\", \"Try 'N' B\"), ale nepříliš úspěšně. I Morvan a Pilatus založili po pádu Milli Vanilli nový projekt pod názvem \"Rob & Fab\", ale jejich nového alba se prodalo jen 2000 kusů a nadlouho zmizeli ze scény. Roku 1997 se Farian s Morvanem a Pilatusem dohodli, že se pokusí o comeback pod značkou Milli Vanilli. Začali připravovat nové album pod názvem \"Back and in Attack\". Jenže Rob Pilatus se mezitím dostal do značných osobních problémů, zapletl se do série přepadení a stal se drogově závislým. Farian mu sice zaplatil léčení, nicméně ještě než bylo combeckové album dokončeno, byl Pilatus 2. dubna 1998 nalezen mrtvý v hotelovém pokoji ve Frankfurtu, patrně předávkován drogami. Fab Morvan se dodnes pohybuje na hudební scéně, se střídavými úspěchy. Roku 2003 vydal své první sólové album pod názvem \"Love Revolution\".\n\n"}
{"id": "975593", "url": "https://cs.wikipedia.org/wiki?curid=975593", "title": "Arcidiecéze acerenzská", "text": "Arcidiecéze acerenzská\n\nArcidiecéze Acerenza je arcidiecéze římskokatolické církve nacházející se v Itálii\n\nArcidiecéze zahrnuje město Acerenza a dalších 16 měst provincie Potenza: Laurenzana, Cancellara, Calvello, Genzano di Lucania, Anzi, Pietrapertosa, Pietragalla, Banzi, Castelmezzano, Palazzo San Gervasio, San Chirico Nuovo, Tolve, Brindisi Montagna, Trivigno, Vaglio Basilicata, Oppido Lucano.\n\nArcibiskupským sídlem je město Acerenza, kde se nachází hlavní chrám katedrála Panny Marie Nanebevzaté a svatého Kania.\n\nRozděluje se do 21 farností. K roku 2012 měla 42 600 věřících, 39 diecézních kněží, 3 řeholní kněze, 3 řeholníky a 60 řeholnic.\n\nRoku 400 byla založena diecéze Acerenza a prvním biskupem se stal \"Romano\".\n\nRoku 1059 byla povýšena na metropolitní arcidiecézi a poté byl přejmenována na metropolitní arcidiecézi Acerenza e Matera (1203).\n\nDne 27. června 1818 byla tato arcidiecéze potlačena. O čtyři roky později byla znovu obnovena jako Acerenza–Matera.\n\nDne 2. července 1954 byl přejmenována na jen na Acerenza a část území dostala obnovená arcidiecéze Matera.\n\nPo 22 letech od přejmenování dne 21. srpna 1976 jí byl sebrán titul metropolitní arcidiecéze a byla z ní utvořena jen diecéze Acerenza ale o rok později 3. prosince 1977 byla povýšena na arcidiecézi.\n\nDiecéze Acerenza\n\nMetropolitní arcidiecéze\n\nMetr. arcidiecéze Acerenza e Matera\n\nMetr. Arcidiecéze Acerenza\n\nDiecéze Acerenza\n\nArcidiecéze Acerenza\n"}
{"id": "975596", "url": "https://cs.wikipedia.org/wiki?curid=975596", "title": "KV Kortrijk", "text": "KV Kortrijk\n\nKV Kortrijk (celým názvem Koninklijke Voetbalclub Kortrijk, v českém překladu Královský fotbalový klub Kortrijk) je belgický fotbalový klub z města Kortrijk. Byl založen roku 1901. Domácím hřištěm je Guldensporenstadion s kapacitou 9 400 míst. Klubové barvy jsou červená a bílá.\n\nV sezoně 2012/13 klub obsadil 9. místo v Jupiler Pro League.\n\nKlubové logo ve tvaru štítu (znaku) je provedeno v červené a bílé barvě. Štít je rozdělen dvěma červenými pruhy na 3 části (je to de facto obdoba znaku města Kortrijk). Každou ze dvou stejně velkých horních rohových částí vyplňuje písmeno K, ve spodní větší části je písmeno V, dohromady tedy dávají zkratku KVK. Nad štítem je stylizovaná královská koruna. Štít obepíná kruhový červený pás, v jeho spodní části je plný název klubu KONINKLIJKE VOETBALCLUB KORTRIJK.\n\n\n\"K únoru 2015/16\n\n"}
{"id": "975604", "url": "https://cs.wikipedia.org/wiki?curid=975604", "title": "Skupina 66", "text": "Skupina 66\n\nSkupina 66 (založena 1966) byla skupina malířů, grafiků a sochařů, kteří se profesionálně zabývali restaurováním. Svou volnou tvorbu představili na třech výstavách koncem 60. let. Výstavy v roce 1967 a 1970 v Bratislavě uvádí pouze slovenské malíře a zcela jistě se jedná o jinou skupinu se shodným názvem.\nV roce 1968 měla skupina 47 členů, z nichž vystavovali\n\n\n\n\n"}
{"id": "975605", "url": "https://cs.wikipedia.org/wiki?curid=975605", "title": "Ferdinand Hanusch", "text": "Ferdinand Hanusch\n\nFerdinand Hanusch (9. listopadu 1866 Horní Ves u Vítkova – 28. září 1923 Vídeň) byl rakouský a český odborář a sociálně demokratický politik německé národnosti, na počátku 20. století poslanec Říšské rady, v meziválečném období poslanec rakouské Národní rady, ministr rakouských vlád a autor sociální reformy.\n\nNarodil se v Horní Vsi u Vítkova. Pocházel z rodiny chudého tkalce. Od 13 let pracoval jako pomocný stavební dělník, od 14 let pracoval coby tovární dělník. Ve věku 15 let se stal členem dělnického spolku a rozšířil si vzdělání. V 17 letech odešel na vandr a pocestoval Vídeň, Terst, Berlín, Turecko a Rumunsko. Potom pracoval v textilní továrně, od roku 1891 byl aktivní v dělnickém hnutí. V roce 1897 se stal odborovým a stranickým tajemníkem v Šternberku a od roku 1900 tajemníkem nově ustaveného \"Odborového svazu textilních dělníků\" se sídlem ve Vídni. Roku 1903 zasedl do předsednictva \"Rakouské odborové komise\" a podílel se na odborových sjezdech.\n\nNa počátku století se zapojil do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za volební obvod Čechy 102. Usedl do poslanecké frakce Klub německých sociálních demokratů. Za týž obvod obhájil mandát i ve volbách do Říšské rady roku 1911 a ve vídeňském parlamentu setrval až do zániku monarchie.Profesí byl tajemníkem Svazu textilních dělníků. V parlamentu prosazoval osmihodinovou pracovní dobu a bojoval proti pracovním knížkám pro dělníky. V roce 1916 se podílel na legislativě na podporu nezaměstnaných textilních dělníků, roku 1918 prosadil šestihodinovou pracovní dobu o sobotách.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"), následně od 4. března 1919 do 9. listopadu 1920 jako poslanec Ústavodárného národního shromáždění Rakouska a pak od 10. listopadu 1920 až do své smrti v září 1923 jako poslanec rakouské Národní rady, stále za rakouskou sociálně demokratickou stranu.\n\nKromě toho zastával v poválečném Rakousku i významné vládní posty. V první vládě Karla Rennera, druhé vládě Karla Rennera, třetí vládě Karla Rennera a první vládě Michaela Mayra zastával od 30. října 1918 do 22. října 1920 funkci ministra sociální péče (oficiálně státní tajemník pro sociální péči, od 15. března 1919 státní tajemník pro sociální správu). Kromě toho krátce od 1. července 1920 do 7. července 1920 byl ve třetí Rennerově vládě pověřeným ministrem dopravy (státní tajemník pro dopravní záležitosti). Jeho vládní kariéra vyvrcholila v první vládě Michaela Mayra, v níž od 7. července 1920 do 22. října 1920 působil jako rakouský vicekancléř. Měl podíl na zásadních sociálních reformách. Byly přijaty zákony o penzijním a nemocenském pojištění.\n\nV roce 1921 po odchodu z vlády byl povolán do čela vídeňské dělnické komory. Zde se zaměřoval na kulturní a osvětovou práci mezi dělnictvem. Prosazoval zřizování dělnických knihoven.\n"}
{"id": "975607", "url": "https://cs.wikipedia.org/wiki?curid=975607", "title": "Jared Borgetti", "text": "Jared Borgetti\n\nJared Borgetti (* 14. srpna 1973) je bývalý mexický fotbalový útočník, naposledy hrající za mexický klub Club León FC. Zúčastnil se fotbalového MS 2002 a 2006, Konfederačního poháru FIFA 2001 a 2005, Gold Cupu 2003 a 2007 a Copa América 2001 a 2004. Se 46 góly je nejlepším střelcem mexické reprezentace.\n\n"}
{"id": "975609", "url": "https://cs.wikipedia.org/wiki?curid=975609", "title": "Town car", "text": "Town car\n\nTown car je typ karoserie používaný u starých vozů, který se vyznačoval čtyřmi dveřmi, otevřeným předním prostorem a uzavřeným zadním prostorem. Přední prostor mohl mít stahovací střechu. Tento typ karoserie často využívali majitelé, kteří se chtěli nechat vozit šoférem.\n\nV Evropě je tento typ znám pod jménem Sedanca de Ville, často zkráceně Sedanca, nebo de Ville. Název Sedanca byl představen ve 20. letech španělskou společností Count Salamanca.\n\nNázev vozu Lincoln Town Car byl odvozen od tohoto historického typu karoserie i přes to, že podle definice tento vůz neměl karoserii typu Town car. V roce 1922 nechal Edsel Ford, syn Henryho Forda, vyrobit vůz Lincoln s karoserii typu town car pro osobní využití Henryho Forda.\n\nV prosinci 1928 představil Ford karoserii typu town car u své řady vozů Ford Model A. Ford nakonec vyrobil 1 065 těchto vozů.\nV letech 1940 a 1941 byla názvem Town Car pojmenována limitována série vozů Cadillac Sixty Special. Vůz byl znovu uveden v roce 1949 ve verzi kupé hardtop za použití francouzského výrazu pro tento typ karoserie Cadillac Coupe DeVille a v roce 1956 jako čtyřdveřový hardtop nazvaný Cadillac Series 62 Sedan DeVille.\n\n"}
{"id": "975617", "url": "https://cs.wikipedia.org/wiki?curid=975617", "title": "KAS Eupen", "text": "KAS Eupen\n\nKAS Eupen (německy celým názvem Königliche Allgemeine Sportvereinigung Eupen) je belgický fotbalový klub z města Eupen v německojazyčné oblasti Belgie. Byl založen roku 1945 fúzí s FC Eupen 1920 jako AS Eupen. Domácím hřištěm je Kehrweg Stadion s kapacitou 8 000 míst. Klubové barvy jsou černá a bílá.\n\nNázev KAS Eupen má klub od roku 1995.\n\nKlubové logo ve tvaru štítu (znaku) je provedeno v černé a bílé barvě. Štít je rozdělen na 3 části. Nahoře je na černém pozadí bílý text A*S*E, Uprostřed je na bílém pásu černý text EUPEN, a dole je na černém pozadí stylizovaný znak města Eupen.\n\n\n"}
{"id": "975622", "url": "https://cs.wikipedia.org/wiki?curid=975622", "title": "Mudrci a bloudi", "text": "Mudrci a bloudi\n\nMudrci a bloudi je souhrnný název tří operních aktovek českého skladatele Ilji Hurníka na vlastní libreto; autor \"Mudrce a bloudy\" nazývá „tři obrazy na téma starověké, středověké a soudobé”. Trojice oper vznikla v roce 1968, dosud však nebyla uvedena.\n\nIlja Hurník napsal svou druhou operu brzy po vzniku a úspěšném uvedené první, tj. \"Dáma a lupiči\". Tentokrát se nejedná o jeden ucelený příběh, ale o tři epizody z různých dob spojených jednou myšlenkou: „Mudrci a bloudi jednávají podobně. Nechť divák rozhodne, kdo je kdo.“ Opera byla dokončena roku 1968 (podle Ladislava Šípa 1970). Jednotlivé části trvají každá asi půl hodiny.\n\nV této opeře Hurník navazuje na jeden ze svých vzorů, Bohuslava Martinů. Triptych má hudebně dramatickou formu velmi podobnou jako Martinů \"Hry o Marii\", prostřední příběh o kejklíři by mohl být přímo další epizodou této opery. Oproti Martinů je však Hurníkův hudební jazyk, zkratkovitější a obsažnější, a tím i pro obecenstvo náročnější – zejména i v porovnání s \"Dámou a lupiči\". Hurník se v \"Mudrcích a bloudech\" více než ve své operní prvotině „se zdarem se pokouší o syntézu postupů vycházejících z deklamace textu s postupy založenými na ryzích hudebních formách“.\n\nPrvní část \"Král Šalamoun\" je umným spojením několika motivů ze Starého zákona a chasidských pověstí. Přestože děj je v zásadě typickým hurníkovským apokryfem, v hudbě nepřevládá humor, ale spíše vážná stránka. Objevuje se „starozákonní“ obřadnost a prvním vyvrcholením je procítěný žalozpěv krále Šalamouna nad marností světa. Dalšími výraznými momenty je ptačí výhrůžná píseň, allegro pro virtuózní koloraturní soprán, a závěrečný zpěv Šalamouna na slova Písně písní přecházející do milostného duetu se Šulamít, klenoucího se od vášnivého výbuchu lásky až do intimního ztišení na závěr. Tato část opery se formálně dělí na sedm uzavřených čísel (scén), seřazených na principu kontrastu.\n\nDruhá epizoda \"Kejklíř\" vznikla na námět povídky Anatola France (stejný námět zpracoval Jules Massenet ve své opeře \"Kejklíř u Matky Boží\"). Příběh má podobu středověkého miráklu. V hudebním zpracování tvoří jednu rovinu svět kejklíře: s touto postavou je spojena jednak komická hudba (stejně jako s ostatními komedianty, jejichž vystoupení s Principálem se odehrává na půdorysu polky), ale také zejména lyrická (kejklířovo oslovení hvězd na nebi, jeho romantické vzplanutí k jedné z družiček, jeho orientálně zabarvený zpěv pro Pannu Marii a píseň o bílé lilii). Stejnou váhu má rovina náboženská, reprezentována sbory: zpěv družiček při ranním zdobení oltáře (\"Rosa padá do růže a lilií\"), zpívaný doprovod k pouťové pantomimě o svaté Dorotě, zpívané žalmy mnichů na základě gregoriánského chorálu, jejich sborové vyobcování kejklíře i závěrečné Ave Maria. Zejména v těchto místech navozuje Hurník působivou středověkou atmosféru.\n\nTřetí část pod názvem \"Vynálezce\" je k oběma předchozím značně kontrastní. Její průběh je téměř groteskní: vtipné situace libreta jsou provázeny i přiléhavým hudebním vtipem. Živým humorem se vyznačují scény hádky hasičů na schůzi, jejich společného úsilí o zprovoznění kolegova vynálezu, rusalčino zařizování zázraku, při němž na svého milého rozverně juká a mává z rybníčku, scéna s „korunovací vynálezce“, pochod, s nímž se opilí hasiči vydávají zdolávat požár… Stejně jako u Dvořáka však nakonec rusalka na lásku k člověku tragicky doplácí a celý triptych končí v nečekané vážnosti a zamyšlení.\n\nOpera měla být uvedena brzy po svém vzniku v ostravském divadle, byla však se vyřazena z důvodu náboženského obsahu (rozumí se druhé části trilogie, v níž vystupuje i Panna Marie). Skladatel ji později přepracoval pro konkurz na neprovedenou českou operu v Národním divadle, ale nezvítězil; nová úprava je zpěvnější a mírně zkrácená. Skladatel dlouho usiloval o uvedení \"Mudrců a bloudů\", zvláště po pádu normalizačního režimu, avšak nedožil se ho.\n\n2 flétny, 2 hoboje, 2 klarinety, 2 fagoty; 2 lesní rohy, 2 trubky, 3 pozouny; tympány, bicí souprava, celesta; mandolína, harfa, klavír; smyčce.\n\nPřed soudem krále Šalamouna se odehrává slavná scéna: dvě ženy se přou o to, které z ních patří novorozený chlapec. Šalamoun se zvedá a rozhoduje, že rozetne dítě vedví, aby každá z matek dostala polovinu. Jedna z žen se zděsí a prosí, aby nechal dítě té druhé, jen aby chlapci neubližoval; ta je ta pravá matka. Přítomný lid chválí královu moudrost. Jenže ta selhává, když mu další, zcela malicherný spor přednesou jiné dvě ženy (dokonce jeho vlastní). Šalamoun rozhodnout nechce a nedokáže a obě ženy propouští bez rozsudku. To se však přítomným nelíbí a po straně si vykládají, že král je slaboch.\n\nZklamaný Šalamoun upadá do pesimistických úvah o bezmoci králů a celkové marnosti světa. Mimo jiné přemýšlí o tom, že má plný harém žen, ale k čemu je mu to platné, když krásná Šulamít – jediná, o kterou stojí – jeho lásku neopětuje. Tu si povšimne dvou ptáků za oknem, samečka a samičky. Sameček se před samičkou vychloubá a furiantsky vyhrožuje králi, že zničí jeho i jeho říši. Neví však, co ví každý čtenář Bible – totiž že Šalomoun rozumí ptačí řeči. Král, obávaje se ptačí věštby, pošle na ptáka své stráže a ty ho chytí a předvedou. Šalamoun se ho vyptává, odkud má takovou moc, jakou se chlubí. Zajatec se přiznává, že žádnou moc nemá: to jen chtěl zaimponovat své ženě, která mu prokazovala málo úcty. Ale tím, že se nechal chytit, teď u ní určitě přišel o zbytek respektu… Král s ním cítí mužskou sounáležitost, sám ví, jak je těžké získat u manželek autoritu. Proto ptákovi pomůže: tak, aby to jeho družka oknem viděla, klekne si před ptačím samečkem a úpěnlivě ho prosí o milost pro sebe a své království. Pták mu ji velkomyslně dává a se svou ohromenou samičkou odlétá.\n\nJenže Šalamounovo jednání zahlédli i někteří dvořané a vážnost krále tím v jejich očích dále utrpěla. A co víc, scénu viděla i Šalamounova favoritka Šulamít, jejíž úctu by si král nejvíce přál získat. Ale Šulamít na rozdíl od dvořanů právě v králově pokoře – k níž ho přiměl ne strach, ale láska – poznává jeho velikost. A šťastný Šalamoun obejme svou nejmilejší ženu a začíná své slavné vyznání lásky…\n\nJeště před ránem vstupuje do města kejklíř; oslovuje hvězdičky na nebi. Svítá a chystá se slavnostní pouť, dívky zdobí v kostele oltář a kejklíř se těší, že si při té příležitosti něco vydělá. Ale jeho kousky se mu nechtějí dařit, obecenstvu se nelíbí, děvčata (z nichž jedna se mu zvlášť líbí) ho odmítají a ostatní komedianti vedení Principálem jej vyženou, protože jim svým neumětelstvím kazí představení. Přicházejí mnichové zpívat zbožné litanie a jeden z nich kejklíře dobrotivě vyzve, aby zpíval s nimi. Kejklíř se nadšeně přidá, ale neumí latinské texty, a proto si slova domýšlí podle svého. To ovšem mnichové dlouho nevydrží a neznaboha rovněž vykáží.\n\nNešťastník se uchýlí do kostela, a protože nikdo o jeho umění nestojí, začne předvádět své kousky soše Panny Marie na oltáři. A Panna Marie se nejprve začne usmívat, pak sestoupí z oltáře, zatančí si s ním jeho tanec, pak se vrátí na oltář a opět zkamení. Mniši viděli konec této scény, považují ji však za ďábelské pokušení a křižujíce se kejklíře vyhánějí se slovy „apage Satanas!“ Ale kejklíř už není smutný, ví, jaké milosti se mu dostalo, a přijde jistě zpět Panence Marii zatančit a zazpívat. Mnichové a lid spojují své hlasy v modlitběAve Maria.\n\nV hospodě českého městečka za časů císaře Františka Josefa začíná schůze místního sboru dobrovolných hasičů. Předseda čte prezenční listinu a se zármutkem zjišťuje nepřítomnost mladého hasiče Bohumila [v pozdější verzi: Vendelína], jehož absence jsou již znepokojivé. Za bouřlivé debaty členů spolku však Bohumil dorazí s vlastnoručně sestrojeným vynálezem, jakousi obrovskou a podivnou stříkačkou, která má chrlit vodu přímo z místního rybníčku, aniž by bylo třeba pumpovat. Ale když ji chce Bohumil předvést, stroj ne a ne fungovat. Kolegové hasiči se mu jmou pomáhat dobrou radou i rukama, neohlížejíce se na to, že si zašpiní své „schůzovní“ obleky, ale jejich i Bohumilovo úsilí je bezvýsledné. Schůze se vrací k dennímu pořadu, jen Bohumil sedí smutně u rybníčku.\n\nDo mladého a švarného hasiče se však zamilovala rusalka obývající rybníček a nyní mu chce pomoci kouzlem. Stoupne si doprostřed rybníčku a na její pokyn ze stříkačky tryská mohutný proud vody. Hasiči to vidí a jsou nadšeni. Oslavy dosáhnou vrcholu, když vdova po patronu spolku, baronka von Kozelski, obřadně vyznamenává důmyslného požárníka zlatou helmou po svém nebohém manželovi.\n\nHasiči odcházejí pokračovat ve schůzi a zapíjejí Bohumilův úspěch. Ten jediný je však nespokojen. Jeho vynález nemá fungovat zásahem nadpřirozené moci, ale na základě zákonů techniky. Počne ho opravovat, přičemž vybaví rusalku nářadím a nutí ji přiložit ruku k dílu – tahat za páky, pumpovat a podobně. Na to je však vodní žínka slabá: umí jen zázraky, v technice se nevyzná. Tu vypukne v městečku požár. Opilí hasiči se vyvalí z hospody a s Bohumilovou zázračnou stříkačkou pochodují k ohni. Marně za nimi Bohumil volá, že stříkačka dosud není hotova. A skutečně, stříkačka nestříká – nebohá rusalka, vysílená nezvyklou prací na souši, se nestihla vrátit do rybníčku. Zatímco se požár šíří a zoufalý Bohumil prosí rusalku o pomoc, je už pozdě. „Proč jen jsi včas neuměl přijmout zázrak?“, zní poslední rusalčina výčitka jejímu miláčkovi, než se rozplyne v nic.\n"}
{"id": "975626", "url": "https://cs.wikipedia.org/wiki?curid=975626", "title": "Umělecké dílo ve věku své technické reprodukovatelnosti", "text": "Umělecké dílo ve věku své technické reprodukovatelnosti\n\nUmělecké dílo ve věku své technické reprodukovatelnosti (v originále \"Das Kunstwerk im Zeitalter seiner technischen Reproduzierbarkeit\") je esej Waltera Benjamina z roku 1936. I v dnešní době je jedním z nejcitovanějších děl o dopadu nových médií na umění.\n\nBenjamin je označován jako satelitní osobnost tzv. \"Frankfurtské školy\". Pojmenování Frankfurtská škola užíváme pro skupinu teoretiků, kteří na přelomu dvacátých a třicátých let 20. století působili na Institutu pro sociální výzkum v německém Frankfurtu nad Mohanem. Ve válečných letech byli nuceni opustit Německo a v tomto období působili na Kolumbijské univerzitě. V roce 1949 se opět vrátili do Frankfurtu nad Mohanem. Mezi představitele Frankfurtské školy řadíme mimo Waltera Benjamina i další významné teoretiky: Maxe Horkheimera, Theodora W. Adorna, Herberta Marcuse, Ericha Fromma a další. Zdrojem inspirace pro frankfurtské teoretiky byli především Marx, Hegel a Freud. Zaměřili se na kritickou analýzu podmínek života v moderní kapitalistické společnosti. Příslušníci frankfurtské školy měli zkušenost se zneužitím médií pro propagandu v nacistickém Německu a následně byli svědky rozmachu mediální kultury, zahrnující film, populární hudbu, rozhlas, televizi a další formy masové kultury. Kriticky upozorňovali na industrializaci a komercionalizaci kultury pod nadvládou kapitalistických výrobních vztahů produkující pasivní konzumenty místo aktivních občanů, což Adorno souhrnně označil pojmem \"kulturní průmysl\".\n\nBenjamin v tomto eseji hodnotí dopad moderních technologií na výtvarné umění a popisuje změnu statusu umění v masové kultuře. Na rozdíl od ostatních teoretiků Frankfurtské školy se nevěnuje kritice ideologie jako takové, ale spíše se zaměřuje na projevy každodenní praxe.\n\nKlíčovým pojmem je reprodukce. Benjamin hned v úvodu eseje píše, že díla byla vždy reprodukovatelná. Vše, co člověk dokázal vyrobit, bylo vždy možné napodobit. Takové napodobování prováděli žáci, aby se v umění cvičili, mistři, aby šířili svá díla, a také ti, pro které byl hlavní motivací zisk. Asi největším zlomem byl Gutenbergův vynález knihtisku, který způsobil doslova revoluci ve světě literatury. Dalším zlomovým bodem ve světě umění byl vynález fotografie, který nahradil dosud známé techniky napodobování. S fotografií byla poprvé v procesu obrazové reprodukce zbavena ruka nejdůležitějších uměleckých povinností. Najednou hrálo hlavní roli pouze oko, které hledí do hledáčku objektivu. Jelikož fotografování je mnohokrát rychlejší než kreslení, byl proces obrazové reprodukce urychlen takovým tempem, že mohl držet krok s řečí.\n\nAle i při sebevíc dokonalé reprodukci odpadá \"„Zde a Nyní“\" uměleckého díla. Tím se myslí jeho jedinečná existence na místě, na němž se nachází. Touto jedinečnou existencí a ničím jiným se naplňuje historie, které bylo po celou dobu svého trvání dílo podrobeno. Sem patří jak změny, jež v průběhu doby utrpěla jeho fyzická struktura, tak měnící se vlastnické vztahy, do kterých mohlo vstoupit. Právě toto „Zde a Nyní“ vytváří pravost díla. Kopie Mony Lisy, kterou budeme mít pověšenou v obývacím pokoji, nebude mít nikdy „Zde a Nyní“ Mony Lisy, kterou můžeme vidět v galerii Louvre v Paříži. To, co se ztrácí, nazývá Benjamin slovem aura, kterou můžeme chápat jako zakotvenost díla.\n\nPůvodní způsob zakotvení uměleckého díla v tradici se projevoval v kultu. První díla vznikala ve službě rituálu (magického, později náboženského). Až technická reprodukovatelnost poprvé v historii emancipuje umělecké dílo.\n\"„U filmových děl není technická reprodukovatelnost vnější podmínkou jejich masového šíření, jako je tomu např. u děl literárních nebo malířských. Technická reprodukovatelnost filmových děl je přímo dána technikou jejich výroby. Ta umožňuje nejen co nejbezprostřednější způsob masového šíření děl, nýbrž si je rovnou vynucuje.“\" \n\nBenjamin ale nevidí v technické reprodukovatelnosti pouze negativa. \"„Především se mu umožňuje vycházet vstříc vnímateli, ať již jde o fotografii nebo gramofonovou desku. Katedrála opouští své místo, aby našla umístění v pracovně milovníka umění; sborové dílo, provedené v sále či pod otevřeným nebem, lze poslouchat v pokoji.“\" S různými metodami reprodukce uměleckého díla vzrůstala jeho způsobilost k vystavování. Ve fotografii začíná vystavovací hodnota zcela potlačovat kultovní hodnotu. Především zpočátku se centrem fotografie stala lidská tvář. Zde ještě můžeme pozorovat kultovní hodnotu, a to především na portrétech mrtvých. Zde naposledy vzniká prostor pro auru. Později již volně těkající kontemplace není přiměřená. To můžeme pozorovat především v ilustrovaných magazínech, kdy je pod fotografiemi téměř povinně popisek, který nám dává jasné pokyny, jak fotografii vnímat.\n\nAnalogií sporu mezi malířstvím a fotografií je spor mezi divadlem a filmem. Výsledný umělecký výkon činoherního herce je publiku prezentován prostřednictvím hercovy vlastní osoby; naproti tomu je umělecký výkon filmového herce prezentován prostřednictvím techniky. Filmový herec se nám nikdy nemůže ukázat ve své celistvosti a nikdy nemůže spolupracovat s publikem. Publikum při sledování filmu není rušeno osobním kontaktem s hercem. To je výsada činoherních herců. \"„Auru, která je na scéně okolo Macbetha, nelze oddělit od aury, která pro živé publikum obklopuje herce, jenž roli vytváří. Zvláštnost záběru ve filmovém ateliéru tkví však v tom, že namísto publika staví aparaturu. Aura, která obklopuje představitele, tak nutně mizí – a současně s ní i aura představovaného.“\" Je tedy otázkou, zda filmový herec není pouhou rekvizitou.\n\nDalším zajímavým jevem, který můžeme pozorovat v souvislosti s nástupem nových médií, je otázka autorství. V minulosti stálo proti pár autorům několik tisíc čtenářů. Dnes je každý z nás potenciálním pisatelem. Mizí tedy zásadní rozdíl mezi autorem a publikem. S počtem lidí, kteří se mohou uplatnit na poli literatury, vzrůstá i procentuální zastoupení braků.\n\nWalter Benjamin byl přesvědčen, že nová média mohou nejen napomáhat k udržení statu quo, ale že mohou být stejně dobře využita jako nástroje společenského pokroku. Vedle kritiky konzumní společnosti a pasivity jejich příjemců se v jeho myšlení začíná vytvářet obraz aktivního recipienta, který se nenechá ukolébat obrazy, jež jsou mu předkládány, ale dokáže je sledovat z odstupu, kriticky analyzovat a komentovat.\nEsej zpočátku nevzbudila téměř žádnou pozornost. Zasloužené chvály se jí dostalo až na přelomu 60. a 70. let, kdy se stala kanonickým textem o vztahu umění a moderní kultury.\n"}
{"id": "975629", "url": "https://cs.wikipedia.org/wiki?curid=975629", "title": "Odborné učiliště Vyšehrad", "text": "Odborné učiliště Vyšehrad\n\nOdborné učiliště Vyšehrad bylo založeno 1. listopadu 1943. V dnešní době je jediná budova školy v Praze ve Vratislavově ulici č.p. 6, jde o budovu bývalé vyšehradské radnice. V školním roce 2013/2014 chodí do školy 302 učňů a 25 učitelů a mistrů. V škole je zajišťována jak teoretická výuka, tak praktická, s tím, že učni mohou na praktické vyučování docházet i na pracoviště v obchodních domech, školkách, hotelech atd.\n\n1. listopadu 1943 byla založena speciální pomocná učňovská škola pro absolventy pomocných škol v Prokopově ulici v domě č.p. 100 na Žižkově. Ředitelem školy byl Jiří Bolze a ve škole učilo 8 učitelů. Třídy byly 4 a učňů bylo prvým rokem 53. Roku 1945, jak skončila válka, byla škola přestěhována do domu č.p. 500, ale roku 1947 byla škola přestěhována do větší budovy ve Slezské ulici v Pražských Vinohradech, protože původní budova byla malá a zájem o speciální učiliště se zvyšoval. Roku 1949 byla konečně škole přidělena budova bývalé radnice ve Vratislavově ulici č.p. 6, ve které je škola dodnes. Předtím než se do této budovy přesunulo toto učiliště, sídlilo v budově gymnázium, kvůli kterému byly prostory zrekonstruovány a přestavěny, aby prostory vypadaly jako v každé jiné běžné škole. Protože o studování na této škole byl stále větší zájem, musely se další obory vyučovat na dalších dvou budovách. Budova ve Vratislavově ulici byla také v 90. letech celkově zrekonstruovaná a v modernizacích se pokračuje dodnes, například nedávno byly v prostory v suterénu přeměněny z šaten na kuchyň, šicí dílnu a prádelnu.\n\nNa škole se vyučuje v školním roce 2013/2014 celkem 6 učebních oborů.\n\n\n\n"}
{"id": "975630", "url": "https://cs.wikipedia.org/wiki?curid=975630", "title": "Státní svátky Itálie", "text": "Státní svátky Itálie\n\nToto je seznam státních svátků Itálie. Kromě státních (celonárodních) svátků jsou v Itálii slaveny také lokální svátky svatých patronů (italsky \"festal del santo patrono\"). Jako svátek a den pracovního klidu je chápána také každá neděle.\n\n"}
{"id": "975632", "url": "https://cs.wikipedia.org/wiki?curid=975632", "title": "Open GDF Suez 2014", "text": "Open GDF Suez 2014\n\nOpen GDF Suez 2014 byl tenisový turnaj pořádaný jako součást ženského okruhu WTA Tour, který se hrál v hale Stade Pierre de Coubertin na krytých dvorcích s tvrdým povrchem. Konal se mezi 25. lednem až 2. únorem 2014 ve francouzské metropoli Paříži jako 22. ročník turnaje. Dříve byl známý pod názvem Open Gaz de France.\n\nTurnaj s rozpočtem 710 000 dolarů patřil do kategorie WTA Premier Tournaments. Nejvýše nasazenou hráčkou ve dvouhře se stala pátá tenistka světa Maria Šarapovová z Ruska, která v semifinále nestačila na pozdější vítězku a krajanku Anastasii Pavljučenkovovou. Druhá nasazená Petra Kvitová před zahájením turnaje odstoupila pro virózu. V soutěži ji nahradila další česká hráčka Barbora Záhlavová-Strýcová.\n\n\nNásledující hráčky obdržely divokou kartu do hlavní soutěže:* Caroline Garciaová\n\nNásledující hráčky si zajistily postup do hlavní soutěže v kvalifikaci:\n\n\n\n\nNásledující páry obdržely divokou kartu do hlavní soutěže:\n\n\n\n"}
{"id": "975633", "url": "https://cs.wikipedia.org/wiki?curid=975633", "title": "Paření příze", "text": "Paření příze\n\nPaření příze je tepelná úprava ke zlepšení zpracovatelských a užitných vlastností příze. \nPařením se má zlepšit zejména stabilita (sklon ke smyčkování), objemnost a tepelná stálost příze. \n Vlivem zákrutu dochází v přízi ze staplových vláken k vnitřnímu napětí, ze kterého se materiál snaží uvolnit roztáčením opačným směrem, takže se na přízi tvoří smyčky (viz \"snímek vpravo\"). Tento stav způsobuje značné potíže při soukání, skaní, příp. při dalším zpracování ve tkalcovně nebo pletárně. Poloha vláken v přízi se dá fixovat \n\n\n U filamentů ze zakroucených nekonečných vláken je vedle sklonu ke smyčkování obzvlášť problematické použití jako příze na všívané koberce s řezaným vlasem (např. \"saxony\", \"shag\", \"frieze\"). Bez tepelné stabilizace příze se rozštěpují špičky vlasů a tvoří se „štětce“ (viz \"snímek vpravo\"), které mají silně negativní vliv na vzhled a trvanlivost koberců. \n\nStabilizace se provádí kontinuálním pařením za zvýšeného tlaku nebo směsí horké páry a vzduchu při atmosférickém tlaku. \nTvarované filamenty s nízkou tažností (s \"kontrakcí kadeření\" cca pod 20 %) se však nemají pařit. \n\n\nPaření se provádí po partiích, výrobní postup a doba zpracování (cca 30 minut) jsou závislé na druhu materiálu a dalších faktorech. Zpracování sestává z fází: zahřívání, počáteční vakuum, paření, finální vakuum, vyrovnání tlaku. \n\nPříklad výrobního postupu\n\nVlněná příze: tlak na 88 kPa – 5 minut paření při 80 °C – tlak na 88 kPa – 15 minut paření při 80 °C – tlak na 88 kPa. \n\nV posledních cca 20 letech 20. století bylo ve světě instalováno několik desítek prstencových dopřádacích strojů s přímo napojenými soukacími automaty, tzv. \"linkspinning\". \nMezi předením a soukáním mohl být umístěn pařák (s označením \"Steamatik\", viz \"snímek vpravo\"), ve kterém se příze na potáčích měla stabilizovat ve vakuu a v několika vteřinách sušit. Z pozdější doby nejsou agregáty tohoto druhu známé a v textilních odborných publikacích nebyl dosud popsán ani \"linkspinning\" ani \"Steamatik\". \nFilamentové příze se až do 70. let 20. století pařily rovněž v autoklávech, teprve potom se začaly používat kontinuálně pracující agregáty, kterými probíhá příze volně rozložená na dopravním pásu. \n\nAgregáty se vyrábí v několika variantách, známé jsou zejména\nNa dopravním pásu (šířka 30-50 cm) probíhá současně 50-60 nití rychlostí až 700 m/min., které se po paření automaticky navíjejí na cívky. \n"}
{"id": "975637", "url": "https://cs.wikipedia.org/wiki?curid=975637", "title": "Radio Swiss Classic", "text": "Radio Swiss Classic\n\nRadio Swiss Classic (dříve \"Classic\") je švýcarská rozhlasová stanice veřejnoprávní mediální společnosti SRG SSR. Stanice vysílá 24 hodin denně klasickou hudbu bez přerušení mluveným slovem nebo reklamou. Ve Švýcarsku je šířený prostřednictvím kabelových sítí, v některých regionech prostřednictvím Digital Audio Broadcastingu, v Evropě prostřednictvím satelitů Eutelsat a prostřednictvím Internetu i do celého světa.\n\nSesterskými stanicemi Radio Swiss Classic jsou stanice Radio Swiss Pop a Radio Swiss Jazz.\n\n"}
{"id": "975639", "url": "https://cs.wikipedia.org/wiki?curid=975639", "title": "Návrat Agnieszky H.", "text": "Návrat Agnieszky H.\n\nNávrat Agnieszky H. (2013) je dokumentární film o polské režisérce Agnieszce Hollandové. Tématem je její studium na pražské FAMU v 60. letech 20. století, ve filmu se setkává s bývalými spolužáky, navštěvuje různá místa v Praze, ke kterým se vážou její vzpomínky apod. S filmem se prolínají záběry ze souběžného natáčení televizní série \"Hořící keř\".\n\n"}
{"id": "975641", "url": "https://cs.wikipedia.org/wiki?curid=975641", "title": "Adobe FreeHand", "text": "Adobe FreeHand\n\nAdobe FreeHand (dříve \"Macromedia Freehand\") je už nevyvíjený 2D komerční vektorový grafický editor společnosti Adobe Systems určený především pro profesionální ilustrace, DTP a webovou grafiku. Poslední verze MX (11.0.2) vyšla v roce 2003.\n\n\n"}
{"id": "975642", "url": "https://cs.wikipedia.org/wiki?curid=975642", "title": "Adolf Reitzner", "text": "Adolf Reitzner\n\nAdolf Reitzner (29. května 1871 Doubí – 2. června 1932 Podmokly) ,byl rakouský a český sociálně demokratický politik německé národnosti, na počátku 20. století poslanec Říšské rady, ve 20. letech 20. století starosta Podmokel.\n\nNarodil se v Doubí (Aich). Od roku 1900 žil v Podmoklech a převzal zde vedení místní organizace sociální demokracie.\n\nNa počátku století se zapojil do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za volební obvod Čechy 79. Usedl do poslanecké frakce Klub německých sociálních demokratů.Profesí byl odborovým tajemníkem. V zemských volbách v roce 1908 neúspěšně kandidoval i do Českého zemského sněmu v kurii městské, obvod Mikulášovice, Krásná Lípa atd. Získal ale jen 151 hlasů a poslancem se stal všeněmecký kandidát Robert Hütter.\n\nPozději zastával funkci starosty Podmokel. V této pozici se připomíná k roku 1920. K roku 1924 se uvádí jako bývalý starosta a stávající náměstek starosty tohoto severočeského města. Zároveň zastával úřad předsedy okresní správní komise. V roce 1924 čelil aféře, kdy vzniklo podezření, že jeho syn Ernst Reitzner, majitel místní stavební firmy, získal přes svého otce od města neprávem peníze.\n\nZemřel v červnu 1932.\n"}
{"id": "975645", "url": "https://cs.wikipedia.org/wiki?curid=975645", "title": "Keynote", "text": "Keynote\n\nKeynote je prezentační program, součást kancelářského balíku iWork od společnosti Apple určeného pro operační systémy OS X a iOS. První verze byla vydána 7. ledna 2003. Dříve užívala pro soubory prezentací příponu \".keynote\", nyní \".key\".\n\n"}
{"id": "975648", "url": "https://cs.wikipedia.org/wiki?curid=975648", "title": "Eduard Rieger", "text": "Eduard Rieger\n\nEduard Rieger (15. listopadu 1865 Jirkov – 28. června 1938 Vídeň) byl rakouský a český novinář a sociálně demokratický politik německé národnosti, na přelomu 19. a 20. století poslanec Říšské rady, v meziválečném období poslanec rakouské Národní rady.\n\nVychodil národní a měšťanskou školu a pak pracoval jako tkadlec. Později se zapojil do dělnického hnutí a byl redaktorem sociálně demokratických listů v Liberci, Brně a Vídni (\"Freigeist\", \"Volksfreund\" a \"Arbeiterstimme\"). Z politických důvodů byl opakovaně zatýkán. V roce 1889 a 1891 byl delegátem mezinárodních kongresů socialistů.\n\nNa přelomu století se zapojil do celostátní politiky. Ve volbách do Říšské rady roku 1897 získal mandát v Říšské radě (celostátní zákonodárný sbor) za všeobecnou kurii na Moravě, obvod Šumperk, Rýmařov atd. Za týž obvod uspěl i ve volbách do Říšské rady roku 1901. Mandát obhájil také ve volbách do Říšské rady roku 1907, konaných poprvé podle všeobecného a rovného volebního práva, nyní za obvod Čechy 108. Usedl do poslanecké frakce Klub německých sociálních demokratů. Za týž obvod obhájil mandát i ve volbách do Říšské rady roku 1911 a ve vídeňském parlamentu setrval až do zániku monarchie.Profesně byl k roku 1907 uváděn jako novinář.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"), následně od 4. března 1919 do 9. listopadu 1920 jako poslanec Ústavodárného národního shromáždění Rakouska a pak dlouhodobě (od 10. listopadu 1920 do 1. října 1930 a od 2. prosince 1930 do 17. února 1934) jako poslanec rakouské Národní rady, stále za rakouskou sociálně demokratickou stranu. V parlamentu se soustřeďoval na témata sociální politiky a tiskové svobody.\n\nKromě politické a novinářské činnosti působil i jako dramatik a spisovatel.\n"}
{"id": "975651", "url": "https://cs.wikipedia.org/wiki?curid=975651", "title": "Claudio Suárez", "text": "Claudio Suárez\n\nClaudio Suárez (* 17. prosince 1968) je bývalý mexický fotbalový obránce, naposledy hrající za americký klub Carolina Railhawks. Zúčastnil se fotbalového MS 1994, 1998 a 2006, Konfederačního poháru FIFA 1997, 1999 a 2001 a Copa América 2004. Je rekordmanem v počtu odehraných zápasů za reprezentaci Mexika.\n\n"}
{"id": "975652", "url": "https://cs.wikipedia.org/wiki?curid=975652", "title": "Christina Maslach", "text": "Christina Maslach\n\nChristina Maslach (* 21. ledna 1946, San Francisco, USA) je americká psycholožka a profesorka psychologie na Kalifornské univerzitě v Berkeley. Je známa zejména svým výzkumem syndromu vyhoření.\n\nChristina Maslach získala doktorát z psychologie na Stanford University v roce 1971. V tomto roce také prosazovala zastavení kontroverzního Stanfordského vězeňského experimentu, vedeného psychologem Philipem Zimbardem. Zimbardo uvedl, že z více než 50 lidí, kteří byli s experimentem seznámeni, pouze ona zpochybnila jeho etičnost. Experiment tak byl předčasně ukončen již po šesti dnech namísto po dvou týdnech. \n\nChristina byla již v té době Zimbardovou přítelkyní, později se stala jeho manželkou. Mají spolu dvě dcery.\n\nMaslach popsala čtyřfázový model procesu vyhoření (angl. \"burnout\"):\n\n"}
{"id": "975653", "url": "https://cs.wikipedia.org/wiki?curid=975653", "title": "Rasdroid", "text": "Rasdroid\n\nRasdroid je operační systém, který je podobně jako Raspbian určený pro počítače Raspberry Pi. Rasdroid je založen na operačním systému android, ale je optimalizovaný pro vylepšený hardware Raspberry Pi, zejména APU ARM1176JZF-S, který obsahuje vektorový matematický koprocesor a grafický procesor podporující specifikaci OpenGL ES 2.0.\n"}
{"id": "975655", "url": "https://cs.wikipedia.org/wiki?curid=975655", "title": "Právo na vzdělání", "text": "Právo na vzdělání\n\nPrávo na vzdělání má pro občany, a především pro děti, klíčový význam. Pokud dítě nemá přístup ke vzdělání, nastávají tyto možné důsledky nejen pro dítě, ale i pro společnost, ve které žije:\n\n\nPrávo na vzdělání je zakotveno v článku 33 Listiny základních práv a svobod ČR, který se nachází v hlavě IV. zahrnující Hospodářská, sociální a kulturní práva. Podle tohoto ustanovení má každý právo na bezplatné vzdělávání na základních a středních školách, případně na vysokých školách. V soukromých školách může být vzdělávání poskytované za finanční prostředky. Mít právo na vzdělání znamená, že člověku nesmí být bráněno se vzdělávat. Patří sem rovný přístup každého člověka ke vzdělávacím prostředkům a institucím. Právo na základní vzdělání je chápáno v rozsahu povinné školní docházky. Právo na vzdělání přechází na svobodu tvorby a vědeckého bádání. Přístup ke vzdělání se odvíjí od přijímacích zkoušek na středních, vyšších odborných a vysokých školách a od omezení počtu míst vyšší vzdělávací soustavy. Přesto má každý právo se ucházet o toto vzdělávání. Pokud jako uchazeč není přijat, má právo na vysvětlení. Je zde zakotvené právo zřizovat nestátní školy, a proto by stát měl chránit práva žáků a studentů nejen státních škol, ale i škol nestátních (soukromých). Stát pomáhá při studiu příspěvky – sociálními, ubytovacími či prospěchovými stipendii.\n\nPrávo na vzdělání se vyskytuje i v hlavě III. Listiny – Práva národnostních a etnických menšin. Etnické a národnostní menšiny mají právo na to se vzdělávat ve svém mateřském jazyku. Dále mají právo na užívání mateřského jazyka v úředním styku a na účast při řešení věcí, které se týkají národnostních a etnických menšin. Stát nesmí činit nic, co by vedlo k diskriminaci či vyloučení etnických a národnostních menšin. Listina garantuje tato práva menšin společně s právem na vzdělání bez ohledu na to, o kterou menšinu se jedná. V České republice se toto právo zaměřuje spíše na menšiny, které dlouhodobě žijí na území České republiky. Je třeba rozlišovat právo na vyučování menšinového jazyka a právo na kompletní výuku v menšinovém jazyku. Vyučování v menšinovém jazyku může znesnadňovat integraci menšinových a etnických skupin do většinové společnosti. Školský zákon konkretizuje toto právo na vzdělávání v jejich jazyku. Mateřskou školu pro národnostní menšiny lze zřídit jen pokud se k menšině přihlásí alespoň 8 dětí. Základní školu pro národnostní menšiny, kde se bude vyučovat v jejich jazyku lze zřídit, pokud se k menšině přihlásí alespoň 10 žáků. Střední školu lze zřídit s 12 studenty, kteří se hlásí k určité národnostní menšině.\n\nÚmluva o právech dítěte zaručuje v článku 28 právo dítěte na vzdělání, které zahrnuje:\n\n\nPrávo na vzdělání se ve Všeobecné deklaraci lidských práv vyskytuje v článku 26. Základní vzdělávání by mělo být povinné a bezplatné přinejmenším v základních stupních vzdělávání. Odborné a vyšší vzdělání má být všem stejně přístupné. Vzdělání má dále směřovat k rozvoji lidské osobnosti. Rodiče mají přednostní právo volit druh vzdělání pro své děti.\n\nPrávo na vzdělání je v Mezinárodním paktu o hospodářských, sociálních a kulturních právech zakotvené v článku 13. Rovněž dle tohoto dokumentu by mělo být vzdělávání bezplatné a povinné pro všechny. V tomto paktu je právo na vzdělání navíc rozebráno podle jednotlivých stupňů vzdělání:\nListina základních práv Evropské unie (též Charta základních práv Evropské unie) zaručuje v článku 14 právo na vzdělání a přístup k odbornému a dalšímu vzdělávání. Toto právo zahrnuje možnost získat bezplatné povinné vzdělání. Dle článku 14 odst. 3 mají být v souladu s vnitrostátními právními předpisy respektovány svoboda zakládat vzdělávací zařízení a právo rodičů zajišťovat vzdělání a výchovu svých dětí v souladu s jejich náboženským, filozofickým a pedagogickým přesvědčením.\n\nPůsobnost Listiny základních práv Evropské unie je nicméně podle článku 51 omezena na jedné straně na orgány, instituce a jiné subjekty Evropské unie, a na druhé straně na členské státy Evropské unie při uplatňování práva Evropské unie. Proto nelze z hlediska Listiny základních práv EU posuzovat soulad vnitrostátních právních norem, které nebyly přijaty k provedení norem evropského práva.\nPrávo na vzdělání je zakotveno v článku 2 protokolu č. 1 Evropské úmluvy o lidských právech. Podle tohoto ustanovení nesmí být nikomu odepřeno právo na vzdělání. Toto právo zahrnuje respektování práva rodičů na zajišťování výchovy a vzdělávání dětí v souladu s náboženským a filozofickým přesvědčením rodičů. Ve státech by měl fungovat rovný přístup ke vzdělání. To znamená, že každý má mít právo na stejný přístup k existujícím vzdělávacím institucím a zařízením smluvních států.\nOsoby se zdravotním postižením by měly mít stejné příležitosti a možnosti se vzdělávat jako ostatní a mít přístup k základnímu, střednímu a vysokoškolskému vzdělávání. V dnešní době se prosazuje integrace dětí s postižením do běžných škol. V určitých případech (např. u osob s těžkým mentálním postižením) se v oblasti vzdělávání využívají jiné metody (např. u osob se sluchovým postižením), někdy i jiné cíle než v běžných školách. Přesto by měl mít každý v dostupné formě přístup ke vzdělání. Školy musí mít k dispozici vybavení a pomůcky pro vzdělávání osob se zdravotním postižením tak, aby měly možnost dosáhnout stejné úrovně jako ostatní. Podle Úmluvy o právech osob se zdravotním postižením by jim měla být poskytnuta přiměřená úprava podle individuálních potřeb jako je:\n\n\nMezinárodní klasifikace vzdělávání z roku 1997 je mezinárodní norma pro klasifikaci vzdělávání, kterou zpracovalo UNESCO. V rámci této klasifikace vzdělávání se také uplatňuje právo na vzdělání.\n\nČlenění Mezinárodní klasifikace vzdělávání:\n\n\nKaždý stát ve světě má do určité míry svůj vzdělávací systém, který se postupně vyvíjel. Například ve Francii tvoří mateřské školy součást základního vzdělávání pro děti ve věku od 2 do 11 let. Tyto školy jsou rozděleny do tří stupňů. Nižší stupeň (petite section) je pro děti od 2 do 4 let, střední stupeň (moyenne section) je určený pro děti od 4 do 5 let a vyšší stupeň (grande section) je pro děti ve věku od 5 do 6 let. V Německu je mateřská škola pro děti ve věku od 3 do 6 let. Ve Finsku existují dětská centra (päiväkoti), která se podobají českým mateřským školám a jeslím. Stejně tak i historie vzdělávání je v různých státech odlišná. Ne každý měl v minulosti (i dnes) přístup ke vzdělání. U nás byla zavedena povinná školní docházka Marií Terezií v roce 1774.\n\nVe školách se dále vyučovaly předměty, které se lišily podle doby, kdy byly vyučovány. Například v letech 1927/28 se na středních školách v Čechách, na Moravě a ve Slezsku vyučovaly povinně tyto cizí jazyky: němčina, latina, řečtina, francouzština a angličtina. V České republice se v našich dějinách povinně vyučovala převážně němčina a dnes angličtina. To znamená, že se povinné předměty v průběhu let mění.\n\nSrovnávací pedagogika sahá až do doby antického Řecka a Říma. V této době vznikaly písemné záznamy o výchově mládeže. Ve středověku cestovatelé, diplomaté a obchodníci publikovali své poznatky o školách a vzdělávání v různých zemích a porovnávali je s poměry ve své zemi. Poznatky o vzdělávání postupem času přicházely ze škol v zahraničí (ve Francii, Itálii, Německu apod.). Rozkvět srovnávací pedagogiky nastal ve 20. století v Evropě a v USA. Zakládaly se vědecké asociace a ústavy pro dokumentaci vzdělávacích systémů. Popisy vzdělávacích systémů byly vydávány především ze strany UNESCO, které se zaměřilo na rozvojové země.\n\n\n"}
{"id": "975656", "url": "https://cs.wikipedia.org/wiki?curid=975656", "title": "Vilík (postava)", "text": "Vilík (postava)\n\nVilík je postava knihy a seriálu Včelka Mája. Je nejlepším kamarádem včelky Máji, se kterou je nerozlučný.\n\nJde pravděpodobně o trubce, je líný, dosti bojácný a nesnáší nebezpečí. S Májou vychází velmi dobře, i když se mu vůbec nelíbí dobrodružství, do kterých se Mája pouští. Jeho nejoblíbenější činnost je spaní a cpaní se nektarem. Zatímco v předchozích sériích s Májou trávil všechen čas na louce, tak v 3. sérii přespává v úlu a je s Májou jen přes den. Povahou je to kliďas, ale myslí především na sebe. Ze začátku se choval špatně k myšákovi Alexandrovi, ale pak ho to přešlo, také je občas škodolibý. Oproti 1. a 2. sérii u něj došlo v 3. sérii k výraznější změně povahy, ve 3. sérii je přátelštější, přejícný a důvěřivý. Stejně jako Mája se stal jednou dočasně součástí mravenčí kolonie, protože si kvůli ztrátě paměti myslel, že je mravenec. Také jednou málem umřel hlady, protože si nedokázal najít nektar.\n\nBarvu a tvar těla má stejnou jako Mája. Hlavu má většinou v 1. a 2. sérii kulatou, ale ve 3. sérii je jeho hlava velmi šišatá. Vlasy má tmavě hnědé a upravené jako pankáč. Podobně jako Mája má i Vilík v kreslené verzi pro plakáty a obrázky oči u sebe a o něco hustější vlasy. Stejně jako Mája je ve 3. sérii mnohem hubenější než v předchozích sériích.\n\n\n\n"}
{"id": "975658", "url": "https://cs.wikipedia.org/wiki?curid=975658", "title": "Disk Google", "text": "Disk Google\n\nDisk Google () je webové úložiště dat provozované společností Google, které využívá cloud computingu a umožňuje uživateli úschovu a sdílení dat. Služba byla uvedena do provozu 24. dubna 2012 a v listopadu 2013 měla 120 miliónů aktivních uživatelů.\n\nSlužba zahrnuje také on-line kancelářský balík Google Docs. Součástí úložiště je Google Apps Script, Javascript běžící na serverech Googlu.\n\nPůvodně uživatelům služba zdarma poskytovala 5GB úložného prostoru na účet včetně fotek Picasa a mailů v Gmailu, později hodnotu zvedla na 15GB. Další úložný prostor až do 30 TB si lze pronajímat.\n\nV roce 2017 byl Google Drive jedním z nejoblíbenějších serverů pro sdílení pirátského obsahu, jiná úložiště byla používána v řádově menším rozsahu.<ref name=\"root.cz/clanky/pirateni-pomoci-torrentu-uz-tolik-nefrci-ve-velkem-se-sdili-i-pres-google-drive\"></ref> Jenom za říjen 2017 dostal Google přes 4700 DMCA žádostí o stažení obsahu, ve kterých se objevovaly až desítky odkazů. Výhodou Google Drive proti jiným službám je možnost založení účtu bez ověřování a možnost přehrávání některý formátů přímo v prohlížeči.\n\n"}
{"id": "975660", "url": "https://cs.wikipedia.org/wiki?curid=975660", "title": "Košická dohoda", "text": "Košická dohoda\n\nKošická dohoda byla dohodou z roku 1384, podle níž nastoupila na polský trůn mladší dcera uherského krále Ludvíka Velikého Hedvika z Anjou (jako polská královna Hedvika I.).\n\nNa uprázdněný polský trůn po Ludvíku I. měl původně nastoupit snoubenec jeho starší dcery Marie z Anjou Zikmund Lucemburský. Marie však byla korunována uherskou královnou a regentkou během její nezletilosti se stala královna vdova Alžběta Kotromanićová. Polská šlechta odmítla přijmout Zikmunda za svého krále, ale byla ochotna jednat o přijetí Mariiny mladší sestry Hedviky na polský trůn. Podmínkou bylo její trvalé zdržování se v Polsku. Po předchozích jednáních v květnu a červnu 1384 došlo v Košicích k dohodě mezi oběma stranami, kterou zprostředkoval vlivný rod Gorjanských. (Mikuláš I. Gorjanský byl rádcem královny-regentky Alžběty).\n\nHedviku z Anjou byla korunována v Krakově 15. října 1384. Navzdory svému předchozímu zasnoubení s Vilémem Rakouským byla po korunovaci z politických důvodů nucena vzít si litevského velkoknížete Jagiella, od roku 1386 polského krále Vladislava II. Jagella. Dynastie Jagellonců vládla v Polsku posléze nepřetržitě do roku 1572.\n\n"}
{"id": "975665", "url": "https://cs.wikipedia.org/wiki?curid=975665", "title": "Mikuláš I. Gorjanský", "text": "Mikuláš I. Gorjanský\n\nMikuláš I. Gorjanský ( \"Nikola I. Gorjanski\", \"Miklós Garai\", dříve též \"Mikuláš I. Garay / Garai\") nebo Mikuláš Gorjanský starší († 25. července 1386) byl uherský palatin (1375-1385) a bratislavský župan.\n\nJméno je odvozeno od rodinného sídla \"Gorjani\" též \"Gorjana\" ( \"Gara\"). V různých pramenech se uvádí pod různým zněním, například, původně i \"De Gara\" nebo jen \"Gara\", poslovenštěně \"z Gorjan\"', nebo původně \"Garay\", \"Garai\" poslovenštěně na \"Garaj\".\n\nJako uherský palatin se po smrti Ludvíka I. z Anjou stal rádcem a milencem jeho vdovy Alžběty, která nechala za uherskou královnu korunovat svou desetiletou dceru Marii a vládla jejím jménem. Ludvík přislíbil Marii za manželku Zikmundovi Lucemburskému, avšak Alžběta ji pod vlivem Mikuláše Gorjanského chtěla provdat za Ludvíka Orleánského. Tím způsobila rozštěpení uherské šlechty na přívržence Zikmunda a přívržence Alžběty a na třetí tábor, který podporoval v nároku na trůn Karla Malého z neapolské větve Anjouovců.\n\nAlžběta se spoléhala na Karlův slib, který dal ještě Ludvíku I., že neohrozí práva jeho dcer na uherský trůn. Přesto se však dal Karel v roce 1385 korunovat uherským králem. Alžběta se mu pomstila tak, že na něj připravila atentát, který provedl Blažej Forgáč.\n\nStoupenci Karla Malého 25. července 1386 zajali Alžbětu, Marii, Mikuláše I. Gorjanského a Blažeje Forgáče cestou na hrad Gorjany patřící Mikuláši I. Gorjanskému. Zatčení se uskutečnilo pravděpodobně na žádost Mariina sedmnáctiletého manžela Zikmunda Lucemburského. Mikuláše I. Gorjanského spolu s Blažejem sťali v Gorjaně a jejich hlavy poslali vdově po Karlovi Malém do města Neapol. Tělo bylo pohřbeno ve františkánském kostele v Šikloši, dochovaný náhrobek je z červeného mramoru a je uložený v depozitáři v Budapešti..\n\n\n"}
{"id": "975666", "url": "https://cs.wikipedia.org/wiki?curid=975666", "title": "Karklė", "text": "Karklė\n\nNázev Karklė může znamenat:\n"}
{"id": "975667", "url": "https://cs.wikipedia.org/wiki?curid=975667", "title": "Mikuláš II. Gorjanský", "text": "Mikuláš II. Gorjanský\n\nMikuláš II. Gorjanský nebo Mikuláš Gorjanský mladší ( \"Nikola II. Gorjanski\", \"Garai Miklós \", 1367 - 1433) byl uherský palatin a bán Chorvatska, Slavonie a Dalmácie jakož i Mačvy, Usory, Bačky a Banátu a také švagr krále Zikmunda, jehož byl spolehlivým přítelem a oddaným přívržencem a na jehož dvoře zastával významný post. Byl jedním ze zakládajích členů Dračího řádu a opakovaně býval jmenován místodržitelem království.\n\nNarodil se jako syn uherského palatína Mikuláše I. Gorjanského, který byl popraven v době sporu o uherský trůn, kdy stál na straně královny Alžběty. Mikuláš se na rozdíl od otce přiklonil na stranu Zikmunda Lucemburského a soustředil okolo sebe tzv. šiklóšskou ligu, která roku 1401 zachránila zajatého krále z rukou nespokojených uherských magnátů, kteří mu zazlívali obsazování zemských úřadů cizinci a nemravný život. Zaručil se vlastním synem a dosáhl tak převozu panovníka na svůj hrad Šiklóš. Výsledkem byla dohoda a Zikmundovy a Mikulášovy zásnuby s dcerami Heřmana Celjského Václav IV. ocenil Mikulášovu zásluhu na propuštění bratra rentou a přijetím do svého rytířského řádu. Zikmund roku 1402 jmenoval Mikuláše uherským palatínem a Mikuláš v následné občanské válce o uherskou korunu zůstal věrně stát na jeho straně. Měl na Zikmunda velký vliv, roku 1408 byl společně se synem Janem jedním ze zakládajích členů Dračího řádu a roku 1416 mu král udělil výsadu ozdobit svůj erb zlatou korunou. V roce 1420 doprovázel krále do Čech, kde se nechal Zikmund korunovat českým králem. V čase královy nepřítomnosti býval společně s královnou a ostřihomským arcibiskupem místodržitelem království. Král jej opakovaně pověřoval diplomatickými misemi do Polska a západní Evropy. Zemřel po nemoci roku 1433.\n\n"}
{"id": "975671", "url": "https://cs.wikipedia.org/wiki?curid=975671", "title": "Anton Schrammel", "text": "Anton Schrammel\n\nAnton Schrammel (13. listopadu 1854 Vídeň – 12. března 1917 Vídeň) byl rakouský a český odborový funkcionář a sociálně demokratický politik německé národnosti, na přelomu 19. a 20. století poslanec Říšské rady.\n\nByl synem průvodčího na železnici. Po předčasné smrti svých rodičů musel přerušit školní studia a vyučil se. Jako učeň prošel na vandru celou Evropu, po letech se vrátil do vlasti a s Jakobem Reumannem založili ve Vídni odborové sdružení soustružníků. Kvůli své politické činnosti byl propuštěn z práce a roku 1891 začal redigovat list \"Fachblatt der Drechsler\". Od roku 1892 byl členem předsednictva sociálně demokratické strany. V roce 1894 byl odsouzen na šest měsíců do těžkého žaláře. Od roku 1896 vydával list \"Gleichheit\" v Neunkirchenu.\n\nV roce 1898 se přestěhoval do Ústí nad Labem. Zde vydával list \"Volksrecht\". Působil též v Litoměřicích. V roce 1906 se vrátil do Vídně a byl zde tajemníkem odborového sdružení dělníků v chemickém průmyslu. Od roku 1907 byl členem odborové komise.\n\nNa přelomu století se zapojil do celostátní politiky. Ve volbách do Říšské rady roku 1897 získal jako jeden z prvních rakouských sociálních demokratů mandát v Říšské radě (celostátní zákonodárný sbor) za všeobecnou kurii, obvod Litoměřice, Ústí atd. Do vídeňského parlamentu se vrátil po volbách do Říšské rady roku 1907, konaných poprvé podle všeobecného a rovného volebního práva, nyní za obvod Čechy 81. Usedl do poslanecké frakce Klub německých sociálních demokratů.Profesně byl k roku 1907 uváděn jako odborový tajemník.\n\nV letech 1907, 1910 a 1912 byl delegátem na mezinárodních kongresech Internacionály.\n"}
{"id": "975672", "url": "https://cs.wikipedia.org/wiki?curid=975672", "title": "Křemenice (Chloumecký hřbet)", "text": "Křemenice (Chloumecký hřbet)\n\nKřemenice (336 m n. m.) je vrch v okrese Mladá Boleslav Středočeského kraje. Leží asi 1,5 km západně od obce Domousnice na příslušném katastrálním území a území obce Lhotky.\n\nVrch či návrší Křemenice leží na východním konci a při severní hraně Chloumeckého hřbetu. Je to odlehlík protažený ve směru ZSZ–VJV (se dvěma méně zřetelnými vrcholky na jihovýchodě) na rozsáhlém nesouměrném hrásťovém hřbetu s příkřejšími severními svahy. Vrchol tvoří druhohorní vápnité pískovce, pod nimiž ve svazích plošiny vystupují svrchnoturonské slínovce. Svahy hřbetu jsou složeny z vápnitých jílovců. V lokalitě převažují acidofilní doubravy, okolo rostou jehličnany. Křemenice je součástí přírodního parku Čížovky.\n\nVrch náleží do celku Jičínská pahorkatina, podcelku Turnovská pahorkatina a okrsku Chloumecký hřbet.\n\nNejbližší dojezd automobilem je do Domousnic a Lhotek. Obě sídla spojuje modrá turistická trasa vedoucí přes vrcholovou plošinu Křemenice.\n"}
{"id": "975674", "url": "https://cs.wikipedia.org/wiki?curid=975674", "title": "Pentapolitana", "text": "Pentapolitana\n\nPentapolitana (jiné názvy: Pentapolis, Pětiměstí; \"Quinque liberae regiaeque civitetas partium superiorium\") byl městský svaz, sdružení pěti nejvýznamnějších hornouherských svobodných královských měst (Košice, Levoča, Bardejov, Prešov a Sabinov). V popředí tohoto spojenectví stály převážně obchodně-ekonomické zájmy členských měst. Pentapolitana hrála významnou roli zejména v tranzitním obchodě, protože v daném regionu se křižovaly staré tranzitní cesty ve směru jih - sever a západ - východ.\nPrvní písemnou zmínkou o svazku je záznam ze shromáždění všech pěti míst v Košicích v roce 1412. Mimo jiné se zde delegáti dohodli na společném postupu proti provinilcům, resp. dlužníkům. Ze záznamu vyplývá, že schůze členských měst se konaly již před tímto rokem. Město Sabinov se přidružilo k spolku natrvalo od 80.let 15. století i na přímluvu krále. Ačkoli mělo malý počet obyvatel, právně bylo rovnocenné (převzalo košické městské právo) a opevněné. Až od poloviny 17. století města k sobě přibrala i Kežmarok, s nímž byla Levoča ve stoletém sporu o právo skladu. Z Pětiměstí se tak v jeho závěrečné fázi stalo Šestiměstí. \n\nVedoucí postavení v tomto sdružení měly Košice, kde se nejčastěji konaly pravidelné porady zástupců měst. Služby Pentapolitany a její výborné zahraniční kontakty využíval i panovník, královské úřady a velmoži. Politický i hospodářský význam Pentapolitany vzrostl po bitvě u Moháče (r. 1526). V roce 1549 přijala tato města v rámci šíření reformace společné vyznání, tzv. Confessio Pentapolitana, ve kterém se přihlásila k evangelického církvi augsburského vyznání. Text konfese připravil Bardejovský humanistický myslitel Leonard Stöckel. Městské svazy i Pentapolitana zanikly počátkem druhé poloviny 19. století v období Bachova absolutismu.\nVrcholným orgánem samosprávy Pentapolitany bylo shromáždění delegátů, které mělo v hospodářské oblasti řemeslné výroby a cechů roli celokrajského regulátora - sněmu. Jeho usnesení se týkala všech měst a tržních osad v kraji, tedy i důlních a zeměpanských. Shromáždění rozhodovalo, zda se má, nebo nemá svolat celokrajský sněm některého řemesla. Často si shromáždění přivlastňovalo i právo udělovat cechovní artikuly, řešit spory mezi cechy a mistry, kontrolovat dílny, zasahovat do vnitřního života a soudnictví cechů, do vztahu cechů k metropolitnímu cechu, omezovat nákladnost v ošacování a hostinách jednotlivých vrstev měšťanů a podobně. Na shromáždění Pentapolitany také záviselo svolávání celokrajských schůzí kněží nebo církevní synody do některého města. \n\nPrávo svolat shromáždění mělo každé z pěti měst, pokud se o místě dohodlo s alespoň jedním sousedícím členem. K naléhavým důvodům svolání patřila nová královské opatření, zprávy z ciziny, zprávy o válce nebo hrozícím útoku zbojníků, konflikty a násilí úřadů a šlechty, požadavky hornouherského kapitána, Královské komory, resp. Spišské komory. Dalšími důvody svolání byly přírodní katastrofa, dar a účast na královské svatbě či korunovaci, slavnost uvedení do nejvyšších hodností v kraji a zemi, vyslání poselství do ciziny, na sněm, dvůr, ochranný doprovod avizované karavaně kupců, peníze na podplacení celníků, hodnostářů a pod .\n\nPentapolitana měla dobře vypracovaný systém zpravodajství. Poštu doručovali kurýři - běžci, doručený list muselo dotyčné město odepsat a co nejrychleji odeslat sousednímu městu ve směru Košice - Prešov - Bardejov - Sabinov - Levoča, resp. Levoča - Košice, Levoča - Prešov a podobně. Jejich kontakty se zahraničím byly všeobecně známy a využíval jich i panovník, královské úřady a důležití šlechtici. \n\nPentapolitana byla respektovaným stavovským orgánem měšťanů. Král, hornouhorskýh kapitán, hrabě Spišské komory, domácí i zahraniční města a knížata se často obraceli jen na jedno z měst (nejčastěji Košice) s tím, aby už dále informovalo ostatní města. Společně se svazu ukládaly i povinnosti, vyslání žoldáků, kontribuce, výzbroj, peněžité dávky a pod. Takové povinné výdaje, ale i výdaje reprezentační (delegace, dary, pohoštění) dělila si členské města podle starého zvyku v poměru:\nV případě vzniku sporů mezi jednotlivými městy konala se dílčí zasedání. Tak tomu bylo během sporu s Košicemi pro nepropouštění vín, s Bardejovem kvůli bělení tkanin v Prešově (monopol měly Bardejov a Košice), s Levočou pro odpírání poslušnosti košickým metropolitním cechům. Navzdory zmíněným konfliktům bylo společenství soudržným svazem a po každém takovém konfliktu se shrnul program obnovy konkordát (\"concordia\"- tak samo sebe označovalo společenství). V roce 1571 byly dohodnuty tyto body, které charakterizují atmosféru doby:\nPoslední bod odkazoval na města Svazu hornouhorských báňských měst, do kterého patřily (v hodnostním pořadí) Gelnica, Smolník, Rudabánya, Jasov, Telkibánya, Rožňava a Spišská Nová Ves. Společenství Sedmi báňských měst s Pentapolitanou úzce spolupracovalo ve vojenských záležitostech. Tato města se také finančně podílela na vylepšování košického městského opevnění. Ve věcech řemesel a cechů byl báňským městům odvolací instancí metropolitní cech v Košicích, resp. shromáždění Pentapolitany.\n"}
{"id": "975675", "url": "https://cs.wikipedia.org/wiki?curid=975675", "title": "PTT Pattaya Open 2014", "text": "PTT Pattaya Open 2014\n\nPTT Pattaya Open 2014 byl tenisový turnaj pořádaný jako součást ženského okruhu WTA Tour, který se hrál v areálu Dusit Thani Hotel na otevřených dvorcích s tvrdým povrchem. Konal se mezi 27. lednem až 2. únorem 2014 v thajském městě Pattaya jako 23. ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře byla patnáctá tenistka světa Sabine Lisická z Německa, která před druhým kolem z turnaje odstoupila pro zranění pravého ramena.\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "975676", "url": "https://cs.wikipedia.org/wiki?curid=975676", "title": "Leopold Winarsky", "text": "Leopold Winarsky\n\nLeopold Winarsky (20. dubna 1873 Brno – 22. listopadu 1915 Vídeň) byl rakouský a český sociálně demokratický politik německé národnosti, na počátku 20. století poslanec Říšské rady.\n\nByl synem čalouníka. Otec zemřel, když Leopoldovi byly tři roky. Matka se pak s ním přestěhovala do Vídně. Vyučil se rovněž čalouníkem a zapojil se do dělnického vzdělávacího spolku. Na jeho popud zde byl v listopadu 1894 založen spolek mladých dělníků. Několik měsíců strávil z politických důvodů ve vězení. Pak se zapojil do struktur sociální demokracie. Byl pokladníkem a od roku 1898 spolupracovníkem ústředního výboru. Roku 1906 byl jako první sociální demokrat zvolen do obecní rady ve vídeňské čtvrti Brigittenau.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Čechy 101. Usedl do poslanecké frakce Klub německých sociálních demokratů. Mandát obhájil ve volbách do Říšské rady roku 1911, nyní za obvod Dolní Rakousy 8. Ve vídeňském parlamentu setrval do své smrti roku 1915.Profesně byl k roku 1907 uváděn jako obecní radní a tajemník sociálně demokratické strany. Na Říšské radě se zasazoval o práva dělnických učňů a vystupoval pro zákaz večerního a nedělního vyučování na živnostenských školách.\n\nV roce 1914 musel narukovat do rakousko-uherské armády, ale kvůli těžkému onemocnění byl z armády propuštěn. Krátce poté roku 1915 zemřel.\n"}
{"id": "975680", "url": "https://cs.wikipedia.org/wiki?curid=975680", "title": "Společnost Zlatá Praha", "text": "Společnost Zlatá Praha\n\nSpolečnost Zlatá Praha je jednou z pražských hospodských přístolních společností. Byla založena v 60. letech 20. století v Praze a v současné době je zřejmě i zároveň jednou z nejstarších společností tohoto druhu – kontinuálně fungujícího sdružení přátel, intelektuálů a umělců.\n\nZlatá Praha nemá členy, nelze do ní vstoupit ani z ní vystoupit, či být vyloučen. Příslušnost ke Zlaté Praze je nutno cítit v srdci, být akceptován ostatními a lze si ji i vysedět. Programem, smyslem a cílem Zlaté Prahy je pití piva a u této činnosti se co nejlépe pobavit, a to i kulturně, sportovně apod. K tomuto kratochvilnému prožívání života tak v hojné míře přispívala a přispívá nadsázka, humor, ironie a společné akce. \n\nZa komunistické totality se ani v Československu nevyhynula přirozená lidská potřeba setkávání, komunikace a vyjadřování. Jen se přelila do bytů, chalup či chat, hospodských zařízení a polouzavřených komunit lidí, kteří se snažili navzdory marasmu doby bavit, setkávat a užívat si života. Politika a svobodné veřejné vyjádření sice zmizely, ale zároveň paradoxně jakýkoliv odlišný a svobodný čin byl vnímán jako politický akt, ohrožující monolit komunistické totality a její snahy o maximální kontrolu nad člověkem. Proto se v každodenním životě používal jinotaj, nadsázka, humor, groteska, ironie a happening.\n\nKonzumace pivního moku má v českých zemích dlouhou tradici a s ní je spojen i vznik a rozvíjení tradice stolních společností. V 60. letech 20. století se této tradici mimořádně dařilo v pražském podhradí na Malé Straně, kde byla řada hospodských zařízení s příležitostí k setkávání a zábavě u piva. Scházely se zde skupiny soustřeďující se do hospod na Malé Straně, především v Nerudově a přilehlých ulicích.\n\nZrod Zlaté Prahy lze datovat na začátek 60. let 20. století, kdy se skupiny tehdy ještě převážně středoškolských studentů začaly scházet v pivnicích U Glaubiců, U dvou slunců, U krále Brabantského, U tří zlatých trojek, U dvou srdců, a především v pivnici U Bonaparta. Pivnice U Bonaparta se stala hlavním stanovištěm spolku Zlatá Praha. Bonapart se časem proměnil v důležité stanoviště mladých intelektuálů, výtvarníků, přátel, kdy zde vedle spolku Zlatá Praha, jenž se takto začal nazývat začátkem 70. let, sedávali u svých stolů též přátelé ze spolku Pohodlí, Klubu přátel Glenna Millera, přezdívaného Planeta Opic, spolku Karla Hynka Máchy, výtvarníků sdružených v Paletě vlasti a dalších, z nichž mnohé existují dodnes. \n\nAčkoliv byla Zlatá Praha neoficiální spolek a sdružení přátel, první oficiální zmínka o existenci a jejím fungování se objevila již záhy po jejím založení v časopise Mladý Svět.\n\nVětšina členů Zlaté Prahy pocházela původně především z pražských Dejvic. Zlatá Praha se od počátku skládala především z lidí, přátel, spolužáků znajících se z dejvické Hanspaulky, osady Baba, spolužáků z gymnázia Velvarská, později vysokých škol zejména ČVUT a VŠCHT nedaleko Vítězného náměstí (tehdy VŘSR), k nimž postupně přibývali další spřízněné duše, jež spojovala náklonnost k pivu a společný pohled na život. Členové těchto malostranských a hradčanských společností se navzájem zvali na své četné akce a utužovali tak dobré vztahy.\n\nV 90. letech přestal být Bonapart příznivým prostředím pro scházení stolních společností. ZP se nejprve přesunula k Černému volovi, pak na krátko do Břevnova do hostince Na Hrádku, poté na několik let do Zlaté trumpety U Týna, provozované členem ZP Václavem Janderou, následně do Aventina v Purkyněho ulici a nakonec do Šatlavy v Saské ulici.\n\nPři setkávání u piva v hospodě U Bonaparta se mezi členy spolku zrodila občas idea uskutečnit akci či happening, jenž by lehce rozčeřily \"stojaté vody\" piva a kouře malostranských hospod. \n\nPles Zlaté Prahy: Každoročně pořádaný uzavřený ples členů společenství s množstvím zábavných vložek k obecnému pobavení přítomných dam i pánů. Vždy je nutný společenský oblek a šaty, pánové též čerstvou květinu v klopě. První ples se konal roku 1971 v restauraci Letenský zámeček a tradice nebyla nikdy přerušena. Tradičně jej zahajují hornisté Národního divadla, otevírá jej předtančení nastudované členy ZP a jejich dámami sdružených ve skupině Krok sun krok a program zpestřuje vystoupení pěveckého sboru Zlatohlas. \n\nParník Zlaté Prahy: Organizované setkání Zlaté Prahy na parníku a následná plavba po Vltavě. Akce byla poprvé zorganizovaná v květnu roku 1970 s cílem pobavení a výletu pro uzavřenou společnost Zlatopražáků s jejich dámským doprovodem. Happeningy se uskutečňovaly v kostýmním duchu doby krátce před první světovou válkou. Tato tradice však důsledku vysoké finanční náročnosti po několika letech zanikla. \n\nKalendář Zlaté Prahy: Od roku 1975 každoročně pořádané setkání a fotografování členů Zlatopražáků. Každý kalendář je vždy pojat tematicky. S tím je též spojeno kostýmové ustrojení fotografovaných členů, zvolená scenérie a pozadí pro skupinovou fotku. Výsledná fotka je následně zakomponována do plakátové formy obsahující v dolní části plakátu kalendárium pro daný rok. Téma a následný název celého kalendáře pro daný rok je vždy dlouho diskutován a autor vítězného návrhu jej pak produkuje. Na kalendářích Zlaté Prahy býval též přítomen čestný prezident – Bohumil Hrabal – Bohumil Hrabal. Autoři fotek jsou fotografka Marie Bonaventurová a dále fotografové Jiří Stach, Josef Richter, Jan Schröder, Jaromír Komárek, František Heřman, Jiří Šámal, Jaroslav Kučera.\n\nKlobouk Zlaté Prahy: ZP pravidelně zahajovala letní sezónu výjezdem na akci Klobouk. Všichni účastníci měli předepsanou ústroj, jíž vévodil stylový klobouk. Na místo určení se dojelo vlakem, další přesuny se pak konaly autostopem. Postupně akci převzala cyklistická sekce a veškeré pohyby se konaly na kolech. Klobouk začínal volbou šerifa a jeho zástupce (deputyho), a také šerpy, chlapce pro všechno. Program se tvořily neustálé nejrůznější soutěže a hry, dovednostní, sportovní, znalostní a jiné. Na závěr byli vyhlašováni vítězové, kteří pozvali poražené na vydatnou hostinu. Tradice výjezdních Klobouků byla ukončena v roce 2016.\n\nPro zpestření hospodských pobytů se pořádají nejrůznější soutěže, například o nejlepší báseň na téma Co mi dala a vzala ZP, o nejlepší obraz, fotografii, nejchutnější sekanou, polévku, pomazánku či jiné pokrmy. Pravidelně se též pořádá karetní turnaj ve hře “Prší” jako memoriál Emila Duchoně.\n\nJinak zásadně neřiditelný spolek se pokoušel usměrňovat systém prezidentů. Těmi se stali ti, kteří dosáhli 60 let. Inaugurováni byli vždy na oslavě tohoto svého životního jubilea, kterou pro potěchu ostatních uspořádali. Po té, co “došla” zásoba prezidentských kandidátů, nahradil je systém rotujících guvernérů s funkčním obdobím kryjícím se s právě aktuální roční dobou.\n\n"}
{"id": "975683", "url": "https://cs.wikipedia.org/wiki?curid=975683", "title": "František Vešeléni", "text": "František Vešeléni\n\nFrantišek Vešeléni (starší pravopis \"František Wesselényi\", historickým pravopisem i Wesselini; v moderní maďarštině \"Wesselényi Ferenc\"; 1605, Slovenská Ľupča – 27. března 1667, Slovenská Ľupča) byl uherský podžupan, vojenský kapitán Horního Uherska. Vůdce protihabsburského spiknutí.\n\n\nByl příslušníkem šlechtického rodu pocházejícího z Novohradu. Studoval na jezuitském kolegiu v Trnavě, kde konvertoval na katolickou víru.\n\nSloužil v protiturecké armádě barona Tomáša Bosniaka z Veľkého Bielu a Šuran, svého tchána; v roce 1644 se stal jeho nástupcem ve funkci kapitána Fiľakovského hradu. V roce 1647 byl jmenován do funkce hlavního kapitána Horních Uher, v roce 1655 se stal palatinem, 1660 županem Gemerské a poté i Pešťské župy. V roce 1662 byl vyznamenán španělským Řádem zlatého rouna, roku 1664 byl povýšen do hraběcího stavu s predikátem z Hadad.\n\nByl vojenským velitelem v boji proti Turkům i Švédům a jejich spojencům. Stál v čele uherských magnátů při vystoupení proti Habsburkům (podle něj bylo nazváno Vešeléniho spiknutí). Zemřel však dříve, než mohl své záměry realizovat a dříve než byla činnost skupiny odhalena.\n\nPochován je v Muráni.\n\n"}
{"id": "975684", "url": "https://cs.wikipedia.org/wiki?curid=975684", "title": "Mátyásdomb", "text": "Mátyásdomb\n\nMátyásdomb je obec v Maďarsku v župě Fejér v okrese Enying.\n\nMá rozlohu 35,39 km² a v roce 2013 zde žilo 791 obyvatel.\n\nVesnice byla založena v roce 1952, nicméně své předchůdce měla už ve středověku. Jméno Mátyásdomb získala obec v červnu 1952 na počest Mátyáse Rákosiho, který tento rok slavil šedesáté narozeniny. V roce 1958 zde stálo už 193 domů.\n"}
{"id": "975685", "url": "https://cs.wikipedia.org/wiki?curid=975685", "title": "Green Lantern (film)", "text": "Green Lantern (film)\n\nGreen Lantern je americký akční sci-fi film z roku 2011 natočený Martinem Campbellem podle stejnojmenného komiksu vydavatelství DC Comics. Titulní roli testovacího pilota Hala Jordana, který je vybrán, aby se stal prvním lidským členem Sboru Green Lantern, ztvárnil Ryan Reynolds. Hal získá prsten, jenž ho obdaří superschopnostmi. Musí se postavit Parallaxovi, který se snaží narušit rovnováhu sil ve vesmíru. Vedle Reynoldse se ve filmu objevili Blake Lively, Peter Sarsgaard, Mark Strong, Angela Bassett a Tim Robbins. Snímek, jehož rozpočet činil 200 milionů dolarů, byl do amerických kin uveden 17. června 2011. V Česku měl premiéru 18. srpna 2011.\n\nPřed miliony let využili bytosti, zvané Ochránci vesmíru, zelenou esenci síly vůle, aby vytvořili mezigalaktickou policii, tzv. Sbor Green Lantern. Vesmír rozdělili na 3600 sektorů, z nichž každý měl jednoho Green Lanterna. Ochránce sektoru 2804 Abin Sur porazil nebezpečného a záhadného Parallaxe a uvěznil jej ve Ztraceném sektoru na zničené planetě Ryut. V současnosti ale Parallax uprchne a téměř Abin Sura zabije. Ten přistane na Zemi a přikáže svému prstenu, aby nalezl vhodného následníka.\n\nPrsten vybere Hala Jordana, nafoukaného testovacího pilota. Transportuje ho k Abin Surovi a ten z něj udělá Green Lanterna. Doma Hal řekne přísahu a je přenesen na domovskou planetu Green Lanternů. Tam se seznámí s Tomarem-Re a Kilowogem, kteří jej začnou trénovat, zatímco Sinestro, vůdce Green Lanternů, považuje Hala za nevhodného a bojácného. Hal se pak se svým prstenem a lucernou vrátí na Zemi.\n\nSenátor Robert Hammond mezitím povolá na tajnou základnu svého syna Hectora, aby provedl pitvu Abin Sura. Část Parallaxe, která zůstala uvnitř Surova těla, vstoupí do Hectora a ten tak získá telepatické a telekinetické schopnosti na úkor duševního zdraví. Když zjistí, že byl pro pitvu vybrán jen kvůli otcovu vlivu, pokusí se svého tátu zabít tím, že telekineticky ovládne jeho helikoptéru na večírku. Hal, coby maskovaný Green Lantern, senátora a ostatní hosty na párty zachrání. Mezi nimi je i Halova dětská láska Carol Ferrisová. Později ale Hector svého otce i tak zabije. Hal se dozví, že na Zemi míří Parallax.\n\nNa domovské planetě Green Lanternů prozradí Ochránci Sinestrovi, že Parallax byl kdysi jedním z nich. Pak se ale rozhodl používat žlutou esenci strachu a stal se jeho ztělesněním. Sinestro věří, že se strachem se dá bojovat jen strachem samotným, a tak požádá Ochránce, aby vytvořili prsten se žlutou esencí. Chystá se obětovat Zemi, aby ochránil domovskou planetu Green Lanternů. Objeví se ale Hal a tvrdí, že užitím strachu se promění ve zlo. Sinestrův plán je tak odmítnut a Hal je určen k záchraně Země.\n\nPo návratu na Zemi Hal zachrání Carol před Hectorem. Parallax pak dorazí na Zemi, vysaje Hectorovu životní sílu a zaútočí na Coast City. Hal použije svou novou sílu a odláká Parallaxe pryč ze Země směrem ke Slunci, což Parallaxe zničí. Hal ztratí vědomí a směřuje ke Slunci, Sinestro, Kilowog a Tomar-Re jej ale zachrání. Celý Sbor Green Lantern pak Halovi poděkuje za jeho statečnost a Sinestro mu svěří odpovědnost za jeho sektor.\n\nSinestro ale žlutý prsten, obsahující esenci strachu, ukradne a nasadí si jej na ruku.\n\n\nBěhem prvního víkendu po uvedení v Severní Americe utržil snímek více než 53 milionů dolarů a stal se tak nejvýdělečnějším filmem víkendu. Druhý víkend ale jeho tržby spadly o 66 %, což byl největší pád superhrdinského filmu v roce 2011. Celkové tržby ve Spojených státech a Kanadě činily přes 116 milionů dolarů, v zahraničí pak dalších více než 103 milionů. Celosvětově snímek utržil 219 851 172 dolarů, což byla částka, která podle mnoha filmových analytiků nedosáhla očekávání.\n\nSnímek sklidil převážně negativní reakce kritiky. Agregátor filmových recenzí Rotten Tomatoes mu na základě 226 recenzí udělil hodnocení ve výši 26 %. Server k filmu uvádí: „\"Green Lantern\" promrhal impozantní rozpočet a několik desetiletí komiksové mytologie.“ Server Metacritic ohodnotil snímek na základě 39 recenzí 39 body ze 100. Server Kinobox.cz na základě vyhodnocení 18 recenzí z českých internetových stránek udělil filmu \"Green Lantern\" 53 %.\n\nNa základě komerčního neúspěchu a negativních reakcí kritiky odstoupilo studio Warner Bros. od zamýšleného sequelu, ke kterému již byl připravován scénář a na který odkazoval epilog prvního filmu. Samotný \"Green Lantern\" měl rovněž tvořit první snímek nové společné série filmů DC Comics, neboť byl připravován také film \"The Flash\", kde měl mít Ryan Reynolds v roli Green Lanterna cameo roli. I tyto plány ale byly nakonec opuštěny.\n\nV rámci filmové série DC Extended Universe, zahájené v roce 2013 snímkem \"Muž z oceli\", má v roce 2020 vzniknout filmový reboot \"Green Lanterna\".\n\n"}
{"id": "975686", "url": "https://cs.wikipedia.org/wiki?curid=975686", "title": "Bazilika Nanebevzetí Panny Marie (Aglona)", "text": "Bazilika Nanebevzetí Panny Marie (Aglona)\n\nBazilika Nanebevzetí Panny Marie v Agloně (lot. Aglonas bazilika) je kostel římskokatolické diecéze Rēzekne - Aglona a významné poutní místo lotyšských římských katolíků. Nachází se ve městě Aglona (výsl. [agluona]), 40 kilometrů od města Daugavpils a 250 kilometrů od hlavního města Riga.\n\nPostavena byla dominikány z města Vilnius na místě staršího dominikánského kostela v letech 1768 až 1789 v barokním architektonickém stylu. Byla založena i díky ochraně mocného šlechtického rodu Chostowických, který podporoval aglonské dominikány. Po připojení k Ruskému impériu naráželi dominikáni v převážně pravoslavném Rusku na problémy a v roce 1863 vláda zakázala vstupovat zájemcům do dominikánského řádu. Po vyhlášení nezávislosti Lotyšska byl v roce 1920 v chrámu vysvěcen první lotyšský biskup. V roce 1980 získal kostel titul \"bazilika minor\". 9. září 1993 navštívil toto místo papež Jan Pavel II., který zde odsloužil mši pro 380 000 věřících.\n"}
{"id": "975688", "url": "https://cs.wikipedia.org/wiki?curid=975688", "title": "Mikuláš Vešeléni", "text": "Mikuláš Vešeléni\n\nMikuláš Vešeléni (\"Vesseleni, Wesselényi\") (14. února Trenčianske Teplice – 4. únor 1666, Banská Bystrica) byl pedagog, jezuita.\n\nPříslušník šlechtického rodu původem z Novohradu. Od 1626 člen jezuitského řádu, doktor filozofie. Učitel filozofie, teologie a fyziky na univerzitě v Trnavě, rektor bratislavského sboru, představený dómu sv. Alžběty v Košicích. Autor filozofických disp. Člen představenstva jezuitské školy v Trenčíně.\n\n"}
{"id": "975690", "url": "https://cs.wikipedia.org/wiki?curid=975690", "title": "Vaughan Coveny", "text": "Vaughan Coveny\n\nVaughan Coveny (* 13. prosince 1971) je bývalý novozélandský fotbalový útočník, naposledy hrající za novozélandský klub South Melbourne FC. Profesionální kariéru ukončil v roce 2009, poté hrál za provinční tým Essendon United F.C.\n\nZúčastnil se fotbalového Konfederačního poháru FIFA 1999 a 2003 a Oceánského poháru národů 1996 a 1998. Celkem odehrál za novozélandskou reprezentaci v letech 1992–2006 64 zápasů a vsítil 28 gólů.\n\n"}
{"id": "975691", "url": "https://cs.wikipedia.org/wiki?curid=975691", "title": "Franz Bernt", "text": "Franz Bernt\n\nFranz Bernt (27. dubna 1867 Ervěnice – 14. září 1936 Benešov nad Ploučnicí) byl rakouský a český politik německé národnosti, na počátku 20. století poslanec Říšské rady.\n\nVychodil národní a měšťanskou školu v Mostu a zemědělskou školu v Kadani. Působil jako rolník v Hořanech u Mostu.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Čechy 112. Usedl do poslaneckého klubu Německý národní svaz, v jehož rámci reprezentoval Německou radikální stranu. Mandát obhájil ve volbách do Říšské rady roku 1911 za týž obvod. Zasedal opět za německé radikály v Německém národním svazu. Ve vídeňském parlamentu setrval do zániku monarchie.Profesně byl k roku 1907 uváděn jako majitel hospodářství.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "975692", "url": "https://cs.wikipedia.org/wiki?curid=975692", "title": "Wuxi Classic", "text": "Wuxi Classic\n\nWuxi Classic je profesionální bodovaný turnaj ve snookeru, třetí největší v Číně. Odehrává se ve městě Wu-si (pchin-jinem \"Wúxī\").\n\nAkce Wuxi Classic se poprvé konala v sezóně 2008/2009 pod názvem Jiangsu Classic se statusem nebodovaného turnaje, hraná systémem každý s každým. V sezóně 2010/2011 došlo k přejmenování na Wuxi Classic a upuštění od předcházejícího herního systému.\nOd sezóny 2012/2013 dochází i ke změně statusu turnaje z nebodovaného na bodovaný a v roce 2013 ke změně herního systému.\n\nStránka na Worldsnooker \n"}
{"id": "975693", "url": "https://cs.wikipedia.org/wiki?curid=975693", "title": "Mikuláš Berčéni", "text": "Mikuláš Berčéni\n\nMikuláš Berceni (starším slovenským pravopisem \"Mikuláš Bercsényi\"; v moderní maďarštině \"Bercsényi Miklós\"; 6. prosinec 1665, Tematín – 6. listopad 1725, Tekirdağ, Turecko), byl uherský hrabě, hlavní generál povstaleckých vojsk Františka II. Rákócziho.\n\nMikuláš Berceni se narodil 6. prosince v roce 1665 na hradě Tematín jako poslední vlastník panství. Studoval na jezuitském kolegiu v Trnavě, na Filozofické fakultě Trnavské univerzity a studia dokončil na dvoře palatína Pavla Esterházyho. Po osvobození Vídně sloužil v císařském vojsku a účastnil se protitureckých bojů. Od roku 1685 byl kapitánem v Šali, od roku 1686 kapitánem Segedína a byl povýšen na plukovníka. V letech 1688–1693 působil jako zástupce hlavního kapitána báňských měst a v letech 1696–1697 byl hlavním vojenským komisařem třinácti hornouherských stolic.\n\nS Františkem II. Rákóczim se seznámil díky sousedství jejich majetků. V roce 1698 byl jedním z iniciátorů spiknutí, které hledalo pomoc proti Habsburkům na francouzském královském dvoře Ludvíka XIV. Po odhalení spiknutí a Rákocziho uvězněni uprchl v roce 1701 do Polska. Po Rákócziho útěku z vězení se s vojskem, které doposud v Polsku naverboval připojil k povstání Františka II. Rákócziho. Od začátku povstání používal titul hlavního generála – generalissima. Během povstání plnil více vojensko-organizační úkoly než vojenské záležitosti. Na sněmu v Ónodu byl zvolen za knížecího místodržitele.\n\nV roce 1704 vedl mírovou delegaci kurucû, v letech 1705 až 1707 vedl delegace, které jednaly s ruským carem Petrem I. Zúčastnil se bitvy u Trenčína v roce 1708, kde vykonával poradní úkoly a činnosti, ale nezastával vrcholnou velitelskou funkci. Po útěku z bojiště byl zraněn. V posledních letech povstání vedl diplomatická jednání s Poláky a Rusy. 21. listopadu 1710 odešel do emigrace do Polska. V červnu 1716 odcestoval z Polska do Turecka, kde bojoval na čele kuruckých vojsk v okolí města Oršova. V roce 1720 se připojil k emigrantům okolo Františka II. Rákócziho ve městě Tekirdağ, kde i zemřel.\n\nByl třikrát ženatý (manželky Kristýna Drugetová, Kristýna Čákyová, Zuzana Köszegiová). Z prvního manželství měl syna Ladislava, který se později stal francouzským maršálem.\n"}
{"id": "975699", "url": "https://cs.wikipedia.org/wiki?curid=975699", "title": "Abony", "text": "Abony\n\nAbony () je město v Maďarsku v Pešťské župě v okrese Cegléd.\n\nMá rozlohu 127,97 km² a v roce 2013 zde žilo 14 769 obyvatel.\n\nArcheologický průzkum na území města odhalil avarské hroby ze 7.–8. století. První písemná zmínka pochází z roku 1450, město je uváděno pod jménem \"Aban\". V roce 1515 získal území darem Štefan Verbőci. O sedm let později, roku 1522, padlo město pod nadvládu Osmanů a bylo téměř zničeno.\n\nZnovuosidlování začalo v 18. století. V roce 1748 Abony opět získalo statut města.\n\n\n"}
{"id": "975700", "url": "https://cs.wikipedia.org/wiki?curid=975700", "title": "Elchan Radžabli", "text": "Elchan Radžabli\n\nElchan Radžabli (* 27. března 1980) je bývalý ázerbájdžánský zápasník–judista a sambista lezgské národnosti.\n\nPochází ze známé zápasnické rodiny Radžablijů. Začínal pod vedením svého otce Ahmaddina v útlém dětství. Vrcholově se připravoval v klubu Attila v Baku pod vedením svého strýce Ahada a Hadžiagi Hadžiahmadova. V Ázerbájdžánské reprezentaci se pohyboval od roku 1999 v lehké váze do 73 kg, ve které se v roce 2000 na olympijské hry v Sydney nekvalifikoval. Od roku startoval v polostřední váze do 81 kg. V roce 2004 neuspěl v ázerbájdžánské olympijské nominaci na olympijské hry v Athénách na úkor Mehmana Azizova a podobně s Azizovem dopadl za čtyři roky v olympijské nominaci pro olympijské hry v Pekingu v roce 2008. V roce 2012 se kvalifikoval přímo na olympijské hry v Londýně, ale musel ustoupit známějšímu Elnuru Mammadlimu. Sportovní kariéru ukončil v roce 2013.\n\n\n"}
{"id": "975702", "url": "https://cs.wikipedia.org/wiki?curid=975702", "title": "Johann Kopp (politik)", "text": "Johann Kopp (politik)\n\nJohann Kopp (14. června 1860 Benkov – 13. března 1942 Benkov) byl rakouský a český politik německé národnosti, na počátku 20. století poslanec Moravského zemského sněmu a Říšské rady.\n\nVychodil základní školu a gymnázium. Působil jako majitel zemědělské usedlosti v rodném Benkově. Byl starostou Benkova a členem vedení spolku \"Bund der Deutschen in Mähren\". Roku 1902 byl zvolen na Moravský zemský sněm.\n\nPočátkem 20. století se zapojil i do vysoké politiky. V zemských volbách roku 1902 byl zvolen na Moravský zemský sněm, za kurii venkovských obcí, obvod Mohelnice, Zábřeh, Uničov. Mandát obhájil v zemských volbách roku 1906. Po volební reformě šlo nyní o německý obvod Olomouc okolí, Uničov, Přerov atd. Opětovně zde byl zvolen i v zemských volbách roku 1913. V roce 1902 se uvádí jako všeněmecký kandidát a obecní radní v Benkově. Do voleb roku 1906 šel za Freialldeutsche Partei (Svobodná všeněmecká strana, později oficiálně Deutschradikale Partei neboli Německá radikální strana).\n\nVe volbách do Říšské rady roku 1907, konaných poprvé podle všeobecného a rovného volebního práva, získal rovněž mandát v Říšské radě (celostátní zákonodárný sbor) za německý obvod Morava 17. Usedl do poslaneckého klubu Německý národní svaz, v jehož rámci reprezentoval Německou radikální stranu. Mandát obhájil ve volbách do Říšské rady roku 1911 za týž obvod. Zasedal opět za německé radikály v Německém národním svazu. Ve vídeňském parlamentu setrval do zániku monarchie.Profesně byl k roku 1907 uváděn jako majitel hospodářství.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "975703", "url": "https://cs.wikipedia.org/wiki?curid=975703", "title": "Ján Pálffy (1663–1751)", "text": "Ján Pálffy (1663–1751)\n\nJan (IV. / V. Bernard Štěpán) Pálffy z Erdödu (maďarsky \"Erdődi gróf Pálffy János\", 20. srpna 1663, Červený Kameň – 24. března 1751, Bratislava) byl uherský šlechtic, vojevůdce, palatin (1741–1751), zemský soudce a chorvatský bán.\n\nNarodil se do rodu Pálffy-Erdődyů, jednoho z nejvýznamnějších uherských šlechtických rodů.\n\nJak osmnáctiletý vstoupil do habsburské císařské armády. V roce 1686 byl za statečnost při osvobozování Budína jmenován pobočníkem hlavního velitele císařského vojska vévody Karla V. Lotrinského. Po jeho smrti bojoval společně s Evženem Savojským v Itálii a Uhersku.\n\nV roce 1693 byl povýšen na generála a v roce 1700 na polního podmaršála. Na začátku války o španělské dědictví bojoval proti císařovým nepřátelům v Bavorsku a po vypuknutí Rákocziho povstání zůstal věrný císaři. \n\nV roce 1704 byl jmenován chorvatským bánem, kterým byl až do roku 1732. V témže roce byl také jmenován do funkce zástupce velitele protikuruckých vojsk Siegberta Heistera a povýšen na generála jezdectva. V roce 1705 zvrátil výsledek bitvy u Budmeric ve prospěch císařských vojsk útokem do týla nepřítele. \n\nRozhodující měrou se podílel na vítězství císařských vojsk v bitvě u Trenčína v roce 1708. V roce 1709 byl povýšen do hodnosti polního maršála. Po Heisterově sesazení ho císař Josef I. jmenoval velitelem habsburských vojsk v Uhersku. Dne 1. května 1711 přijal na Majténském poli (v dnešním Rumunsku) kapitulaci posledních 12 000 kuruckých bojovníků.\n\nPo porážce Rákocziho povstání se stal hlavním županem Šarišské stolice. Ve válce proti Turkům v letech 1716–1718 byl hlavním velitelem císařského jezdectva.\n\nPo uzavření Požarevackého míru (21. července 1718) ho císař Karel VI. jmenoval uherským místodržícím, dědičným hlavním kapitánem Bratislavského hradu a županem Bratislavské stolice. Po nástupu Marie Terezie od roku 1741 zastával post palatína.\n\n"}
{"id": "975704", "url": "https://cs.wikipedia.org/wiki?curid=975704", "title": "Viktor Šklovskij", "text": "Viktor Šklovskij\n\nViktor Borisovič Šklovskij (; 24. leden 1893, Petrohrad – 6. prosinec 1984, Moskva) byl sovětský spisovatel, filmový scenárista a literární a filmový teoretik, představitel ruského formalismu.\n\nNarodil se v Petrohradě. Jeho otec byl Žid, jeho matka měla z části německý, z části ruský původ. Roku 1916 patřil k zakladatelům petrohradské Společnosti pro studium básnického jazyka (Общество изучения Поэтического Языка) známé pod zkratkou OPOJAZ. Spolu s Moskevským lingvistickým kroužkem se OPOJAZ stal jedním ze dvou základních pilířů ruského formalismu.\n\nŠklovskij se podílel na Únorové revoluci roku 1917. Ruská Prozatímní vláda ho vyslala jako pomocníka komisaře na jihozápadní frontu, kde byl raněn a dostal vyznamenání za statečnost. Poté byl pomocníkem komisaře ruského expedičního sboru v Persii. Do Petrohradu se vrátil na počátku roku 1918, již po Říjnové revoluci. Bolševický převrat nepřijal a zúčastnil se i protibolševického spiknutí organizovaného členy Socialistické revoluční strany. Spiknutí však bylo odhaleno tajnou policií Čeka. Šklovskému se podařilo uniknout zatčení, skrýval se, cestoval v utajení po Rusku a Ukrajině. Nakonec však byl omilostněn, v čemž sehrálo klíčovou úlohu jeho přátelství s Maximem Gorkým. Šklovskij pak uzavřel jakýsi kompromis s novým režimem a vstoupil načas i do Rudé armády.\n\nRoku 1922 však bylo obnoveno vyšetřování jeho minulé politické činnosti, načež se začal znovu skrývat a v roce 1923 uprchl přes Finsko do Německa. V Berlíně pak vydal knihu Сентиментальное путешествие (\"Sentimentální cesta\", v Československu ve 30. letech vyšlo jako \"Zápisky revolučního komisaře\"), kde popisuje své zkušenosti z let 1917-1922. Toto dílo dnes patří k jeho nejoceňovanějším. Název knihy odkazoval na dílo Laurence Sternea, jehož Šklovskij velmi obdivoval a jehož styl v mnohém napodobil.\n\nVe stejném roce vydal i další knihu Zoo, или Письма не о любви (\"Zoo: dopisy nikoli o lásce\"), v jejímž závěru napsal smířlivý apel vůči sovětským orgánům a zároveň oficiálně požádal o přehodnocení svého případu. Záhy mu byl skutečně umožněn návrat do Sovětského Ruska a neměl napříště s režimem zásadnější střety, přestože jeho rodina obětí represí byla – jeho dva bratři byli popraveni (jeden v roce 1918, druhý v roce 1937) a jeho sestra zemřela hladem v Petrohradě v roce 1919.\n\nNapsal řadu vlivných biografií – Laurence Sternea, Maxima Gorkého, Lva Tolstého či Vladimíra Majakovského. Ceněny jsou i jeho teoretické práce o filmu, například o díle režiséra Sergeje Ejzenštejna, který byl i jeho blízkým přítelem.\n\nV literární teorii je uznáván jeho koncept \"defamiliarizace\". Ta je podle Šklovského základním cílem každého uměleckého díla. Věci v běžné realitě mají dle Šklovského tendenci se \"familiarizovat\", stávat se \"obyčejnými\", tedy nevnímanými, jen otupěle registrovanými. Cílem uměleckého díla je dle Šklovského tuto slupku strhnout, přinutit příjemce znovu věci vnímat, cítit jako nečekané a nové. Zvolená forma, jíž se toho má docílit, stejně jako výběr úseku reality, jenž má být defamiliarizován, jsou přitom lhostejné. Tuto koncepci Šklovskij představil především ve slavném eseji \"Umění jako technika\", který se stal součástí jeho knihy \"Teorie prózy\". Jeho pojetí silně ovlivnilo zejména Michaila Bachtina.\n\nŠklovskij napsal i řadu próz, v nichž testoval svou literární teorii, ale i mnoho scénářů k filmům.\n\n\n\n"}
{"id": "975708", "url": "https://cs.wikipedia.org/wiki?curid=975708", "title": "Ratio educationis", "text": "Ratio educationis\n\nRatio educationis byl organizační řád pro školní soustavu v Uhersku, který publikovala Uherská královská místodržitelská rada za vlády Marie Terezie 2. srpna 1777.\nPoložil základy velké reformy školství, umožnil vytváření škol s vyučovacím mateřským jazykem a vydávat příslušné učebnice. Obsahoval i studijní a disciplinární řád. Cílem výchovy byl ve smyslu osvícenských myšlenek občan.\n\nCitát z odstavce 1 (důležitého pro nemaďarské národy v Uhersku):\nVytvořil jednotnou školní soustavu od lidových škol po univerzitu:\nLidové školy bychom dnes označili jako základní, první a druhý stupeň latinských škol jako střední školy a akademie (s výhradami) jako univerzity.\n"}
{"id": "975712", "url": "https://cs.wikipedia.org/wiki?curid=975712", "title": "Otto Kroy", "text": "Otto Kroy\n\nOtto Kroy (16. listopadu 1874 Libochovany – listopad 1937 Vídeň) byl rakouský a český odborový pracovník a politik německé národnosti, na počátku 20. století poslanec Říšské rady.\n\nVychodil základní školu a gymnázium. Působil jako úředník na státní dráze ve funkci vrchního revizora. Vydával list \"Der deutsche Eisenbahner\" a byl prvním předsedou \"Říšského svazu německých železničářů v Rakousku\".\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Čechy 85. Usedl do poslaneckého klubu Německý národní svaz, v jehož rámci reprezentoval Německou radikální stranu. Byl ovšem členem Německé dělnické strany (předchůdkyně pozdější DNSAP), která v té době spolupracovala s Německou radikální stranou. Patřil mezi její významné odborové předáky. Mandát obhájil ve volbách do Říšské rady roku 1911 za týž obvod. Zasedal opět za německé radikály v Německém národním svazu. Ve vídeňském parlamentu setrval do zániku monarchie.Profesně byl k roku 1907 uváděn jako vrchní revizor na Rakouské severozápadní dráze.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n\nZemřel v listopadu 1937.\n"}
{"id": "975713", "url": "https://cs.wikipedia.org/wiki?curid=975713", "title": "Viktor Michl", "text": "Viktor Michl\n\nViktor Michl (24. ledna 1865 Pozorka – 7. listopadu 1927 Stříbro) byl rakouský a český lékař a politik německé národnosti, na počátku 20. století poslanec Říšské rady.\n\nVychodil základní školu a gymnázium a vystudoval medicínu. Působil jako lékař. Byl členem obecního výboru a okresního zastupitelstva ve Stříbře. V roce 1919 zasedl ve vedení spolku \"Bund der Deutschen in Böhmen\".\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Čechy 93. Usedl do poslaneckého klubu Německý národní svaz, v jehož rámci reprezentoval Německou radikální stranu. Mandát obhájil ve volbách do Říšské rady roku 1911 za týž obvod. Zasedal opět za německé radikály v Německém národním svazu. Ve vídeňském parlamentu setrval do zániku monarchie.Profesně byl k roku 1907 uváděn jako městský lékař.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n\nPo vzniku Československa se již politicky neangažoval. Zemřel v listopadu 1927.\n"}
{"id": "975715", "url": "https://cs.wikipedia.org/wiki?curid=975715", "title": "Tomasz Adamiec", "text": "Tomasz Adamiec\n\nTomasz Adamiec (* 13.dubna 1982 Hajnówka) je bývalý polský zápasník – judista.\n\nS judem začínal v 10 letech ve Varšavě v klubu UKJ Ryś. Připravoval se pod vedením Cezary Borzęckého. V polské mužské reprezentaci se pohyboval od roku 2001 v pololehké váze do 66 kg. V roce 2004 se na olympijské hry v Athénách nekvalifikoval. Své první olympijské účasti se dočkal v roce 2008. Na olympijských hrách v Pekingu vypadl v úvodním kole Íráncem Arašem Mir'esmaejlím. Od roku 2009 startoval ve vyšší lehké váze do 73 kg. V roce 2012 se kvalifikoval na olympijské hry v Londýně. Dva měsíce před hrami měl nedaleko Pucku dopravní nehodu na motorce se svým reprezentačním kolegou Tomaszem Kowalskim. Na rozdíl od Kowalského z nehody vyvázl s drobnými zraněními a o účast na olympijských hrách nepřišel. V Londýně vypadl v úvodním kole s Francouzem Ugo Legrandem na wazari. Sportovní kariéru ukončil v roce 2015.\n\n\n\n"}
{"id": "975717", "url": "https://cs.wikipedia.org/wiki?curid=975717", "title": "Albert Mühlwerth", "text": "Albert Mühlwerth\n\nAlbert Mühlwerth (8. dubna 1862 Terst – 14. října 1934 Kremže) byl rakouský právník a politik, na počátku 20. století poslanec Říšské rady.\n\nVychodil základní školu a gymnázium a vystudoval práva na univerzitě ve Štýrském Hradci. V letech 18831886 působil jako auskultant ve státních službách, pak coby právní zástupce v Kremži. Byl předsedou \"Německého spolku\" v Kremži.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Čechy 90. Usedl do poslaneckého klubu Německý národní svaz, v jehož rámci reprezentoval Německou radikální stranu. Mandát obhájil ve volbách do Říšské rady roku 1911 za týž obvod. Zasedal opět za německé radikály v Německém národním svazu. Ve vídeňském parlamentu setrval do zániku monarchie.Profesně byl k roku 1907 uváděn jako advokát.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "975718", "url": "https://cs.wikipedia.org/wiki?curid=975718", "title": "Rafał Kozielewski", "text": "Rafał Kozielewski\n\nRafał Kozielewski, (* 15. duben 1976 Vratislav, Polsko) je bývalý reprezentant Polska v judu.\n\nKariera tohoto talentovaného zápasníka judo skončila poměrně rychle. V roce 1999 se pátým místem na mistrovství světa kvalifikoval přímo na olympijské hry v Sydney. Jenže 2 týdny před hrami utrpěl vážné zranění ramene a musel podstoupit operaci. Místo něho na olympiádě startoval Jarosław Lewak.\n\nZranění bylo natolik vážné, že se na vrcholovou úroveň nedokázal vrátit.\n\n"}
{"id": "975719", "url": "https://cs.wikipedia.org/wiki?curid=975719", "title": "Linie následnictví nepálského trůnu", "text": "Linie následnictví nepálského trůnu\n\nNáslednictví nepálského trůnu se až do zrušení monarchie v roce 2008 řídilo principem kognatické primogenitury mezi legitimními a nemorganatickými členy královské rodiny (muži mají přednost před ženami jen na stejné úrovni tj. bratr před sestrou) tj. trůn dění nejstarší syn krále, popř. vnuk, poté mladší synové či vnuci a poté starší dcera, její potomci a poté mladší dcery a jejich potomci, přednost má starší linie před mladší. Šlo o stejný systém následnictví jako je používán ve Španělsku, Tonze, Thajsku, sousedním Bhútánu nebo donedávna v Británii. \n\nV roce 2006 navrhla nepálská vláda změnu pořadí následnictví trůnu na modní absolutní primogenituru, než ale došlo ke změně byla monarchie v Nepálu zrušena komunistickým parlamentem. Podle nepálské ústavy z roku 1990, ale změna následnictví trůnu náleží pouze králi.\n\n"}
{"id": "975720", "url": "https://cs.wikipedia.org/wiki?curid=975720", "title": "Palác kultury Energetik", "text": "Palác kultury Energetik\n\nPalác kultury „Energetik“ (ukrajinsky \"Дворец культуры \"Энергетик\"\" nebo jen \" ДК \"Энергетик\"\") je stavba, která se nachází na Leninově náměstí v centru města Pripjať na území Uzavřené zóny Černobylské jaderné elektrárny. Byl opuštěna v důsledku černobylské havárie v roce 1986. V současné době je jedním z nejnavštěvovanějších míst Pripjatě.\n\nEnergetik byl postaven v 70. letech 20. století pro občany města Pripjať. Palác byl vybudován ve stylu, který byl pro SSSR tehdy typický. Zahrnoval komplex budov v centru města. K budově patřil hotel, lékárna, obchodní dům, obchod s potravinami, tělocvična, restaurace a samotný palác kultury (s kinem, divadlem, taneční a zasedací síní).\n\nPřímo v paláci byl velký počet kroužků, konala se zde představení, koncerty, vystupovali zde kapely a ve večerních hodinách se v něm konala diskotéka s názvem Edison-2 (\"Эдисон-2\"). Energetik byl také sídlem místní rozhlasové stanice. V té době byl vybaven dostatečně výkonným a moderním zařízením. V paláci sídlila literární komunita Prometheus (\"Прометей\").\n\nStejně jako většina budov z té doby, byl Energetik z bílého mramoru, který v některých místech na budově přežil až do současnosti. Uvnitř je stále možné vidět krásně zdobené nástěnné malby. Ukrajinská spisovatelka Ljubov Sirota v Paláci kultury na krátkou dobu pracovala.\n"}
{"id": "975724", "url": "https://cs.wikipedia.org/wiki?curid=975724", "title": "Open GDF Suez 2014 – ženská dvouhra", "text": "Open GDF Suez 2014 – ženská dvouhra\n\nDo soutěže ženské dvouhry na tenisovém turnaji Open GDF Suez 2014 nastoupilo dvacet osm hráček. Obhájkyní titulu byla francouzská hráčka Mona Barthelová, která v úvodním kole nestačila na osmou nasazenou Belgičanku Kirsten Flipkensovou.\n\nSoutěž dvouhry vyhrála nenasazená ruská tenistka Anastasija Pavljučenkovová, která ve finále zdolala italskou turnajovou trojku Saru Erraniovou ve třech sadách .\n\nPavljučenkovová získala na okruhu WTA Tour šestý titul ve dvouhře a celkově desátou turnajovou trofej.\n\nČtyři nejvýše nasazené hráčky měly volný los do druhého kola.\n\n"}
{"id": "975732", "url": "https://cs.wikipedia.org/wiki?curid=975732", "title": "Friedrich Torberg", "text": "Friedrich Torberg\n\nFriedrich Torberg, vlastním jménem Friedrich Ephraim Kantor-Berg (16. září 1908, Vídeň – 10. listopadu 1979, tamtéž) byl rakouský a československý spisovatel, novinář, scenárista a vydavatel.\n\nPsal německy, v českém překladu vyšly jeho knihy \"Student Gerber maturoval, Teta Joleschová aneb Zánik západní civilizace v židovských anekdotách\" a \"Teta Joleschová a dědicové\". Byl významným překladatelem knih Ephraima Kishona do němčiny, v poválečném Rakousku působil také jako vydavatel časopisu \"FORVM\" a literární kritik. Pseudonym „Torberg“ si vytvořil kolem roku 1930, když začínal publikovat, z poslední slabiky svého příjmení „Kantor“ a z rodného příjmení své matky „Berg“.\n\nTorberg pocházel z pražské německo-židovské rodiny. Jeho otec Alfred Kantor (1874–1931) odešel do Vídně jako zástupce pražské likérky a poznal zde svoji ženu, Therese Berg, s níž se oženil koncem roku 1900. Torbergova matka a jeho starší sestra Sidonie („Sidi“) (1902–1941) byly 3. listopadu 1941 deportovány do ghetta v Lodži, kde zahynuly. Jeho mladší sestra Ilse Daus („Sili“) emigrovala do Palestiny a stala se ilustrátorkou dětských knih. S hudebním skladatelem Avrahamem Dausem měla dvě dcery.\n\nFriedrich se narodil ve Vídni v Porzellangasse 7a. Vystudoval reálné gymnázium. Hrál vodní pólo za SC Hakoah Wien. V roce 1921 se rodina vrátila do Prahy a Friedrich se stal v roce 1924 československým státním občanem (do roku 1945). V roce 1927 složil maturitu na německém reálném gymnáziu v Praze na Smíchově.\n\nOd téhož roku spolupracoval s pražským německým tiskem (též \"Prager Tagblatt\"), psal sportovní reportáže a divadelní kritiky. Přátelil se s Egonem Erwinem Kischem, Alfredem Polgarem a Josephem Rothem. Ve Vídni byl pravidelným hostem v Café Herrenhof, kde se potkával s Hermannem Brochem, Robertem Musilem a Franzem Werflem.\n\nV roce 1928 začal studovat na pražské německé univerzitě, nejprve filozofii, později práva. Po třech semestrech ale studium přerušil. V témže roce se stal významným aktérem československého finále ve vodním pólu, když střelil za vítězné mužstvo Hagibor Praha obě branky. Své zkušenosti a zážitky jako hráče vodního póla využil později v románu \"Die Mannschaft. Roman eines Sportlebens\" (1935).\n\nV roce 1929 pracoval jeden rok jako volontér u \"Leipziger Tagblatt\" a střídal pobyty mezi Lipskem, Vídní a Prahou. Spolupracoval s týdeníkem \"Selbstwehr\" a v roce 1935 s novinami německých emigrantů v Praze \"Prager Mittag.\"\n\nS pomocí Maxe Broda se v roce 1930 stal úspěšným debutujícím autorem. Jeho \"Der Schüler Gerber hat absolviert\" byl během jednoho roku přeložen do sedmi jazyků. Tento úspěch mu zajistil vstup do pražské německé literární scény.\n\nV březnu 1938, v době anšlusu Rakouska k Německé říši, se náhodou zdržoval právě v Praze. Kvůli svému židovskému původu se rozhodl emigrovat a 20. července zamířil do Curychu. Na jaře 1939 mu ale není prodlouženo povolení k pobytu, odjel proto do Paříže, aby předešel svému vyhoštění. Léto strávil na Francouzské riviéře, v momentě vyhlášení druhé světové války nebyl jako československý občan internován.\n\nV říjnu 1939 se připojil k Československé exilové armádě. Během výcviku se u něj projevila srdeční vada, pracoval sice zpočátku v kanceláři, ale po sedmi měsících je pro neschopnost služby z armády propuštěn. \n\n12. července 1940, dva dny před obsazením Paříže, opoustil společně s Oskarem Karlweisem s platnými osobními dokumenty město a zamířil ke španělské hranici, kterou překročil třicet dní před uzavřením hranic německými jednotkami. Přes Porto se dostal do Lisabonu, kde usiloval o povolení vstupu do USA. Přestože ho newyorský PEN-Club pozval jako jednoho z „deseti vynikajících německých spisovatelů-antinacistů“ (spolu s Heinrichem Mannem, Franzem Werfelem a dalšími) do Spojených států, podařilo se mu získat vízum až po několika týdnech. Evropu opustil 9. října 1940. \n\nV americké emigraci působil zpočátku v Hollywoodu, pracoval jako scenárista pro MGM a Warner Brothers (podobně jako Lion Feuchtwanger, Heinrich a Thomas Mannové, Bertolt Brecht a další). Velmi přátelský vztah tehdy navázal s Franzem Werflem a jeho ženou Almou. V roce 1944 se přesunul do New Yorku, kde s přítelem Williamem S. Schlammem připravoval německou verzi časopisu \"Time\". Od začátku roku 1945 pracoval jako překladatel a žurnalista na volné noze. V prosinci se oženil s Mariettou Bellakovou a v témže roce získal americké občanství.\n\nRoku 1951 se vrátil do Vídně, kde strávil zbytek života. Je pochován ve Vídni na hřbitově Wiener Zentralfriedhof v sousedství Arthura Schnitzlera.\n\n\n"}
{"id": "975733", "url": "https://cs.wikipedia.org/wiki?curid=975733", "title": "Jakob Sprenger", "text": "Jakob Sprenger\n\nJakob Sprenger (1435 Rheinfelden, Přední Rakousy – 6. prosince 1495 Štrasburk) byl kněz a údajný spoluautor spisu \"Malleus maleficarum\" (\"Kladiva na čarodějnice\").\n\nV sedmnácti letech byl přijat mezi dominikány. Později se stal horlivým reformátorem uvnitř řádu. V letech 1472–1488 působil jako převor konventu v Kolíně nad Rýnem. V roce 1474 zde založil největší německé Růžencové bratrstvo. Patřili do něj dokonce i císař Fridrich III. a jeho syn Maxmilián I.\n\nV Kolíně byl také v roce 1480 jmenován děkanem teologické fakulty Kolínské univerzity. Výuková místnost bývala při jeho přednáškách přeplněna posluchači. Následujícího roku byl Sprenger jmenován do pozice inkvizitora pro oblast Mohučska, Trevírska a Kolínska.\n\nK rozšíření názoru o Sprengerově spoluautorství na spisu \"Malleus maleficarum\" přispěla papežská bula \"Summis desiderantes affectibus\" papeže Inocence VIII. z roku 1484. Papež v ní Sprengera žádá, aby pomáhal Heinrichu Kramerovi v jeho práci. \n\nVšechna vydání knihy po roce 1519 už uvádějí Sprengera za Kramerova spoluautora.\n\nOdborníci nyní uvádějí, že Sprenger se o čarodějnice nezajímal a nemůže proto být spojován s jakýmkoliv čarodějnickým procesem. Jeho osobní vztah ke Kramerovi byl zatrpklý a využíval svého postavení k tomu, aby Kramerovi značně ztěžoval jeho práci i život. Někteří badatelé se tedy domnívají, že Sprengerovo spojení s \"Malleus maleficarum\" je pouze výsledkem Kramerových snah propůjčit knize co nejvíce autority. \n\nNovější výzkum však ukazuje, že i když hlavním autorem knihy byl Kramer, Sprenger se na jejím vytváření také podílel, a to minimálně tím, že do první části spisu přispěl teoretickým materiálem.\n"}
{"id": "975736", "url": "https://cs.wikipedia.org/wiki?curid=975736", "title": "Rudolf Sommer (poslanec Říšské rady)", "text": "Rudolf Sommer (poslanec Říšské rady)\n\nRudolf Sommer (12. dubna 1872 Olomouc – 20. ledna 1919 Olomouc) byl rakouský a český pedagog a politik německé národnosti, na počátku 20. století poslanec Moravského zemského sněmu a Říšské rady.\n\nByl synem ševce. Vychodil gymnázium a absolvoval vojenskou službu v Olomouci. V letech 1892–1896 vystudoval dějiny a germanistiku na Vídeňské univerzitě, kde roku 1896 získal titul doktora filozofie. Roku 1897 nastoupil jako učitel na obchodní akademii v Olomouci. Už jako student byl aktivní v nacionalistických a antisemitských spolcích a v antikatolickém hnutí „Pryč od Říma“ (Los von Rom). Od roku 1906 byl členem předsednictva \"Spolku Němců severní Moravy\". V Olomouci vedl německý spolek a řidil noviny \"Deutsches Nordmährerblatt\". Byl aktivní v olomoucké evangelické komunitě a od roku 1903 zasedal v olomouckém obecním zastupitelstvu.\n\nV letech 1906–1918 zasedal jako poslanec Moravského zemského sněmu. V roce 1914 patřil na sněmu do neformálního seskupení hlavních politických činitelů (takzvaná \"Devítka\"). Od roku 1910 předsedal jím spoluzaloženému \"Svazu německých svobodomyslných stran ve Slezsku\". V té době již opustil své antisemitské názory a byl loajální vůči státu.\n\nNa počátku 20. století se zapojil i do celostátní politiky. 24. ledna 1905 nastoupil místo Franze Hofmanna do Říšské rady (celostátní zákonodárný sbor) za kurii obchodních a živnostenských komor, obvod Opava. Mandát obhájil ve volbách do Říšské rady roku 1907, konaných poprvé podle všeobecného a rovného volebního práva, kdy získal mandát za obvod Slezsko 1. Uspěl i ve volbách do Říšské rady roku 1911 za týž obvod. Ve vídeňském parlamentu setrval do zániku monarchie.Profesně byl k roku 1907 uváděn jako profesor obchodní akademie.\n\nV roce 1906 se uvádí jako jeden z osmi poslanců Říšské rady za skupinu Freier Verband alldeutscher Abgeordneter, která po rozkolu ve Všeněmeckém sjednocení sdružovala stoupence politiky Karla Hermanna Wolfa, tzv. Freialldeutsche Partei, později oficiálně Německá radikální strana (Deutschradikale Partei). Po volbách roku 1907 usedl do poslaneckého klubu Německý národní svaz, v jehož rámci reprezentoval Německou radikální stranu. i po volbách roku 1911 zasedal opět za německé radikály v Německém národním svazu.\n\nBěhem světové války se od roku 1914 účastnil coby poručík v záloze bojů. Po válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "975737", "url": "https://cs.wikipedia.org/wiki?curid=975737", "title": "Mirjam Friedová", "text": "Mirjam Friedová\n\nMirjam Friedová (*3.ledna 1956) je česká lingvistka. Byla první ženou ve funkci děkana Filozofické fakulty Univerzity Karlovy od jejího založení roku 1348. Absolventka zdejší bohemistiky a klasické filologie se celý život věnuje obecné lingvistice, kterou vyučovala na řadě prestižních světových univerzit. \n\nMirjam Friedová vystudovala v letech 1976–1981 bohemistiku a klasickou filologii na Filozofické fakultě Univerzity Karlovy, v letech 1979–1982 zde pokračovala ve studiu na oboru anglistika a zároveň v letech 1981–1982 pracovala v oddělení pro dějiny českého jazyka Ústavu pro jazyk český ČSAV. Od roku 1982 žila v Spojených státech amerických. Od roku 1987 studovala obecnou lingvistiku na Kalifornské univerzitě v Berkeley, kde získala doktorát. Po jednoročním hostovacím angažmá na Oregonské univerzitě (1997/1998) pak na téže univerzitě působila v letech 1998–2001 jako odborný asistent. V letech 2001–2008 přednášela obecnou lingvistiku a slavistiku na Princetonské univerzitě. Roku 2008 jí byla na Helsinské univerzitě udělena docentura v oboru obecná lingvistika. V letech 2008–2011 pracovala v oddělení gramatiky Ústavu pro jazyk český Akademie věd ČR a mezi roky 2011–2014 byla ředitelkou Ústavu obecné lingvistiky Filozofické fakulty Univerzity Karlovy. Dne 10. října 2013 byla zvolena děkankou Filozofické fakulty UK po odstupujícím Michalu Stehlíkovi, do funkce nastoupila 1. února 2014. \n\nMirjam Friedová má bohatou odbornou publikační a pedagogickou činnost doma i v zahraničí, zároveň je členkou mnoha významných mezinárodních učených společností. Její editorská činnost zahrnuje šéfredaktorství časopisu Constructions and Frames, jejž roku 2008 spoluzakládala, dlouholetou práci redaktorky knižní řady CAL (John Benjamins), kterou roku 2002 rovněž spoluzaložila, práci zástupce šéfredaktora časopisu Cognitive Linguistics (de Gruyter) a členství v řadě redakčních rad domácích časopisů.\n\n"}
{"id": "975738", "url": "https://cs.wikipedia.org/wiki?curid=975738", "title": "PTT Pattaya Open 2014 – ženská dvouhra", "text": "PTT Pattaya Open 2014 – ženská dvouhra\n\nDo soutěže ženské dvouhry na tenisovém turnaji PTT Pattaya Open 2014 nastoupilo třicet dva hráček. Obhájkyní titulu byla ruská hráčka Maria Kirilenková, která se rozhodla na turnaji nestartovat.\n\nSoutěž dvouhry vyhrála čtvrtá nasazená tenistka Jekatěrina Makarovová z Ruska, která ve finále zdolala Češku Karolínu Plíškovou ve dvou sadách .\n\nJekatěrina Makarovová na okruhu WTA Tour získala druhý titul ve dvouhře, první od červnového AEGON International 2010, a celkově sedmou turnajovou trofej.\n\n\n"}
{"id": "975740", "url": "https://cs.wikipedia.org/wiki?curid=975740", "title": "Jan Vrba (bobista)", "text": "Jan Vrba (bobista)\n\nJan Vrba (* 28. ledna 1982 Jablonec nad Nisou) je český bobista.\n\nStartoval na Zimních olympijských hrách 2010, kde byl členem posádky čtyřbobu, jenž se umístil na 16. místě. Se čtyřbobem obsadil na ZOH 2014 rovněž 16. místo, ve dvojbobech skončil na 24. příčce. Na světových šampionátech dosáhl nejlépe 12. místa ve čtyřbobech na MS 2013, v závodech Světového poháru byl ve čtyřbobech nejlépe pátý v Altenbergu v roce 2013.\n\n"}
{"id": "975741", "url": "https://cs.wikipedia.org/wiki?curid=975741", "title": "Dominik Suchý", "text": "Dominik Suchý\n\nDominik Suchý (* 13. listopadu 1987 Plzeň) je český bobista.\n\nStartoval na Zimních olympijských hrách 2010, kde byl členem posádky čtyřbobu, jenž se umístil na 12. místě. Se čtyřbobem obsadil na ZOH 2014 16. místo. Na mistrovstvích světa obsadil ve čtyřbobech nejlépe 10. příčku ns MS 2015, na evropských šampionátech dosáhl nejlépe 9. místa ve čtyřbobech na ME 2011 a 2016 a v závodech Světového poháru byl ve čtyřbobech nejlépe pátý v Altenbergu v roce 2013.\n\n"}
{"id": "975742", "url": "https://cs.wikipedia.org/wiki?curid=975742", "title": "Jan Stokláska", "text": "Jan Stokláska\n\nJan Stokláska (* 7. února 1983 Praha) je český bobista.\n\nStartoval na Zimních olympijských hrách 2010, kde byl členem posádky čtyřbobu, jenž se umístil na 12. místě, ve dvojbobech byl s Ivem Danilevičem třináctý. Na světových šampionátech dosáhl nejlépe 6. místa ve dvojbobech na MS 2008.\n\n"}
{"id": "975743", "url": "https://cs.wikipedia.org/wiki?curid=975743", "title": "Ondřej Kozlovský", "text": "Ondřej Kozlovský\n\nOndřej Kozlovský (* 15. srpna 1982 Přerov) je bývalý český atlet a bobista.\n\nJako atlet získal několik medailí ve sprintech na mistrovstvích České republiky. Bobům se začal věnovat v roce 2006, od sezóny 2008/2009 závodil ve Světovém poháru. Startoval na Zimních olympijských hrách 2010, kde byl členem posádky čtyřbobu, jenž se umístil na 16. místě.\n\n"}
{"id": "975744", "url": "https://cs.wikipedia.org/wiki?curid=975744", "title": "Nová Země (film)", "text": "Nová Země (film)\n\nNová Země (rusky \"\" – \"Novaja Zemlja\") je ruský film z roku 2008 režiséra Alexandra Vladimiroviče Melnika.\n\nZápletkou filmu je fiktivní situace, kdy je z důvodu zrušení trestu smrti nutno řešit přeplněné věznice a odpovědné úřady tedy povolí experiment, kdy je skupina dvou set vězňů převezena se zásobami na pustý ostrov v polární oblasti, kde je nechána své vlastní správě. \n\nHlavním hrdinou filmu je vězeň \"Žilin\", kterého hraje Konstantin Lavroněnko a který se snaží na ostrově žít jinak než ostatní.\n"}
{"id": "975745", "url": "https://cs.wikipedia.org/wiki?curid=975745", "title": "Martin Bohman", "text": "Martin Bohman\n\nMartin Bohman (* 5. dubna 1980 Praha) je bývalý český bobista.\n\nNa Zimní olympijské hry 2006 cestoval pouze jako náhradník. Startoval na ZOH 2010 a 2014, přičemž na obou akcích byl členem posádky čtyřbobu, jenž se umístil na shodně 16. místě. Na světových šampionátech dosáhl nejlépe 13. místa ve čtyřbobech na MS 2012, v letních startech 5. místa na MS 2007 (čtyřboby). Na mistrovstvích Evropy byl nejlépe devátý ve čtyřbobech na ME 2011.\n\n"}
{"id": "975746", "url": "https://cs.wikipedia.org/wiki?curid=975746", "title": "PTT Pattaya Open 2014 – ženská čtyřhra", "text": "PTT Pattaya Open 2014 – ženská čtyřhra\n\nDo soutěže ženské čtyřhry na tenisovém turnaji PTT Pattaya Open 2014 nastoupilo šestnáct dvojic. Obhájcem titulu byl japonsko-australský pár Kimiko Dateová a Casey Dellacquová, jehož členky nestartovaly společně. Dellacquová se rozhodla turnaje neúčastnit. Spoluhráčkou Dateové Krummové se stala Chorvatka Ajla Tomljanovićová, se kterou skončila ve čtvrtfinále na raketách páru Kudrjavcevová a Rodionovová.\n\nVítězem se stala čtvrtá nasazená dvojice Pcheng Šuaj a Čang Šuaj z Čínské lidové republiky, která ve finále zdolala rusko-australské turnajové trojky Alla Kudrjavcevová s Anastasií Rodionovovou. Po rovnocenném rozdělení prvních dvou sad 3–6 a 7–6, rozhodl o vítězkách až supertiebreak poměrem míčů [10–6].\n\nŠuaj Pchengová si na okruhu WTA Tour připsala třináctý deblový triumf kariéry, když od roku 2011 vyhrála sedmé finále za sebou. Pro Šuaj Čangovou výhra znamenala čtvrté turnajové vítězství ze čtyřhry. Obě Číňanky získaly první společný titul.\n\n"}
{"id": "975748", "url": "https://cs.wikipedia.org/wiki?curid=975748", "title": "Eva Skalníková", "text": "Eva Skalníková\n\nEva Skalníková (* 15. ledna 1985 Nové Město na Moravě) je bývalá česká běžkyně na lyžích, která závodila v letech 2002–2012.\n\nStartovala na Zimních olympijských hrách 2010, kde v závodě na 30 km klasicky doběhla na 47. místě. S českým družstvem se v závodě štafet umístila na 12. příčce. Zúčastnila se Mistrovství světa 2009 (individuálně nejlépe 45. místo na 10 km klasicky) a v letech 2005, 2007 a 2011 také Zimních univerziád.\n\n"}
{"id": "975749", "url": "https://cs.wikipedia.org/wiki?curid=975749", "title": "Kolovratský plenář", "text": "Kolovratský plenář\n\nKolovratský plenář je pozdně gotická relikviářová deska, významná votivní a umělecká práce ze Svatovítského pokladu na Pražském hradě.\n\nDeska byla zhotovena roku 1465 hradčanským zlatníkem Martinem na objednávku probošta Svatovítské kapituly a pozdějšího admionistrátora pražského arcibiskupství Hanuše II. z Kolovrat pro jeho soukromou kapli na hradě Zbiroh. Ten ji později společně s dalšími klenoty, paramenty a knihami daroval pražské katedrále sv. Víta, Václava a Vojtěcha, v jejíž klenotnici byla po staletí uložena. \n\nV letech 1964-1988 a od roku 2012 dodnes tvoří součást stálé expozice Svatovítského pokladu v kapli Sv. Kříže na Pražském hradě.\n\nJe to dřevěná deska o rozměrech 50 x 39 x 8,5 centimetru, pobitá stříbrným zlaceným plechem, s vydlabanými schránkami pro relikvie kryté křišťálovými čočkami. Povrch je bohatě vyzdoben různobarevným přihrádkovým a drátkovým emailem, do výklenků se sloupky a věžičkou jsou vloženy čtyři figurky stojících českých patronů Václava, Vojtěcha, Víta a Zikmunda, nahoře a dole je doplňují čtyři figurky sedících archandělů, všechny odlité ze zlaceného stříbra. Vpravo a vlevo jsou vsazeny dva perleťové medailony s reliéfy: Stětí sv. Kateřiny a Kázání dvanáctiletého Ježíše v chrámě. Deska je posázena drahými kameny, z nichž vynikají 4 velké leštěné české záhnědy, dále leštěné acháty, mléčně zelené chryzoprasy a křišťály. Dárcův znak - rozkřídlená orlice rodu Kolowratů, je vyplněn červeno-bílým emailem. Deska má uprostřed křišťálem kryté okénko s dvěma částečkami ze Dřeva Svatého Kříže, nejvýznamnější relikvií z celého souboru, proto se dá označit termínem staurotéka. Dále obsahuje drobné ostatky řady světců, zejména českých patronů sv. Václava, Víta, Ludmily, Zikmunda a Anežky České. Poslední ze jmenovaných relikvií byla do relikviáře vložena po Anežčině blahořečení v roce 1874 z podnětu pražského arcibiskupa a kardinála Bedřicha ze Schwarzenberga.\n\n\n\n"}
{"id": "975750", "url": "https://cs.wikipedia.org/wiki?curid=975750", "title": "Open GDF Suez 2014 – ženská čtyřhra", "text": "Open GDF Suez 2014 – ženská čtyřhra\n\nDo soutěže ženské čtyřhry na tenisovém turnaji Open GDF Suez 2014 nastoupilo šestnáct dvojic. Obhájcem titulu byl italský první pár světa Sara Erraniová a Roberta Vinciová, který před semifinálovým duelem proti Babosové s Mladenovicocou z turnaje odstoupil pro zranění Erraniové.\n\nVítězem se stala třetí nasazená německo-česká dvojice Anna-Lena Grönefeldová a Květa Peschkeová, která ve finále zdolala maďarsko-francouzské turnajové čtyřky Tímeu Babosovou s Kristinou Mladenovicovou. Po rovnocenném rozdělení prvních dvou sad 6–7 a 6–4, rozhodl o vítězkách až supertiebreak poměrem míčů [10–5].\n\nKvěta Peschkeová si na okruhu WTA Tour připsala dvacátý šestý deblový triumf kariéry. Pro Annu-Lenu Grönefeldovou výhra znamenala čtrnácté turnajové vítězství ze čtyřhry. Obě hráčky společně odehrály osmé finále v řadě, z něhož získaly třetí titul.\n\n"}
{"id": "975752", "url": "https://cs.wikipedia.org/wiki?curid=975752", "title": "Mammillaria standleyi", "text": "Mammillaria standleyi\n\nMammillaria standleyi je druh z rodu mamilárií, kaktusů, které se vyznačují zvětšenými bradavkami ze kterých vyrůstají trny.\n\nNadzemní část je kulatá až válcovitá. Bývá okolo 16 cm vysoká a 10 cm široká. Bradavky čtyřhranné. Axily zprvu plné vlásků, později nahé. Radiální trny po 10–11, šedobílé, rovné či mírně zakřivené, 8–9 mm dlouhé. Dva centrální trny, ustupující, méně vzpřímené, hnědé 7–8 mm dlouhé. Květy červeněrůžové s šarlatovou žilnatinou. Dlouhé 20–25 mm. Plod kulovitý, třešňově červený, 25 mm dlouhý. Semena červeně hnědá.\n\nExistuje řada druhů, které byly popsány a následně vědci zjistili, že se jedná o tento druh. Takovým případem je např. \"M. miegiana \"W.H. Earle. Dalšími synonymy jsou:\nPodle Biolibu jsou to ještě:\n\nPochází ze státu Sonora v Mexiku, kde se přirozeně vyskytuje v nadmořských výškách 500–1300 m n. m.\n\n\"M. standleyi \"roste solitérně. Z pohledu vypadá bíle.\n\nOhrožený druh.\n\nSběratelé rozmnožují tento druh semeny.\n"}
{"id": "975753", "url": "https://cs.wikipedia.org/wiki?curid=975753", "title": "Sidney McNeill Gutierrez", "text": "Sidney McNeill Gutierrez\n\nSidney McNeill Gutierrez (* 27. června 1951 v Albuquerque, stát New Mexico, USA), vojenský pilot, důstojník a americký kosmonaut. Ve vesmíru byl dvakrát.\n\nV roce 1969 zdárně ukončil střední školu Valley High School v rodném městě a pak pokračoval dalším bakalářským studiem na United States Air Force Academy. Po skončení studia na vojenské akademii pokračoval ve studiu v letech 1973 až 1977 na Webster University. Zůstal pak u armády.\n\nV letech 1984 až 1986 absolvoval výcvik u NASA, od roku 1985 byl zařazen do jednotky kosmonautů. Zůstal v ní do srpna roku 1994, pak pracoval řadu let v soukromém sektoru. V letech 2001 až 2003 pracoval i pro NASA.\n\nMěl přezdívku Sid.\n\nNa oběžnou dráhu se v raketoplánech dostal dvakrát a strávil ve vesmíru 20 dní, 8 hodin a 3 minuty. Byl 250 člověkem ve vesmíru.\n\n\n"}
{"id": "975761", "url": "https://cs.wikipedia.org/wiki?curid=975761", "title": "Andris Ambainis", "text": "Andris Ambainis\n\nAndris Ambainis (* 18. ledna 1975, Daugavpils, Lotyšsko) je lotyšský matematik a informatik. Zabývá se především kvantovými výpočty, kvantovou kryptologií a teorií algoritmů, ale i kvantovou mechanikou nebo výpočetní složitostí.\n\n"}
{"id": "975764", "url": "https://cs.wikipedia.org/wiki?curid=975764", "title": "Warburgův efekt", "text": "Warburgův efekt\n\nWarburgův efekt označuje dva možné biochemické jevy:\n"}
{"id": "975765", "url": "https://cs.wikipedia.org/wiki?curid=975765", "title": "Warburgův efekt (onkologie)", "text": "Warburgův efekt (onkologie)\n\nWarburgův efekt je jev objevený německým biochemikem Otto H. Warburgem. Zjistil, že nádorové buňky v metabolismu glukózy preferují glykolýzu před aerobní částí buněčného dýchání, a to i v aerobních podmínkách. Konečným produktem metabolismu glukózy u nádorových buněk je kyselina mléčná. Warburg toto zjištění interpretoval tak, že primární příčinou tohoto jevu, jakož i nádorového bujení je mitochondriální porucha metabolismu. I když je v dnešní době známo, že příčinou nádorové transformace jsou většinou mutace v jaderném genomu, mitochondriální poruchy jsou velmi často v nádorových buňkách přítomny a považují se za jeden ze charakteristických znaků nádorových buněk. Mohou tedy hrát klíčovou roli v dalším vývoji nádoru.\n\nVe dvacátých letech minulého století pozoroval Otto H. Warburg se svým týmem fakt, že při omezení kyslíku a glukózy se sníží množství energie v nádorových buňkách, což vede k jejich smrti.\n\nBiochemik Herbert Grace Crabtree zjistil, že kvasinky \"Saccharomyces cerevisiae\" metabolizují glukózu pouze pomocí glykolýzy (za vzniku ethanolu), a to i v aerobních podmínkách, ovšem pokud mají glukózy dostatek.\n\nWarburg v případě nádorových buněk vypozoroval podobný fenomén - nádorové buňky v aerobních podmínkách metabolizují glukózu glykolyticky - a tak tento jev pojmenoval aerobní glykolýza (později byl tento jev v onkologii pojmenován Warburgův efekt).\n\nWarburg také v roce 1924 formuloval hypotézu. Ta říká, že příčinou a vůdčím mechanismem nádorových onemocnění je porucha buněčného metabolismu na úrovni mitochondrií. Tím se významným způsobem odlišují od zdravých buněk, u kterých ve většině případů převažuje aerobní glykolýza.\n\nMetabolismus glukózy v buňce zahrnuje anaerobní a aerobní fázi. Při anaerobní fázi je glukóza štěpena bez účasti kyslíku až na kyselinu pyrohroznovou (pyruvát) za zisku poměrně malého množství energie. Kyselina pyrohroznová může být přeměněna na kyselinu mléčnou, ta je jako odpadní produkt vyloučena z buňky. Aerobní fáze, neboli buněčné dýchání, se odehrává v mitochondriích a její vstupní látkou je právě kyselina pyrohroznová. Ta je štěpena na zbytky kyseliny octové ve formě acetylkoenzymu A, ten je v Krebsově cyklu za spotřeby kyslíku přeměňován na sloučeniny, které jsou dále využity v dýchacím řetězci, jehož činností vzniká protonový gradient pohánějící syntézu ATP.\n\nV rámci Warburgova efektu převažuje u nádorových buněk i v prostředí s dostatkem kyslíku anaerobní fáze metabolismu, tedy glykolýza, a tak je většina glukózy přeměněna na kyselinu mléčnou a vyloučena z buňky. To se projevuje metabolickými změnami na úrovni celého organismu; na úrovni nádoru to znamená především výrazný nárůst spotřeby glukózy, protože produkce energie anaerobní fází je velmi malá, a zvýšení acidity mikroprostředí nádoru.\n\nWarburgův efekt je spojený s tím, že nádorové buňky obvykle významným způsobem akumulují glukózu. Pokud je podána látka chovající se jako glukóza, např. fluordeoxyglukóza značená beta+ zářičem F, je možné detekovat i poměrně malé nádory pomocí metody pozitronové emisní tomografie (PET). Je ovšem nutno poznamenat, že Warburgův efekt se nevyskytuje u všech nádorů, takže PET nemusí některé nádory zobrazit. Obvykle se to týká nádorů rostoucích poměrně pomalu a vyznačujících se málo intenzivním metabolismem.\nVzhledem k převažující anaerobní glykolýze se nabízí její blokování jako možný terapeutický cíl. V současnosti existuje řada látek blokujících vstup glukózy do buňky, blokujících glykolýzu nebo pentózový cyklus (alternativní způsob přeměny glukózy), aktivujících aerobní glykolýzu nebo modifikujících funkci proteinů regulujících metabolismus glukózy. Tento postup má potenciál poškozovat nedostatkem energie především nádorové buňky, protože většina nenádorových buněk je schopna díky funkčním mitochontriím získávat energii i metabolickým zpracováním tuků a ketolátek.\n\nMožnými příčinami Warburgova efektu, které jsou obvykle zahrnuty různou měrou u všech nádorů, jsou:\n\nNádory obvykle rostou mnohem rychleji, než jak rychle do nich vrůstají novotvořené cévy. Z toho důvodu je většina nádorových buněk vystavena trvalému nedostatku kyslíku a převaha anaerobní glykolýzy je metabolickou nutností.\n\nMitochondrie, ve kterých probíhá aerobní fáze glykolýzy, představují zároveň klíčový prvek regulace apoptózy. Nádorové buňky, které vlivem náhodných mutací ztrácejí mitochondrie, získávají vyšší odolnost proti apoptotickým signálům imunitního systému.\n\nAktivované T lymfocyty vyžadují mnohonásobně více energie než klidové. Tato energie je využita především k buněčné proliferaci, diferenciaci a různým efektorovým funkcím (například produkce cytokinů). Proto je při aktivaci T lymfocytu nezbytné značné zvýšení jeho metabolismu. Buňka tedy aktivuje rychlé využívání glukózy, které je v periferní krvi dostatek, přičemž klíčovou roli hraje koreceptor CD28. Signalizace z něj vede ke zvýšení exprese a povrchového vystavení glukózového transporteru 1 (Glut-1), podobně jako v případě signalizace z inzulinového receptoru. Nicméně signalizace z CD28 vede nejen ke zvýšení příjmu glukózy, ale i k vyšší míře glykolýzy a snížení oxidativní fosforylace. Většina glukózy přijaté T lymfocytem je tak metabolizována na laktát. Závěrem, aktivované T lymfocyty tedy vykazují zvýšený příjem glukózy a preferují glykolýzu oproti oxidativní fosforylaci i v aerobním prostředí krve. Tyto poznatky naznačují, že Warburgův efekt je spíše fyziologickým fenoménem než unikátem nádorových buněk. \n"}
{"id": "975768", "url": "https://cs.wikipedia.org/wiki?curid=975768", "title": "Michal Bubnič", "text": "Michal Bubnič\n\nMichal Bubnič (maďarsky \"Bubnics Mihály\") (22. května 1877, Borinka – 22. února 1945, Rožňava) byl římskokatolický biskup, diecézní biskup Rožňavské diecéze.\nPo ukončení základní školy v Borince a Šamoríně absolvoval gymnaziální studia v Bratislavě a Ostřihomi, kde 14. června 1896 odmaturoval. Po bohosloveckém studiu v Ostřihomi 22. června 1900 přijal kněžské svěcení.\n\nJeho první krátkodobé působiště byly Svätý Jur a Piešťany. Od roku 1908 se stal farářem v Madunicích. V roce 1923 byl jmenován správcem farnosti v Topolčanech. 31. října 1925 ho papež Pius XI. jmenoval titulárním biskupem sciliumským a apoštolským administrátorem Rožňavské diecéze. Biskupské svěcení přijal v Dómu sv. Martina v Bratislavě z rukou banskobystrického biskupa Mariána Blahy. Po první vídeňské arbitráži, když se Rožňava stala součástí Maďarska, zůstal v Rožňavě. Papežskou bulou \"Diocesium Fines\" z 9. července 1939 byla Rožňavská diecéze (přesněji ta část, která patřila Maďarsku) znovu začleněna k Jágerské arcidiecézi. Následně byl Michal Bubnič jmenován a 1. října 1939 intronizovaný za rožňavského diecézního biskupa. V rámci Horthyovského Maďarska se snažil o reorganizaci a podporu duchovního života Slováků.\n\nZemřel 22. února 1945 v rožňavské nemocnici, na následky mučení během přepadu biskupské rezidence partyzány v lednu 1945.\n"}
{"id": "975769", "url": "https://cs.wikipedia.org/wiki?curid=975769", "title": "Bernardo Guimarães", "text": "Bernardo Guimarães\n\nBernardo Joaquim da Silva Guimarães (15. srpna 1825, Ouro Preto – 10. března 1884) byl brazilský romanopisec, básník, soudce, novinář a profesor.\n\nNarodil se v Ouro Preto (Minas Gerais), jistý čas žil v São Paulu a působil jako městský soudce v Catalão (Goiás). V roce 1867 se vrátil do Ouro Preto, oženil se a živil se vyučováním rétoriky, poetiky, latiny a francouzštiny. Je jedním ze zakladatelů brazilského romantického regionálního románu. Zabývá se historickými, indianistickými, náboženskými a abolistickými náměty. Největší čtenářský ohlas měl idealizovaný příběh černošské otrokyně \"A escrava Isaura\" (1875, Otrokyně Isaura), téma kněžského celibátu zpracoval v románu \"O seminarista\" (1872, Seminarista).\n\n\n\n"}
{"id": "975770", "url": "https://cs.wikipedia.org/wiki?curid=975770", "title": "Tamara Elisabeth Jerniganová", "text": "Tamara Elisabeth Jerniganová\n\nTamara Elisabeth Jerniganová (*7. května 1959 v Chattanooga, stát Tennessee, USA), vědkyně a americká kosmonautka. Ve vesmíru byla pětkrát.\n\nV roce 1977 zdárně ukončila střední školu Santa Fe High School ve městě Santa Fe Springs v Kalifornii a pak pokračovala dalším studiem na Stanfordově univerzitě. Po skončení studia v roce 1983 pokračovala ve studiích na University of California v Berkeley a na Rice University. Při ukončení studií roku 1988 získala titul Ph.D. ve fyzice a astronomii.\n\nV roce 1985 absolvovala výcvik u NASA, od roku 1986 byla zařazena do jednotky kosmonautů. Zůstala v ní do roku 2001. Pak pracovala v Lawrence Livermore National Laboratory.\n\nVdala se, jejím manželem je o rok starší americký astronaut Peter Wisoff.\n\nMá přezdívku Tammy.\n\nNa oběžnou dráhu se v raketoplánech dostala pětkrát a strávila ve vesmíru 63 dní, 1 hodinu a 24 minut. Absolvovala jeden výstup do volného vesmíru, při instalaci zařízení u ISS strávila vně stanice hodin a 55 minut..\nByla 251. člověkem ve vesmíru, 16. ženou.\n\n\n"}
{"id": "975774", "url": "https://cs.wikipedia.org/wiki?curid=975774", "title": "Římskokatolická farnost Klášterec nad Ohří", "text": "Římskokatolická farnost Klášterec nad Ohří\n\nŘímskokatolická farnost Klášterec nad Ohří () je územní společenství římských katolíků v Klášterci nad Ohří a okolí. Organizačně spadá do krušnohorského vikariátu, který je jedním z deseti vikariátů litoměřické diecéze.\n\nFarnost pochází z roku 1384. Od roku 1712 jsou vedeny matriky. Farnost byla, jakožto duchovní centrum, zvláště od 50. let 20. století do 31. prosinec 2012, středem tzv. kláštereckého farního obvodu, z něho byly v různých etapách spravovány okolní farnosti. Před zánikem kláštereckého farního obvodu jimi byly farnosti: Boč nad Ohří, Louchov, Okounov, Perštejn nad Ohří a Rašovice. Všechny tyto farnosti zanikly od 1. ledna 2013 afilováním do farnosti Klášterec nad Ohří.\n\n\"Začátek působnosti jmenovaného v duchovní správě farnosti od:\"\nDo farnosti náleží území obcí:\n\nVe farnosti se nacházejí také další drobné sakrální stavby a pamětihodnosti. Historicky se na území farnosti, včetně afilovaných farností, nacházelo větší množství kostelů, kaplí, kapliček a dalších sakrálních objektů. Velká část z nich byla zbořena nebo poškozena v 2. polovině 20. století. S výjimkou Klášterce nad Ohří jsou seznamy těchto objektů na stránkách zaniklých farností.\n\n\n"}
{"id": "975776", "url": "https://cs.wikipedia.org/wiki?curid=975776", "title": "Maňa", "text": "Maňa\n\nMaňa je obec na Slovensku v okrese Nové Zámky. Skládá se ze dvou částí: Velká Maňa a Malá Maňa.\n\nV obci je římskokatolický kostel Sedmibolestné Panny Marie z let 1746/1762 se vzácnou kopií obrazu Panny Marie, jehož originál je ve Vídni, a kostel Panny Marie Lurdské z roku 1944 v části obce Malá Maňa. Další významnou památkou je zámeček, ve kterém sídlí domov sociálních služeb pro ženy a dívky.\n\nV obci velmi aktivně působí ochotnické divadlo a folklórní soubory Dolina a Dolinka.\n\n"}
{"id": "975779", "url": "https://cs.wikipedia.org/wiki?curid=975779", "title": "Uňatín", "text": "Uňatín\n\nUňatín je obec na Slovensku v okrese Krupina. Obec se nachází na jihozápad od vesnice Bzovík. Žije zde  obyvatel.\n\nPrvní zmínka o Uňatínu pochází z roku 1135. Tehdy se obec ještě jmenovala \"Pomag\" a rozprostírala se nejprve na dvou, později na třech místech v katastru Uňatín. Její název se vícekrát měnil: Wneten, Wnecen, Wnathyn, Hunatin, Unyatin a od roku 1920 se jmenuje Uňatín. Obec pozdější patřila Bzovíckému klášteru. V roce 1830 celá vesnice vyhořela.\n\nNad vesnicí na místě zvaném „Stráň\" se nachází římskokatolický kostel zasvěcený Kristu Králi z roku 1957, který je postaven na místě původní kaple zasvěcené sv. Ignácovi z roku 1873. Uňatín byl v minulých stoletích malou vesničkou, jejíž počet obyvatel postupně klesal z 350 na dnešních méně než 200 obyvatel.\n\n"}
{"id": "975781", "url": "https://cs.wikipedia.org/wiki?curid=975781", "title": "William Hubert Earle", "text": "William Hubert Earle\n\nWilliam Hubert Earle (1906–1984), uváděný jako W. Earle nebo Hubert Earle, byl americký botanik. V roce 1945 se kvůli astmatu přestěhoval z Indiany do Arizony, kde v roce 1947 získal práci v Pouštní botanické zahradě ve Phoenixu. Když umřel v roce 1957 její tehdejší ředitel W. Taylor Marshall, získal Hubert Earle tento post. Ředitelem zahrady byl až do roku 1976. Hubert Earle popsal několik druhů kaktusů, pouze jeden \"Escobaria robbinsorum\" byl přijat. Je autorem knih \"Kaktusy jihozápadu\" (\"Cacti of Southwest\") a \"Jihozápadní poušť kvete\" (\"Southwestern Desert in Bloom\"). Earl byl členem Americké společnosti pro kaktusy a sukulenty.\n\n"}
{"id": "975788", "url": "https://cs.wikipedia.org/wiki?curid=975788", "title": "Rakovina vaječníků", "text": "Rakovina vaječníků\n\nRakovina vaječníků (ovariální rakovina) je obecný výraz pro zhoubné nádorové onemocnění vaječníků. V případě tohoto druhu rakoviny se nejčastěji jedná o epiteliální karcinom vaječníku, který se tvoří z buněk ležících na povrchu vaječníků.\n\nRakovina vaječníků je nebezpečná tím, že nádor dlouhou dobu nezpůsobuje žádné potíže. Nemusí být objeven ani při běžné gynekologické prohlídce. Na rozdíl od dalších zhoubných nádorů tak tento typ rakoviny bývá vzácně objeven v počátečním stadiu. U pokročilejších nádorů nastupují neurčité příznaky, jako pobolívání břicha, nadýmání, pálení žáhy. Jak nádor roste, malé části se z něj uvolňují a zakládají druhotná ložiska – metastázy – na povrchu střevních kliček, pobřišnici či povrchu jater. Tato ložiska často produkují tekutinu, která se hromadí v břišní dutině – tzv. ascites. Nádorové buňky mohou projít i přes bránici a usadit se v pohrudniční dutině. Teprve toto pokročilé stadium provázejí jasnější příznaky: zvětšování břicha a bolest z napětí břišní stěny, časté močení či zácpa způsobené tlakem na močový měchýř nebo konečník, dále nechutenství, zvracení i dýchací obtíže.\n\n\nMožnosti, které mohou snížit riziko vzniku nemoci:\n\n"}
{"id": "975789", "url": "https://cs.wikipedia.org/wiki?curid=975789", "title": "Evernote", "text": "Evernote\n\nEvernote je službou, která byla vytvořena za účelem pořizování nejrůznějších typů poznámek s jejich následnou archivací. Poznámka může mít povahu formátovaného textu, webového článku (ať už kompletního nebo výstřižku pomocí nástroje WebClipper), fotografie nebo třeba mluveného slova. Součástí každé z poznámek může být také příloha v podobě souborů. Poznámky je možné organizovat do zápisníků, značkovat prostřednictvím štítků, mohou být editovány více lidmi, anotovány nebo exportovány.\n\nEvernote je k dispozici na spoustě operačních systémů (OSX, iOS, Windows, Windows Phone, Chrome OS, Android, BlackBerry a WebOS) a umožňuje plnou synchronizaci napříč všemi systémy.\n\nEvernote je k dispozici v placené verzi, případně ve verzi s omezenými funkcemi zdarma. Byla přidána také podpora firemního využívání a uvedena možnost pořídit si placený Business účet. V rámci Evernote je možné skladovat neomezené množství dat s tím, že měsíčně je možné přenést pouze určité množství dat (celkový objem dat se různí na základě verze, kterou máte k dispozici).\n\nPrvním českým serverem zaměřeným čistě na podporu uživatelů Evernote je LifeNotes, kde se nachází články, návody, videokurzy či nabídku školení a konzultací.\n\n"}
{"id": "975796", "url": "https://cs.wikipedia.org/wiki?curid=975796", "title": "Shannon Millerová", "text": "Shannon Millerová\n\nShannon Millerová, celým jménem Shannon Lee Miller (* 10.  března 1977 Rolla, USA) je bývalá americká sportovní gymnastka, dvojnásobná olympijská vítězka z Letních olympijských her 1996 v Atlantě. Na LOH 1992 v Barceloně získala dvě stříbrné a tři bronzové medaile. Je rovněž držitelkou pěti zlatých medailí z Mistrovství světa v letech 1993 a 1994.\n\nV letech 1999–2006 byla poprvé vdaná. O dva roky později vstoupila do druhého manželství, do něhož se narodil syn.\n\nV roce 2011 jí byla diagnostikována rakovina vaječníků, poté se podrobila chemoterapii. V roce 2013 se jí narodilo druhé dítě.\n"}
{"id": "975799", "url": "https://cs.wikipedia.org/wiki?curid=975799", "title": "Alan Levy", "text": "Alan Levy\n\nAlan Levy (10. února 1932, New York City — 2. dubna 2004, Praha) byl americký novinář a spisovatel literatury faktu.\n\nAbsolvoval Brownovu univerzitu, pracoval jako reportér pro \"Life\" nebo \"The New York Times\". V letech 1967 až 1971 žil v Praze, spolupracoval mj. na anglickém překladu opery \"Dobře placená procházka\" (stal se blízkým přítelem Jiřího Šlitra a byl pravděpodobně poslední, kdo ho viděl živého). V roce 1972 vydal knihu \"Rowboat to Prague\", v níž popsal své zážitky z Pražského jara, sovětské okupace a následné normalizace. Český překlad knihy vydalo v roce 1975 '68 Publishers pod názvem \"Pražské peřeje\". \n\nPo vypovězení z Československa žil Levy ve Vídni, působil jako dramaturg ve Vienna's English Theatre a učil na vídeňské pobočce Webster University. Do Prahy se vrátil roku 1990 a o rok později založil český anglicky psaný týdeník \"The Prague Post\" a byl až do své smrti jeho šéfredaktorem.\n\n\n"}
{"id": "975800", "url": "https://cs.wikipedia.org/wiki?curid=975800", "title": "Jakub König", "text": "Jakub König\n\nJakub König (* 1978, Česká Lípa, Československo), je český bloger, autor komiksů, textař a písničkář v současnosti nahrávající pod pseudonymem Kittchen. Od roku 1994 je frontmanem skupiny Obří broskev, se kterou vydal tři alba. Od roku 2011 je i na sólové dráze, kdy vytvořil projekt Kittchen, tedy maskovaného zpívajícího kuchaře. V rámci tohoto projektu vydal již tři alba, která se setkala především s oceněním z řad kritiků.\n\nV roce 2016 založil mnohočlennou kapelu Zvíře jménem Podzim, se kterou v roce 2017 vydal eponymní desku, kterou doprovází stejnojmenná kniha a výstava tisků.\n\nDle dostupných informací se Jakub König narodil v roce 1978 v České Lípě. V mládí studoval na katedře scenáristiky FAMU. Později zakončil obor text a scénář na Konzervatoři Jaroslava Ježka. Žije v Praze.\n\nV roce 2003 založil svůj vlastní blog na stránkách \"canny.obribroskev.cz\", kde pod přezdívkou canny (zkomolenina jména König) sděluje své zážitky a pocity. Blog se od roku 2017 nachází na adrese jakubkonig.cz. Svůj deník i v rámci projektu Kittchen psal na webu \"kittchen.cz\" (adresa v současné době již má jiného majitele a použití). \n\nNa svém blogu začal v roce 2004 publikovat i své komiksové stripy. Jejich soubor byl v březnu 2011 vydán v knize s názvem \"Anjel\". Dějově pojednává o padlém andělu, který přišel o svá křídla a na Zemi si odpykává svůj trest. Knihu vydalo nakladatelství Plus.\n\nOd prosince 2011 do února 2012 probíhala na hradu Lipý výstava jeho vybraných stripů s tematikou Anjela.\n\nV roce 2013 publikoval i e-knihu s názvem \"NAty\". Jedná se o temnou povídku o milostném příběhu mladé dvojice.\n\nV březnu 2017 vyšla v nakladatelství Plus kniha \"Když piješ...\" Na sudých stránkách najdeme krátké básně o alkoholu a alkoholovém opojení, na lichých stránkách je doprovází ilustrace, které při prolistování fungují jako flipbook. König je autorem básní i ilustrací. \n\nNa podzim 2017 vydal bohatě ilustrovanou knihu \"Zvíře jménem Podzim,\" která rozvíjí příběh ze stejnojmenné desky. Knihu doprovází výstava velkoformátových ilustrací z knihy.\n\nOd roku 1994 je členem skupiny Obří broskev, která vznikla na gymnáziu v České Lípě pod původním názvem Stringbreakers. O deset let později, roku 2004, vydali své debutové album \"Vybrané scény z dětského snu\" u labelu Good Day Records. Druhé album vydali v roce 2008 u Championship Records, to neslo název \"Potápěči\". V roce 2010 vydali na slovenském labelu Azyl Records třetí desku s názvem \"Sever\".\n\nV roce 2011 založil sólový projekt Kittchen. Vytvořil postavu maskovaného hotelového kuchaře z Doks, který ve své kuchyni nahrává své skladby s nástroji, které v ní najde. Tyto experimenty v žánru industriál folk s melancholickými a postapokalyptickými tématy zveřejnil v květnu 2011 na svém sólovém debutu \"Menu\". Toto nezávislé album publikoval na svém webu zdarma ke stažení. Později bylo u labelu Červený kůň vydáno na CD a o další rok později i v limitované edici na vinylu. Tato deska mu pomohla k nominaci na objev roku v hudebních cenách českých kritiků Vinyla.\n\nV květnu 2013 se vrátil se svou druhou deskou v rámci projektu Kittchen s názvem \"Radio\". S její tvorbou mu pomáhal producent Tomáš Neuwerth, který dříve zremasteroval i jeho první album. Při tvorbě tohoto alba se posunul k žánru laptop pop, avšak zůstal věrný svým postapokalyptickým a depresivním tématům. Deska znovu vzbudila zájem kritiků. Album \"Radio\" bylo nominováno na hudební cenu českých kritiků Apollo i na desku roku v rámci cen Vinyla. Kritici serveru Aktuálně.cz vyhlásily \"Radio\" deskou roku 2013. V březnu 2014 bylo oceněno žánrovou cenou Anděl v kategorii alternativní scéna.\n\nV roce 2014 připravil zvukovou stopu pro divadelní představení \"Kakadu\" v Dejvickém divadle. V roce 2015 poté vytvořil pro Divadlo Komedie i hudbu k dokumentární hře \"Ženy/Zločiny/Doc\".\n\nDne 25. června 2015 vydal třetí album s názvem \"Kontakt\", původně bylo k dostání pouze na webu vydavatelství Červený kůň. Od 3. července bylo vydáno i jako CD (a příloha časopisu Full Moon). V září 2015 poté bylo vydáno i na vinylu, křest vinylové nahrávky proběhl dne 23. září 2015 v Divadle Komedie. Na tvorbě alba se znovu podílel i Tomáš Neuwerth. Deska \"Kontakt\" byla v prosinci 2015 nominována na cenu Vinyla za album roku. Nominace obdrželo i na cenu kritiků Apollo a žánrovou cenu Anděl v kategorii alternativní hudba.\n\nKapela Zvíře jménem Podzim je uskupení hudebníků pod vedením Jakuba Königa. Mimo něj ji tvoří například Tomáš Neuwerth (Kittchen, Nierika, Kafka band), Marie Kieslowski (Kieslowski), Vera Linhartová a Ondřej Mataj (27), Terezie Kovalová (Calm Season) a Aid Kid. V listopadu uskupení vydalo eponymní album u Indies Scope Records. Vydání bylo spojeno také s publikováním stejnojmenné knihy.\n\nJakub je autorem hudby k mnoha audioknihám vydavatelství Tympanum např. \"Vyhoďme ho z kola ven, Američtí bohové\", \"Dívka, která si říkala Tuesday,\" \"Anihilace...\"\n\nKönig si ilustruje své knihy sám (Anjel, Když piješ..., Zvíře jménem Podzim). V roce 2017 spolu se zpěvačkou Vladivojnou la Chia vystavoval své ilustrace na putovní výstavě Vojna in the Kittchen. Některé koncerty kapely Zvíře jménem Podzim doprovází i výstava velkoformátových ilustrací.\n\nJakub König je ženatý se spisovatelkou Mášou König Dudziakovou, se kterou má dceru.\n\nDo roku 2015 byl ženatý se zpěvačkou Olgou Königovou. Jako textař se podílel na debutovém albu její skupiny Ille s názvem \"Ve tvý skříni\". \n\n"}
{"id": "975801", "url": "https://cs.wikipedia.org/wiki?curid=975801", "title": "Ivo Mrázek", "text": "Ivo Mrázek\n\nIvo Mrázek ( známý také jako Ivan Mrázek, 18. ledna 1926 Brno – 5. dubna 2019 Brno) byl basketbalový hráč a trenér. Patřil mezi nejvýznamnější basketbalové hráče Československa všech dob. Byl zařazen na čestné listině zasloužilých mistrů sportu.\n\nS basketbalem začínal v klubu Sokol Brno I (pozdější Zbrojovka Brno). Jako dvacetiletý startoval na evropském šampionátu v Ženevě v roce 1946. Ve finálovém utkání proti Itálii vstřelil několik sekund před koncem utkání vítězný koš, který znamenal zlatou medaili pro tým Československa. Stříbrné medaile na mistrovství Evropy získal v letech 1947, 1951 a 1955. V roce 1951 byl navíc vyhlášen nejlepším hráčem turnaje.\n\nStartoval rovněž jako hráč na dvojích olympijských hrách – v roce 1948 v Londýně a v roce 1952 v Helsinkách. Jako hráč získal šest titulů mistra republiky.\n\nPo skončení hráčské kariéry se stal basketbalovým trenérem. V roce 1960 přivedl československou reprezentaci k dosud nejlepšímu umístění, pátému místu na olympiádě v Římě. Vrcholem jeho trenérské kariéry bylo působení u týmu Zbrojovky Brno. S mužstvem se stal šestkrát mistrem Československa, Zbrojovka Brno také dvakrát pod jeho vedením postoupila do finále Poháru evropských mistrů. Po sovětské invazi trénoval v sezóně 1969/70 italský tým Gorena Petrarca Padova.\n\nV anketě Český basketbalista století se umístil na třetím místě.\n\n\n\n"}
{"id": "975806", "url": "https://cs.wikipedia.org/wiki?curid=975806", "title": "Sceaux-du-Gâtinais", "text": "Sceaux-du-Gâtinais\n\nSceaux-du-Gâtinais je francouzská obec v departementu Loiret v regionu Centre-Val de Loire. V roce 2011 zde žilo 633 obyvatel.\n\n\"Počet obyvatel\" \n\n"}
{"id": "975808", "url": "https://cs.wikipedia.org/wiki?curid=975808", "title": "Regranulát", "text": "Regranulát\n\nPlastový regranulát je koncovým stupněm ekologické recyklace a zpracování plastového odpadu. Regranuláty se díky svým vlastnostem stávají vstupem pro další výrobu, která tak šetří přírodní zdroje. Vzhledem k rostoucím cenám primárních surovin na produkci plastových výrobků jsou navíc regranuláty nejen ekologické, ale také ekonomické – šetří firemní náklady.\n\nRegranuláty se vyrábějí tepelným zpracováním, kdy jsou očištěné a vytříděné plastové odpady přetvářeny na taveninu plastu pomocí vytlačovacího stroje (extruderu), ze kterého je hmota vytlačována do volného prostoru. Pro samotnou granulaci vytlačováním se používají dvě základní metody – \"granulace vytlačováním strun\" a \"granulace na hlavě\". Při granulaci vytlačováním je hmota vytlačována v podobě strun, které jsou následně granulovány. Granulace na hlavě nahání nastavenou plastovou hmotu do vytlačovací nožové hlavy, přes kterou materiál prochází a je rotujícími noži osekáván na granule.\n\nPlastové granuláty slouží k výrobě plastových produktů, které tak mohou nést nálepku „vyrobeno z recyklovaného materiálu“. Výhodou tohoto vstupního materiálu je nízká cena a možnost konečný produkt opět recyklovat. Standardně se vyrábí mnoho barevných kombinací, které lze téměř libovolně kombinovat.\n\n"}
{"id": "975816", "url": "https://cs.wikipedia.org/wiki?curid=975816", "title": "Seznam jezer v Keni", "text": "Seznam jezer v Keni\n\nSeznam jezer v Keni (anglicky jezero - \"lake\"). Tabulka obsahuje přehled jezer v Keni s plochou přes 10 km².\n"}
{"id": "975817", "url": "https://cs.wikipedia.org/wiki?curid=975817", "title": "Dragon 32", "text": "Dragon 32\n\nDragon 32 je osmibitový počítač založený na procesoru Motorola 6809 vyráběný britskou společností Dragon Data Ltd v 80. letech 20. století. Existuje několik verzí počítače, které se ale liší pouze interně. Klávesnice počítače má 53 kláves, počítače vybavené klávesou s písmenem ñ mají 54 kláves. Počítač je kompatibilní s počítačem TRS-80 Coco.\n\nPro uživatele počítače existuje archiv programů Dragon 32 Universe.\n\n\n"}
{"id": "975818", "url": "https://cs.wikipedia.org/wiki?curid=975818", "title": "Kinotavr", "text": "Kinotavr\n\nKinotavr (rusky \"\") je filmový festival, který se koná každoročně v červnu v ruském lázeňském městě Soči na břehu Černého moře. V rámci Ruska se jedná o nejvýznamnější filmový festival spolu s Moskevským mezinárodním festivalem, na rozdíl od kterého je ovšem více zaměřen na ruskou kinematografii a původně se jej mohly účastnit jen ruské filmy. \n\nZa první ročník festivalu se považuje rok 1991 a za jeho zakladatele jsou považováni Oleg Ivanovič Jankovskij a Mark Grigorjevič Rudinštějn. Název vznikl složením slov \"kino\" a \"minotavr\", což rusky znamená minotaur.\n\n"}
{"id": "975834", "url": "https://cs.wikipedia.org/wiki?curid=975834", "title": "Zachraň šneka", "text": "Zachraň šneka\n\nZachraň šneka je hra pro mobilní telefony, tablety a internetové prohlížeče od studia Alda Games. Je vytvořena v univerzálním enginu Unity a je zdarma ke stažení pro OS Android a iOS. Vyniká ručně kreslenou grafikou a logickými úkoly postavenými na fyzikálních zákonitostech.\n\nÚkolem hráče je v každém z 24 levelů schovat šneka (nebo šneky) před blížící se katastrofou, kterou představuje buď ostrý sluneční paprsek, nebo padající kameny. Hráč má k dispozici předem stanovený počet určitých předmětů, jejichž vhozením na mapu musí vytvořit úkryt, nebo donutí šneky, aby do úkrytu nevědomky vlezli. Chování všech předmětů je vystaveno na fyzikálních zákonitostech, které zajišťují, že sebemenší změna při umístění vhazovaných předmětů spustí realistickou a odlišnou reakci.\n\nSekundárním úkolem je sbírání hvězd, které fungují také trochu jako návod, jak level správně hrát. Různých možností záchrany šneků je ovšem více, což zajišťuje vysokou znovuhratelnost.\n\nHra vyšla pro iOS v červnu 2013 a krátce nato byla následována verzí pro Android. Vy vývoji byla od dubna 2013.\n\nHra byla po svém vydání velmi kladně přijata kritiky i hráčskou veřejností. Nejpozitivněji byla vnímána ručně kreslená grafika i herní náplň s fyzikálními hádankami. Průměrné hodnocení na iTunes je 4+ hvězdičky z 5. Průměrné hodnocení na Google Play je 4,3 hvězdiček z 5 po více než 1000 hodnoceních.\n\n\n"}
{"id": "975837", "url": "https://cs.wikipedia.org/wiki?curid=975837", "title": "Klášter magdalenitek (Most)", "text": "Klášter magdalenitek (Most)\n\nKlášter magdalenitek v Mostě-Zahražanech (dnes místní části města Most) existoval v letech 1281-1442 a od 15. století do roku 1782, kdy byl zrušen císařem Josefem II., resp. v důsledku jeho reforem.\n\nMagdalenitky vybudovaly klášter v Mostě poblíž městských hradeb roku 1281 a klášter nazvaly starým jménem Zahražany (\"Saraz\"). Tento \"první klášter\" téměř zanikl za husitských válek a k obnově došlo až v 2. polovině 15. století. Benefaktorem obnoveného kláštera byl Jiří Opl z Vitzthumu, který řádovým sestrám věnoval roku 1496 platy ze vsi Havraně. V roce 1515 město Most zachvátil obrovský požár, který zničil téměř celé město. Vedle jiných kostelů a veřejných budov vyhořel do základu i konvent magdalenitek. Po této události však vstoupila do kláštera Kateřina z Vlčkova. Příslušníci její rodiny pak rozhodnou měrou přispěli k znovuvybudování kláštera i kostela. Kostel u kláštera magdalenitek byl 20. října 1515 konsekrován olomouckých světícím biskupem Martinem Göschlem. Při požáru v roce 1515 shořely také četné listiny a privilevia, kterými byl klášter obdařen. Tyto dokumenty byly postupně v letech 1515, 1523 a 1539 nahrazeny novými. Po obnově však klášter již nenabyl svého předchozího postavení a bohatství. Bylo to dáno vlivem pronikajícího protestantismu, který měl ve městě Most živnou půdu. Z písemných pramenů je doloženo několik převorek kláštera, avšak mnoho písemností bylo ztraceno.\n\nKonvent magdalenitek v Zahražanech byl zrušen za českého stavovského povstání. Majetek byl řeholnicím zabaven a magdalenitky musely odejít. Vrátily se však po bitvě na Bílé hoře, avšak probíhající třicetiletá válka konvent ochudila. V průběhu války musely sestry z Mostu uprchnout a vrátily se až ke konci třicetileté války. V polovině 18. století magdalenitky zbudovaly v dnešní Žižkově ulici křížovou cestu ke své kapli. Zde byla umístěna gotická milostná soška Panny Marie, zvaná Madona ze Zahražan. K roku 1724 byl barokně přestavěn kostel Narození Panny Marie při klášteru magdalenitek.\n\nKdyž v roce 1769 konvent vyhořel, bylo nutné začít s novou stavbou. Stavba se podařila celkem rychle a 3. září 1774 byl konvent znovu vysvěcen. Toto období kláštera však netrvalo dlouho, protože roku 1782 byl císařem Josefem II. zrušen, právě když byl zaklenut přilehlý kostel. Milostná soška Panny Marie zvaná „Zahražanská madona“ byla roku 1783 předána do mosteckého děkanského kostela Nanebevzetí Panny Marie a konvent byl předán piaristům, kteří měli v Mostě kolej.\n\nKlášter byl z větší částí zbořen městem Most již v roce 1893, poté co piaristé město v roce 1872 opustili a klášter mu o několik let později prodali. K velké devastaci kláštera docházelo až do roku 1918. Objekt kláštera magdalenitek v Zahražanech byl zbořen v roce 1968.\n\n\n\n"}
{"id": "975838", "url": "https://cs.wikipedia.org/wiki?curid=975838", "title": "Epravo.cz", "text": "Epravo.cz\n\nepravo.cz, a.s. je české vydavatelství se sídlem v Praze provozující elektronický internetový deník epravo.cz, které se zaměřuje na právo a justici. Za vice než deset let svého působení si společnost epravo.cz vybudovala silné jméno mezi právnickými komorami, advokátními kancelářemi i právníky nejen v České republice. Kromě odborných článků, které slouží jako důvěryhodný zdroj pro média obsahuje portál přehlednou sbírku zákonů a soudních rozhodnutí a také řadu rozhovorů s čelními představiteli českého práva.\n\nStěžejním portálem společnosti Epravo.cz je její stejnojmenná česká webová stránka. Portál měsíčně navštíví více než 185 000 unikátních uživatelů, kteří zhlédnou přibližně jeden milion stránek a jejich počet stále roste. \n\nDo portfolia společnosti již neodmyslitelně patří také čtvrtletník \"Epravo.cz Magazine\", který vydává v nákladu 25 000 tištěných a 35 000 elektronických výtisků. Magazín je zdarma distribuován právníkům na různých pozicích, představitelům veřejného sektoru a managementu TOP 1000 českých podniků. Kromě toho spolupracuje také na přípravě dalších odborných titulů, jako je časopis českého notářství \"Ad notam\", anebo odborný měsíčník \"Veřejné zakázky\". Odborným oblastem se věnuje také díky podpoře kulatých stolů a konferencí. V roce 2014 vydává digitální tabletový měsíčník \"Epravo.cz Digital\". Navazuje tak na mobilní aplikaci Epravo.cz.\n\nSíť titulů společnosti Epravo.cz se v roce 2013 rozrostla také o slovenské Epravo.sk a portál zaměřující se na pojišťovnictví Pojistenivpraxi.cz.\n\nEpravo.cz je zakladatelem soutěže Právník roku, kterou pořádá ve spolupráci s Českou advokátní komorou a pod záštitou Ministerstva spravedlnosti ČR, Unie státních zástupců ČR, Soudcovské unie ČR, Notářské komory ČR a Exekutorské komory ČR.\n\nSpolečnost Epravo.cz je také zakladatelem prestižního firemního žebříčku Právnická firma roku / Czech Leading Law Firm, která je stále jedinou soutěží špičkových advokátních kanceláří v ČR se silným mediálním a komerčním dopadem.\n\nEpravo.cz je svým zaměřením na právo a justice v českých podmínkách jedinečné. Přináší rozhovory a názory čelních justičních představitelů, jako jsou například Pavel Rychetský, Helena Válková, Josef Baxa, Marie Benešová, Jiří Pospíšil, Tomáš Sokol, Lenka Bradáčová, Pavel Zeman nebo Iva Brožová.\n\nOdborné texty připravují právníci z prestižních advokátních kanceláří, včetně autorů nového občanského zákoníku.\n\n"}
{"id": "975840", "url": "https://cs.wikipedia.org/wiki?curid=975840", "title": "Nový Gulliver", "text": "Nový Gulliver\n\nNový Gulliver je sci-fi román Bohumila Říhy, poprvé vydaný roku 1973.\n\nOsmnáctiletý Alan žije celý život ve Městě, obklopen různými technickými vymoženostmi a služebnictvem. Nemusí nad ničím přemýšlet, je vychováván k poslušnosti k rodičům a k tomu, aby dělal jen to, co se po něm žádá – bez vlastního názoru.\n\nJednou se probudí v chatrném opuštěném domku uprostřed lesa. Uvědomí si, že byl unesen. Na stole leží nůž, bochník chleba, hrnek a mapka, jak se dostat ke studánce pro vodu. Ale Alan si s tím neví rady, neví, že chleba si musí ukrojit, vodu nabrat ze studánky a tak raději jen leží a snaží se zaspat hlad a žízeň. Tak ho najde otcův zahradník Pilát. Ukáže mu, jak se o sebe starat. Naučí ho ulovit si rybu a uvařit si z ní jídlo. Alan zjišťuje, že svět kolem něj je krásný a strašně zajímavý. Od Piláta se dozví, že doma dostává dýchat parfémy, které otupují jeho smysly, tak, aby jen poslouchal, co se po něm chce. Alanovi se nový život líbí, a už nechce žít ta, jako dřív.\n\nKdyž se vrátí domů, dostane od otce vrtulník a seznámí ho s dívkou Metou – dcerou otcova konkurenta. Rodiče chtějí, aby si Metu jednou vzal. Alan si u matky vyprosí, aby mohl nějaký čas pobývat u Piláta. Ten ho učí zahradničení a jiným „obyčejným“ věcem. Taky mu dá do rukou knihy, aby začal číst. Alan objevuje krásu psaného slova, prožívá dobrodružství s Robinsonem a Gulliverem. Sílí v něm pocit, že chce poznat život a svět. Do Mety se zamiluje Alanům sluha |Petr a Alan jim to přeje. Když Jeho otec v televizi oznámí, že únos byl jen reklamní trik, aby zvýšil prodej svých perníčků a to, že si Alan vezme Metu za ženu – rozhodne se Alan definitivně, že odejde poznávat svět.\n\nSe svým vrtulníkem se vydává za stromovými lidmi, o kterých mu řekl Pilát. Po několika hodinách letu, přistává mezi borovicemi a vydává se hledat stromové lidi. První, koho poznává je Emilián, který mu nabídne, aby bydlel na jeho stromě. Pak pozná souseda Ignáta, který chová ptáky. Také se seznamuje s Blankou, která vede stromové lidi a s Kryštofem, který je učitelem oddanosti. Při květinové slavnosti je Alan vybrán, aby pomohl Regině při zkoušení křídel – stromoví lidé totiž věří, že jednoho dne budou létat a první z nich bude právě Regina.\n\nJednoho dne Ignát zemře na uštknutí mambou, ale nikdo ze stromových lidí se nad tím nijak nepozastavuje, nikomu to není líto. Alan se ujme jeho ptáků. Alanovi se ze začátku mezi stromovými lidmi líbí, ale časem zjistí, že nejsou až tak šťastní, jak vypadají, že jenom snít a odpočívat není to pravé. Jednou vidí, jak se k Emiliánovi plazí mamba a ten se vůbec nebrání, jen čeká, až ho uštkne – Alan ji zažene, zachrání Emiliánovi život, stanou se z nich přátele a Emilián se díky Alanovi začíná „probouzet“ a dívat se na život stromových lidí trochu jinýma očima.\n\nKdyž jde Alan k Regině, pomoci vyzkoušet jí křídla –dozvídá se, že si lidé myslí, že až uvidí oheň, který nenávidí, tak že to bude znamení k tomu, že Regina vzlétne a stromoví lidé pak budou moci létat. Alan, který je pod vlivem drogy, se podřekne, že umí také létat a Regina mu nařídí, že jí to druhý den musí ukázat. Alan cítí, že o tom neměl mluvit a svěřuje se Emiliánovi. Druhý den ukáže lidem, jak létá vrtulníkem, ale způsobí mezi nimi zděšení, protože stroje, spolu s ohněm jsou u nich považovány za zlo. Emilián cítí, že Alanovi hrozí nebezpečí a doporučuje mu, aby druhý den odletěl. Alan souhlasí, ale když ho hledá Kryštof, Emilián ho odežene a chce, aby Alan odletěl hned. Když Alan nasedne do vrtulníku, začíná bouřka, blesk zapálí strom, na kterém žije Regina. Alan ji letí zachránit, ale ona vidí v ohni znamení – zamává křídly, ale místo krásného letu vzhůru padá k zemi.\n\nAlan odlétá s nadějí, že se snad z Emiliána stane učitel a s vědomím, že jen na něm bude záležet, jak budou stromoví lidé žít dál. Jestli podle rozujmu, nebo jestli pro ně Emilián bude muset vymyslet nové bláznovství. Alan odlétá hledat lidi žijící v podzemí a uvědomuje si, jak ho tížila nečinnost mezi stromovými lidmi.\n\nZáhy po vstupu do podzemí je Alan zatčen. Podzemní lidé si myslí, že je špion. Odsoudí ho k 5 letům nucených prací. Z počátku je přidělen k Martinovi, musí opracovávat kameny a stavět hráz. Časem se mu poštěstí a dostane se jako sluha k plukovníku Samuelovi. K jeho povinnostem patří doprovázet členy plukovníkovi rodiny s lucernou, starat se o jeho psa a maličkou zahrádku. Seznámí se s jeho dcerou Kristýnou, která je herečkou. Jednou ji doprovází na představení, kde hraje Kristýna Julii. Alan, který divadlo nikdy neviděl, protože se Městě už se nehrálo se vžije do děje, je divadlem nadšen a ředitel divadla mu dá roli Romea. Alan s Kristýnou odehrají krásné představení. Po představení se Alan vrací do domu svého pána, ale je důstojníkem Cyrilem vyzván kvůli Kristýně na souboj. Boxují a Alan vyhrává. V noci je pak odveden k plukovníkovu synu Richardovi, který má být nástupcem současného Pána, který je neomezeným vládcem podzemních lidí. Richard je milý mladík, hodně s Alanem diskutují o životě pod zemí a nad zemí. Podzemní lidé, žijí ve strachu a v přísném řádu udávaném letitými pravidly. Společnost se nevyvíjí, ale zůstává stát na místě. Alan na to poukazuje, říká, že to není dobré, že vy lidé měli mít možnost dělat něco, co sami chtějí a navrátí se i k životu na zemi.\n\nAlan vezme Richarda s vrtulníkem, aby mu ukázal slunce, stromy, zvířata… Richard poznává, že život na zemi nemusí být nebezpečný, jak ho celý život učili. Po návratu do podzemí se dozvídají, že Pán umírá a na jeho místo má nastoupit Richard – ten dává Alanovi svobodu. Alan si uvědomuje, že miluje Kristýnu a chce ji odvést s sebou, ta ale odmítá, protože jí otec přikázal provdat se za Cyrila a ona je vychována k poslušnosti a podřízenosti. \nAlan se tedy vydává na cestu za horskými lidmi, ale v srdci má bolest pro Kristýnu. \n\nPrvní, koho potkává v horách je René. Bydlí u něho a začíná poznávat horské lidi a jejich svět. Rada ho přijme mezi sebe a spolu s Reném a Valdemarem mají projít zkouškou. Maxim – člen rady je vezme do opuštěného domku. Jejich prvním úkolem je vylézt na strom a sdělit ostatním své pocity. Druhým úkolem je dostat se přes řeku. Alen se málem utopí, ale René mu pomůže zpět a začne je poutat opravdové přátelství. Třetím úkolem je zdolat horu. Valdemar jde sám, ale spadne a zjistí, že v horách potřebuje přátele. Společně horu zdolají. Po těchto zkouškách jim rada ukáže, kde budou stát jejich domy. První se staví Valdemarův. Když je skoro hotový, seznámí naše tři přátele členka rady Lucie, která se stará o partnerské vztahy a manželství se třemi dívkami. Valdemar se Sylvou se do sebe zamilují. Alan se nezamiluje do žádné. Renému se líbí Ester, ale ta má oči jen pro Alana. Když mají René se Sylvou svatbu, chce Lucie oznámit, že se Ester stane Alanovou ženou, ale ten odmítá. Tím společenství urazí, protože podle nich Ester znevážil a musí odejít k lidem v ústraní. Jsou to lidé vyčlenění ze společenství horských lidí, protože se nějak vymykají jejich způsobu života a uvažování. Pro horské lidi je prvořadé přátelství, pomoc druhým a dobrota. K lidem v ústraní patří zloděj Kamil, marnivá Irma, hádavá Matylda, zištný Pankrác, panovačný Oto a svárlivý Zikmund. Alen je postupně poznává a myslí si, že by neměli žít v ústraní. Marnivá Irma se kvůli dcerce Kátě vzdá svých šperků a vrací se zpět k horským lidem. Alan se vrací spolu s ní a zjišťuje, že se Ester s Reném dali dohromady. Je přijat zpět, ale uzrává v něm rozhodnutí vrátit se domů.\n\nNa své cestě zmoudřel, zjistil, že se umí obejít bez cizí pomoci, používat vlastní rozum a nebojí se citů. Stal se téměř nezávislým člověkem. Cítí svoji závislost na přírodě, přátelích, na domově a na svých představách, jak by se mělo v jeho Městě žít. Chce se vrátit domů a vystoupit proti umělému ohlupování. Uvědomuje si, že je nejvyšší čas, že by se jinak život ve Městě utlumil, až by nakonec zanikl. Rozloučil se s lidmi z hor, nasedl do svého vrtulníku a vrací se domů s cílem něco změnit.\n"}
{"id": "975841", "url": "https://cs.wikipedia.org/wiki?curid=975841", "title": "Transcendentalismus", "text": "Transcendentalismus\n\nTranscendentalismus bylo náboženské a filosofické hnutí počátku 19. století ve Spojených státech amerických. Kořeny transcendentalismu najdeme už v myšlenkách kalvinismu 17. a 18. století. Dále navazoval na anglický puritanismus. Vznikl jako protiváha stavu obecné duchovnosti, a ideově vyšel z učení unitářů. Transcendentalisté považovali instituce společnosti, politiku a organizované náboženství, za ničitele čistoty jednotlivce. Pouze tito soběstační a silní jednotlivci mohli podle jejich názoru tvořit skutečnou komunitu.\n\nTranscendentalismus vychází z kalvinismu a amerického puritanismu. Hlavním zdrojem je také kontext unitarismu – New England Congregationalists. Upřednostňují „jedinost Boha – Unity“ (namísto trojjedinosti – Trinity). Postavu Ježíše Krista podřizují Bohu, ale stále ho staví nad člověka. Ortodoxní větev unitářů však věří v lidskou podobnost s Nejvyšší bytostí a v možnost podílení se na božství.\n\nZákladní myšlenkou transcendentalismu je účinnost lidského snažení. Věří, že člověk je schopen dobrovolného etického chování a také ho sám umí rozeznat. Aby své myšlenky mohli dále lépe šířit, přebírají některé evangelikální praktiky, jako např. účast na misijních a dobročinných společnostech.\n\nNejdříve se transcendentalisté spíše vymezovali vůči unitářům. Považovali jejich učení za nedostatečné a hledali intenzivnější duchovní zkušenosti. Jako základní předpoklad viděli vnitřní úsilí směrem k duchovnímu spojení. Rozvíjeli představy o lidském rozumu – intuici. Považovali ji za spolehlivý zdroj pravdy. Základ je podle nich v lidském vědomí, které člověk konfrontuje s běžnou skutečností.\n\nBoha viděli všudypřítomného v přírodě. Je trvale ve všech věcech – včetně člověka. Vše je tedy stejně božské a každý může zažít přímý kontakt s božstvím. Běžné události světa mohou mít přirozenou a zároveň božskou příčinu.\n\nTranscendentalisté neprováděli žádné konkrétně dané rituály ani neuznávali ucelenou náboženskou formu. Většinou se jejich víra dá označit jako „osobní“. Snažili se navracet k přírodě a zkoumali vlastní duši.\n\nTranscendentalisté náboženství nepovažovali za empiricky doložitelné. K těmto myšlenkám přispěla i publikace F. D. E. Schleiermachera \"Critical Essay Upon the Gospel of St. Luke\" (1825), která Bibli představila jako výsledek lidské činnosti v kontextu historie. Dalším významným zdrojem transcendentalismu byl německý filosof Frederic Henry Hedge (1805–1890), který představil anglické veřejnosti Kantovu transcendentální filosofii.\n\nEsej R. W. Emersona \"The Transcendentalist\" ustanovil doktrínu transcendentalistů. Zdůrazňoval nutnost podpory bytí jedince, které povede k přiblížení přírodě a odstranění „kontaminace“ vzniklé kvůli tehdejšímu stavu společnosti. Další esej \"Nature\" (1836) položil základ pro posilování pravomocí lidské mysli a vnímal její nové otevření k přílivům světla a síly. Žádal revoluci lidského vědomí.\n\nRoku 1836 byl založen Transcendentální klub, jehož členy byli kromě Emersona také Henry David Thoreau, Frederic Henry Hedge a George Putnam. Společně vydávali časopis \"The Dial\" (1840–44). Transcendentalisté vydávali i jiné výstupy: \"The Christian Examiner\", \"Boston Quarterly Review\".\n\nTranscendentalismus měl výrazný vliv na americkou literaturu a filosofii. Za navazující hnutí je považováno The New Thought (hnutí Nové myšlenky). Také hinduistické hnutí Brahmo Samraj (zakladatel Ram Mohan Roy) vidělo ve spojení s myšlenkami unitářství nové „obnovené náboženství“.\n\nTranscendentalismus ovládal myšlení americké renesance a jeho vliv dozníval až do 20. století. Přitahoval zaměřením na vlastní identitu, duchovní pokrok a sociální spravedlnost, ale také estetiku.\n\n\n"}
{"id": "975848", "url": "https://cs.wikipedia.org/wiki?curid=975848", "title": "Sýrový svět", "text": "Sýrový svět\n\nSýrový svět od českého vývojářského studia Alda Games je hrou pro mobilní telefony, tablety a internetové prohlížeče postavenou na univerzálním enginu Unity. Je dostupná pro mobilní OS Android, iOS a Windows Phone. Je zaměřená hlavně na děti a rodiny s dětmi, pro které byly vytvořeny zábavné úkoly procvičující paměť, logické myšlení, nebo postřeh a samozřejmě i jemnou motoriku při práci s dotykovým displejem.\n\nSýrový svět (v angličtině World of Cheese) sleduje putování myšáka, který musí nakrmit hladovějící myší rodinu. K tomu využije nedalekého domu, který celý prohledává a nachází s přispěním hráče kusy sýru.\n\nHra je rozdělena na 7 kapitol podle prostředí, respektive místnosti, ve které se odehrává. Každá kapitola má 5 úrovní s různorodými úkol, avšak vždy s jediným cílem, nalezením sýru.\n\nV Sýrovém světě se velmi často střídají úkoly. Nejčastěji, avšak stále pouze v několika málo případech, jde o hledání rozdílů, nebo paměťové hry. Většina úkolů je však originálních a výrazně těží ze zasazení do rozmanitých místností. Tajemná půda je například dějištěm vyvolávání duchů, nebo sestavování modelu robota, zatímco v garáži je třeba opravit automobil a na zahradě zase plot.\n\nSýrový svět byl kritiky přijat velmi nevřele, například portál Bonusweb ho ocenil 5 %. Podobná hodnocení hra sbírala i na ostatních serverech. Hodnocení hráčů je velmi podobné, na iTunes pro zařízení iPad, iPhone a iPod obdržel hodnocení 1 z 10 a na Google Play pro zařízení s OS Android pak 1,0 z 5.\n\n"}
{"id": "975858", "url": "https://cs.wikipedia.org/wiki?curid=975858", "title": "Dukát", "text": "Dukát\n\nDukát je zlatá obchodní mince původně pocházející z Benátek. Název vznikl ze zkráceného slova \"Ducat(us)\", znamenajícího \"vévodství\". Rozšířil se po celé Evropě jako nejtypičtější zlatá mince s váhou 3,49 gramu ryzosti 0,9866.\n"}
{"id": "975860", "url": "https://cs.wikipedia.org/wiki?curid=975860", "title": "Speciální učiliště Nové Město nad Metují", "text": "Speciální učiliště Nové Město nad Metují\n\nSpeciální učiliště Nové Město nad Metují je speciální školské zařízení určené pro žáky se zdravotním postižením, problémy s učením nebo chováním. Škola je rozdělena na několik budov v Opočně, Novém Městě nad Metují i Broumově, a v těchto městech, kromě Broumova jsou i internáty školy. Ve škole je ve třídách menší počet žáků, kolem deseti. Škola je státní a náklady na vzdělávání jsou hrazeny státem. \n\nŠkola má celkem 6 budov ve 3 městech. Ředitelství školy sídlí v Novém Městě nad Metují v budově pojmenované Merkur.\n\n\nNa škole se vyučuje v školním roce 2013/2014 celkem 13 učebních oborů. \n\n"}
{"id": "975862", "url": "https://cs.wikipedia.org/wiki?curid=975862", "title": "Turecká mokka", "text": "Turecká mokka\n\nTurecká, řecká či nepřesně arabská mokka, případně turecká, řecká, arabská káva je způsob přípravy kávy v džezvě, zvláštní kovové konvičce. Tzv. turek, běžný způsob přípravy kávy v Česku, se připravuje jinak. \n\nJemně umletá pražená kávová zrna se nasypou do nahřáté džezvy, zalijí vodou a nechají rychle přejít varem. Jakmile nápoj vykypí do horního límce konvičky, sejme se konvička s ohně a káva se nalévá do šálků. Na rozdíl od modernějších způsobů přípravy obsahuje turecká káva sedlinu, která se usadí na dně šálku. Proto musí být káva jemně umletá.\n\nDruhým způsobem je jemně mletou kávu smíchat se studenou vodou a cukrem a přivést k varu. Nechá se třikrát vzkypět a nalévá se přes sítko.\n\nRychlé vaření je patrně nejstarší a až do 19. století jediný způsob přípravy kávy jako nápoje. Už v pozdním středověku jsou doloženy zvláštní nádobky a mlýnky, od 17. století válcového tvaru s kličkou.\n\n\n\n"}
{"id": "975864", "url": "https://cs.wikipedia.org/wiki?curid=975864", "title": "Rabí (Šumavské podhůří)", "text": "Rabí (Šumavské podhůří)\n\nRabí je kopec s nadmořskou výškou 540 metrů ležící ve stejnojmenném městě nad řekou Otavou. Na jeho vrcholku se rozkládá zřícenina stejnojmenného hradu.V dosahu jsou i toitoiky.\n\nVrch o nadmořské výšce 540 metrů spadá geomorfologicky do celku Šumavské podhůří, podcelku Bavorovská vrchovina, okrsku Budětická vrchovina.\n"}
{"id": "975868", "url": "https://cs.wikipedia.org/wiki?curid=975868", "title": "Radyně (Švihovská vrchovina)", "text": "Radyně (Švihovská vrchovina)\n\nRadyně je kopec (569 m n. m.) mezi Plzní a Starým Plzencem v západních Čechách. Na jeho vrcholku se nachází stejnojmenná hradní zřícenina.\n\nVrch o nadmořské výšce 569 metrů spadá geomorfologicky do celku Švihovská vrchovina, podcelku Radyňská pahorkatina, okrsku Štěnovická vrchovina, podokrsku Čižická vrchovina a do její Radyňské části.\n"}
{"id": "975869", "url": "https://cs.wikipedia.org/wiki?curid=975869", "title": "John Pawson", "text": "John Pawson\n\nJohn Pawson (* 6. května 1949, Halifax, Spojené království) je britský architekt a designér. Ve svých pracích usiluje o jednoduchost a minimalistické vyjádření. V České republice je znám především v souvislosti s projektem kláštera Nový Dvůr u Toužimi. \n\nPawson se narodil v tradiční protestantské rodině. Studoval na elitní Eton College, poté pět let pracoval v rodinném podniku. Roku 1973 odjel do Japonska, kde se setkal se svým osudovým učitelem, designérem Shiro Kuramata. Po návratu vystudoval Architectural Association School of Architecture.\n\nJe ženatý a má dvě děti. \n\n"}
{"id": "975876", "url": "https://cs.wikipedia.org/wiki?curid=975876", "title": "Sokolí vrch (rozhledna)", "text": "Sokolí vrch (rozhledna)\n\nSokolí vrch je rozhledna, která se nachází na vedlejším, o 6 metrů nižším vrcholu stejnojmenného kopce v Českém středohoří. Místo leží v k. ú. Dobrná zhruba 1,5 km severozápadně od obce Dobrná nedaleko statutárního města Děčín v Ústeckém kraji.\n\nRozhledna byla otevřena 1. května 2004. Tvoří ji betonový stožár vysoký 51 metrů, který má ve výšce 31 metrů kruhový vyhlídkový ochoz. Investorem stavby byla společnost T-Mobile. \n\nRozhledna skýtá nejkomplexnější výhled do Děčínské kotliny ze všech vyhlídkových míst v okolí Děčína. Za příznivého počasí odtud lze pozorovat nedaleký Děčínský Sněžník, vzdálenější vysílač Ještěd, hrad Bezděz, drážďanský televizní vysílač nebo Bukovou horu nedaleko od Ústí nad Labem.\n\n"}
{"id": "975880", "url": "https://cs.wikipedia.org/wiki?curid=975880", "title": "About:", "text": "About:\n\nabout: je URI schéma používané v různých internetových prohlížečích k nastavování vnitřních funkcí nebo easter eggs. Identifikátory URI se většinou v jednotlivých prohlížečích liší, mezi univerzálnější identifikátory patří about:blank vykreslující prázdnou stránku nebo about:, který vypíše informace o prohlížeči. Od roku 2010 se pracuje na standardizaci schématu.\n\n\n"}
{"id": "975882", "url": "https://cs.wikipedia.org/wiki?curid=975882", "title": "Mercurius Veridicus ex Hungaria", "text": "Mercurius Veridicus ex Hungaria\n\nMercurius Veridicus ex Hungaria (Pravdomluvný posel z Uher), první číslo se ještě nazývalo Mercurius Hungaricus (Uherský posel), byly první noviny na Slovensku a v Uhersku. Celkový počet 6 čísel vycházel v letech 1705–1710 v Levoči a pak v Bardejově. Noviny sloužily výlučně zájmům protihabsburského povstání Františka II. Rákocziho (šlo o \"antipropagandu\" císařských, čili vídeňských novin Wienerisches Diarium) a zanikly s jeho porážkou. \nZveřejnění těchto novin znamená ne začátek, ale dovršení propagandy pomocí tisku, kterou František Rákoczi II. a jeho spolupracovníci začali rozvíjet prostřednictvím novinových letáků a manifestů už dříve předtím. Kuruci, jak se nazývali stoupenci a vojáci Rákocziho, chtěli propagandou eliminovat vliv nepřátelského zpravodajství, šířeného úředním časopisem habsburského panovnického dvora Wienerisches Diarum, který později přejmenoval na Wiener Zeitung. Pod tímto titulem noviny vycházejí dodnes.\n\nRákoczi poznal důležitost psaného slova a tisku pro osvobozenecký boj a proto podnikl vše pro rozvoj vlastní propagandy, kterou chtěl ve svůj prospěch ovlivnit veřejné mínění hlavně v zahraničí a získat co nejvíce přívrženců a podporovatelů svých povstaleckých akcí. Proto i ve svém prvním novozámeckém manifestu psal mezi jiným: \"Ať jde do celého světa zvěst o pokroku našeho spravedlivého boje proti rakouskému panovnickému domu …\"\n\nHned na začátku bojů proti císařským vojskům vydal manifest, ve kterém prohlašuje boj za svobodu potlačovaných národů v rakouské monarchii, hlavně maďarského lidu, proti habsburskému otroctví. Je to vlastně výzva k ozbrojenému povstání. (Manifestum principal Rákoczi). Byl vydán na hradě Breszno v Polsku. Kromě Rákociho manifest podepsal i jeden z jeho pobočníků, generál kuruckých vojsk hrabě Mikuláš Berčéni. Ve svém dalším manifestu téhož roku, který vyšel z válečného tábora povstalců u Mukačeva 7. července 1702, slavnostně se obrací na panovníky a na obyvatele celého \"křesťanského světa\" a tvrdí, že on a jeho stoupenci obnovili \"věčnou slávu ubitého uherského národa\". Podobný cíl sledoval i vydáním tzv. Manifestu nespokojenců Uherska, který vyšel ve francouzštině za hranicemi Uherska už i proto, aby si ještě více naklonil vládnoucí kruhy ve Francii, které jeho povstání podporovaly penězi i válečným materiálem\n\nZ období kuruckých bojů známe více manifestů, letáků a proklamací Františka Rákocziho II. o zřízení veřejných úřadů, obnovení a utužení vojenské disciplíny, o válečné situaci, výsledku mírových jednání, o rozhodnutích sněmu v Onodě, který detronizoval Habsburky apod. Byly tištěny maďarsky a kvůli cizině i latinsky. V zahraničí vycházely i v jiných světových řečech. Cizina je přijímala s velkou pozorností. Rákoci se osobně staral o to, aby se s manifestem a s letákovými novinami kurucû seznamovala nejen vyšší šlechta a zemané, ale i prostý lid. Hrabě Mikuláš Berčéni – kurucký generál – měl každý kurucký pluk seznamovat s Rákocziho tzv. Novozámeckým manifestem, který se musel číst i po vesnicích, aby se i negramotné lidové masy připojily k povstání. \n\nJiž tyto zmínky ukazují, že zde byly příznivé podmínky pro vydávání prvních novin v Uhersku. Kuruci přímo naléhavě potřebovali vlastní noviny, ve kterých by se mohli bránit proti útokům nepřátelské propagandy. Nejen zahraniční, ale i domácí čtenáře bylo třeba přesvědčovat o nezbytnosti boje proti Habsburkům a seznamovat je s vítězným postupem kuruckých vojsk. Vždyť do Uher přicházelo kromě Wienerisches Diarium i více novinových letáků, letákových novin, manifestů, pamfletů i skutečných novin, které úspěchy kurucû umlčovaly a jejich odboj proti císařské Vídni zatracovaly. Proto kurucké letákové tisky i Mercurius Veridicus ex Hungaria přinášely vlastní zpravodajství, \"aby se vše to nezdálo pravdivé, co cizí národ tvrdí v novinách, hlavně v německých lživých novinách\". (Rozuměj Wienerische Diarium).\nPrvní číslo Mercurius Hungaricus vydal hrabě Antal Esterházy roku 1705, druhé téhož roku v květnu a třetí v srpnu vyšlo zásluhou významného generála a rádce Františka Rákocziho II. – Pavla Rádaye. Roku 1706 není bližších údajů o vydání novin. Podle všeho další číslo novin vyšlo až roku 1708, což však není jisté. Roku 1710 Mercurius vyšel v lednu, v únoru a březnu. Můžeme proto usuzovat, že Mercurius nikdy nevycházel týdně a jeho vydání nebylo vázáno k žádnému přesnému datu, jak se to pokoušeli dokazovat starší historici. Není ani stopy o tom, že by vzniklo jiné číslo Mercuria než první vydané Eszterházym, šest známých vytištěných a jedno zachované v rukopisu. Pouze první esterháziovské číslo je dosud neznámé. I když je možné, že kuruci své noviny plánovali vydávat jako týdeník, který by měl seznamovat zahraničí s kuruckými vítězstvími a s výsledky jejich mírových jednání s Habsburky, třeba upustit od starší hypotézy, podle níž v nějaké knihovně nebo v archivu ve Francii, Švédsku, nebo v jiné evropské zemi se skrývá \"úplná série Mercuria\", obsahující do 200 čísel.\n\nVydavatel prvního čísla hrabě Antal Esterházy chtěl zabezpečit těmto novinám širokou publicitu a velký ideologický dosah. Měly přinášet domácí zpravodajství, probouzet národní povědomí a protihabsburskou nenávist a jen v druhé řadě sloužit zahraniční politice. V tomto duchu také vydal jejich první číslo. Už tím, že chtěl vydávat noviny hlavně pro lid, se jeho zaměření a redigování novin neshodovalo s pozdějším jejich vedením velitelskou kanceláří Františka Rákocziho II. Správně pochopil, že bez nadaného redaktora, který by \"novely (noviny) pilně sepisoval\", nemůže vytvořit pohotový a hodnotný tiskový orgán. Sám si chtěl, jako \"hlavní redaktor\", vytvořit jakýsi \"redakční kruh\" a jen to žádal od hlavního velitelství, aby k němu \"subordinoval jednoho novelistu\". Tyto plány se však neuskutečnily ke škodě celého povstaleckého hnutí, neboť Esterházy mohl z Mercuria vytvořit časopis velmi významný pro povstalecký boj. František Rákoci II. však nařídil odebrat vedení časopisu Esterházymu, odůvodňuje to nedůvěrou ve stálost Esterházyho zásad a jeho velitelskou nedůsledností a slabostí. Rákoci pak proměnil Mercuria na poloúřední tiskový orgán k propagaci své zahraniční politiky a jeho vedení svěřil svému stálému spolupracovníkovi Pavlovi Rádaymu.\n\nV Rádayově redakci vyšel Mercurius dvakrát roce 1705 a výsledkem jeho práce je i číslo z roku 1708. Nejen doma, ale i v sousedních zemích byl Mercurius dobře přijat. Ráday, když viděl úspěch novin, navrhl jejich vydávat týdně. Rákoczi i skutečně nařídil velitelské kanceláři, aby každý týden sestavovala materiál novin z došlých hlášení o výsledku bojů a jiných zpráv a posílala ho do levočské tiskárny. Po roce 1705, jak jsme uvedli, Mercurius déle nevycházel. Stalo se tak proto, že kuruci neměli možnost oznámit cizině nějaké větší vítězství svých vojsk, protože se v této době připravovali k velké bojové akci. \n\nSrpnové číslo Mercuria z roku 1705 vyšlo pod změněným názvem Mercurius Veridicus ex Hungaria. S přidáním slova \"veridicus\" – pravdomluvný – chtěl Rákoczi a jeho přívrženci, zvýraznit objektivitu svých zpráv na rozdíl od \"tištěných lží\" Wienerisches Diarium. Mezi oběma čísly je podstatný rozdíl i v celkovém zaměření. Zatímco květnové číslo slaví významné osobnosti kurucû přímo pateticky, srpnové číslo přináší mnohem více zpráv a informací. Dává tedy přednost popisu skutečných událostí před oslavnými články o kuruckých velitelích. Tímto číslem se Mercurius nadlouho odmlčel.\n\nNa začátku roku 1710 se noviny znovu vzbudily k životu. Pravděpodobně je zredigoval za pomoci velitelské kanceláře hrabě Mikuláš Berčéni. Tato tři poslední čísla novin se už netiskla v levočské brewerovské tiskárně, protože město se 13. února 1710 vzdalo císařským vojskům. Vysázeny jsou již \"ošoupanými a odranými písmeny\" bardejovské městské tiskárny. Osnova lednového čísla je psána rukou Berčéniho tajemníka Samuela Ebeczkého, jehož je možné pokládat i za redaktora únorového a březnového čísla z roku 1710. Mercurius Veridicus ex Hungaria zprávou z 26. března 1710 pravděpodobně zakončuje svou pouť. V městské tiskárně v Bardejově se muselo urychleně přestat s tištěním Mercuria, neboť situace na frontě se stávala pro kuruky velmi nepříznivou. Michal Okolicsányi, podle příkazu, který obdržel od Berčéniho, nařídil bardejovskému tiskaři, aby se přestěhoval do Košic. Obával se, že město i s tiskárnou padne do rukou císařských, jak se to již dříve stalo vinou zrádce Štěpána Andrássyho s Levočou a s její slavnou brewerskou tiskárnou. Bardejovský tiskař však nechtěl spojovat svůj osud s kuruckými vojsky, kterým hrozila úplná porážka a proto se vzpíral opustit město. Výmluvy mu však nepomohly. V dubnu 1710 převezli kuruci bardejovskou tiskárnu do Košic. Podle některých údajů vyšlo poslední číslo Mercurius Veridicus ex Hungaria právě v Košicích roku 1711, ale je to jen neověřená hypotéza.\nNa kurucké noviny poprvé upozornil László Szálay roku 1895. Když totiž popisoval kurucké povstání v Uhersku v červenci roku 1705, přebral do svých pramenů i první známé číslo Mercurius Hungariuous. S touto malou zprávou začal se řešit problém začátků novinářství v Uhersku. Postupem času se objevilo další vytištěné číslo Mercuria, ale o existenci ostatních se nic spolehlivého a přesného nevědělo. Pomocí rukopisných materiálů se však podařilo zrekonstruovat následující číslo. Když se stejným způsobem podařilo sestavit i lednové číslo z roku 1710, došlo k zajímavému ověření spolehlivosti této syntetické metody. Tištěný exemplář téhož čísla, který se pak náhodně podařilo objevit, se přesně shodoval s rekonstruovaným na základě rukopisných materiálů. Zkoumání problémů souvisejících s vycházení novin Mercurius Veridicus ex Hungaria trvalo dlouhé desetiletí. Téměř po sto letech vyšla obsáhlá studia Esze Tomáše, který podrobil revizi mylné názory starších badatelů a podal souvislý obraz o vycházení těchto prvních tištěných novin v Uhersku.\n"}
{"id": "975885", "url": "https://cs.wikipedia.org/wiki?curid=975885", "title": "Stránky pro mír", "text": "Stránky pro mír\n\nPages for Peace, česky Stránky pro mír je kniha vytvořená jako mimoškolní vzdělávací program Regionální střední školy ve městě Groton v Massachusetts v USA. Cílem skupiny je vytvořit největší knihu na světě (podle fyzických rozměrů). Obsahem knihy, který si vybrali, je světový mír. Tento vzdělávací program navrhl učitelka 5. stupně Betsy Sawyer. Pages for Peace obsahují kolekce a reflexe o témách světového míru od lidí z celého světa.\n"}
{"id": "975886", "url": "https://cs.wikipedia.org/wiki?curid=975886", "title": "Leďanoj kub", "text": "Leďanoj kub\n\nLeďanoj kub ( , \"Ledová kostka\", plným názvem \"Curlingové centrum Ledová kostka\", , \"Kerlingovyj Centr Leďanoj kub\") je víceúčelová sportovní hala postavená v Soči v Krasnodarském kraji v Rusku. Má kapacitu tří tisíc sedících diváků.\n\nByla vybudována v letech 2010 až 2012 a stavěna s ohledem na zimní olympijské hry 2014 a zimní paralympijské hry 2014, na kterých sloužila curlingovým turnajům. Ještě předtím se v ní odehrály dvě významné mezinárodní soutěže, mistrovství světa v curlingu na vozících 2013 a juniorské mistrovství světa v curlingu 2013.\n\nJe projektována jako přestěhovatelná.\n\n"}
{"id": "975888", "url": "https://cs.wikipedia.org/wiki?curid=975888", "title": "Expertní rozhovor", "text": "Expertní rozhovor\n\nExpertní (z lat. expertus = zkušený, vyzkoušený, osvědčený) rozhovor je strukturovaný hloubkový rozhovor (interview) a zároveň jedna z metod sociologického výzkumu, konkrétně metoda kvalitativní. Kvalitativní metody se pokoušejí sbírat detailní data úžeji vymezeného problému, jež umožní hlubší porozumění jednotlivým jevům sociálního života. Expertní rozhovor jako způsob sdílení vědomostí popsali jako první Neill McKee, Dr. Hermann Tillman a Dr. Maria Salas v publikaci Visualization in Participatory Programmes Manual (1993).\n\nCílem expertního rozhovoru je získat informace od kompetentní osoby, jež se danou problematikou zabývá. Zpravidla se jedná o člověka – experta, tedy nositele kvalifikované, odborné informace, který má v určitém oboru jak teoretické znalosti, tak praktické zkušenosti a průběžně se v oboru dále vzdělává. Přičemž akademická kvalifikace není nutností. Rozhovor s respondentem může uvést předmět zkoumání do nových souvislostí, ke kterým by jakýmkoli jiným sociologickým výzkumem nebo jiným postupem nebylo možné dojít.\n\nDůležitou roli při dotazování hrají kvalitně a srozumitelně formulované otázky. Rozhovor by měla vést vzdělaná osoba, například psycholog či sociolog. Na tazatele by měly být kladeny vysoké nároky z důvodu odbornosti interview. Délka expertního interview se pohybuje mezi 45 a 90 minutami.\n\nO expertním rozhovoru existuje metodologická příručka s názvem Das Expert interview. Jejími autory jsou Bogner Littig a Menz. Pro informaci, která je předmětem expertního rozhovoru, je příznačné, že jí nelze dosáhnout jinými metodami. Důležitým faktorem je motivace a schopnost spolupráce experta, který musí být schopen informaci sdílet. Dle sociologů Meusera a Nagela „je to člověk zodpovědný za rozvoj, fungování nebo kontrolu jistého řešení a strategie. Rovněž má primární přístup k informacím o skupinách lidí anebo průběhu zkoumaného procesu. Znalosti experta nejsou neutrální, nýbrž jsou součástí sociologické debaty. Při tvorbě expertního rozhovoru je nezbytné klást důraz na výběr expertů a interpretaci výsledného rozhovoru.” \n\n\n\n\n\n\nKomunikace je asymetrická ve prospěch tazatele. Rozhovor má institucionální pozadí a vysokou odbornost. Styl dotazování je více autoritativní, otázky jsou frekventovanější a kritičtější. Výhodou této situace je, že respondent je více expresivní. Tento model však není doporučován z toho důvodu, že tazatel by se mohl vyhýbat jistým tématům nebo některé informace zamlčet. Z formálních hledisek se mu však někdy nelze vyhnout.\n\nV tomto modelu zaujímají jak tazatel, tak dotazovaný stejné stanovisko . Účastníci mají společný zájem, stejné zážitky a vedou dialog. Otázky i odpovědi jsou neformální a probíhají různými způsoby. Výhodou je důvěra mezi partnery, která umožní přístup k důvěrným informacím, na druhou stranu ale pravděpodobně nedojde na protiargumentaci.\n\nV tomto případě je dotazování kritické a zaujaté. To se projevuje verbálně i neverbálně, dialog je narušený. V rozhovoru se střídají kritické otázky s krátkými odpověďmi. Výhodou tohoto rozhovoru je detailní zdůraznění respondentova stanoviska, a může být zajímavý ke generování teorie.\n\nExpertní rozhovor se skládá ze dvou částí, jež druhá je rozdělena do čtyř fází:\n\nPřed samotným výzkumem je nutné kontaktovat experta a seznámit ho s jednotlivými body, kterých se bude výzkum týkat, vysvětlit mu postup a jednotlivé typy interview a cíle následné elicitace. Expert má možnost klást otázky a požadavky a celý rozhovor tak usměrnit, aby byl přijatelný pro obě strany. Je nutné brát v potaz motivaci a názor dotazovaného, aby byla jeho účast na výzkumu co nejpřínosnější.\n\nJedná se o sérii kroků, které se liší úrovní podrobností, které z každé fáze výzkumník získává. Tento postup se průběžně upravuje podle toho, jak práce s expertem probíhá a kam se vyvíjí.\n\nV první fázi se výzkumník snaží získat informace vyšší úrovně a expert v ní podává určitý přehled o dané problematice. Dotazovaný se volně a časově neomezeně vyjadřuje k obecnějším otázkám a aktuální situaci. Tato fáze napomáhá výzkumníkovi, aby si lépe urovnal klíčové otázky, koncepty a strategie, kterým se bude později věnovat detailněji. Díky této fázi má výzkumník možnost, připravit se na možné těžkosti a nesrovnalosti, které mohou v následné analýze nastat. V této fázi nejde o detailnější rozbor problematiky, ale o fakta, základní koncepty a pochopení expertova přístupu.\n\nV této fázi využívá výzkumník předem připraveného strukturovaného rozhovoru (resp. rozhovoru s návodem) a zaměřuje se na detailnější fakta a a aspekty znalostí experta. Úkolem výzkumníka je určit hloubku znalostí, které potřebuje od dotazovaného získat a udržet ji a musí mít pod kontrolou průběh rozhovoru – směrování, doplňující a prohlubující otázky, držení se tématu, ale tak, aby měl expert prostor pro obsáhlé vyprávění.\n\nVýzkumník popisuje a zkoumá získaná data pomocí dostupných analytických technik (zakotvená teorie, mapování znalostí, tematická analýza aj.) a následně vytvořit určitou reprezentaci znalostí dotazovaného experta.\n\nPo vytvoření modelu znalostí a jednání experta je možné provést tzv. ověření, tedy testování pomocí hlasitého myšlení. Tato fáze spočívá v tom, že se expertovi zadá nějaký úkol a on má nahlas přemýšlet při postupu jeho řešení, uvažování a akce v průběhu úkolu. Výzkumník může toto jednání porovnat se získanými daty a ověřit si zda vyvrací nebo potvrzuje získaný model znalostí.\n\n"}
{"id": "975893", "url": "https://cs.wikipedia.org/wiki?curid=975893", "title": "Košická univerzita", "text": "Košická univerzita\n\nKošická univerzita (lat. \"Universitas Cassoviensis\") byla univerzita protireformačního zaměření založená roku 1657 v Košicích a existující po dobu 119 let – až do roku 1776, kdy poklesla na dvoufakultní vysokou školu, Košickou královskou akademii (lat. \"Academia Regia Cassoviensis\"). Od roku 1850 fungovala pouze jako jednofakultní Právnická akademie, a to až do roku 1921, kdy byla zrušena. \n\nPůvodně univerzitu spravovali jezuité, ovšem po zrušení řádu (1773) přešla na stát. Až do poloviny 18. století patřila tato univerzita mezi nejvýchodněji položené v Evropě (spolu s Vilniuskou a Tartuskou univerzitou). Byla to třetí univerzita na území Uher i dnešního Slovenska.\n\nMyšlenkou založit v Košicích univerzitu se zabýval již před rokem 1654 zakladatel Trnavské univerzity Péter Pázmány. Plán se podařilo zrealizovat až jeho příteli, jágerskému biskupovi Benediktu Kišdymu fundací z 26. února 1657. Na její založení věnoval částku 40 000 tolarů.\n\nŘímský císař a uherský král Leopold I. potvrdil 7. srpna 1660 zlatou bulou, vydanou ve Štýrském Hradci, text Kišdyho zakládající listiny a zrovnoprávnil ji s ostatními univerzitami v Svaté římské říši národa německého (Praze, Vídni, Trnavě, Kolíně nad Rýnem, Mohuči, Ingolstadtu a jinými). Slavnostní vyhlášení zlaté buly se uskutečnilo současně s prvními promocemi na konci letního semestru roku 1661.\n\nZaložení univerzity v Košicích mělo posílit pozice Habsburků v Horním Uhersku, které bylo často okupováno odbojných protestantskými šlechtici v četných protihabsburských stavovských povstáních. Její působení mělo také silný ideologický význam při vytlačování Turků z Uherska. To vyjádřila ve svém pozdravu při příležitosti vydání zlaté buly i Vídeňská univerzita přáním, aby i mládež, připravená v Košicích vědecky a vojensky, triumfovala nad mohamedány.\n\nKošická univerzita měla právo udělovat doktoráty, licenciáty a bakalaureáty. Významné bylo ustanovení o vzájemném uznávání akademických stupňů s ostatními univerzitami. Organickou součástí Košické univerzity bylo jezuitské gymnázium. Navázalo na dřívější založené kolegium (1650), mělo vlastního děkana a nazývalo se \"Facultas linguarum\". Sloužilo jako šestiletá přípravka na univerzitní studium. Po jeho absolvování se pokračovalo na tříleté filozofické fakultě. Dominantní postavení měla čtyřletá teologická fakulta. Kromě toho měla univerzita od roku 1712 i právnickou katedru. Vlastní právnická fakulta vznikla až v roce 1777. \n\nVyučovacím jazykem byla latina. Působila zde řada osobností jako Martin Palkovič, Samuel Timon, Štefan Kaprinai, Karol Wágner, Juraj Sklenár, Michal Lipšic, Gabriel Serdaheli a Ferenc Borgia Kéri, kteří významným způsobem ovlivnili rozvoj uherské vědy a vzdělanosti. Na univerzitě přednášeli studentům všech národností tehdejšího Uherska řádní a mimořádní profesoři. Přednášející se většinou střídali mezi působením v Trnavě a v Košicích.\n\nUniverzita byla velmi dobře vybavenou institucí. Kromě gymnázia vedle ní fungoval konvikt pro výchovu šlechticů (od 1659), kněžský seminář (od 1665), univerzitní knihovna a tiskárna (založená 1674). V roce 1681 byl vybudován pro univerzitní potřeby na místě bývalého Královského domu raně barokní kostel (dnes Premonstrátský kostel, označovaný z tohoto důvodu i jako univerzitní), čímž se vysokoškolský areál značně rozšířil. Univerzita vlastnila více obcí na Spiši, v abovské a Zemplínské stolici a z gemerských měst jí patřila Jelšava.\n\nPo zrušení jezuitského řádu v roce 1773 převzal univerzitu stát a pod názvem Alma universalis episcopalis („Biskupská univerzita“) pokračovala ještě 3 roky, než byla přetvořena na Košickou královskou akademii. Tehdy na základě vládního ustanovení \"Ratio educationis\" ztratila svou samostatnost a byla právně filiována k jediné uherské univerzitě převedené z Trnavy do Budína. \n\nAkademie sestávala z dvouleté filozofické a dvouleté právnické fakulty. Výuka teologie byla přesunuta do arcibiskupského města Jáger. Právo promovat jí však zůstalo. Z tohoto období se proslavil jeden z jejích posluchačů Michal Baluďanský, který studoval v Košicích v letech 1785–1787. Stal se zakladatelem a prvním rektorem (1819–1821) Petrohradské univerzity v Rusku.\n\nOd roku 1850 se na akademii vyučovalo pouze právo, proto i její název byl změněn na Právnickou akademii. Po přičlenění Košic do Československa bylo rozhodnuto akademii zrušit: došlo k tomu v roce 1921. K třísetleté tradici Košické univerzity se dnes hlásí Univerzita Pavla Jozefa Šafárika v Košicích i Teologická fakulta Katolické univerzity v Ružomberku se sídlem v Košicích.\n\n"}
{"id": "975894", "url": "https://cs.wikipedia.org/wiki?curid=975894", "title": "Košická královská akademie", "text": "Košická královská akademie\n\nKošická královská akademie (\"Academia regia Cassoviensis\") byla vysoká škola, která vznikla na podkladě Ratio educationis z r. 1777 na půdě dosavadní Košické univerzity.\n"}
{"id": "975900", "url": "https://cs.wikipedia.org/wiki?curid=975900", "title": "Samuel Timon", "text": "Samuel Timon\n\nSamuel Timon (20. července 1675, Trenčianska Turná - 7. dubna 1736, Košice) byl uherský polyhistor, pedagog, zakladatel kritické historiografie, slovenského původu.\n\nJeho otec Ján Timon byl úředníkem uherské královské komory, matka Barbora Hrabovská měla zemanský původ. V letech 1683 - 1691 studoval na jezuitském gymnáziu v Trenčíně. Později vstoupil do jezuitského řádu, jako novic působil ve Vídni, později vyučoval 1 rok ve Skalici. Své vzdělání si doplnil studiem v Judenburgu a Budíně. Později působil jako pedagog jezuitského gymnázia, 1712-1720 trnavské, od 1721 košické univerzity. Dílem \"Imago ...\" položil základy kritické historiografie v Uhersku a základy první koncepce slovenských národních dějin. Zabýval se etnogenezí Slováků a poukazoval na jejich starobylost a národní samostatnost. Ovlivnil mnoho historiků.\n\n\n"}
{"id": "975903", "url": "https://cs.wikipedia.org/wiki?curid=975903", "title": "Gyömrő", "text": "Gyömrő\n\nGyömrő je město v Maďarsku v Pešťské župě v okrese Monor.\n\nMá rozlohu 26,51 km² a v roce 2013 zde žilo 16 466 obyvatel.\n\nÚzemí města je osídleno již od pravěku, což dokazují četné nálezy měděných a bronzových artefaktů. První písemná zmínka o Gyömrő pochází z roku 1274.\n\nVe středověku se jednalo o prosperující město. Za osmanské okupace však bylo téměř opuštěno. Po vyhnání Osmanů ze země se město stalo dějištěm významného projevu vůdce protihabsburského povstání Františka II. Rákócziho, při kterém lidu nastínil své plány (7. červenec 1705). Událost dnes ve městě připomíná Rákócziho pomník.\n\nV roce 1732 získal město šlechtický rod Teleki, jehož příslušníci zde vystavili hrad. V roce 1750 začali s evidencí narozených dětí. V letech 1915-1950 bylo Gyömrő okresním městem.\n\n"}
{"id": "975904", "url": "https://cs.wikipedia.org/wiki?curid=975904", "title": "Juraj Sklenár", "text": "Juraj Sklenár\n\nJuraj Sklenár (20. února 1744, Spišské Tomášovce - 31. ledna 1790, Bratislava) byl slovenský historik.\n\nAbsolvoval Košickou univerzitu, v roce 1764 vstoupil do jezuitského řádu, působil jako gymnaziální učitel v Levoči, Prešově, Košicích, Trnavě a Bratislavě.\n\nNapsal dílo \"Vetustissimus Magnae Moraviae situs\" (1784) o poloze Velké Moravy a „obsazení“ vlasti\" starými Maďary, které vedlo k nacionalistickým sporům s maďarským historikem I. Katonou. Území Velké Moravy umístil až k území Srbska.\n\n"}
{"id": "975907", "url": "https://cs.wikipedia.org/wiki?curid=975907", "title": "Gabriel Serdaheli", "text": "Gabriel Serdaheli\n\nGabriel Serdaheli ( \"Szerdahelyi Gábor\"; 20. září 1660, Mukačevo – 24. ledna 1726, Košice) byl teolog, vysokoškolský pedagog, náboženský spisovatel, římskokatolický kněz, jezuita.\n\nPocházel ze šlechtické rodiny. Roku 1680 vstoupil do jezuitského řádu, studoval v Trenčíně a na řeholních univerzitách, magistr filozofie, ThDr. Univerzitní profesor v Grazu, Trnavě a ve Vídni. Přednášel filozofii, teologii, kazuistiku, kanonické právo a apologetika. V Banské Bystrici působil jako instruktor třetí probace a spirituálu (1714). Autor četných teologických a filozofických spisů, polemických protireformačních prací a topografického díla o uherských městech, \"Topographie Panoniensis\" zůstala v rukopise.\n\n"}
{"id": "975911", "url": "https://cs.wikipedia.org/wiki?curid=975911", "title": "Ferenc Borgia Kéri", "text": "Ferenc Borgia Kéri\n\nFrantišek Borgia Kéri (10. října 1702, Kenézlő (v Sabolčské stolici)? – 1. prosince 1768, Trnava) byl fyzik, astronom, historik a člen jezuitského řádu. V 50. a 60. letech 18. století zastával funkci rektora na univerzitách v Trnavě a Košicích a prefekta trnavského jezuitského semináře. Podílel se i na založení a vybudování astronomické observatoře v Trnavě.\n\n21. října 1719 vstoupil v Trenčíně do noviciátu jezuitského řádu. V letech 1723–1725 studoval filozofii v Grazu a v období 1730–1733 teologii v Trnavě. Závěrečné řeholní sliby složil v Trnavě 2. února 1737. Jako učitel-jezuita působil na několika školách a funkcích ve Skalici, ve Vídni a Budíně, včetně univerzit v Olomouci a Trnavě. Na Trnavské univerzitě dvakrát (v letech 1752–1756 a 1759–1763) působil jako rektor. Na Košické univerzitě byl rektorem v letech 1756–1759. V letech 1764–1768 byl prefektem semináře v Trnavě.\n\nKéri se věnoval astronomii už v 30. letech 18. století, tedy ještě před postavením trnavského univerzitní observatoře. Astronomii na Trnavské univerzitě se věnovali před ním zejména Ján Misch a Martin Szentiványi. Především Keriho zásluhou se podařilo v letech 1753–1756, (kdy působil jako rektor univerzity) vybudovat v Trnavě astronomickou observatoř. Zkušenosti k výstavbě takového zařízení získal při své cestě do Říma v 30. letech 18. století, kdy navštívil několik moderních evropských observatoří. Astronomické přístroje pro trnavskou observatoř konstruoval sám. Šlo zejména o součástky do dalekohledů (např. disky do dutých zrcadel, broušení zrcadel), ale i samotné dalekohledy. Kéri sám navrhoval způsob broušení dutého zrcadla a pokusy zjišťoval nejvhodnější typ slitiny pro své přístroje. Několik těchto přístrojů vyvolalo kladný ohlas i v zahraničí. Mezi astronomy, kteří se o nich pochvalně vyjadřovali, patří i Francouz Jacques Cassini. Kéri byl učitel první moderní generace fyziků – Andreje Jaslinského, Antona Revického, Jana Ivančiče, Andreje Adányiho a jiných. Kromě přírodních věd se věnoval i studiu byzantských a osmanských dějin.\n\nFrantišek Borgia Kéri je autorem vícera filozoficko-fyzikálních i astronomických děl, ve kterých konfrontoval přírodní filozofii Descartese a Newtona. Po filozofické stránce se přikláněl více k Descartovi. Samotná analýza a konfrontace názorů těchto učenců byla v té době průkopnická, a právě tím přispěl Kéri k překonání scholastických interpretací. V šedesátých letech přijal Kéri jako jediný v celém Uhersku bezvýhradně názory Isaaca Newtona v oblasti dynamiky a její aplikace na nebeskou mechaniku.\n\n\n"}
{"id": "975912", "url": "https://cs.wikipedia.org/wiki?curid=975912", "title": "Maglód", "text": "Maglód\n\nMaglód je město v Maďarsku v Pešťské župě v okresu Vecsés.\n\nMá rozlohu 22,37 km² a v roce 2013 zde žilo 11 753 obyvatel.\n\nPoprvé bylo jméno Maglód uváděno kolem roku 1200 v Anonymově Gesta Hungarorum. Po osmanské okupaci a Rákócziho protihabsburském povstání byla obec opuštěna.\n\nOsadníci sem znovu začali přicházet po roce 1710. Především slovenští nevolníci z Novohradské župy. Ve 20. století se začal Maglód dynamicky rozvíjet, přicházeli nový obyvatelé a stavěli nové domy. 1. července získal statut města.\n\nV Maglódu se poprvé setkali rodiče Sándora Petőfiho, Aleksandar Petrović a Mária Hrúzová.\n\n"}
{"id": "975921", "url": "https://cs.wikipedia.org/wiki?curid=975921", "title": "Diprotodon", "text": "Diprotodon\n\nDiprotodon byl největší dosud známý vačnatec. Žil v Austrálii a vyhynul asi před 40 000 lety. Byl příbuzný vombatům, ale velikostí a způsobem života připomínal spíše hrochy nebo nosorožce. Samci dorůstal výšky dva metry, délky přes tři metry a vážili až tři tuny. Samice byly znatelně menší. Jméno „diprotodon“ znamená řecky „dva přední zuby“. Získal je pro zvětšené řezáky, jimiž ožíral stromovou kůru. Měl také silné drápy, kterými vyhrabával kořínky.\n\nVymizení diprotodonů a dalších představitelů australské megafauny je dosud předmětem dohadů. Někteří je vysvětlují změnami klimatu, které vedly k nedostatku rostlinné potravy, jiní zase příchodem prvních lidí na australský kontinent.\n\n"}
{"id": "975923", "url": "https://cs.wikipedia.org/wiki?curid=975923", "title": "Novohradská župa (Uhersko)", "text": "Novohradská župa (Uhersko)\n\nNovohrad ( , , ) je region na Slovensku, župa v Maďarsku (\"Nógrád\"), v minulosti to byl komitát, stolice a župa v Uhersku a krátce i v Československu.\n\nNovohrad byl původně komitát, stolice a župa v Uhersku. V současnosti je území bývalé uherské župy rozděleny mezi Slovensko a Maďarsko. Jako Novohrad se v obou státech označují v užším smyslu pouze příslušné části bývalé uherské župy.\n\nNázev župy je odvozen od hradu Novohrad v dnešním Maďarsku.\nNovohradská stolice sousedila s Hontianskou, Malohontskou, Gemerskou, ( pak Gemersko – Malohonskou ), Zvolenskou, Hevešskou a Pešťsko-Pilišsko-Šoltsko-Malokumánskou stolicí. Rozloha župy v r. 1910 byla 4 133 km ².\nAdministrativním centrem Novohradské stolice byl hrad Novohrad, správním centrem stolice byly Balážske Ďarmoty (Balassagyarmat) (polovina 14. století – polovina 16. století). Mezi 16. a 18. stoletím neměla stolice své stálé centrum, protože byla ohrožována tureckými nájezdy a později se neustálily. Stoličné zasedání probíhaly ve městech Fiľakovo, Lučenec a Sečany. Od 18. století byl centrem Lučenec, později střídavě Lučenec a Sečany a od roku 1790 opět Balašské Ďarmoty.\nNovohradský komitát se v Uhrách vyvinul mezi prvními, jeho součástí zpočátku byl i Hontianský komitát, který se oddělil od Novohradu v 11. století. Do konce 13. století se Novohrad změnil na zemanskou (šlechtickou) stolici. Novohradská stolice (tak jako ostatní stolice) byla od začátku rozdělena na čtyři slúžnovské okresy.\n\nBěhem tureckých nájezdů Turci postupně obsadili hrad Novohrad (1544), Szando (1546), Ďarmoty, Sečany, Hollókő (1552), kdy kontrolovali již více než třetinu stolice.\n\nPo porážce císařského vojska při Plášťovcích ovládli polovinu Novohradu. V roce 1554 dobyli Fiľakovo a hrad Salgó, r. 1576 Modrý Kameň, Šomoška a Divín – poslední hrady pod kontrolou Uherska. Turci dobyté území připojili k Budínskému pašaliku. V letech 1552–54 vytvořily tři sandžaky: Fiľakovo, Novohrad a Sečany. Během turecké expanze a okupace Novohradská stolice sice nezanikla, ale existovala jen na malém území a živořila.\n\nPo osvobození Fiľakovské hradu roku 1606 – \"Žitavský mír\" (jako výsledek 15leté války) – císařskými vojsky, se Turci postupně stáhli z území Novohradu, ale mírovou smlouvu nedodrželi a v letech 1663–1686 opět ovládli velkou část Novohradu. Turecké panství skončilo až po jejich porážce u Budíně roku 1686.\n\nV roce 1918 (potvrzeno Trianonskou smlouvou r. 1920) se Novohrad rozdělil mezi Československo a Maďarsko. Župa v Československu ještě krátce existovala do roku 1923, kdy byla včleněna do Zvolenské veľžupy. Během 2. světové války se jižní část slovenského Novohradu stala součástí Maďarska a maďarské Novohradské župy, po válce však byly předválečné hranice obnoveny.\nSeznam županů:\nNovohrad byl etnicky rozdělen na severní slovenskou část a jižní maďarskou část. Toto rozdělení se nezměnilo ani vznikem Československa a Slovenska.\nV roce 1910 se Novohrad dělil na tyto slúžnovské okresy:\n\n"}
{"id": "975924", "url": "https://cs.wikipedia.org/wiki?curid=975924", "title": "Miloš Mijalković", "text": "Miloš Mijalković\n\nMiloš Mijalković (* 8. března 1978 Bělehrad) je bývalý jugoslávský a srbský zápasník–judista.\n\nPochází ze sportovní rodiny. Otec Milan a strýc Slobodan patřili k předním jugoslávským judistům sedmdesátých let dvacátého století. S judem začínal v útlém dětství společně se svým bratrem, dvojčetem Markem v klubu Novi Beograd v Bělehradě. Vrcholově se připravoval v tréninkovém centru Partizan pod vedením Miloše Stankoviće. V době kdy závodil, procházela bývalá Jugoslávie velkými změnami a reprezentoval tři státní útvary. V roce 1996 se poprvé objevil v reprezentaci Svazové republiky Jugoslávie, od roku 2003 startoval za Srbsko a Černou Horu a po rozdělení v roce 2006 reprezentoval Srbsko. V roce 2003 se pátým místem na mistrovství světa v Osace kvalifikoval na olympijské hry v Athénách, kde vypadl ve druhém kole s Kazachem Muratbekem Kipšabajevem minimálním bodovým rozdílem na koku. V roce 2007 vybojoval před domácím publikem na mistrovství Evropy v Bělěhradě druhé místo, ale v roce 2008 se na olympijské hry v Pekingu nekvalifikoval. Od roku 2011 startoval ve vyšší lehké váze do 73 kg, ve které v olympijské kvalifikaci pro účast na olympijských hrách v Londýně neuspěl. Vzápětí ukončil sportovní kariéru. Společně s bratrem Markem se věnuje trenérské práci.\n\n"}
{"id": "975925", "url": "https://cs.wikipedia.org/wiki?curid=975925", "title": "Ján Misch", "text": "Ján Misch\n\nJán Misch (9. listopadu 1613, Lucemburk – 14. října 1677, Passau) byl jezuitský přírodovědec a univerzitní pedagog. \n\nPůsobil na Trnavské univerzitě v letech 1653 - 1663, kde vyučoval matematiku a kazuistiku. Po určitou dobu působil jako vyslanec císaře v Istanbulu. V letech 1665 - 1671 pracoval jako lékárník ve Vídni, Šoproni a v Bratislavě. Byl první, o kterém je známo, že na univerzitě prováděl astronomická pozorování. V letech 1657 - 1663 pod pseudonymem Astrophilus sestavoval a vydával kalendář s názvem \"calendarium Typographiae Tyrnaviensis\", ke kterému sám vypočítal více údajů vztahující se k Trnavskému poledníku. Hodnotu tohoto poledníku 48 ° 27' pravděpodobně sám určil. 3. února 1661 pozoroval kometu, kterou týž den objevil Johannes Hevelius v Gdaňsku. Toto pozorování popsal podrobněji v díle \"Prognos astrologic ex Martino-Saturnino Cometa\" vydaném v Trnavě v témže roce.\n\n\n\nHeslo Ján Misch v Ponticulus Hungaricus \n"}
{"id": "975928", "url": "https://cs.wikipedia.org/wiki?curid=975928", "title": "Jacques Cassini", "text": "Jacques Cassini\n\nJacques Cassini (18. listopadu 1677 – 15. dubna 1756, Thury) byl francouzský astronom italského původu, který se zabýval studiem komet, planet a jejich měsíců. Byl synem italského astronoma Giovanniho Domenica Cassiniho.\n\nV roce 1716 publikoval první astronomickou tabulku měsíců planety Saturn.\n"}
{"id": "975931", "url": "https://cs.wikipedia.org/wiki?curid=975931", "title": "Andrej Jaslinský", "text": "Andrej Jaslinský\n\nAndrej Jaslinský (1. září 1715, Svinica – 1. ledna 1784, Rožňava) byl slovenský fyzik a filozof.\n\nNarodil se 1. září 1715 v Svinici (okres Košice-okolí). Na univerzitě v Košicích, na Trnavské univerzitě a ve Vídni studoval teologii, filozofii a fyziku. Začínal jako kazatel ve Varaždínu. Později se stal profesorem filozofie a prefektem semináře ve vídeňském Pázmáneu. Působil také jako profesor fyziky a filozofie na trnavské univerzitě. Roku 1771 se stal posledním rektorem univerzity před jejím přestěhováním z Trnavy do Budína. Na konci života se stal kanovníkem v Rožňavě (od roku 1773).\n\nAndrej Jaslinský patří mezi profesory Trnavské univerzity, kteří po reformě vysokoškolského studia, nařízené výnosem Marie Terezie z roku 1753, začali přednášet místo Aristotelovy Newtonovu fyziku. Ve své vysokoškolské učebnici \"Institutiones physicae\" (1756), která měla tradiční dvě části \"Physica generalis\" a \"Physica particular\", odsuzuje scholastiku jako nevědeckou, odmítá peripatetickou Aristotelovu fyziku a Ptolemaiův systém. Propaguje principy newtonovské fyziky, přestože se v jeho díle prolínají s myšlenkami Reného Descarta. Vyzdvihuje Koperníkův systém, i když ho pokládá pouze za hypotézu. Jaslinský byl zastáncem atomismu francouzského filozofa Gassendiho, ale místo termínu atom používal pojmenování korpuskula. Podle něj jsou atomy velmi malá, jednoduchá a nedělitelná tělíska, která nelze zničit a z nichž se skládají větší tělesa. Uznával poznatelnost světa a za zdroj poznání pokládal smyslovou zkušenost. Jako jezuita usiloval dát nové vědecké poznatky do souladu s autoritou církve a svatých otců. Atomy jsou podle něj nezničitelné proto, že jsou výsledkem stvoření a zničit je může jen jejich tvůrce Bůh tak, že je přemění na nic. Jak zákony pohybu i přírodní zákony jsou normy, které dal stvořitel světu, aby se podle nich řídil.\n"}
{"id": "975932", "url": "https://cs.wikipedia.org/wiki?curid=975932", "title": "Volby do zastupitelstva Kroměříže 1923", "text": "Volby do zastupitelstva Kroměříže 1923\n\nVolby do zastupitelstva Kroměříže 1923 proběhly 16. září, když se původně mělo volit již o rok dříve, ale v celé zemi byl zastupitelům prodloužen ze tří na čtyři roky, aby i tak vláda nechala tyto volby nechat uskutečnit „neochotně a bez nadšení, jen z povinnosti, již nebylo možno obejít. Počínala si se známou onou zdráhavostí, jíž se vyznačuje ten, kdo při nějakém podniku podle svého odhadu může jen ztratit, nikoliv získat.“ Volilo se celkem 36 zastupitelů, o něž soupeřilo celkem 10 kandidátních listin: v roce 1919 vítězná Československá sociálně demokratická strana dělnická, jakož i z ní se o rok později oddělivší Komunistická strana Československa, dále Československá strana lidová, Československá národní demokracie, Československá živnostensko-obchodnická strana středostavovská, Československá strana socialistická, Republikánská strana zemědělského a malorolnického lidu, zástupci místních německé, resp. židovské komunity a Trhovci a maloobchodníci. Strany konaly tradičně před volbami pro občany veřejné schůze: 8. září to byli socialisté, lidovci a živnostníci, od den později komunisté (jejich táboru lidu se jako hlavní řečník účastnil budoucí soudce Mezinárodního soudního dvora v Haagu Bohuslav Ečer), jedenáctého sociální demokraté a následujícího dne posléze národní demokraté. Jejich deník Haná na konto agitace lidovců, kteří mj. spílali ostatním stranám za stav obecních financí, stejně jako ony tak před minulými volbami v téže záležitosti činily jim, že i městské zastupitelstvo svolalo do Nadsklepí kvůli tomu před volbami veřejnou schůzi, tři dny před volbami napsal: „Kroměřížští lidovci posílení řečmi nedělní manifestace, houževnatě vrhají se do volebního boje. (...) Mnohde ovšem ukážou jim dvéře, jinde vyslechnou a slušně odbudou. Myslí-li pánové z lidového tábora, že tímto způsobem volby vyhrají, jsou na omylu.\"\n\nNa celostátní scéně přinesly volby propad vlivu a síly pro socialistické strany, sociální demokraty a československé socialisty, což se projevilo i v Kroměříži, kdy den před hojně připomínanými padesátými narozeninami zdejšího významného rodáka Maxe Švabinského sociální demokraté ztratili osm mandátů (komunisté jich nově získali pět) a socialisté další dva. Dva mandáty ztratili také národní demokraté starosty Josefa Jedličky. Triumfovali naopak lidovci, kteří posílili o čtyři mandáty a dosáhli nejvyššího procentního zisku hlasů, jakého po roce 1918 do dnešních dnů v komunálních volbách v Kroměříži nějaká strana dosáhla. Haná k výsledkům voleb, krom toho, že výsledek voleb označila za úspěch národních demokratů, kteří získali oproti roku 1919 o 33 hlasů více (volilo celkově zhruba o 1 700 voličů více), při jejich dalším hodnocení napsala, že „výsledek volební je velmi poučný a přinutí jistě veškeré pokrokové strany k horlivé spolupráci a agitační agilnosti. Musí si vzít příklad z lidovců a komunistů, jež nezaháleli v celém období funkčním a připravovali se všemožně na tuto volební kampaň.“\n\nVe funkci starosty setrval národní demokrat Josef Jedlička.\n\nDo zastupitelstva byly zvoleny tyto osobnosti:\nČeskoslovenská strana lidová: \n\nKomunistická strana Československa: \n\nČeskoslovenská národní demokracie: \n\nČeskoslovenská živnostensko-obchodnická strana středostavovská:\n\nČeskoslovenská strana socialistická:\n\nČeskoslovenská sociálně demokratická strana dělnická:\n\nRepublikánská strana zemědělského a malorolnického lidu:\n\nNěmecké sdružení: \n"}
{"id": "975933", "url": "https://cs.wikipedia.org/wiki?curid=975933", "title": "Kevin Luckassen", "text": "Kevin Luckassen\n\nKevin Luckassen (* 27. července 1993, Eindhoven, Nizozemsko) je nizozemský fotbalový útočník ghanského původu, který v současnosti hraje v klubu SKN St. Pölten.\nMimo Nizozemsko působil na klubové úrovni ve Skotsku, České republice a Rakousku.\n\nHrál za mládežnické týmy klubu AZ Alkmaar, dostal se i do A-týmu, ale v Eredivisie příležitost nedostal. V létě 2013 odešel do skotského Ross County FC.\n\nV únoru 2014 jej testoval český celek FC Slovan Liberec během soustředění v Portugalsku. Liberec hledal náhradu za útočníka Michaela Rabušice, který odešel do italského celku Hellas Verona. Do Slovanu nakonec přestoupil. První gól v Gambrius lize zaznamenal 7. března 2014 v utkání proti Zbrojovce Brno po fatální minele brankáře Hladkého, který minul míč. Luckassen jej pak pohodlně doklepl do prázdné brány a zařídil tak vítězství Liberce 1:0.\n\nS Libercem se představil v Evropské lize 2014/15. Se Slovanem Liberec podstoupil v sezóně 2014/15 boje o záchranu v 1. české lize, ta se zdařila. S týmem navíc vybojoval triumf v českém poháru. Celkem odehrál v české nejvyšší lize 35 utkání, v nichž šestkrát skóroval.\n\nV červenci 2016 Liberec opustil a zamířil do rakouského klubu SKN St. Pölten, nováčka rakouské fotbalové Bundesligy.\n\nReprezentoval Nizozemsko v mládežnické kategorii do 19 let.\n\n"}
{"id": "975934", "url": "https://cs.wikipedia.org/wiki?curid=975934", "title": "Prokop Lažanský z Bukové", "text": "Prokop Lažanský z Bukové\n\nJméno Prokop Lažanský z Bukové nosily následující osoby:\n\n"}
{"id": "975935", "url": "https://cs.wikipedia.org/wiki?curid=975935", "title": "Manufaktury v Košicích", "text": "Manufaktury v Košicích\n\nManufaktury v Košicích vznikly a fungovaly na jejich území v manufakturní období, tj. mezi lety 1790–1825. Na rozdíl od západních částí Uherska, kde manufaktury vznikaly již ve 20. a 30. letech 18. století, košické manufaktury nebyly investicí zahraničních podnikatelů nebo místní šlechty. První podnik založil v roce 1791 měšťan Fridrich Gebrecht a jako bývalý příslušník cechu kloboučníků musel s ním svádět konkurenční boj. To se netýkalo nejúspěšnější košické manufaktury na kameninu, která produkovala od roku 1802 zboží lišící se od cechu hrnčířů. Zajímavým příkladem využití levné pracovní síly městem Košice bylo zřízení soukenky, která se úspěšně přeměnila na manufakturu. \nPrvní manufaktury v Uhersku začaly vznikat od 20. let 18. století. Větší provozy byly soustředěny v jeho západní části (na západním Slovensku) a byly investicí rakouské aristokracie nebo vzmáhající se vídeňské buržoazie. Až po důležitých hospodářských opatřeních vládní moci za Marie Terezie začala v letech 1765–1771 zakládat manufaktury i místní uherská šlechta. Výrazněji ovlivnila rozvoj manufaktur nařízení Josefa II.. \n\nV roce 1784 byl vydán zákaz dovozu zboží do Habsburské monarchie ze zahraničí. Od roku 1798 se plně uplatňovala josefínská politika podpory průmyslu, odstraňující všechny překážky svobodnému podnikání zejména ze strany cechů. Cechovní struktury byly liberalizovány v letech 1809–1813, otevřela se svoboda konkurence.\n\nZakládání manufaktur spadalo do kompetenční oblasti uherské dvorské kanceláře a povolení ke zřízení tak ovlivňovala sama Vídeň. Od roku 1808 byla tato pravomoc posunuta na Uherskou místodržitelskou královskou radu, stavovskou instituci sídlící v Budíně. Aby mohla manufaktura vzniknout, muselo jí být vydáno zvláštní privilegium, které ji opravňovalo:\nTato manufakturní privilegia byla až na malé rozdíly totožná s privilegii v českých a rakouských zemích.\n\nVe středověku prosperující kupecká metropole Košice se v průběhu raného novověku, kvůli častým vojenským operacím v jejich okolí, zcela hospodářsky a populačně vyčerpala. Po Satmárském míru dosáhl počet obyvatel města nejnižšího stavu vůbec - v roce 1715 v nich napočítali pouze 1 961 obyvatel, a tedy méně jako např. v Pezinku, Skalici nebo Modré. Odlehlá hornouherská metropole se však v průběhu 18. století pomalu začala zotavovat, a to díky odklonu hlavních bojových střetů z východních oblastí monarchie. Periferní odlehlost košického regionu s převládajícím zemědělským charakterem způsobila, že se zde první manufaktury neobjevily před rokem 1790. Obrat v rozvoji manufaktur v Košicích nastal v 90. letech 18. století, kdy se v souvislosti s vypuknutím Francouzské revoluce a možných vojenských konfliktů na západní hranici ať už Uherska, nebo celé monarchie, staly bezpečným podnikatelským prostředím. Pevnostní postavení Košic bylo již v roce 1783 zrušeno a uvolněné areály zchátralých bastionů nabídly vhodný prostor pro vznik manufakturních provozů. Dalším pozitivním faktorem pro jejich vznik byl vysoký podíl řemeslníků ve městě v poměru k celkovému počtu obyvatelstva. Žádné z městských řemesel přitom nemělo dominující postavení a jejich výroba pro trh byla minimální.\n\nZa vznikem první manufaktury v Košicích stál člen košického cechu kloboučníků Fridrich Gebrecht. V roce 1791 po souhlasu svého cechu a magistrátu města dostal od místodržitelské rady povolení ke zřízení manufaktury s těmito právy:\nGebrecht si brzy vybudoval rozsáhlou novou budovu manufaktury v areálu Katovy bašty ve východní linii bývalého košického městského opevnění. V ní choval králíky, z jejichž srsti vyráběl speciální druh klobouků. Zaječí srst si opatřoval u místních koželuhů. Díky právě probíhajícím válkám s Francií měla armáda o Gebrechtovy klobouky mimořádný zájem. Dodával do vojenských skladů v Košicích a v Jaroslavi. V roce 1801 zaměstnával kolem 25 tovaryšů. Po jeho smrti kolem roku 1812 však podnik zanikl.\nK nejvýznamnějším manufakturním podnikům v Košicích patřila manufaktura na výrobu kameniny a jiných z hlíny pálených výrobků, první svého druhu v Horním Uhersku. Podnik založili v roce 1802 tři místní obchodníci Henselmann, Mohl a Rumi spolu s lékařem Štefanem Wirknerem a předním měšťanem Janem Fedakem. Podařilo se jim vybudovat podnik značného rozsahu v areálu Mlýnské bašty, kterou tím fakticky zlikvidovali. Hlavní budova měla rozměry 6 krát 23 sáhů. V roce 1803 dostala od místodržitelství všechna privilegia Gebrechtovy manufaktury, kromě osvobození tovaryšů od vojenské služby. Ve věci prodeje v malém se majitelé měli dohodnout s příslušnými místními úřady.\n\nV manufaktuře hned od počátku pracovalo 50 lidí - 9 u modelování, 5 u pálení, 12 u přípravy hlíny, 4 u kácení dřeva, 5 u hrnčířských kruhů hnaných zvláštním anglickým strojem a ostatní u rozličných nádenických pracích. Příležitostně v ní pracovalo 6 - 8 vojáků. Pro manufakturu pracoval i odborník z Anglie, který opatřil i zmíněný stroj. Ředitelem byl Benátčan Osvaldo Pivirotti. Hlína na výrobky se těžila pouze v katastru města Ťahanovce při cestě do Prešova.\n\nPodnik z roku na rok prosperoval a profitoval zejména z exportu do západní Haliče, Slezska, Valašska, Moldavska a Varšavského velkoknížectví. Stejně těžil z úpadku jiné významné manufaktury na kameninu v Holíči v Nitranské župě. V polovině druhého desetiletí 19. století měl podnik 60 - 70 zaměstnanců, ročně vyrobil zboží za 100 000 zlatých, z toho třetina se prodávala v Uhersku, zejména na jarmarku v Debrecínu. Od roku 1822 měl podnik svůj stálý prodej výrobků v Pešti. \n\nManufaktura na kameninu v Košicích se stala vzorem pro zakládání podobných podniků v regionu Horního Uherska. V roce 1813 otevřel závod v Spišské Nové Vsi, v roce 1815 se vícero bývalých zaměstnanců košické keramičky podílelo na otevření manufaktury v Kežmarku. V samotných Košicích byly založeny z řad bývalých zaměstnanců dvě nové manufaktury (1810, 1823 - pokus bývalého ředitele Pivirottiho), avšak jejich trvání mělo epizodický charakter.\nVznik soukenky v Košicích se spojuje s existencí tzv. \"domu práce\" (domus laboratorium) vybudovaného vedle městského chudobince sv. Ducha. Dům práce založil obchodník Ján Koppi v roce 1799. Zaměstnával v něm tuláky a žebráky bez práce, jejichž úkolem bylo předení. Město se rozhodlo vyrobenou přízi zpracovat v manufaktuře na sukno, kterou by pronajalo nějakému podnikateli na 10 let s podmínkou, že zaměstná každého, koho mu město pošle. Stal se jím bývalý zaměstnanec haličské soukenky Ľudovít Weiss, který vybudoval podnik středních rozměrů s 3-4 stavy.\n\nPoměry v domě práce, kde byli chovanci do práce násilně nuceni, a zneužívání žen podnikatelem způsobilo zastavení výroby a propuštění Weisse v roce 1802. Podnik byl dočasně svěřen odborníkovi z Mukačevské soukenky Františkovi Tugemannovi, který ho zrevitalizoval. Kromě chovanců domu práce (40 - 50) zaměstnával i svobodné přádlaře (5). V roce 1804 podnik převzal Koppi mladší. Město si však ponechalo nad provozem dozor a provádělo pravidelnou inspekci ohledně zacházení s chovanci. \n\nV dalších letech podnik prosperoval pod vedením Kiliána Petra Haltenbergera. V roce 1816 měl už anglické spřádací stroje, což bylo prvním krokem k jeho přeměně na manufakturu. Ročně se zde vyrobilo zboží v hodnotě okolo 20 000 zlatých. Provoz zanikl v roce 1849.\nVznikla v roce 1820 z podnětu vdovy po Františku Ďurkovičovi. Podrobnější údaje o její existenci se nedochovaly.\n"}
{"id": "975936", "url": "https://cs.wikipedia.org/wiki?curid=975936", "title": "Zabezpečení prohlížeče", "text": "Zabezpečení prohlížeče\n\nZabezpečení prohlížeče je uplatnění internetového zabezpečení pro webové prohlížeče v zájmu ochrany síťových dat a počítačových systémů před narušením soukromí, nebo malware. Ke zneužití bezpečnosti v prohlížečích je často využit jazyk JavaScript – například pomocí cross-site scripting (XSS). Exploity také mohou využívat zranitelnosti (bezpečnostních děr) ve všech běžných prohlížečích (Mozilla Firefox, Google Chrome, Opera, Microsoft Internet Explorer a Safari).\n\nWebové prohlížeče mohou být napadeny jedním z následujících způsobů:\n\n\nWebový prohlížeč si nemusí být vědom výše popsaných napadení a může ukazovat uživateli bezpečné připojení. Kdykoliv prohlížeč komunikuje s webovou stránkou, stránka jako součást komunikace získává informace o prohlížeči (když už nic jiného, tak aby alespoň bylo možné zpracovat formátování stránky). Pokud byl škodlivý kód vložen do obsahu webové stránky nebo, v tom horším případě, je stránka přímo navržena k využití škodlivého kódu, pak chyby specifické pro různé prohlížeče umožní tomuto škodlivému kódu spouštět procesy v prohlížeči nezamýšleným způsobem (pamatujte, že jeden z informačních bitů, které webová stránka získává od prohlížeče, je jeho identita – to umožňuje využití specifických chyb v prohlížečích). Jakmile je útočník schopen spouštět procesy na uživatelském stroji, využitím známých bezpečnostních chyb může získat privilegovaný přístup (v případě, že prohlížeč v tomto režimu již neběží) do „infikovaného“ systému a spouštět další škodlivé procesy a činnosti na uživatelském stroji, nebo dokonce v celé jeho síti.\n\nDůvodem k prolomení bezpečnosti prohlížeče je mnoho. Obvykle to bývá za účelem obcházení ochran pro zobrazení pop-up reklamy, shromažďování osobních údajů pro internetový marketing nebo krádež identity, sledování a analýzu webových stránek uživatele proti jeho vůli pomocí nástrojů jako např. Web bugs, Clickjacking, Likejacking, HTTP cookies, zombie cookies nebo Flash cookies (lokální sdílené objekty), dále za účelem instalace adware,virů, spyware jako je trojský kůň, nebo jiného malware, včetně nabourání do internetového bankovnictví pomocí man-in-the-browser útoku.\nZranitelnost webových prohlížečů můžeme minimalizovat pravidelnou aktualizací software. To ale nebude stačit, pokud je použitý operační systém ohrožen, například pomocí rootkit. Některé dílčí komponenty prohlížečů, jako jsou skripty, add-ons a cookies jsou zvláště zranitelné a je třeba se jimi také zabývat.\n\nV souladu se zásadami ochrany do hloubky () ani plně aktualizovaný a správně nakonfigurovaný prohlížeč nemusí být dostačující k zajištění všech záležitostí týkajících se bezpečnosti v prohlížečích. Například, rootkit dokáže zachycovat stisknuté klávesy, zatímco se uživatel přihlašuje do internetového bankovnictví. DNS hijacking nebo DNS spoofing může rozvrátit výsledky hledání populárních vyhledávačů. Malware, jako je RSPlug, jednoduše upraví konfiguraci systému tak, aby odkazoval na nepoctivé DNS servery.\n\nProhlížeče mohou používat bezpečnější metody síťové komunikace k ochraně před některými z uvedených útoků:\n\n\nVe velkých firmách se k blokování škodlivého provozu dřív, než se dostane do prohlížeče, běžně implementuje Firewall, filtrace proxy serveru, který blokuje škodlivé stránky a antivirová kontrola stahovaných souborů.\n"}
{"id": "975940", "url": "https://cs.wikipedia.org/wiki?curid=975940", "title": "Holý vrch (Jičínská pahorkatina)", "text": "Holý vrch (Jičínská pahorkatina)\n\nHolý vrch (372 m n. m.) je vrch v okrese Jičín. Leží asi 1 km vjv. od vsi Nadslav na jejím katastrálním území a částečně území obce Bukvice.\n\nJe to hřbetový výběžek plošiny spadající příkrým svahem k jihozápadu do údolí říčky Mrliny (převýšení vrchu nad dnem údolí je cca 70 m). Na tomto členitém svahu jsou v blízkém okolí i další výběžky, jihovýchodně elevace 366 m a severozápadně 370 m. Mateřská plošina je oddělena na severovýchodě mělkým údolím od Velišského hřbetu. Tvoří ji svrchnokřídové vápnité jílovce, slínovce a pískovce, jenž vystupují na několika místech na svazích. Na severu jsou pískové, štěrkové a sprašové sedimenty. Pod západním svahem hřbítku pramení přítok Mrliny. Dříve lysý vrch je nyní zalesněn smíšeným lesem.\n\nNa Holém vrchu byla v roce 2006 vztyčena přes tři metry vysoká pískovcová stéla s vytesaným kryptogramem Mariánské zahrady a erbem rodiny Schliků, což jsou dva hlavní symboly unikátní barokní komponované krajiny, která se rozkládá zhruba mezi Dolním Lochovem, Vokšicemi, Jičíněvsí a Holým vrchem, jenž byl kdysi významným prvkem této krajiny.\n\nVrch náleží do celku Jičínská pahorkatina, podcelku Turnovská pahorkatina, okrsku Jičíněveská pahorkatina a podokrsku Střevačská pahorkatina.\n\nAutomobil lze nejblíže zanechat u Nadslavi nebo Křeliny. Kolem vrchu vedou lesní cesty. Nadslaví vede červená  turistická stezka, na severu přes Velišský hřbet vede žlutá  stezka.\n\n"}
{"id": "975943", "url": "https://cs.wikipedia.org/wiki?curid=975943", "title": "Středová zadní zaokrouhlená samohláska", "text": "Středová zadní zaokrouhlená samohláska\n\nStředová zadní zaokrouhlená samohláska je zvuk, který se vyskytuje v různých jazycích. V mezinárodní fonetické abecedě se označuje symbolem o̞, nicméně bývá zapisována také jako prosté o; ekvivalentním symbolem v SAMPA je o.\n\n\nV češtině se tato hláska zaznamenává písmenem O, o. Délka samohlásky se vyznačuje čárkou nad písmenem Ó, ó. Dlouhé /ó/ je v domácích slovech okrajovým fonémem, během vývoje se postupně změnilo v /ů/ , nejčastěji se vyskytuje v cizích slovech, kde vyznačování délky kolísá, např. můžeme psát \"citron\" i \"citrón\".\n"}
{"id": "975949", "url": "https://cs.wikipedia.org/wiki?curid=975949", "title": "SC Eendracht Aalst", "text": "SC Eendracht Aalst\n\nSC Eendracht Aalst (celým názvem Sportclub Eendracht Aalst) je belgický fotbalový klub z města Aalst. Byl založen roku 1919 jako Eendracht Voetbal Club Aalst (letopočet založení je i v klubovém znaku), domácím hřištěm je Pierre Cornelisstadion s kapacitou 7 500 míst. Klubové barvy jsou černá a bílá.\n\nKlubové logo je kruhového tvaru a je pouze v černé a bílé barvě. Ve vnějším okruží je nahoře text SPORTCLUB EENDRACHT AALST a dole je číslo 90. Uvnitř je znak ve tvaru erbu, který je rozdělen na dvě části. V levé horní části je velké bílé písmeno E. na černém poli, v dolní pravé části je velké černé A. v bílém poli. Nad štítem nalevo je zkratka KBVB, napravo je rok založení 1919.\n\n\n\"K srpnu 2013\n\n\n"}
{"id": "975952", "url": "https://cs.wikipedia.org/wiki?curid=975952", "title": "Konstantin Semjonov", "text": "Konstantin Semjonov\n\nKonstantin Valerjevič Semjonov nebo Kanstancin Valerijevič Sjamjonau (* 22. října 1978 Dubrovna, Sovětský svaz) je bývalý běloruský zápasník–judista a sambista.\n\nPřipravoval se v Grodně pod vedením Vladimira Žukovského. Věnoval se současně zápasení v judu a sambu. V běloruské seniorské judistické reprezentaci se pohyboval od roku 1998 v lehké váze do 73 kg. V roce 1999 ho však z pozice reprezentační jedničky sesadil z Ruska příchozí Anatolij Larjukov. V období působení Larjukova v Bělorusku se více soustředil na příbuzný sport sambo, ve kterém se stal v roce 2002 mistrem světa a Evropy. K judu se vrátil po roce 2005. V roce 2008 se kvalifikoval na na olympijské hry v Pekingu, kde nepřešel přes druhé kolo. Sportovní kariéru ukončil v roce 2010 se změnami pravidel.\n\nKonstantin Semjonov byl levoruký sambista/judista, jeho oblíbeným chvatem byla uči-mata prováděná sambistickým způsobem chytnutím rukávu soupeře z vnitřní strany.\n\n\n"}
{"id": "975955", "url": "https://cs.wikipedia.org/wiki?curid=975955", "title": "Rukevník východní", "text": "Rukevník východní\n\nRukevník východní (\"Bunias orientalis\") je statná, žlutě kvetoucí plevelná rostlina která se asi před 150 léty dostala náhodně do České republiky kde se nyní rychle rozrůstá. Je to invazní druh z nevelkého rodu rukevník.\n\nRostlina je hodna svého druhového jména (východní), pochází totiž z východních oblasti, tj. z Kavkazu a jihozápadu Ruska odkud byla zavlečena na rozsáhlá území od západní Sibiře po Dálný východ, do téměř celé Evropy i na severovýchod Severní Ameriky. Tento neofyt byl v přírodě České republiky poprvé zaznamenán v roce 1856 a dále se šířil s obilím z východu Evropy. Hodně se rozmnožil hlavně po 2. světové válce kdy byla jeho zdomácněla populace posilována nechtěným zavlékáním nových semen v dováženém obilí.\n\nLokálně je rukevník východní hojný, hlavně v okolí Prahy, Plzně, ve středním a dolním Polabí, na jižní Moravě, Hané a Ostravsku. Místy má jeho šíření až invazní charakter, např. v okolí větších měst nebo železničních a silničních koridorů, ve výše položených chladných územích se ale téměř nevyskytuje. Je to rostlina pocházející z luk, polí a neobdělávaných mezí která se v Česku často šíří i mimo zemědělské pozemky do míst poznamenaných lidskou činností, okolo cest a železnic, na říční břehy, skládky, výsypky, rumiště, nádvořích, opuštěné plochy; na výběr půdy a stanoviště není náročná.\n\nStatná dvouletá až víceletá rostlina dosahující v závislosti na půdních podmínkách do výše 30 až 120 cm. Její přímá, v horní části hustě rozvětvená lodyha vyrůstající z dlouhého vřetenovitého kořene, je lysá nebo častěji roztroušeně porostlá jednoduchými chlupy. Listy v přízemní růžici, které vyrostou prvým rokem, jsou krátce stopkaté nebo přisedlé, v obrysu podlouhlé či lyrovité, peřenodílné, hrubě zubaté s posledním velkým úkrojkem. Lodyžní listy jsou podobné přízemním, směrem vzhůru jsou obvykle méně hluboce dělené. Všechny listy jsou lysé, jen na okrajích bývají řídce chlupaté.\n\nSvětle žluté květy na tenkých odstálých stopkách vyrůstají ve velkém počtu v konečných hroznovitých květenstvích. Rostlina poskytuje opylovačům, převážně včelám, hodně nektaru. Kališní lístky dlouhé asi 4 mm jsou úzce vejčité a převážně lysé. Korunní lístky, až dvojnásobně dlouhé než kališní, mají citrónově žlutou barvu a jsou obvejčitého tvaru s dlouhým nehtem. Kvetou od května do srpna. Ploidie druhu je 2n = 14.\n\nPlody vyrůstající na odstálých stopkách jsou oblé, nesouměrně vejčité, nepukavé šešulky asi 6 mm dlouhé, na povrchu jsou drobně bradavčité a na konci je hrubý, asi 1 mm dlouhý ohnutý zobáček. Šešulka má jedno až dvě pouzdra po jednom semeni které je asi 2 mm velké, světlehnědé, vejčité až okrouhlé a z jedné strany zploštělé.\n\nRukevník východní se rozmnožuje semeny i úlomky kořenů, na zdatné rostlině uzrává i přes tisíc šešulek. Semena mohou vyklíčit až je jejich pevné oplodí narušeno a vlhkost má k semenu přístup. Klíčí proto velmi nepravidelně a semena si podržují klíčivost po řadu let. Nejlépe klíčí přikrytá půdou v hloubce do 7 cm.\n\nV prvém roce se vyvine kořen dlouhý asi 30 cm a listová růžice. Druhým rokem se kořen potahuje až do hloubky 70 cm a vyrůstá kvetoucí lodyha. Kořen většinou vytváří nahoře více hlav, u starších rostlin je jich až deset a jejich kořeny mohou dosahovat do hloubky až 150 cm. Na horní části kořene se vytvářejí pupeny ze kterých při rozlámání kořene, způsobené třeba orbou, vyrostou nové lodyhy a rostlina se takto může vegetativně rozmnožit po celém poli. Při snaze odstranit starší rostliny je nutno seřezat kořen hlouběji než 30 cm, jinak ze zbytku kořene opět vyraší nové lodyhy.\n\nRostlina je považována za plevel který sice není nebezpečný, ale poslední dobou se rychle šíří. Není-li huben, vytváří velké stínící trsy, naštěstí však většinou rostliny vyrůstají jednotlivě. Roste v obilí i vytrvalých pícninách, posekání mu neškodí neboť nové lodyhy opět silně obráží. Zralé šešule procházejí zažívacím ústrojím zvířat nepoškozeny, takže se šíří i chlévským hnojem. Píce z dospělých rostlin je tvrdá a pro dobytek nechutná. Naopak mladé listy jsou v místech původu rukevníku východního používány jako salát. Kvetoucí rostlina je silně medonosná.\n\n\n \n"}
{"id": "975956", "url": "https://cs.wikipedia.org/wiki?curid=975956", "title": "Novohradská župa", "text": "Novohradská župa\n\nNovohradská župa může být:\n\n"}
{"id": "975959", "url": "https://cs.wikipedia.org/wiki?curid=975959", "title": "The Black Angels", "text": "The Black Angels\n\nThe Black Angels je psychedelická rocková skupina z Austinu, Texas, USA.\nSkupina vznikla v květnu roku 2004, uvádí se, že jméno skupiny je odvozeno od písně The Velvet Underground „The Black Angel's Death Song“.\n\n\n5. srpna 2007 hrála skupina na festivalu Lollapalooza v Chicagu, dále na SXSW South by Southwest 2006 a 2008 a na All Tomorrow's Parties 2008.\nThe Black Angels se účastnili všech ročníků Austin Psych Fest od roku 2010..\nV říjnu a listopadu roku 2008 Black Angels vystupovali jako doprovodná skupina Roky Ericksona, který se vrátil po delší odmlce na jeviště. Po show v Dallasu následovalo West Coast tour. Další turné připravili v roce 2013 i 2014.\nV květnu 2010 vyšlo album skupiny Unkle, \"Where Did the Night Fall\", kde Black Angels spolupracovali na písni \"Natural Selection\". a na písni \"With You In My Head\", také pro soundrack .\n\nKromě jména, které zvolila skupina podle písně Velvet Underground, připomíná ji také logo skupiny s vysoce kontrastním negativním obrazem vokalistky skupiny Nico.\n\n\n\n"}
{"id": "975962", "url": "https://cs.wikipedia.org/wiki?curid=975962", "title": "Jasper Yeates House", "text": "Jasper Yeates House\n\nJasper Yeates House, také známý jako sídlo WLPA Radio, je historická stavba v Lancasteru, v Pensylvánii. Byla postavena v letech 1765-1766 v georgiánském stylu. Dům patřil v letech 1775 až 1817 prominentnímu právníkovi Jasperovi Yeatesovi (1745–1817). V roce 1882 byl rozšířen a začal být využíván ke komerčním účelům. Rekonstrukce proběhla v letech 1978-1979.\n\nV roce 1982 byl zařazen do National Register of Historic Places.\n"}
{"id": "975963", "url": "https://cs.wikipedia.org/wiki?curid=975963", "title": "Prachovská pahorkatina", "text": "Prachovská pahorkatina\n\nPrachovská pahorkatina je geomorfologický podokrsek ve východní části Vyskeřské vrchoviny, ležící v okrese Jičín Královéhradeckého kraje. Území podokrsku se rozkládá mezi městem Jičín na jihovýchodě a obcemi Libuň na severu a Mladějov na západě.\n\nGeologické složení podokrsku tvoří převážně svrchnokřídové pískovce, na západě a jinde v nižších partiích i jiné zpěvněné sedimenty. Jsou zde četné drobné proniky a žíly neovulkanitů. Centrální a také nejznámější částí podokrsku je rozeklaná plošina a skalní město \"Prachovské skály\". Na jihu na ně navazuje \"Přivýšinský hřbet\" (zvaný též \"prachovský hřeben\"), který pokračuje k východu. Na severozápadě podokrsku je významná \"Střelečská část\", která navazuje na Prachovské skály ze západu. Území tvoří rozvodí Žehrovky, Libuňky a Cidliny. Celé území je součástí CHKO Český ráj, Prachovské skály a okolí patří do PR Prachovské skály.\n\nPodokrsek Prachovská pahorkatina náleží do celku celku Jičínská pahorkatina, podcelku Turnovská pahorkatina a okrsku Vyskeřská vrchovina. Dále se člení na části Prachovské skály, Přivýšinský hřbet, Střelečskou část a Díleckou část (Bradačka). Pahorkatina sousedí s dalším podokrskem Vyskeřské vrchoviny – Troskovickou vrchovinou na západě až severozápadě, dále na severu s Turnovskou stupňovinou, na východě a na jihu s Jičínskou kotlinou.\n\nNejvyšším vrcholem Prachovské pahorkatiny je Přivýšina (464 m n. m.).\n\n\n"}
{"id": "975965", "url": "https://cs.wikipedia.org/wiki?curid=975965", "title": "Miluše Roubíčková", "text": "Miluše Roubíčková\n\nMiluše Roubíčková (22. července 1922, Praha – 21. srpna 2015, Kamenický Šenov ), rozená Kytková, byla česká výtvarnice a designérka patřící mezi přední postavy českého uměleckého sklářství. Vyhraněná umělecká osobnost s vlastním svébytným pojetím skleněné plastiky a objektů, které (ač velmi různé) v celku vytvářejí charakteristický homogenní dojem. Její dílo možno chápat nejen jako poctu české sklářské dovednosti, ale i jako objevnou poctu kráse každodennosti v její banalitě i naivitě. \n\nSvůj aktivní život dělila mezi průkopnickou výtvarnou práci se sklem a mezi rodinu. Byla členkou výtvarného odboru Umělecké besedy a tvůrčí skupiny užitého umění BILANCE.\n\nPo studiu na klasickém gymnáziu (latina, řečtina, základy veškerých humanitních věd) nemohla pokračovat v záměru studovat dále na Akademii umění, neboť tato (spolu s ostatními vysokými školami) byla nacisty v tehdejší době uzavřena. A tak ji její umělecké vlohy (kreslířské nadání) nasměrovaly ve 40. létech dvacátého století ke studiu výtvarného umění na pražských průmyslových školách. \n\nPo ukončení studií se patnáct let věnovala náročnému designu, který realizovala v prototypech mnohdy určených i pro sériovou výrobu.\nVolné autorské tvorbě se začala věnovat po roce 1965. V ní se projevuje několik souběžně působících momentů, které jsou pro její tvorbu zásadní:\n\nDůležitým mezníkem, který vyplynul z tehdejšího jejího zaměření na design pitného skla byla stříbrná medaile získaná v roce 1957 na XI. milánském trienále za ušlechtilý likérový soubor.\n\nPlastické cítění demonstrovala v letech 1957 až 1958 několika talíři a hluboce broušenými mísami z olovnatého křišťálu s asymetrickou kompozicí velkých čirých čočkovitých brusů. Do techniky brusu zapracovávala i přírodní motivy (např. kukuřičné klasy). Novátorství této její tvorby spočívalo v mistrném použití továrních postupů (broušení čirého jasného křišťálu je i dnes pozoruhodná průmyslová metoda opracování skla) vedoucích ke vzniku plně funkčních objektů (talíře, mísy) určených nejen k ukládání předmětů ale i k estetickému zážitku při pohledu \"skrz\" ně, když jsou prázdné.\n\nV následujícím období se zaměřila na experimenty s pozapomenutými levnými technikami oživení povrchu nádob reliéfními rastry a to i pomocí kombinací sklovin jasných živých barev.\n\nPřechodem ke koncepci skleněné plastiky pak byla její pozoruhodná instalace pestře zbarvených kytic (s poupaty a květy) na vrcholcích protáhlých stonků (zasazených do váz) vystavená na Expu 67 v Kanadě.\n\nDalší motivy k novým skleněným plastikám čerpala z každodenního života (zahrada kolem domu, provoz kuchyně) a ztvárňovala je za pomoci průhledného a zářivého, jemně barevného skla. Mezi nejznámější patří např.:\n\n\nV 70. létech dvacátého století byl patrný příklon autorky k vertikálním motivům. Na květy a strohá poupata s vysokými stonky vertikálně umísťovanými do nádob navázala neobvyklým objektem: nádobou naplněnou pánskými vycházkovými holemi (špacírkami) ze skleněné tyčoviny.\nKdyž její manžel René Roubíček v 80. létech dvacátého století začal pracovat na své sérii \"Hlav\" pojednala toto téma svým způsobem: sérií ženských hlav (se zdůrazněnými účesy, klobouky, stužkami, ...) jako vyjádření ženských charakterů a ženského pohledu na svět. Jen ta jediná mužská hlava byla pojata jako imaginární portrét a pocta malíři Josefu Čapkovi.\nNásledovaly další skleněné plastiky na náměty provozu domácnosti a zahrady ztvárňované v čirém ale i pestrobarevném skle. Známé jsou například:\nV letech 1983 a 1984 se zúčastnila sklářských sympozií v Hergiswilu (ve švýcarském Luzernu), která se konala v renesanční budově bývalé sýpky. Neobvyklé místo inspirovalo autorku k vytvoření objektu – sestavy s názvem \"Odložené pytle\" (tvarované do drátěných sítí). Sklárna Hergiswiler Glassi od těch dob vyrábí upomínkové předměty – malé pytlíčky s drobnými předměty uvnitř.\n\nÚvahy o odcizení mezilidských vztahů a překážek v soužití lidí ji přivedly k symbolickému ztvárnění betonových zdí osazených skleněnými střepy (jako ostraha majetku a obrana proti vstupu nežádoucího). Do bloků hrubých betonových kvádrů (evokujících dojem zdi) (mnohdy obohacených přírodninami (např. mušle)) zapouštěla (většinou na jejich horní hraně) tříšť skleněných úlomků. Z tohoto období pochází velká instalace: reliéf pro dům v Mirsdorfu u Coburgu. Na obdobném principu jako \"zdi\" zpracovala i téma \"křoví\" (houština skel vetknutá do popraskané betonové základny).\n\nKoncem 80. let dvacátého spoletí se Miluše Roubíčková vrací k přírodním motivům (\"život v zahradním keři\") a k velkým kyticím. Dále pak objevovala a zpracovala téma uzlíků, které si naši předkové vázali z barevných šátků.\n\nRené Roubíček přistupuje ke své tvorbě svobodně. Je znám nejen rozměrnými monumenty a světelnými kompozicemi, ale i komornějšími objekty, které i v malých rozměrech působí monumentálním dojmem. Pracuje povětšinou s průhledným sklem. Klade důraz na prostor, světlo, optické efekty a rafinované hry světla. \n\nMiluše Roubíčková volila pro svoji tvorbu povětšinou neprůhledné sklo s využitím pestrých barev. Vytvářela objekty a plastiky spíše komorního rázu. Její tvorba byla oslavou prostých věcí kolem nás; působí intimním dojmem; navozuje spíše pocit domova. Pohybuje se mezi světem reality a světem fantazie – mezi všedností a poezií. V jejím svérázném pojetí pop-artu se tak spojoval český humor s ženskou poetičností. \n\n\n\n\nKromě vlastních samostatných výstav se Miluše Roubíčková účastnila také všech významných mezinárodních přehlídek a symposií ateliérového skla. Mezi nejdůležitější pak patřily expozice na světových výstavách: \n\n\n\nDíla Miluše Roubíčkové jsou hojně zastoupena v soukromých sbírkách, dále pak v domácích a zahraničních sbírkách skla a moderního umění: \n\n\n\n"}
{"id": "975966", "url": "https://cs.wikipedia.org/wiki?curid=975966", "title": "Daniel Thomas Barry", "text": "Daniel Thomas Barry\n\nDaniel Thomas Barry (*30. prosince 1953 v Norwalku, stát Connecticut, USA), vyučující profesor a americký kosmonaut. Ve vesmíru byl třikrát.\n\nAbsolvoval střední školu Bolton High School. Bakalářské studium na Cornell University zdárně zakončil v roce 1975 a pak pokračoval ve studiu na Princeton University. Zda získal v roce 1980 doktorát filozofie. Další dva roky strávil výukou na University of Miami, kde získal doktorát z oboru lékařství. Po ukončení škol učil na University of Michigan\n\nV letech 1992 až 1993 absolvoval výcvik u NASA, od roku 1993 byl zařazen do jednotky kosmonautů. Zůstal v ní až do roku 2005, pak byl vedoucím pracovníkem v společnosti Denbar Robotict.\n\nNa oběžnou dráhu se v raketoplánech dostal třikrát ve funkci letového specialisty a strávil ve vesmíru 30 dní, 14 hodin a 27 minut. Absolvoval také 4 výstupy do volného vesmíru (EVA), při nichž strávil ve skafandru 26 hodin a 26 minut. Byl 330. člověkem ve vesmíru.\n\n\nV roce 2005 se zúčastnil 12. série reality show Kdo přežije. Tato řada se vysílala od 2. února 2006 na CBS jako .\n\nDan byl v rozdělení podle věku a pohlaví zařazen do kmene starších mužů. Vyřazen byl 15. den jako šestý a poslední člověk před sloučením kmenů. Ze 16 soutěžících se tedy umístil na 11. místě.\n\n"}
{"id": "975971", "url": "https://cs.wikipedia.org/wiki?curid=975971", "title": "William Pettersson", "text": "William Pettersson\n\nReinhold William Eugen Petersson (6. října 1895, Sandby − 10. května 1965 Kalmar) byl švédský atlet, olympijský vítěz ve skoku do dálky.\n\nNa olympiádě v Antverpách v roce 1920 zvítězil v soutěži dálkařů výkonem 715 cm a získal také bronzovou medaili v závodě štafet na 4 x 100 metrů (spolu s ním Švédsko reprezentovali Agne Holmström, Sven Malm a Nils Sandström).\n\nNěkolikrát zlepšil švédský rekord ve skoku do dálky (nejlépe 739 cm v roce 1924). Po skončení sportovní kariéry byl funkcionářem IAAF.\n\n"}
{"id": "975972", "url": "https://cs.wikipedia.org/wiki?curid=975972", "title": "Michael Chabon", "text": "Michael Chabon\n\nMichael Chabon (* 24. květen 1963 Washington, D.C.) je americký spisovatel a scenárista židovského původu. Za knihu \"Úžasná dobrodružství Kavaliera a Claye\" (\"The Amazing Adventures of Kavalier & Clay\") získal roku 2001 Pulitzerovu cenu. Mnoho cen (Hugo, Nebula aj.) mu rovněž přinesla kniha \"Židovský policejní klub\" (\"The Yiddish Policemen's Union\") z roku 2007. V obou využil svůj oblíbený literární žánr tzv. alternativní historie. Píše i scénáře, dětské knihy či komiksy.\n\nV rozsáhlém románu \"Telegraph Avenue\" z roku 2012 (česky 2014) autor popisuje několik letních dní v životě sukničkářského Afroameričana Archieho Stallingse a jeho mrzoutského bělošského společníka Nata Jaffea, kteří na okraji Oaklandu v Kalifornii provozují obchod s použitými vinylovými deskami. Jejich nepříliš prosperující byznys však ohrožuje plánovaná stavba několikapatrového obchodního centra jen několik bloků od nich. Zatímco Nat se pouští do boje proti chystanému projektu, Archie je nucen vypořádat se především s řadou osobních problémů. Jeho manželka Gwen s ním čeká dítě, do města se po letech vrací jeho nespolehlivý otec Luther, který by rád restartoval zašlou hereckou kariéru, a navíc se do sousedství přistěhuje černošský chlapec Titus, který - jak Archie k vlastnímu překvapení zjišťuje - je plodem jednoho krátkého románku, na který by si Archie byl býval už ani nevzpomněl.\n\nNa příkladu Archieho a Natova obchodu s gramodeskami rozvíjí Chabon v \"Telegraph Avenue\" téma konkurenceschopnosti maloobchodníků vůči novodobým obchodním centrům. Ještě více jej však zajímá téma otcovství, které zkoumá z nejrůznějších úhlů pohledu. Pocit křivdy definuje z velké části vztah Archieho k jeho otci Lutherovi, ale též mladíka Tita k Archiemu. Kromě toho je Archie konfrontován i s rolí nastávajícího otce.\n\nChabon je spoluautorem námětu pro film \"Spider-Man 2\" (2004) a jedním ze scenáristů snímku \"\" (2012).\n\nV roce 2018 se stal členem tvůrčího týmu sci-fi série \"Star Trek\". Je spoluscenáristou dílu „Calypso“ krátkometrážního antologického seriálu \"\" a v letech 2019–2020 se coby výkonný producent, scenárista a showrunner podílel na první řadě seriálu \"\".\n\n\n\n\n\n\n"}
{"id": "975974", "url": "https://cs.wikipedia.org/wiki?curid=975974", "title": "Éric Despezelle", "text": "Éric Despezelle\n\nÉric Despezelle, (* 28. prosinec 1974 Tours, Francie) je bývalý reprezentant Francie v judu.\n\nV olympijském roce 2000 způsobil malou senzaci, když byl na úkor zkušenějšího Dumy nominován na olympijské hry v Sydney. Trenérům se tento risk na neokoukaného borce nevyplatil. Despezel nečekaně prohrál ve druhém kole s Gruzíncem v moldavských barvách Kurgelašvilim. V dalších letech se již v reprezentačním dresu na velkém turnaji neobjevil. Zhruba do roku 2006 objížděl kolotoč světového poháru a následně ukončil sportovní karieru.\n\n"}
{"id": "975975", "url": "https://cs.wikipedia.org/wiki?curid=975975", "title": "William DeHart Hubbard", "text": "William DeHart Hubbard\n\nWilliam DeHart Hubbard (25. listopadu 1903, Cincinnati − 23. června 1976 Cleveland) byl americký atlet, olympijský vítěz ve skoku do dálky.\n\nJako první Afroameričan získal zlatou olympijskou medaili v individuální disciplíně – zvítězil v soutěži dálkařů na olympiádě v Paříži v roce 1924 výkonem 744 cm. O rok později vytvořil světový rekord ve skoku do dálky výkonem 789 cm.\n\nStartoval rovněž na olympiádě v Amsterdamu v roce 1928, zde skončil mezi dálkaři na jedenáctém místě. Šestkrát (v letech 1922 až 1927) získal titul mistra USA ve skoku do dálky.\n\n"}
{"id": "975976", "url": "https://cs.wikipedia.org/wiki?curid=975976", "title": "Flok", "text": "Flok\n\nFlok je název dřevěného hřebíku, které používali ševci, když ještě neexistovala strojní výroba bot. \n\nByly to hranaté, drobné dřevěné kolíčky, nejčastěji ze smrkového dřeva, délky asi 1,5 cm. Natloukaly se zespodu, většinou do zimní obuvi po jejím obvodu, někdy i ve dvou řadách do kůže - podešvi. Tím byly boty zpevněny, neboť pouhé lepidlo - pop - tehdy nestačilo a sešití také ne. Po ochození podrážky se tato obnovila, opět pomocí floků. Zimní boty měly několik vrstev kůže na podrážce, mnohdy i více než 3 cm na výšku.\n"}
{"id": "975977", "url": "https://cs.wikipedia.org/wiki?curid=975977", "title": "Lancaster County Courthouse", "text": "Lancaster County Courthouse\n\nLancaster County Courthouse je historická budova soudu v Lancasteru, v Pensylvánii. Původní budova byla postavena v letech 1852 až 1855 podle návrhu architekta Samuela Sloana (1815–1884). Severní křídlo bylo dostavěno v období 1896 až 1898, a nízká křídla po stranách venkovního schodiště byla přidána v letech 1926-1927. Tyto pozdější úpravy projektovali James H. Warner a C. Emlen Urban. Stavba je v novorománském slohu.\n\nV roce 1978 byl zařazen do National Register of Historic Places.\n"}
{"id": "975978", "url": "https://cs.wikipedia.org/wiki?curid=975978", "title": "Edward Hamm", "text": "Edward Hamm\n\nEdward Barton Hamm (13. dubna 1906 Lonoke, Arkansas − 25. června 1982 Albany, Oregon) byl americký atlet, olympijský vítěz ve skoku do dálky.\n\nV roce 1928 se stal mistrem USA ve skoku do dálky, v soutěži zvítězil v novém světovém rekordu 790 cm. Na olympiádě v Amsterdamu v témže roku zvítězil výkonem 773 cm. Porazil o 15 cm stříbrného medailistu Silvio Catora z Haiti, který o devět dnů později překonal jeho světový rekord o 3 cm.\n\nPo skončení sportovní kariéry pracoval jako trenér, později po dokončení Georgia Institute of Technology v The Coca-Cola Company.\n\n"}
{"id": "975979", "url": "https://cs.wikipedia.org/wiki?curid=975979", "title": "Matěj Kvíčala", "text": "Matěj Kvíčala\n\nMatěj Kvíčala (* 6. května 1989 Jablonec nad Nisou) je český sáňkař.\n\nStartoval na Zimních olympijských hrách 2010, kde se v závodě dvojic umístil společně s Lubošem Jírou na 18. místě. Účastní se evropských a světových šampionátů, jeho nejlepším umístěním je 11. místo na ME 2015 a 13. místo na MS 2015.\n\n"}
{"id": "975980", "url": "https://cs.wikipedia.org/wiki?curid=975980", "title": "Římskokatolická farnost – děkanství Most – in urbe", "text": "Římskokatolická farnost – děkanství Most – in urbe\n\nŘímskokatolická farnost – děkanství Most – in urbe (lat. \"Pontum, Brüx\") je územní společenství římských katolíků v Mostě a okolí. Organizačně spadá do krušnohorského vikariátu, který je jedním z deseti vikariátů litoměřické diecéze.\n\nFara byla v Mostě založena již kolem roku 1000. Děkanství existuje asi od roku 1500. Matriky jsou v místě vedeny od roku 1573.\nDěkanství bylo, jakožto duchovní centrum, zvláště od 50. let 20. století do 31. prosinec 2012, středem tzv. mosteckého farního obvodu, z něho byly v různých etapách spravovány okolní farnosti. Před zánikem mosteckého farního obvodu jimi byly farnosti: Bečov u Mostu, České Zlatníky, Havraň, Holešice, Kopisty u Mostu, Lužice, Most – extra urbem, Slatinice, Vtelno u Mostu a Židovice.\nOd 1. ledna 2013 mostecké děkanství afilovalo farnosti Ervěnice, Holešice, Kopisty u Mostu, Most – extra urbem a Slatinice; zatímco farnost Vtelno u Mostu se osamostatnila a afilovala farnosti Bečov u Mostu, České Zlatníky, Havraň, Lužice a Židovice.\n\n\"Začátek působnosti jmenovaného v duchovní správě farnosti od:\"\nDo farnosti náleží území obcí:\nVe farnosti se nacházejí také další drobné sakrální stavby a pamětihodnosti. Historicky se na území farnosti, včetně afilovaných farností, nacházelo větší množství kostelů, kaplí, kapliček a dalších sakrálních objektů. Velká část z nich byla zbořena nebo poškozena v 2. polovině 20. století v důsledku těžby uhlí a průmyslu. Seznamy těchto objektů jsou připojeny na stránkách zaniklých farností.\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružené farnosti Vtelno u Mostu, která je spravována excurrendo z Mostu.\n\n\n"}
{"id": "975984", "url": "https://cs.wikipedia.org/wiki?curid=975984", "title": "Luboš Jíra (1990)", "text": "Luboš Jíra (1990)\n\nLuboš Jíra (* 2. dubna 1990 Kadaň) je bývalý český sáňkař.\n\nStartoval na Zimních olympijských hrách 2010, kde se v závodě dvojic umístil společně s Matějem Kvíčalou na 18. místě. Na evropských šampionátech dosáhl nejlépe 15. místa na ME 2010.\n\nJeho otec Luboš Jíra je rovněž bývalý sáňkař.\n\n"}
{"id": "975985", "url": "https://cs.wikipedia.org/wiki?curid=975985", "title": "Luboš Jíra", "text": "Luboš Jíra\n\nLuboš Jíra může být:\n"}
{"id": "975986", "url": "https://cs.wikipedia.org/wiki?curid=975986", "title": "Ondřej Hyman", "text": "Ondřej Hyman\n\nOndřej Hyman (* 25. února 1986 Jablonec nad Nisou) je český sáňkař.\n\nStartoval na Zimních olympijských hrách 2010, kde se v závodě jednotlivců umístil na 25. místě. V Soči 2014 skončil na 25. místě v závodech jednotlivců a na deváté příčce ve smíšené týmové štafetě. Pravidelně se účastní světových šampionátů, jeho nejlepším výsledkem je 19. místo na MS 2013 a 15. příčka na ME 2012.\n\nJeho bratr Jakub je bývalým sáňkařem.\n\n"}
{"id": "975988", "url": "https://cs.wikipedia.org/wiki?curid=975988", "title": "Kino Prometej", "text": "Kino Prometej\n\nKino Prometej (rusky Кинотеатр \"Прометей\") je kino nacházející ve městě Pripjať, které bylo opuštěno v důsledku černobylské havárie v roce 1986.\nNachází se východně od Leninova náměstí, na ulici Kurčatova, č. 4 (Курчатова улица, д. 4).\n\nUlice na které kino leží je pojmenována podle sovětského fyzika Igora Kurčatova, který je také známý jako otec sovětské atomové bomby. U kina se také nacházela socha nazvaná \"Prometheus\", která byla v roce 1987 přestěhována do areálu bývalé černobylské elektrárny, jako památka. Vedle kina se nachází hudební škola.\n\nProstředí kina bylo využito ve hře , a bylo situováno na severu mapy, v oblasti Pripjať.\n"}
{"id": "975989", "url": "https://cs.wikipedia.org/wiki?curid=975989", "title": "Miroslav Dvořák (sdruženář)", "text": "Miroslav Dvořák (sdruženář)\n\nMiroslav Dvořák (* 3. března 1987 Liberec) je bývalý český sdruženář, který závodil v letech 2003–2019.\n\nStartoval na Zimních olympijských hrách 2010, kde se v závodě na velkém můstku umístil na 28. místě a v závodě na středním můstku skončil na 39. příčce. Pomohl také českému týmu k 8. místu v závodu družstev. Absolvoval také závody na Zimních olympijských hrách 2014 (11. místo velký můstek, 29. místo střední můstek, 7. místo družstva) a 2018 (21. místo střední můstek, 26. místo velký můstek, 7. místo družstva). Pravidelně se účastnil světových šampionátů, jeho nejlepším umístěním je 6. místo ze závodu družstev na MS 2009. Sportovní kariéru ukončil po sezóně 2018/2019.\n\n"}
{"id": "975990", "url": "https://cs.wikipedia.org/wiki?curid=975990", "title": "Miroslav Dvořák", "text": "Miroslav Dvořák\n\nMiroslav Dvořák může být:\n"}
{"id": "975992", "url": "https://cs.wikipedia.org/wiki?curid=975992", "title": "Jasan v bývalých Milířích", "text": "Jasan v bývalých Milířích\n\nJasan v bývalých Milířích je památný strom, statný solitérní jasan ztepilý (\"Fraxinus excelsior\"), který roste v místě bývalé obce Milíře u Šindelové, na horním okraji svažité pastviny 300 m SSZ od rozcestí Javořina, 2,6 km východně od kostela v Krásné Lípě.\nStrom má 3 m vysoký válcovitý kmen se silnými kořenovými náběhy. Obvod kmene měří 403 cm, košatá, vysoko položená koruna stromu dosahuje do výšky 24 m (měření 2004). Za památný byl strom vyhlášen v roce 2005 jako esteticky zajímavý strom, historicky důležitý strom (svědek bývalého osídlení), krajinná dominanta, strom významný vzrůstem.\n\nJe zároveň uveden na seznamu významných stromů Lesů České republiky.\n\n\n"}
{"id": "975993", "url": "https://cs.wikipedia.org/wiki?curid=975993", "title": "Turecká káva", "text": "Turecká káva\n\nTurecká káva či zkráceně turek (hovorově \"káva s lógrem\") je česká a slovenská varianta kávy připravovaná zalitím a spařením mleté zrnkové kávy vroucí vodou. S kávou připravovanou v Turecku má společný jen název. Odborníci a znalci ale tento druh kávy příliš neoceňují kvůli jejím horším chuťovým vlastnostem oproti jiným druhům kávy. Tureckou kávu lze připravit také z kávy bez kofeinu.\n\nPro přípravu kvalitní turecké kávy je důležité vybrat kvalitní kávová zrna, která by neměla být přepražená, dlouho namletá a měla by být čerstvá. Ideální je namlít kávu krátce před přípravou. Káva se připravuje z množství 8 až 12 g. Voda by neměla projít varem. Káva by se měla zalít vodou o teplotě ideálně 95 °C a nechat odstát asi 3 minuty, aby zchladla na teplotu asi 70 °C. Při této teplotě už došlo k dostatečné extrakci a káva by se měla co nejrychleji vypít. Při delším louhování se uvolňují hořké třísloviny, které škodí žaludku, nebo látky kazící kávě chuť.\n"}
{"id": "976001", "url": "https://cs.wikipedia.org/wiki?curid=976001", "title": "Turek (příjmení)", "text": "Turek (příjmení)\n\nTurek je české příjmení, které nesou následující osobnosti:\n\n\n"}
{"id": "976002", "url": "https://cs.wikipedia.org/wiki?curid=976002", "title": "Martin Cikl", "text": "Martin Cikl\n\nMartin Cikl (* 17. srpna 1987 Varnsdorf) je bývalý český skokan na lyžích, který závodil v letech 2002–2015.\n\nStartoval na Zimních olympijských hrách 2010, kde se v závodě na velkém můstku umístil na 41. místě. V letech 2004 a 2005 se účastnil juniorských světových šampionátů, v individuálních závodech byl nejlépe desátý. Ve Světovém poháru předvedl nejlepší výkon v roce 2007, když byl na velkém můstku ve švýcarském Engelbergu devátý. Po málo úspěšných posledních letech se rozhodl roku 2015 ukončit skokanskou kariéru.\n\n"}
{"id": "976003", "url": "https://cs.wikipedia.org/wiki?curid=976003", "title": "Petr Šindelář", "text": "Petr Šindelář\n\nPetr Šindelář (* 16. listopadu 1975 Gottwaldov) je český snowboardista, který závodí v alpských disciplínách od roku 2001.\n\nStartoval na Zimních olympijských hrách 2010, kde se v paralelním obřím slalomu umístil na 28. místě. Pravidelně se účastní světových šampionátů, jeho nejlepším umístěním je 22. místo z paralelního obřího slalomu na MS 2011. V závodech Světového poháru se umístil nejlépe šestnáctý.\n\n"}
{"id": "976004", "url": "https://cs.wikipedia.org/wiki?curid=976004", "title": "Nostický plenář", "text": "Nostický plenář\n\nNostický neboli trevírský plenář, známý též jako relikviář sv. Kříže je významná zlatnická památka porýnsko-mosánského románského až raně gotického zlatnictví.\nDubová deska o rozměrech 73,5 x 53 x 11 cm, je pobita zlaceným stříbrným a zlatým plechem s výzdobou různými technikami (filigrán, niello). Deska je posázena drahokamy (smaragdy, safíry, rubíny, topazy, ametysty, karneoly, aj.), byzantskými gemami a křišťálovými čočkami, pod něž jsou vloženy relikvie s popiskami. \nUprostřed jsou aplikované tři stříbrné sošky: Ukřižovaný Kristus mezi Pannou Marií a sv. Janem Evangelistou. Podle nejvýznamnější relikvie - třísky z Dřeva Svatého kříže (umístěné ve schránce tvaru patriaršího - jeruzalémského kříže), byla též označována staurotéka. Obsahuje 43 ostatků různých světců.\n\nPlenář byl zhotoven po polovině 13. století, podle darovacího nápisu roku 1266, s využitím starších částí (gem a relikvií) pro klášter benediktinů při kostele sv. Martina z Tours v Trevíru. \nAž do francouzské revoluce nebo počátku napoleonských válek byl součástí tamějšího chrámového pokladu, odkud byl před zrušením kláštera roku 1802 uloupen a prodán. Neznámo jak se dostal do Prahy. Ve vetešnictví jej zakoupil hrabě Jan Nepomuk nebo Josef Nostic-Rieneck. Další člen rodiny Albert František hrabě Nostic-Rieneck jej v roce 1846 umístil na oltář sv. Anny v Nostické kapli, v chóru katedrály sv. Víta, Václava a Vojtěcha na Pražském hradě. Následně jej na žádost kapitulního kanovníka Václava Pešiny pražské katedrále věnoval. Po roce 1870 byl plenář v téže kapli přemístěn na nový - novogotický pískovcový oltář, zhotovený podle projektu Josefa Mockera se sochami Ludvíka Šimka a kaple uzavřena mříží. \n\nPlenář byl při úpravách výzdoby katedrály mezi léty 1955-1960 z predely oltáře sv. Anny odstraněn a uložen do Svatovítského pokladu v Hilbertově klenotnici. Po restaurování byl v letech 1964-1988 a je opět od roku 2012 vystaven ve stálé expozici Svatovítské klenotnice v kapli sv. Kříže na Pražském hradě.\n\n\n"}
{"id": "976008", "url": "https://cs.wikipedia.org/wiki?curid=976008", "title": "Zuzana Doležalová", "text": "Zuzana Doležalová\n\nZuzana Doležalová (* 12. září 1980 Děčín), rozená Vojtěchová, je bývalá česká snowboardistka, která závodila v alpských disciplínách a ve snowboardcrossu v letech 1999–2010.\n\nStartovala na Zimních olympijských hrách 2010, kde se v paralelním obřím slalomu umístila na 22. místě. Na juniorském světovém šampionátu v roce 2000 dosáhla v paralelním slalomu 4. místa, pravidelně se účastnila i seniorských mistrovství světa, kde je jejím nejlepším výsledkem 11. místo v paralelním slalomu na MS 2003.\n\n"}
{"id": "976010", "url": "https://cs.wikipedia.org/wiki?curid=976010", "title": "David Bakeš", "text": "David Bakeš\n\nDavid Bakeš (* 2. srpna 1982 Praha) je bývalý český snowboardista, který závodil ve snowboardcrossu v letech 2004–2016.\n\nStartoval na Zimních olympijských hrách 2010, kde se umístil na 32. místě, a na ZOH 2014, kde osadil 25. příčku. Pravidelně se účastnil světových šampionátů, jeho nejlepším umístěním je 29. místo z MS 2011. V závodech Světového poháru se dvakrát umístil v první desítce, v americkém Telluride byl v roce 2009 čtvrtý, v jihokorejském Sungwu (2008) osmý.\n\n"}
{"id": "976011", "url": "https://cs.wikipedia.org/wiki?curid=976011", "title": "Avestánské písmo", "text": "Avestánské písmo\n\nAvestánské písmo bylo s největší pravděpodobností vytvořeno během vlády Sásánovců v Persii (226–651 n.l.) pro zápis avestánštiny, v době vytvoření písma se již nejednalo o živý jazyk.\n\nPísmo bylo poté také užito pro zápis Pāzandu, způsob zápisu střední perštiny užívaný pro \"Zend\" (vysvětlující komentáře) k Avestě. V Zoroastrismu se toto písmo nazývá \"din dabireh\", či \"din dabiri\", středopersky „písmo víry“.\n\nVývoj Avestského písma byl zapříčiněn potřebou přesně zaznamenat recitované spisy Avesty. Spisy, jež dnes tvoří kánon Avesty vznikly srovnáním mnohých textů ve 4. století, nejspíše za vlády Šápúra II. (309–379). Je pravděpodobné, že vytvoření písma bylo \"ad hoc\" inovací při tvoření tehdejšího kritického srovnání – \"Sásánského archetypu\".\n\nTento počin \"ukazuje na Mazdovské znovuoživení a na ustavení striktní ortodoxie blízce spojené s politickou mocí a byl pravděpodobně spojen s potřebou se efektivněji vyrovnávat s buddhisty, křesťany a manichejci, jejichž víry jsou založeny na svaté knize.\" Ve srovnání zoroasterští klerici měli po staletí udržovaný zvyk memorizace textů, kdy bezmyšlenkovitě opakovali slova kněze-učitele dokud si nezapamatovali přesně slova, jejich formy, tempo a intonaci modliteb. To pak sami předali svým žákům a tak udržovali po mnoho generací správný způsob recitace textů. To bylo potřeba, protože kněžstvo považovalo a považuje přesnou artikulaci a přednes za základní požadavek pro účinnou modlitbu. Navíc recitace liturgie byla a je doprovázena rituálními činnostmi, které nedovolují se věnovat zároveň čtení knihy.\n\nSchopnost správně podat Avestu měla přímý užitek, za dobu existence se stal avestský jazyk prakticky nesrozumitelný, což vedlo k přípravě \"Zendu\" (z av. \"zainti\" \"chápání\"), komentářů a překladů kánonu. Vytvoření avestské abecedy dovolilo prokládat citace skriptur s jejich vysvětleními. Přímým následkem bylo, že standardizovaná interpretace skriptur přežila dodnes. Pro akademickou sféru jsou tyto texty nesmírně zajímavé, protože někdy zachovávají části (rituálu), které by byly jinak ztraceny.\n\nZoroastriánské texty z 9–12. století naznačují, že kdysi byla sbírka \"psané\" zoroastriánské literatury mnohem širší, nicméně tyto texty – pokud kdy existovaly – byly ztraceny a tedy není známo, zda bylo toto písmo v nich užito. Otázka \"existence\" předsásánského parthského archetypu zaměstnávala avestánské učence po většinu 19. století a \"ať už je pravda o Parthské Avestě jakákoli, důkazy v jazyce ukazují, že nemohla mít valný vliv, protože žádnou jazykovou formu ve vulgátě nelze s jistotou vysvětlit jako pocházející ze špatného přepisu a množství pochybných případů je minimální a dokonce se s časem snižuje. Ačkoliv existence Parthského archetypu není nemožná, neposkytla [by] nic avestánské filologii.\"\n\nPahlaví, podle nějž bylo Avestské písmo vytvořeno, bylo běžně užíváno pro různé středoperské jazyky, nicméně bylo nevhodné pro reprezentaci liturgického jazyka, kde je třeba maximální přesnost záznamu.\n\nPahlaví byl zjednodušující abdžad s nanejvýš 22 znaky, přičemž většinou nejednoznačných (tj. značily více, než jeden zvuk). Oproti tomu Avestánské písmo je úplná abeceda se samostatnými znaky pro vokály a dovoluje rozlišit všechny alofony fonémů jazyka. Abeceda obsahuje mnoho znaků z kurzivního Pahlaví (), ale jiné () pocházejí z žalmového Pahlaví (stejné znaky mají hodnoty v kurzívě). Některé znaky pro vokály, např. se zdají pocházet z minuskulí Řecké alfabety. Avestské \"o\" je ze zvláštní formy \"l\", které existuje jen v aramejských heterogramech. Některé znaky (např. ) jsou výsledkem samostatné inovace.\n\nAvestské písmo stejně jako Pahlaví a Aramejské písmo je psáno zprava doleva. Vázání se neprovádí s výjimkou ligatur, které jsou \"zřídkavé a zjevně pozdně doplněny\", (nejčastější jsou ). Fossey uvádí výčet celkem 16 ligatur, nicméně většina je tvořena pouhou interakcí s koncovými kličkami (např. \"ša\" ~ <𐬱>+<𐬀>=<𐬱𐬀>).\nNení známo značení přerušení slova (mezi řádky, či stranami), ta se běžně při nedostatku místa dělí bez ohledu na morfologii. Souslednost stran může být naznačena, jako v případě Pražského manuskriptu, zapsáním prvních několika znaků následující strany na konci předchozí mimo řádkovou osnovu.\n\nSlova a části kompozit se oddělují tečkou poblíž optického středu. Jiná interpunkční znamínka jsou ojedinělá a proto pro účely přepisu standard vyvinul v 80. letech 19. století Karl Friedrich Geldner. V jeho systému, který založil na svých nálezech, slouží trojice teček, či kroužků pro syntaktické předěly, velikost znaku určuje významnost předělu.\n\nPo přechodu Íránu k islámu vyšlo písmo z užívání mimo zoroastriánskou komunitu.A proto se texty avestánštiny také vyskytují v arabském abdžadu, přesněji se jedná o perskou mutaci. Toto písmo nezachycuje fonologii avestánštiny dokonale.\n\nDohromady tato abeceda obsahuje 37 znaků pro konsonanty a 16 pro vokály užitelných pro avestštinu. Existují dva hlavní způsoby transkripce, starší dle Bartholomaea a novější dle Karla Hoffmanna.\n\nNásledující tabulka obsahuje znaky tak, jak je seřadil a přepsal Hoffmann (1996):\nPozn.: IPA hodnoty v tabulce reflektují různé fáze výslovnosti a jsou pouze orientační. Názvy Unicode jsou jednoúčelové orientační pomůcky ve standardu, nikoli nativní označení.\n\nV předchozí tabulce nejsou všechny užívané zápisy pro glajdy, ty se dle Bartholomaea přepisují uniformně transkribují \"y\", \"w\" – oproti \"ii\" a \"uu\" v neiniciálních pozicích v transliteraci.<br>\nNe všechny znaky jsou potřebné pro avestánštiny. Středoperské poznámky si časem vynutily přidání grafému pro , který nebyl třeba pro samotnou avestu.\n\nPůvodní řazení abecedních znaků není známo, v obecné míře lze předpokládat zděděné pořadí doložené u příbuzných písem.\nPozn.: kód U+10B37 (oddělovač slov) nebyl ve finálním návrhu implementován. Užití všech znaků, kromě separátoru slov je fakultativní, interpretace všech znaků, kromě prvního, je spíše orientační; odpovídá standardu dle Geldnera.\n\nČíslice pro tento skript nejsou jednotné, obvyklé jsou užity v případě potřeby znaky z Pahlaví, či z nativních sad přepisovatelů textů, především varianty indických. \n\nDokladů tohoto písma je mnoho. Pro texty v tomto písmu je specifické, že nebývají jednojazyčné, ale jako liturgické bývají opatřeny komentáři v rodných jazycích mluvčích. V textu se může bez explicitního značení objevit i příbuzné písmo. Pro některé znaky existuje více standardních variant. \n\nAvestská abeceda byla přijata do standardu Unicode v říjnu 2009 při vydání verze standardu 5.2. Písmo není součástí BMP (rozsah adres je U+10B00—10B35 a U+10B38—10B3F), ve starších systémech je tedy potřeba zapnout podporu adresace SMP. Ligatury nemají vlastní kódy, mohou být ale umístěny v PUA (uživatelský prostor) u konkrétního fontu; moderní vykreslovací systém může provést převod podobně, jako u fontů s diakritikou obsahujících předkomponované formy, užití PUA tedy nemusí být nezbytné.\n\n\n"}
{"id": "976015", "url": "https://cs.wikipedia.org/wiki?curid=976015", "title": "Brian Duffy (astronaut)", "text": "Brian Duffy (astronaut)\n\nBrian Duffy (*20. června 1954 v Bostonu, stát Massachusetts, USA) je vojenský pilot, důstojník a americký kosmonaut. Ve vesmíru byl čtyřikrát.\n\nV roce 1971 zdárně ukončil střední školu Rockland High School v městě Rockland v Massachusetts a pak pokračoval dalším studiem na United States Air Force Academy. Po skončení studia na vojenské akademii roku 1975 pokračoval ve studiu na University of Southern California. Zůstal pak u armády, působil zde jako letec na různých základnách USA a Japonska.\n\nV letech 1985 až 1986 absolvoval výcvik u NASA, od roku 1986 byl zařazen do jednotky kosmonautů. Zůstal v ní do roku 2001, pak odešel pracovat do společnosti Lockheed Martin Space Operations Co.\n\nOženil se s Janet, rozenou Helmsovou.\n\nNa oběžnou dráhu se v raketoplánech dostal čtyřikrát a strávil ve vesmíru 40 dní, 17 hodin a 37 minut. Byl 287 člověkem ve vesmíru.\n\n\n"}
{"id": "976025", "url": "https://cs.wikipedia.org/wiki?curid=976025", "title": "RE Virton", "text": "RE Virton\n\nRE Virton (celým názvem Royal Excelsior Virton) je belgický fotbalový klub z města Virton v provincii Lucemburk. Byl oficiálně založen roku 1922 jako Excelsior Football Club Virton (letopočet založení je i v klubovém znaku), neoficiálně 1913. Domácím hřištěm je Stade Yvan Georges s kapacitou 4 000 míst. Klubové barvy jsou zelená a bílá.\n\nKlubové logo je kruhového tvaru a je v červené, zelené a bílé barvě. Vnitřní kruh je červený a obsahuje dva zkřížené šípy, zkratku REV a stylizovaný fotbalový míč (tyto položky jsou bílou barvou). Ve vnějším okruží je dole plný název klubu ROYAL EXCELSIOR VIRTON a nahoře letopočet založení DEPUIS 1922 (obojí černě na bílém pozadí). Obvod vnějšího okruží je zelený. Nahoře klubového emblému je zelená královská koruna).\n\nToto logo klub používá od roku 2012.\n\n\"K říjnu 2013\n\n\n"}
{"id": "976030", "url": "https://cs.wikipedia.org/wiki?curid=976030", "title": "MultiCash Transfer", "text": "MultiCash Transfer\n\nMultiCash Transfer, nebo také MCT je bankovní aplikace typu klient-server, která umožňuje ovládat z jedné aplikace všechny bankovní účty uživatele aplikace.\n\nAplikace MultiCash Transfer poskytuje následující možnosti:\n\nMultiCash Transfer je možné nasadit v prostředí uživatele jen jako klientskou aplikaci. Aplikace klienta je poskytována ve formě tenkého klienta běžícího v internetovém prohlížeči. V případě vyšších požadavků uživatele, je možné nasadit vlastní serverovou část MCT na serverech uživatele, které pak přímo komunikují se servery MCT v cílových bankách.\n\nPro komunikaci s bankami používá aplikace vlastní protokol MCFT (MultiCash File Transfer, založený na EPFT) nebo EBICS (dle připojené banky). Všechny přenosy jsou šifrované. Příkazy k platbě a další bankovní operace lze autorizovat jak s pomocí uživatelského jména a hesla, tak autorizace platby s pomocí elektronických podpisů (softwarový podpis jako soubor, čipová karta, token...).\n\n"}
{"id": "976035", "url": "https://cs.wikipedia.org/wiki?curid=976035", "title": "Klenová (rozcestník)", "text": "Klenová (rozcestník)\n\nPojem Klenová má více významů:\n\n\n\n\n"}
{"id": "976036", "url": "https://cs.wikipedia.org/wiki?curid=976036", "title": "IFC", "text": "IFC\n\nIFC má více významů:\n"}
{"id": "976038", "url": "https://cs.wikipedia.org/wiki?curid=976038", "title": "František Berka (fotbalista)", "text": "František Berka (fotbalista)\n\nFrantišek Berka (*11. ledna 1920) je bývalý český fotbalista, obránce a fotbalový trenér.\n\nV československé lize hrál za FC Viktoria Plzeň. Nastoupil ve 118 ligových utkáních a dal 2 góly. Finalista Českého poháru 1943 a 1944.\n\nV sezóně 1962/63 vedl v lize Škodu Plzeň.\n\n"}
{"id": "976039", "url": "https://cs.wikipedia.org/wiki?curid=976039", "title": "Genderový kontrakt", "text": "Genderový kontrakt\n\nGenderový kontrakt (neboli genderová smlouva) je soubor zásad a pravidel, která na základě genderových rozdílů přisuzují mužům a ženám různou práci, normy chování, zodpovědnost, žebříček hodnot a povinnosti. Rozlišujeme je na třech úrovních:\n\nPojem gender označuje kulturně vytvořené rozdílné aspekty pohlaví, která jsou po celý život mužům a ženám vštěpována během socializace. Podle genderové teorie se lidé jako muži a ženy nerodí, ale musí se naučit jako ženy a muži chovat, jelikož pro každé pohlaví existují jiné vzorce chování, které se od něho očekávají. Vznikají tak genderové stereotypy. Na stereotypních představách , které jsou součástí kolektivního vědomí, je genderový kontrakt založen.\n\nGenderové stereotypy zjednodušují představu o tom, jak se má dané pohlaví chovat. Na základě genderových stereotypů vznikají genderové role, které tato očekávání shrnují. U ženy je kladen důraz na emoce a rodinu, zatímco muž má rodinu zajistit a chránit. Na tomto rozdělení úloh je genderový kontrakt založen. Tlak na dodržování kontraktu nás postihuje v každodenním životě a v různých oblastech příslušníky pohlaví znevýhodňuje. Obvykle se však mluví spíše o znevýhodňování žen. Ty totiž například kvůli ustálené představě, že se mají starat o rodinu, nemohou tak snadno jako muži budovat svoji kariéru. V důsledku genderové dohody může dojít až k vyloučení příslušníka jednoho pohlaví z různých oblastí (například žen z politiky). \n\nVýraznou roli hraje již zmíněná primární socializace a to, co dětem vštěpují za normy jejich vlastní rodiče. Ti jsou obvykle pro děti vzorem, který se snaží napodobovat. Obzvláště s narůstajícím věkem si však hledají vzory i mimo rodinu, například mezi oblíbenými hudebníky či staršími teenagery ve škole. Této teorii osvojování si genderové identity skrz vzory se říká teorie identifikační. Právě škola je další důležitou institucí, která hraje v tomto procesu osvojování si genderových stereotypů důležitou roli. K vzdělávání se váže pojem skryté kurikulum, který upozorňuje na fakt, že dívky a chlapci se učí ve škole odlišným věcem, aniž by to bylo někde oficiálně řečeno. Přestože některé rozdíly v schopnostech jsou jistě dány přirozeně, o silném tlaku společnosti není pochyb. Teorii, že dítě přijímá genderovou identitu na základě toho, jak se k němu chová okolí, nazýváme teorií sociálního učení.\n\nMnohé ženy bojují za prolomení kontraktu a rovné příležitosti pro obě pohlaví. Sankce za neplnění těchto očekávání se tak postupem času snižují, avšak předpojatost nemizí. Genderová smlouva se tak vyvíjí a mění a to v závislosti na čase a geografii (ještě zřetelnější genderový kontrakt tak ovlivňuje společenský život například v muslimských zemích, naopak v Americe ženy vnímají práci jako seberealizaci, zatímco v českých poměrech ji ženy vnímají spíše jako nutnost).\nV moderní společnosti došlo k výraznému posunu, rodinu nyní neživí výhradně muž, vydělávají i ženy. V mnoha oborech či funkcích je však jejich zastoupení nízké, například žen ve vedoucích funkcí je velmi málo. Stále platí, že za stejnou pozici dostává žena méně peněz než muž. V rámci rodiny se snaží partneři uzavřít genderový kontrakt akceptovatelný pro oba, stále však dle statistik vykonává drtivou většinu domácích prací a péče o dítě žena, což jí znesnadňuje kariérní vzestup.\nS diskriminací žen na poli práce se pojí jevy skleněný strop a skleněný výtah.\n\nTento termín poukazuje na diskriminaci žen v rámci pracovního povýšení, kdy narážejí na neviditelné imaginární bariéry, které je udržují na nižších úrovních řízení a brání jim v rámci firmy v postupu.\n\nVýraz skleněný výtah naopak označuje jev, že muži jsou povyšování mnohem rychleji než ženy, ač to mnohdy neodpovídá jejich schopnostem a zkušenostem.\nVyhrocenou diskriminaci na základě pohlaví označujeme jako sexismus.\n"}
{"id": "976040", "url": "https://cs.wikipedia.org/wiki?curid=976040", "title": "Pušperk (rozcestník)", "text": "Pušperk (rozcestník)\n\nNázev Pušperk má více významů:\n\n"}
{"id": "976043", "url": "https://cs.wikipedia.org/wiki?curid=976043", "title": "Rabí (rozcestník)", "text": "Rabí (rozcestník)\n\nNázev Rabí má více významů:\n"}
{"id": "976046", "url": "https://cs.wikipedia.org/wiki?curid=976046", "title": "Radyně (rozcestník)", "text": "Radyně (rozcestník)\n\nNázev Radyně má více významů:\n\n"}
{"id": "976047", "url": "https://cs.wikipedia.org/wiki?curid=976047", "title": "R. Charleroi SC", "text": "R. Charleroi SC\n\nR. Charleroi SC (celým názvem Royal Charleroi Sporting Club nebo Royale Sporting du Pays de Charleroi, zkráceně Sporting Charleroi) je belgický fotbalový klub z města Charleroi. Byl založen roku 1904 jako Charleroi Sporting Club, domácím hřištěm je Stade du Pays de Charleroi s kapacitou 25 000 míst. Klubové barvy jsou černá a bílá, dresy jsou pruhované, díky čemuž má klub přezdívku \"zebry\".\n\nKlub se dvakrát zúčastnil Poháru UEFA a třikrát Poháru Intertoto.\n\nKlubové logo je ve tvaru štítu (erbu), který je rozdělen na dvě části. Větší spodní obsahuje svislé střídající se bílé a černé pruhy. Menší horní část je de facto černý pás, v němž je bíle napsána zkratka R.C.S.C. Nad štítem je zlatá královská koruna, zlaté je i lemování štítu.\n\n\n\"K únoru 2014\n\n\n"}
{"id": "976048", "url": "https://cs.wikipedia.org/wiki?curid=976048", "title": "Ed Gordon", "text": "Ed Gordon\n\nEdward Lansing Gordon, Jr. (1. července 1908 Jackson, Mississippi − 5. září 1971 Detroit, Michigan) byl americký atlet, olympijský vítěz ve skoku do dálky.\n\nNa olympijských hrách v Amsterdamu v roce 1928 obsadil v soutěži dálkařů sedmé místo. V letech 1929 a 1932 se stal mistrem USA. V olympijském finále dálkařů v Los Angeles v roce 1932 v prvním pokusu skočil 764 cm, což znamenalo vítězství. Jeho osobní rekod byl 771 cm z roku 1931.\n\n"}
{"id": "976061", "url": "https://cs.wikipedia.org/wiki?curid=976061", "title": "Gustav Bodirsky", "text": "Gustav Bodirsky\n\nGustav Bodirsky (1. dubna 1864 Stachovice – 18. září 1934 Fulnek) byl rakouský a český právník a politik německé národnosti z Moravy, na počátku 20. století poslanec Říšské rady.\n\nVychodil základní školu, gymnázium a absolvoval univerzitu. Profesně působil jako \"dvorní a soudní advokát\".\n\nNa počátku 20. století se zapojil i do celostátní politiky. Ve volbách do Říšské rady roku 1911 byl zvolen do Říšské rady (celostátní zákonodárný sbor) za německý obvod Morava 9. Usedl do poslaneckého klubu Německý národní svaz, v jehož rámci reprezentoval Německou radikální stranu. Ve vídeňském parlamentu setrval do zániku monarchie.Profesně byl k roku 1911 uváděn jako právní zástupce.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "976065", "url": "https://cs.wikipedia.org/wiki?curid=976065", "title": "Willie Steele", "text": "Willie Steele\n\nWilliam Samuel \"Willie\" Steele (14. července 1923, Seeley − 19. září 1989 Oakland) byl americký atlet, olympijský vítěz ve skoku do dálky.\n\nV roce 1942 vytvořil nejlepší dálkařský výkon roku – 781 cm. Poté přerušil atletickou kariéru a bojoval v řadách americké armády ve II. světové válce. Po jejím skéončení se k atletice vrátil a v letech 21946 až 12948 byl opět nejlepším dálkařem na světě. Jeho osobní rekord 807 cm z roku 1947 byl tehdy druhým nejlepším dálkařským výkonem všech dob po světovém ekorduJesse Owense 813 cm. Vyvrcholením jeho sportovní kariéry bylo vítězství na olympiádě v Londýně v roce 1948 v novém olympoijském rekordu 782,5 cm, kterého dosáhl i přes zranění, kdy mohl absolvovat pouze dva skoky.\n"}
{"id": "976069", "url": "https://cs.wikipedia.org/wiki?curid=976069", "title": "Jerome Biffle", "text": "Jerome Biffle\n\nJerome Cousins Biffle (20. března 1928 Denver, Colorado − 4. září 2002 tamtéž) byl americký atlet, olympijský vítěz ve skoku do dálky.\n\nJako student University of Denver se v roce 1950 stal akademickým mistrem USA ve skoku do dálky. V roce 1952 zvítězil na olympiádě v Helsinkách výkonem 757 cm. Po skončení atletické kariéry pracoval jako trenér v Denveru.\n\n"}
{"id": "976070", "url": "https://cs.wikipedia.org/wiki?curid=976070", "title": "Rudolf Felzmann (politik)", "text": "Rudolf Felzmann (politik)\n\nRudolf Felzmann (17. února 1866 Heroltice – 10. května 1937 Mlýnický Dvůr) byl rakouský a český politik německé národnosti z Moravy, na počátku 20. století poslanec Moravského zemského sněmu a Říšské rady.\n\nVychodil základní školu, gymnázium a absolvoval vysokou školu zemědělskou. Profesí byl zemědělcem. Zastával úřad starosty Mlýnického Dvora, byl předsedou okresní organizace \"Bund der Deutschen Nordmährens\". Od roku 1902 do roku 1906 zasedal jako poslanec Moravského zemského sněmu. Nastoupil sem po zemských volbách roku 1902 za kurii venkovských obcí, obvod Šumperk, Wiesenberk, Staré Město, Šilperk. Mandát na sněmu získal i ve volbách roku 1906, opět za kurii venkovských obcí a německý obvod Zábřeh, Staré Město, Šilperk.\n\nNa počátku 20. století se zapojil i do celostátní politiky. Ve volbách do Říšské rady roku 1911 byl zvolen do Říšské rady (celostátní zákonodárný sbor) za německý obvod Morava 16. Usedl do poslaneckého klubu Německý národní svaz, v jehož rámci reprezentoval Německou radikální stranu. Ve vídeňském parlamentu setrval do zániku monarchie.Profesně byl k roku 1911 uváděn jako zemědělec.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "976071", "url": "https://cs.wikipedia.org/wiki?curid=976071", "title": "Greg Bell", "text": "Greg Bell\n\nGregory Curtis \"Greg\" Bell (* 7. listopadu 1930, Terre Haute, Indiana) je bývalý americký atlet, olympijský vítěz ve skoku do dálky.\n\nJeho největším sportovním úspěchem je vítězství v olympijské soutěži dálkařů v Melbourne v roce 1956. Vytvořil tehdy olympijský rekord 783 cm. Jeho osobní rekord 810 cm byl tehdy druhým výkonem v historii, po světovém rekordu 813 cm Jesse Owense. Mistrem USA se stal v letech 1955 a 1959. Po skončení sportovní kariéry pracoval jako zubní lékař.\n\n"}
{"id": "976073", "url": "https://cs.wikipedia.org/wiki?curid=976073", "title": "Rudolf Heine", "text": "Rudolf Heine\n\nRudolf Heine (14. prosince 1877 Rumburk – 10. prosince 1949 Vídeň) byl rakouský a český stavební inženýr a politik německé národnosti z Čech, na počátku 20. století poslanec Říšské rady.\n\nVychodil základní školu, reálnou školu a absolvoval vysokou školu technickou. Profesí byl stavebním radou. Od roku 1907 zastával funkci vrchního inženýra odboru stavby železnic na ministerstvu železnic.\n\nNa počátku 20. století se zapojil i do celostátní politiky. Ve volbách do Říšské rady roku 1911 byl zvolen do Říšské rady (celostátní zákonodárný sbor) za obvod Čechy 79. Usedl do poslaneckého klubu Německý národní svaz, v jehož rámci reprezentoval Německou radikální stranu. Ve vídeňském parlamentu setrval do zániku monarchie.Profesně byl k roku 1911 uváděn jako vrchní stavební rada.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "976074", "url": "https://cs.wikipedia.org/wiki?curid=976074", "title": "Petachja z Řezna", "text": "Petachja z Řezna\n\nPetachja z Řezna (hebrejsky \"פתחיה מרגנסבורג\") byl český rabín a cestovatel pozdního 12. a začátku 13. století. Narodil se v Řezně a ještě v mládí se přestěhoval do Prahy. Jeho bratr byl rabín, talmudický učenec a právník Jicchak ha-Lavan (Izák Bílý). Je známý svou cestou na Blízký východ a do východní Evropy.\n"}
{"id": "976075", "url": "https://cs.wikipedia.org/wiki?curid=976075", "title": "ROC de Charleroi-Marchienne", "text": "ROC de Charleroi-Marchienne\n\nROC de Charleroi-Marchienne (celým názvem Royal Olympic Club de Charleroi-Marchienne, zkráceně Olympic Charleroi) je belgický fotbalový klub z města Charleroi. Byl založen roku 1912 jako Olympic Club Charleroi, domácím hřištěm je Stade de la Neuville s kapacitou 12 164míst. Klubové barvy jsou černá a bílá.\n\nOd roku 1982 do roku 2000 se jmenoval Royal Olympic Club Charleroi, poté se sloučil s klubem RA Marchienne a přijal název Royal Olympic Club de Charleroi-Marchienne.\n\nKlubové logo je v černé a bílé barvě a tvoří jej hlava psa (buldoka). Pod ní je zkratka ROCCM.\n\n\n\n\"K únoru 2014\n\n\n"}
{"id": "976079", "url": "https://cs.wikipedia.org/wiki?curid=976079", "title": "Jaderná elektrárna Shippingport", "text": "Jaderná elektrárna Shippingport\n\nShippingport byla první jaderná elektrárna využívaná výhradně pro mírové účely. Ačkoli britský grafitový reaktor Magnox v jaderné elektrárně Calder Hall byl připojen k elektrické síti jako první (27. srpna 1956), produkoval také plutonium pro vojenské účely. \n\nReaktor dosáhl kritického stavu 2. prosince 1957, poté zůstal i s malými odstávkami v provozu až do října 1982. První elektrická energie byla vyrobena 18. prosince 1957, ale pouze v testovacím módu. Jaderná elektrárna tak byla oficiálně spuštěna až 26. května 1958. Shippingport byl vytvořen a provozován pod záštitou admirála Hymana G. Rickovera, jehož autorita v americkém jaderném dozoru (US NRC) hrála podstatnou roli.\n\nElektrárna byla navržena tak, aby ji bylo možno přestavovat a upravovat. Aktivní zóna se v průběhu let vyměňovala a generovaný elektrický výkon také. Konečný stav reaktoru byl pozoruhodný pro svoji schopnost transmutovat (levné) thorium 232 na uran 233. Koncepce reaktoru měla sloužit dvěma hlavním účelům: k pohonu vojenských plavidel a jako prototyp pro komerční výrobu elektrické energie. \nV roce 1953 měl americký prezident Dwight D. Eisenhower proslov k Organizaci spojených národů, s jeho \"Atomy pro mír\" (Atoms for Peace), které byly zaměřeny na komerční výrobu jaderné energie. Toho dne prohlásil: \"„…Dnes v Shippingportu, v Pensylvánii, začneme budovat naší první atomovou elektrárnu pro komerční účely – očekává se, že elektrárna bude vyrábět elektřinu pro 100 tisíc lidí. V tomto pokroku směrem k hospodárné produkci elektřiny pomocí atomové energie, se lidstvo dostává blíže k naplnění odvěkého snu o novém a lepším světě.“\"\nZákladní kámen byl položen 9. září 1954 prezidentem Eisenhowerem. Celá stavba vyšla na 72 milionů dolarů. Na stavbě elektrárny se podílely tři velké firmy: Naval Reactors, Westinghouse Electric Corporation a Duquesne Light Company.\n\nReaktor byl navržen tak, aby během jeho života mohly být testovány různé aktivní zóny. Celkem byly použity tři druhy aktivních zón:\n\n1) Aktivní zóna instalovaná v roce 1957 obsahovala 14 tun přírodního uranu a 75 kilo obohaceného uranu. Do reaktoru byla spouštěna přes 8 hodin. Po 45 dnech byl reaktor připraven na spuštění. Dne 23. prosince 1957 dosáhl reaktor nominálního elektrického výkonu 68 MW. Po sedmi letech tato konfigurace vyprodukovala téměř 2 TWh elektrické energie.\n\n2) Další aktivní zóna instalovaná v roce 1965 navýšila generovaný elektrický výkon z 68 MW na 100 MW. V únoru roku 1974 byla odstavena kvůli mechanické závadě na turbíně. Za těchto devět let vyprodukovala 3,5 TWh.\n\n3) Třetí a poslední aktivní zóna byla instalována v roce 1977 a konstrukce byla upravena na reaktor typu LWBR (Pressurized Light-Water Breeder Reactor), který je považován za přímého předchůdce dnešních PWR. Dne 2. prosince 1977 dal prezident Jimmy Carter povolení k najetí na nominální výkon. Palivem byly pelety vyrobené z thoria 232 a uranu 233. Reaktor byl navržen tak, aby plodící materiál (Th232) produkoval nové palivo (U233). Byl schopný generovat elektrický výkon 60 MW a za pět let provozu vyprodukoval přes 2,1 TWh. Po odstavení obsahovala aktivní zóna o 1,39% více štěpného materiálu než do ní bylo vloženo, což znamená, že šlo skutečně o množivý reaktor.\n\nJaderná elektrárna 1. října 1982 po 25 letech ukončila svoji činnost. Pak Shippingport znovu vstoupil do historie - celá jaderná elektrárna byla rozebrána a dekontaminována. Kompletní dekontaminace stála 98 milionů tehdejších dolarů a byla použita zastánci jaderné energie jako příklad úspěšného vyřazení jaderné elektrárny z provozu. Kritici přesto poukazují na to, že Shippingport byl menší než většina komerčních jaderných elektráren.\n"}
{"id": "976082", "url": "https://cs.wikipedia.org/wiki?curid=976082", "title": "Gustav Hummer", "text": "Gustav Hummer\n\nGustav Hummer (11. prosince 1877 Znojmo – 17. listopadu 1959 Vídeň) byl rakouský a český lékárník a politik německé národnosti z Moravy, na počátku 20. století poslanec Říšské rady.\n\nVychodil základní školu, gymnázium a absolvoval univerzitu, kde vystudoval obor státní věda (Vídeňská univerzita) a farmacie. Profesí byl od roku 1910 majitelem lékárny ve Vídni a publicistou. Byl členem moravského zemského vedení své strany a roku 1907 zasedal v dozorčí radě německého spolku jižní Moravy.\n\nNa počátku 20. století se zapojil i do celostátní politiky. Ve volbách do Říšské rady roku 1911 byl zvolen do Říšské rady (celostátní zákonodárný sbor) za obvod Čechy 80. Usedl do poslaneckého klubu Německý národní svaz, v jehož rámci reprezentoval Německou radikální stranu. Ve vídeňském parlamentu setrval do zániku monarchie. Profesně byl k roku 1911 uváděn jako lékárník.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n\nV letech 1928–1934 vydával odborný list \"Freie Apothekerstimmen\" a angažoval se v profesních organizacích rakouských lékárníků. V biografii rakouských farmaceutů je popisován jako \"schopný řečník a skvělý právník\".\n"}
{"id": "976094", "url": "https://cs.wikipedia.org/wiki?curid=976094", "title": "Alois Rieger", "text": "Alois Rieger\n\nAlois Rieger (14. února 1869 Řídeč – 3. listopadu 1951 Weiterstadt) byl rakouský a český politik německé národnosti z Moravy, na počátku 20. století poslanec Moravského zemského sněmu a Říšské rady.\n\nVychodil základní školu, nižší reálnou školu a absolvoval odbornou tkalcovskou školu v Šumperku. Roku 1892 převzal po otci rodinný statek v rodné Řídeči. Od roku 1891 vyučoval na odborné tkalcovské škole. Byl obecním starostou v Řídeči. Předsedal politickému \"Spolku německých měšťanů a zemědělců Šumperka a okolí\". Od roku 1906 do roku 1913 zasedal jako poslanec Moravského zemského sněmu. Nastoupil sem po zemských volbách roku 1906 za kurii venkovských obcí, německý obvod Šternberk, město Libavá.\n\nNa počátku 20. století se zapojil i do celostátní politiky. Ve volbách do Říšské rady roku 1911 byl zvolen do Říšské rady (celostátní zákonodárný sbor) za německý obvod Morava 15. Usedl do poslaneckého klubu Německý národní svaz, v jehož rámci reprezentoval Německou radikální stranu. Ve vídeňském parlamentu setrval do zániku monarchie.Profesně byl k roku 1911 uváděn jako zemědělec.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "976097", "url": "https://cs.wikipedia.org/wiki?curid=976097", "title": "Mende (Maďarsko)", "text": "Mende (Maďarsko)\n\nMende je obec v Maďarsku v župě Pest v okrese Nagykáta.\n\nMá rozlohu 27,17 km² a v roce 2013 zde žilo 4133 obyvatel. Obec se rozprostírá na sedmi kopcích, které jsou vyobrazeny ve spodní části obecního znaku.\n\nPočátky osidlování zdejšího území pocházejí z doby bronzové. V kopcích, které obklopují ves se usadili lidé patřící do kultury Vatya a vybudovali si zde hradisko. Místní obyvatelé toto místo nazývají \"Leányvárnak\". Další významnou zříceninou je hrad z období Arpádovské dynastie, který se nazýval \"Lányvár\".\n\nTrojté dělení obecního znaku obce odkazuje na tři středověké osady, na jejichž ruinách dnešní Mende vzniklo. Byly to \"Oszlárt\" (1252), \"Billét\" (1351) a \"Mendét\" (1411). Za osmanské okupace všichni jejich obyvatelé zemřeli. Nový obyvatelé zde přišli až v roce 1724. Většina nových osadníků byli protestanti, na což odkazuje Lutherova růže v horní části obecního znaku.\n\nS přibývajícím počtem lidí však narůstal počet katolíků. V obci byl proto na počest Ignáce z Loyoly postaven římskokatolický kostel, jeho stavba byla dokončena roku 1832. Tuto část historie obce symbolizuje ve znaku kříž. Spodní část znaku odkazuje na období 18. století, kdy zde bylo rozšířeno pěstování obilí a vinařství.\n22. prosince 1968 v 17 hodin došlo na zdejším vlakovém nádraží ke srážce dvou vlaků, osobního s nákladním. Při nehodě zahynulo 43 lidí a 60 jich bylo zraněno.\n\nV roce 2007 bylo Mende přeřazeno z okresu Monor do okresu Nagykáta.\n"}
{"id": "976100", "url": "https://cs.wikipedia.org/wiki?curid=976100", "title": "Gbadolite", "text": "Gbadolite\n\nGbadolite je město na severozápadě Demokratické republiky Kongo.\n\nPrezident Mobutu Sese Seko, který pocházel z okolí Gbadolite, zde nechal postavit komplex luxusních rezidencí, kterému se říkalo „Versailles v džungli“. Mobutu proměnil Gbadolite ve svou základnu a výkladní skříň režimu. Místní obyvatelé se těšili na konžské poměry vysoké životní úrovni. Byla zde řada podniků, které jim dávaly obživu, díky přehradě na řece Ubangi nemělo město problémy se zásobováním elektřinou, místní nemocnice byla vybavena moderními přístroji, uznávaná byla i jezuitská střední škola, obchody byly zásobeny zbožím z celého světa. V nedaleké obci Moanda vzniklo letiště, které mohlo přijímat i trysková letadla Concorde.\n\nPo pádu Mobutova režimu v roce 1997 město vydrancovala povstalecká vojska.\n"}
{"id": "976103", "url": "https://cs.wikipedia.org/wiki?curid=976103", "title": "Joshua L. Liebman", "text": "Joshua L. Liebman\n\nJoshua Loth Liebman (1907, Hamilton, USA – 9. června 1948) byl americký reformní rabín a spisovatel. Nejvíce jej proslavila jeho kniha Pokoj v duši (angl. \"Peace of Mind\"), která se v USA po více než rok udržela na první pozici mezi nejprodávanějšími knihami. \n\nLiebman studoval na univerzitě v Cincinnati, kterou absolvoval ve věku 19 let. Poté získal doktorát na Hebrew Union College. V letech 1934–1939 byl rabínem v synagoze \"KAM Isaiah Israel\" v Chicagu. Poté se stal rabínem reformní synagogy \"Temple Israel\" v Bostonu. \n\nJeho kniha Pokoj v duši vyšla v roce 1946. Jejím cílem bylo pomoci lidem nalézat vnitřní klid díky společnému působení náboženství a psychologie. Ještě v době, kdy byla kniha stále bestsellerem, Liebman v červnu 1948 ve věku 41 let zemřel na srdeční selhání. \n"}
{"id": "976113", "url": "https://cs.wikipedia.org/wiki?curid=976113", "title": "State Museum of Pennsylvania", "text": "State Museum of Pennsylvania\n\nState Museum of Pennsylvania je neziskové muzeum v Harrisburgu, spravované státem Pensylvánie prostřednictvím Pennsylvania Historical and Museum Commission. Je součástí Pennsylvania State Capitol Complex. Muzeum je obecně známo pod názvem William Penn Memorial Museum podle velké sochy Williama Penna v centrální hale.\n\nGuvernér Samuel W. Pennypacker podepsal 28. března 1905 zakládající dokumenty pro State Museum of Pennsylvania. 1. března 1907 se sbírky a zaměstnanci nastěhovali do Executive Office Building. Součástí Pennsylvania Historical and Museum Commission se muzeum stalo v roce 1945 a do současné budovy se přestěhovalo v roce 1964. Stavba má kruhový půdorys a sbírky jsou umístěny od přízemí do třetího patra. Ve čtvrtém a pátém patře sídlí úředníci muzea a Pennsylvania Historical and Museum Commission.\n\nV muzeu je multimediální planetárium a sbírky dokumentující historii Pensylvánie od prehistorických dob až do současnosti. Každoročně ho navštíví kolem 300 tisíc osob. Ve sbírkách jsou významně zastoupeny artefakty z Americké občanské války a technické a průmyslové vynálezy. Počet muzeálních exemplářů přesahuje 3 miliony.\n\n"}
{"id": "976117", "url": "https://cs.wikipedia.org/wiki?curid=976117", "title": "Nori Sawa", "text": "Nori Sawa\n\nNori Sawa (* 26. října 1961, Sapporo, Japonsko) je japonský loutkář, herec, režisér a vysokoškolský pedagog.\n\nNarodil se na ostrově Hokkaidó v Japonsku. Po studiích střední a vysoké umělecké školy nastoupil kariéru středoškolského učitele na dívčí střední škole. Již od mala se věnoval loutkovému divadlu a proto využil nabídku japonského Ministerstva zahraničí a vycestoval do Evropy. Na loutkovém festivalu v Charleville-Meziéres se setkal s Josefem Kroftou, který vedl workshop pro skupinu studentů loutkového divadla z různých zemí. Od roku 1993 žije v České republice.\n\nMá v repertoáru několik sólo představení, které dokáží vyprávět jazykem loutkového divadla velké příběhy světového dramatu, například Višňový sad, Macbeth nebo Král Lear. Beze slov, jen pohybem, hudbou, loutkami a hrou světel. Tento styl je vlastní i japonským legendám z časů jeho dětství, o princezně Kaguye, Ninjovi nebo rybáři Urashimovi. Především dětem jsou pak určeny jeho pohádky. Vystupoval již ve více než 25 zemích, každoročně je hostem mezinárodních festivalů v Evropě, Asii i Americe.\n\nPravidelně vyučuje a vede workshopy ve školách v Evropě, Americe i Asii, např. Theatre Faculty of AMU (CZ), Stanford University (USA), London Puppetry School (UK) a další. Workshopy jsou zaměřeny na různé věkové skupiny od dětí, po mladé i starší profesionály i seniory. Je členem UNIMA (Mezinárodní loutkářská unie), držitel Ceny Franze Kafky (1999), má dceru Marušku.\n\n\n"}
{"id": "976124", "url": "https://cs.wikipedia.org/wiki?curid=976124", "title": "Dex", "text": "Dex\n\nDex je česká kyberpunková nezávislá videohra z roku 2015. Jedná se o projekt studia Dreadlocks. Hra byla financována přes Kickstarter, kde vybrala 30 647 liber (požadováno bylo 14 000 liber).\n\nMá se jednat o akční RPG hru s napůl otevřeným světem. Vizuálně hra vypadá jako plošinovka.\n\nHra vyšla 14.8.2014 na \"Steamu\" ve formě Early Access. 7. května 2015 pak vyšla plná verze.\n\nJedná se o open-world RPG. Ve hře se budete moci pohybovat ve skutečném světě, vylepšené realitě (smíšený skutečný svět a virtuální realita) a čisté virtuální realitě. RPG prvky jsou realizovány prostřednictvím vylepšování schopností postavy v boji, stealthu a hackingu. Dále půjde postavu specializovat díky kyber-impltantátům.\n\nHra je zasazena do Harbor Prime, města ovládaného tajnou organizací jménem Komplex. Komplex v sobě zahrnuje několik korporací, které zásobují město surovinami a zároveň ovládá politiky, kteří by měli v městě vládnout. Taktéž má pod kontrolou veškerá média. Komplexu vzdoruje pouze několik hackerů, mezi něž patří tajemný Raycast.\n\nHlavní postavou je Dex. Tu jednoho dne kontaktuje Raycast, který ji varuje před vojáky Komplexu, kteří ji jdou odvést. Dex je tak nucena připojit se k odboji a pomoci svrhnout Komplex.\n\nDex byl na serveru Games.cz zvolen nejlepší českou hrou roku 2015.\n\n\n"}
{"id": "976126", "url": "https://cs.wikipedia.org/wiki?curid=976126", "title": "Oldřich a Boženka", "text": "Oldřich a Boženka\n\nOldřich a Boženka je opera českého skladatele Ilji Hurníka na vlastní libreto podle pověsti o českém knížeti Oldřichovi a jeho ženě Boženě, známé především z podání Dalimilovy kroniky.\n\nOpera vznikla již v polovině 80. let 20. století, premiéru však měla až ve studiu brněnské Janáčkovy akademie múzických umění 1. června 1997. Nedlouho poté, v roce 1999, ji úspěšně nastudovalo Slezské divadlo Opava. To se s ní představilo i na 4. ročníku festivalu českého hudebního divadla OPERA '99, v níž získalo cenu laické poroty („Libušku“); ta ocenila jak inscenaci samotnou, tak „dramaturgický počin divadla a samotné dílo Ilji Hurníka, jeho rozkošné libreto a hudbu“. Opavské divadlo ji předvedlo v následujícím roce i na Smetanově Litomyšli.\n\nObsah opery, odehrávající se v Brdech a na Vyšehradě, vychází ze známé pověsti. Kníže Oldřich, trochu poeta spíše než vládce, se zamiluje do prosté, upřímné a čistotné dívky Boženky. Její zápal pro hygienu prokáže svou cenu, když na Vyšehrad přijede panovačný německý císař Jindřich právě v den velkého prádla. Boženka rezolutně vysvleče svého manžela, císaře i jejich ozbrojené družiny a prozatímně je navleče do dlouhých košil, a zatímco se prádlo suší, státníci zjišťují, že státoprávní poměr českého knížectví v říši se nejvěcněji řeší v podvlékačkách. Libreto má formu číslové komické opery první poloviny 19. století, mluvenou prózu střídají naivně veršované zpívané části.\n\nSkladatel se vyjádřil, že se v opeře pokoušel najít „balanc mezi hravým veselím a dramatickou vážností“. Skladatelův syn Lukáš Hurník označuje otcovu operu jako jasně postmoderní: \"Oldřich a Boženka\" „pod groteskní obálkou skrývá vrstvu „národní opery“ a pod ní řadu rovin etických, řeší otázky moci, státnosti, lásky“.\n\nPůvodní předehru opery Ilja Hurník nakonec určil jako samostatnou skladbu pod názvem „Klicperovská předehra“. O jejím vzniku napsal: „Sluší se, aby opera měla předehru, která naznačí její hlavní témata. Jenže mi vzrostla na nějakých sedm minut. Představil jsem si diváky, jak budou čekat, až se zvedne opona, a tak dlouho by čekat neměli. Tak jsem z předehry udělal symfonickou skladbu pro koncerty...“\n\nV chaloupce pod bílou skálou nad Berounkou žije chudá vdova s dcerou Boženkou, vesnickou pradlenou. Boženka je milé a pohledné děvče, až úzkostlivě čistotné. Vyhlíží si ženicha, ale zatím všechny nápadníky z okolí odmítla. Právě se chystá vyprat v řece prádlo. U chalupy se zastaví skupina rytířů z družiny kníže Oldřicha, kterého vyjeli doprovázet na lov do brdských lesů. Rytíři, mezi nimi Raroh a Viklan, laškují se sličnou pradlenou, ta je ale odkazuje do svých mezí. Rytíře dostihne knížecí rada, vladyka Horanský, a vyčiní jim: zatímco se zde zapovídali s venkovankou, knížete ztratili. Rytíři reptají a raroh, který má Oldřicha ve zvláštní nelásce, rozdmýchává nenávist k němu i ve svém příteli Viklanovi. Všichni se loudají hledat svého vládce.\n\nBoženka pak začíná s praním. V tom se objeví švarný mladý muž v rytířském odění. Je prostou, zdravím kypící a upřímnou dívkou okouzlen, a když ta pokračuje svědomitě ve své práci, snaží se jí neohrabaně pomáhat. Jeho znalosti o oděvech jsou stejně slabé jako jeho prací dovednosti, ale když musí odejít, slibuje Božence, že se brzy vrátí a přinese jí pravý knížecí háv. Boženka nad tím mávne rukou jako nad planou řečí, přiznává si však, že se jí neznámý muž tuze zalíbil.\n\n(1. obraz) Mladík, který Božence pomáhal s prádlem, je sám český kníže Oldřich. Dorazil zpět na Vyšehrad jako první a krásná pradlena mu nejde z mysli. Teprve nyní se vracejí vladyka Horanský a knížecí družina; Horanský se knížeti omlouvá za to, že mu na lovu nestačili. Oldřich omluvu přijímá, má však pro ně důležitější zprávu. Jak vědí, Oldřich má věk na ženění a císař Jindřich mu vnucuje jakousi princeznu z Říše, Oldřich si však vyvolil choť z domácího, českého rodu. Tento výrok rozradostní zejména Horanského, jehož jásot je však předčasný: vládce si nehodlá vzít jeho urozenou dceru Krutanu, jak se vladyka domníval, ale prostou vesnickou dívku Boženku. Vysílá za Boženou námluvní poselstvo v čele s Horanským, které má dívku slavnostně přivést na Vyšehrad, aby se stala kněžnou.\n\nHoranský se knížecímu rozhodnutí volky nevolky podrobný, ne však zhrzená Krutana. Ze žárlivosti chce dát Boženku zabít. Hodlá tímto úkolem pověřit rytíře Viklana, o němž ví, že jí je z neopětované lásky bezmezně oddán. Viklad se zdráhá a nenachází ke krutému činu odvahu, přihlásí se však raroh, jenž jeho rozmluvu s Krutanou vyslechl, a nabízí, že vraždu provede sám.\n\n(2. obraz) Před chalupou postává Boženka a výjimečně se nevěnuje domácím pracím: její mysl je stále u rytíře, kterého každou chvíli očekává a zdaleka vyhlíží. Přikrade se k ní Raroh a pokusí se Boženku zabít dýkou, ale než stačí zločin vykonat, objeví se knížecí poselstvo. Horanský viděl rarohův skutek a rozkazuje ho usmrtit. Božence pak sděluje, že si ji vyvolil za ženu český panovník, a vyzývá ji, aby se s nimi odebrala na knížecí hrad. Boženka se vzpírá, protože čeká na návrat svého rytíře, ale podlehne matčinu přemlouvání a podrobí se Horanského příkazu.\n\n(1. obraz) Krutana čeká na ohlášení Boženčiny smrti, ale Viklan jí přináší zprávu, že Boženka nástraze unikla, naopak Raroh zaplatil životem. Přemlouvá Krutanu, aby se smířila se situací a spokojila se s jeho láskou někde v klidu mimo knížecí dvůr. Ale Krutana zuří a Viklana s výsměchem odmítá.\n\nHoranský a jeho rytíři se vracejí na Vyšehrad. Oldřich se hned vyptává po Božence, která v průvodu schází. Vladyka vysvětluje, že se dívka zastavila dole u Vltavy, aby si nejdříve přeprala suknice. Brzy přijde, a nikoli sama. Průvod vyvolal pozornost po celém kraji a Boženka po cestě přizvala plno děvčat, aby ji na Vyšehrad doprovodily – snad se některá se dívka zalíbí knížeti více a ona si bude moci vzít svého rytíře. Horanský však musí Oldřicha uvědomit i o zákeřném úkladu o Boženčin život, který se podařilo v posledním okamžiku odvrátit. Viník raroh již byl potrestán, jeho motiv je však neznámý. Zneuznaný Viklan přispěchá s informací, že si Boženčinu vraždu objednala Krutana. Vášnivá Krutana se k činu doznává a trestu uniká skokem z vyšehradských hradeb do Vltavy.\n\nObklopena dívkami konečně přichází i Boženka. Až nyní zjišťuje, že její rytíř je sám kníže Oldřich. Padá mu do náručí, ale když v ní spočine, zpozoruje skvrnu na Oldřichově plášti. Dvorské obřady i milostné vrkání musí stranou, nejdříve je třeba Oldřichovo šatstvo důkladně vyprat. A než se kníže vzpamatuje, stojí před shromážděným dvořanstvem v podvlékací košili.\n\n(2. obraz) Štěstí Oldřicha a Boženy se staví do cesty ještě jedna významná překážka. Císař Jindřich se dozvěděl o chystaném sňatku a rozlícen vzpurností českého knížete, jenž odmítnul nabízenou nevěstu, vyrazil ihned s ozbrojeným průvodem do Čech. Podiví se, když nachází knížete ve spodním prádle; na Vyšehradě se opět pere. Zaskočený kníže představuje císaři svou nevěstu a Božence přitom neujde nečistota na Jindřichově cestovním oděvu. Její představa o tom, jak prokázal vzácnému hostu čest, je jasná. Boženčinu ráznému zásahu se císař nestačí vzepřít a vzápětí stojí oba monarchové proti sobě ve spodních košilích. Namísto hněvu se Jindřich rozchechtá a Oldřich se k němu přidává. Než císařské roucho uschne, všechny politické rozpory se vyřeší. Císař uznává, že Boženčině kráse, ctnosti i vervě nelze odolat, odpouští Oldřichovi a přeje oběma novomanželům štěstí. Jindřich se svou čeledí se vydávají na cestu zpět do Němec a na Vyšehradě se rozezní svatební píseň.\n\n1 flétna, 1 pikola, 1 hoboj, 1 klarinet (+basklarinet), 2 fagoty; 2 lesní rohy, 2 trubky, 3 pozouny, 1 tuba; tympány, bicí souprava; harfa; smyčce (housle, violy, violoncella, kontrabasy).\n"}
{"id": "976131", "url": "https://cs.wikipedia.org/wiki?curid=976131", "title": "Hamilton (Ohio)", "text": "Hamilton (Ohio)\n\nHamilton je město v americkém státě Ohio. Žije zde více než 60 tisíc obyvatel.\n\nMěsto bylo založeno roku 1791 jako pevnost Fort Hamilton, na počest jednoho z Otců zakladatelů Alexandera Hamiltona.\n\nHamilton se rozkládá na březích řeky Great Miami River. V historii město pravidelně trpělo povodněmi, přičemž nejhorší byla situace v roce 1913. Záplavy tehdy způsobily obrovské škody i vysoké ztráty na životech. Město tehdy mělo asi 35 tisíc obyvatel, z nichž deset tisíc zůstalo bez domova.\n\n"}
{"id": "976132", "url": "https://cs.wikipedia.org/wiki?curid=976132", "title": "Radko Šťastný", "text": "Radko Šťastný\n\nRadko Šťastný (17. října 1928 Kutná Hora – 8. října 2013 Kutná Hora) byl český středoškolský pedagog a literární historik.\n\nPocházel z rodiny Františka Šťastného, truhlářského dělníka v tabákové továrně v Sedlci. Vystudoval reálné gymnázium v Kutné Hoře a po maturitě v roce 1947 nastoupil na Filozofickou fakultu Univerzity Karlovy, obor český jazyk a filozofie. Jeho dizertační práce z roku 1952 nesla název \"Jan Erazim Vocel. Příspěvek k literárním dějinám českého obrození\". Po dokončení vysokoškolských studií působil na základní škole v Hostinném, na střední škole v Uhlířských Janovicích a na střední průmyslové škole v Kutné Hoře. Mezi lety 1966–1976 učil na gymnáziu v Kutné Hoře.\n\nV době pražského jara usiloval o vybudování pomníku Josefa Kajetána Tyla v Breuerových sadech pod Vlašským dvorem, z něhož byl položen pouze základní kámen. Stal se též signatářem petice \"Pro záchranu Kutné Hory\", která kriticky hodnotila dosavadní koncepci rozvoje města. Byl členem redakční rady dočasně obnoveného časopisu \"Krásné město\". V době normalizace byl v roce 1976 přeložen na gymnázium v Čáslavi a bylo mu zastaveno členství v redakční radě časopisu \"Český jazyk a literatura\". Hlavním tématem jeho literárněhistorických studií se stala tzv. Dalimilova kronika. Do 90. let 20. století publikoval přes dvě stě statí a recenzí, zejména v časopisech \"Literární měsíčník\", \"Česká literatura\", \"Český jazyk a literatura\", \"Listy filologické\" a \"Slovanský přehled\".\n\nPo roce 1990 se aktivně zapojil do obnovy kulturních a společenských aktivit města Kutná Hora. Stal se členem komise pro nové pojmenování některých místních ulic, podílel se na obnovení pomníku Tomáše Garrigue Masaryka před Vlašským dvorem. Působil v redakční radě obnoveného časopisu \"Krásné město\", v němž publikoval řadu článků o osobnostech města a regionu. V roce 1992 se stal členem Obce spisovatelů. V květnu 2012 mu byl za dlouhodobý kulturní přínos městu a publikační činnost, přesahující rámec regionu, udělen titul čestného občana Kutné Hory.\n\n\n"}
{"id": "976135", "url": "https://cs.wikipedia.org/wiki?curid=976135", "title": "Vanilla atropogon", "text": "Vanilla atropogon\n\nVanilla atropogon je druh vanilovníku, který objevili pracovníci pražské botanické zahrady s vietnamskými kolegy v džungli přírodní rezervace Hon Ba na jihu Vietnamu v roce 2013.\n\nDruh byl objeven v nížinném lese na březích říčky Song Day. Šlo o nápadnou a vzrostlou liánu s poměrně velkými květy.\nBarva květů je zelenožlutá, ale jeden květní plátek (takzvaný pysk) je tmavě červený a uprostřed má trs chlupů. Podle tmavých chlupů a pysku dostala jméno. Pogon znamená plnovous a atros je tmavý.\n\n"}
{"id": "976136", "url": "https://cs.wikipedia.org/wiki?curid=976136", "title": "Kongregace pro klérus", "text": "Kongregace pro klérus\n\nKongregace pro klérus (\"Congregatio pro Clericis\") je kongregace Římské kurie, která má na starosti všechny záležitosti týkající se katolických duchovních. Jejím současným prefektem je Beniamino Stella.\n\nKongregace byla založena roku 1564 během Tridentského koncilu papežem Piem IV (\"Sacra Congregatio Cardinalium pro executione et interpretatione concilii Tridentini interpretum\"). Současný název má od roku 1967. Zabývá se kněžským povoláním, disciplínou a také laicizací kněží, kteří o to požádají.\nV lednu 2013 papež Benedikt XVI. apoštolským listem \"Ministrorum institutio\" této kongregaci svěřil péči o formaci v kněžských seminářích. Tato kompetence přešla z Kongregace pro katolickou výchovu.\n\n"}
{"id": "976139", "url": "https://cs.wikipedia.org/wiki?curid=976139", "title": "Karl Schürl", "text": "Karl Schürl\n\nKarl Schürl (16. února 1866 Znojmo – 22. června 1924 Moravská Třebová) byl rakouský a český politik německé národnosti z Moravy, na počátku 20. století poslanec Říšské rady.\n\nVychodil základní školu, reálnou školu a absolvoval zemědělskou školu a veterinární školu. Profesí byl inspektorem chovu zvířat. Byl členem veterinární rady kuratoria pro oceňování zemědělského zvířectva.\n\nNa počátku 20. století se zapojil i do celostátní politiky. Ve volbách do Říšské rady roku 1911 byl zvolen do Říšské rady (celostátní zákonodárný sbor) za německý obvod Morava 18. Usedl do poslaneckého klubu Německý národní svaz, v jehož rámci reprezentoval Německou radikální stranu. Ve vídeňském parlamentu setrval do zániku monarchie.Profesně byl k roku 1911 uváděn jako zemský inspektor chovu zvířat.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "976150", "url": "https://cs.wikipedia.org/wiki?curid=976150", "title": "Friedrich Wichtl", "text": "Friedrich Wichtl\n\nFriedrich Wichtl (15. března 1872 Vídeň – 29. července 1922 Vídeň) byl rakouský právník, pedagog a politik, na počátku 20. století poslanec Říšské rady.\n\nVychodil základní školu, gymnázium a absolvoval vysokoškolská studia práv. Profesí byl právníkem. Vydával učebnice práv pro svůj vlastní školský ústav. Byl zakladatelem a ředitelem \"První rakouské privátní právní školy\" ve Vídni. Byl aktivní i politiky. Předsedal pobočce spolku \"Bund der Deutschen in Niederösterreich\" ve vídeňské čtvrti Josefstadt.\nReichsratsabgeordneter 1911.\n\nNa počátku 20. století se zapojil i do celostátní politiky. Ve volbách do Říšské rady roku 1911 byl zvolen do Říšské rady (celostátní zákonodárný sbor) za obvod Čechy 94. Usedl do poslaneckého klubu Německý národní svaz, v jehož rámci reprezentoval Německou radikální stranu. Ve vídeňském parlamentu setrval do zániku monarchie.Profesně byl k roku 1911 uváděn jako vlastník a ředitel První rakouské privátní právní školy.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n\nPočátkem 20. let ho český tisk uvádí mezi stoupenci restaurace Habsburků (Karel I.) a odpůrce spojení Rakouska s Německem.\n"}
{"id": "976158", "url": "https://cs.wikipedia.org/wiki?curid=976158", "title": "Jozef Červeň", "text": "Jozef Červeň\n\nJozef Červeň (* 4. července 1970, Klin, Slovensko) je slovenský katolický kněz. Věnuje se zejména pastoraci Romů. Je spoluzakladatelem občanského sdružení Romintegra 7777.\n\nZačal studovat Vysokou školu zemědělskou v Nitře, ale po jednom semestru odešel. Poté studoval teologii, přidal se k salesiánům. Téměř tři roky pracoval jako vychovatel na gymnáziu v Šaštíně. Později nastoupil jako kaplan do Spišské Bělé. \n\nOd roku 1999 strávil tři a půl roku v obci Toporec v okrese Kežmarok, kde měl ve farnosti téměř dva tisíce Romů. Poté dostal nabídku vybudovat farnost na košickém romském panelovém sídlišti Luník IX. V podobném bezútěšném prostředí šlo podle něj spíše o misii.\nPrvní mši na sídlišti sloužil v den svých 33. narozenin ve svém Fiatu \"unto\". Písmeno P z názvu mu totiž hned po příchodu na nové působiště ukradli. Další mši celebroval ve svém nezařízeném bytě. První komunitní centrum zřídil v maringotce, které vzápětí někdo propíchal pneumatiky. \"„Svoje působení na Luníku vnímám jako důležitou průkopnickou práci či spíš poslání,\"\" uvedl Červeň, který o zkušenostech z práce s Romy píše také na svém blogu. \n\nČerveň by uvítal dobrovolnost celibátu. \"„Vnímám ho jako určitou možnost, která některým lidem umožňuje, aby žili plněji pro druhé. Na straně druhé existují mnozí, kteří by na kněžství všechno zvládali, jen toto jediné ne. Přitom měli takové vlastnosti, že jejich odchod byl pro církev škodou. Podle mě by měl nastat posun, aby byl celibát i u nás dobrovolný,\"\" soudí. \n\nJe přitom přesvědčen, že i kdyby byl celibát zrušen již dnes, mnoho kněží by se kvůli možnosti naplno pracovat pro druhé rozhodlo žít v něm i nadále. \n"}
{"id": "976165", "url": "https://cs.wikipedia.org/wiki?curid=976165", "title": "Seznam představitelů Polné", "text": "Seznam představitelů Polné\n\nToto je seznam nejvyšších představitelů města Polná. V letech 1850–1945 byl nejvyšší představitel města nazýván starostou, v letech 1945–1990 předsedou Městského národního výboru a od roku 1990 se držitel nejvyšší funkce v místní samosprávě nazývá opět starosta.\n"}
{"id": "976166", "url": "https://cs.wikipedia.org/wiki?curid=976166", "title": "Hans Damm", "text": "Hans Damm\n\nHans Damm (15. prosince 1860 Želeč – 18. srpna 1917 Františkovy Lázně) byl rakouský a český statkář a politik německé národnosti z Čech, na přelomu 19. a 20. století poslanec Českého zemského sněmu a Říšské rady.\n\nNarodil se v Želeči na Žatecku. Studoval německou univerzitu v Praze, kde roku 1883 získal titul doktora práv. Převzal správu statku Nové Sedlo od svého otce Johanna Damma (zemřel roku 1901). Zapojil se do veřejného a politického života. Byl zvolen do okresního zastupitelstva v Žatci a stal se i okresním starostou.\n\nNa přelomu století se zapojil i do zemské politiky (podle jiného zdroje byl zemským poslancem již od roku 1891). V volbách v roce 1901 byl zvolen do Českého zemského sněmu v kurii velkostatkářské. Politicky se uvádí coby člen Strany ústavověrného velkostatku. Mandát obhájil ve volbách v roce 1908, opět za velkostatkářskou kurii.\n\nJiž koncem 19. století se zapojil i do celostátní politiky. Ve volbách do Říšské rady roku 1897 byl zvolen do Říšské rady (celostátní zákonodárný sbor) za velkostatkářskou kurii v Čechách. Poslanecké křeslo obhájil ve volbách do Říšské rady roku 1901. Uspěl i ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Čechy 113 (Žatec, Chomutov, Hora sv. Šebestiána). Usedl do poslaneckého klubu Německý národní svaz, v jehož rámci reprezentoval Německou agrární stranu. Mandát získal za týž obvod i ve volbách do Říšské rady roku 1911, když porazil v užší volbě německého sociálního demokrata Josefa Bartha. Profesně byl k roku 1911 uváděn jako majitel statku. Působil jako předseda klubu německých agrárníků na Říšské radě.\n\nPodílel se na založení \"Německé agrární banky pro Rakousko\" v Praze a byl prezidentem její správní rady. Zastával též funkci předsedy dozorčí rady Německého hospodářského ústředního svazu (\"Zentralverband\") v Praze.\n\nZemřel v srpnu 1917 na léčebném pobytu ve Františkových Lázních.\n"}
{"id": "976174", "url": "https://cs.wikipedia.org/wiki?curid=976174", "title": "Toporec", "text": "Toporec\n\nToporec je obec na Slovensku v okrese Kežmarok. Leží na jižním úpatí Spišské Magury. Středem obce protéká potok Topor, od kterého je odvozeno pojmenování obce.\n\nŽijí zde asi dva tisíce obyvatel, zhruba polovina je romského původu. Část domů pochází z dob, kdy zde žilo německé obyvatelsko. Dominantou jsou čtyři zámečky; v jednom se nachází mateřská škola, druhý je obydlený, třetí a čtvrtý chátrají.\n\nDále se v obci nachází katolický a evangelický kostel. Katolickým farářem zde v letech 1999 až 2003 byl Jozef Červeň.\n"}
{"id": "976179", "url": "https://cs.wikipedia.org/wiki?curid=976179", "title": "Hermann Gunkel", "text": "Hermann Gunkel\n\nHermann Gunkel (23. května 1862, Springe - 11. března 1932 Halle) byl německý luteránský teolog a biblista, zakladatel kritické metody dějin forem (\"Formgeschichte\").\n\nNarodil se v pastorské rodině v malé obci asi 30 km JZ od Hannoveru, studoval teologii v Giessenu a v Göttingen, kde byl jeho profesorem také Alfred Ritschl. Sám se však přidal spíše k okruhu Alfreda Eichhorna, z něhož se později vyvinula tzv. škola dějin náboženství (\"Religionsgeschichtliche Schule\"). Roku 1888 promoval a zároveň se habilitoval pro biblickou teologii a exegezi a zároveň začal přednášet Nový zákon. O rok později přešel do Halle, kde se začal věnovat Starému zákonu. Roku 1895 se stal mimořádným profesorem Starého zákona v Berlíně a vydal \"Stvoření a chaos\". Roku 1901 vydal svůj komentář ke knize Genesis a 1907 byl jmenován řádným profesorem v Giessenu. Roku 1920 byl jmenován profesorem v Halle, kde napsal komentář k Žalmům a roku 1927 byl pensionován.\n\nGunkel byl představitelem školy dějin náboženství, zkoumal ale také význam pověstí a legend pro vznik biblických textů. Vedl první dvě vydání velkého slovníku \"Náboženství v dějinách a současnosti\" (\"Die Religion in Geschichte und Gegenwart\", RGG), pro nějž napsal více než stovku článků.\n\n\n\n"}
{"id": "976183", "url": "https://cs.wikipedia.org/wiki?curid=976183", "title": "Demuth Museum", "text": "Demuth Museum\n\nDemuth Museum je muzeum malíře Charlese Demutha (1883–1935) v Lancasteru, v Pensylvánii. Bylo založeno v roce 1981 a sidlí v umělcově bývalém ateliéru a bytě na 120 East Lancaster Street. Je zde vystavováno 40 Demuthových originálů a díla umělců, jejichž díla jsou nějak spjatá s Demuthovou tvorbou.\n\nRočně navštíví muzeum kolem 10000 osob. Každý druhý víkend v červnu je pořádána naučná procházka po okolních zahradách, kde malíř čerpal inspiraci.\n\n"}
{"id": "976184", "url": "https://cs.wikipedia.org/wiki?curid=976184", "title": "Oľga Adamčíková", "text": "Oľga Adamčíková\n\nOľga Adamčíková, rozená Gontková (17. února 1903, Kremnica – 16. srpna 1992, Bratislava) byla slovenská herečka, manželka herce Samuela Adamčíka. \n\nV roce 1921 absolvovala studium na učitelském ústavu v Bratislavě. V letech 1921–1932 působila jako učitelka v Levicích a Kremnici, pak v letech 1932–1951 jako odborná učitelka Státního ústavu pro hluchoněmé v Kremnici. Od roku 1951 až do odchodu do důchodu (1960) byla členkou činohry SND. Hrála i ve filmech. Své herecké dispozice uplatnila v několika televizních pohádkách a hrách pro děti a mládež. \n\n\n"}
{"id": "976185", "url": "https://cs.wikipedia.org/wiki?curid=976185", "title": "Josef Goll", "text": "Josef Goll\n\nJosef Goll (6. listopadu 1864 Litíč – 2. října 1924 Nouzov) byl rakouský a český politik německé národnosti z Čech, na počátku 20. století poslanec Říšské rady.\n\nVychodil základní školu. Profesí byl zemědělcem. Roku 1895 převzal po sňatku správu rodinné zemědělské usedlosti. Kromě toho se angažoval v rozvoji družstevnictví. Byl předsedou německého okresního zemědělského spolku v Dvoře Králové a předsedou německého politického spolku pro zastupování zájmů zemědělců.\n\nNa počátku 20. století se zapojil i do celostátní politiky. Ve volbách do Říšské rady roku 1907 byl zvolen do Říšské rady (celostátní zákonodárný sbor) za obvod Čechy 130. Usedl do poslaneckého klubu Německý národní svaz, v jehož rámci reprezentoval Německou agrární stranu. Mandát obhájil za týž obvod i ve volbách do Říšské rady roku 1911. Ve vídeňském parlamentu setrval do zániku monarchie.Profesně byl k roku 1911 uváděn jako zemědělec.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n\nOd roku 1920 byl členem (a místopředsedou) zemské zemědělské rady v Čechách a prezidentem úřadovny německého zemědělství v Československu. Podílel se na zakládání zemědělských skladů a na přípravě zemědělských výstav.\n"}
{"id": "976190", "url": "https://cs.wikipedia.org/wiki?curid=976190", "title": "Karol Badáni", "text": "Karol Badáni\n\nKarol Badáni (29. březen 1910 Zvolenská Slatina – 30. září 1970 Zvolen) byl slovenský herec a divadelní režisér.\n\nPůvodně poštovní zaměstnanec. V roce 1949 byl spoluzakladatelem Divadla J. G. Tajovského ve Zvolenu (v letech 1949–1953 ředitel, v letech 1949–1955 režisér, později herec a v letech 1969–1970 hospodářský správce činohry). \n\nZ rolí: \n\nRežíroval např. Tajovského \"Ženský zákon\" a \"Statky-zmatky\".\n\n"}
{"id": "976191", "url": "https://cs.wikipedia.org/wiki?curid=976191", "title": "Václav Celestin Šulc", "text": "Václav Celestin Šulc\n\nVáclav Celestin Šulc (24. července 1891 Malý Újezd – 2. května 1951 Brno) byl český řádový kněz, vězeň nacistického i komunistického režimu.\n\nŠulc byl provinciál české provincie řádu Milosrdných bratří a převor kláštera Na Františku v Praze 1. Za války byl zatčen a vězněn na Pankráci, v Terezíně a v koncentračním táboře Dachau. V listopadu 1950 opět zatčen a obviněn ze špionáže a napomáhání k útěku za hranice. Ve vězení zemřel.\n\n\n"}
{"id": "976192", "url": "https://cs.wikipedia.org/wiki?curid=976192", "title": "USCGC Edisto (WAGB-284)", "text": "USCGC Edisto (WAGB-284)\n\nUSCGC \"Edisto\" (WAGB-284) byl ledoborec Pobřežní stráže Spojených států amerických, působící ve službě v letech 1965–1974. Jednalo se o sedmou jednotku třídy \"Wind\", poslední určenou pro americké síly. Původně sloužil u Námořnictva Spojených států amerických jako USS \"Edisto\", nejprve v letech 1947–1949 s označením AGB-89, následně v letech 1949–1965 jako AGB-2.\n\nPojmenován byl podle ostrova Edisto Island na atlantickém pobřeží Jižní Karolíny. Jeho stavba byla zahájena 15. května 1945 v loděnici Western Pipe and Steel Company v San Pedru v Kalifornii. Na vodu byl spuštěn 29. května 1946, do služby u amerického námořnictva byl zařazen 20. března 1947. Podílel se na zásobování základen v Arktidě a Antarktidě, působil v oblasti oceánografického, hydrografického, geologického, pobřežního a geografického výzkumu. V roce 1965 jej převzala americká pobřežní stráž, i poté se několikrát vypravil do Antarktidy, sloužil však především v okolí Grónska a Islandu. V letech 1971–1972 byl využit na Velkých jezerech pro zkušební prodloužení plavební sezóny. USCGC \"Edisto\" byl vyřazen ze služby 15. listopadu 1974, v roce 1977 byl prodán do šrotu.\n\n"}
{"id": "976198", "url": "https://cs.wikipedia.org/wiki?curid=976198", "title": "USS Edisto", "text": "USS Edisto\n\nOznačení USS \"Edisto\" nesla v historii amerického námořnictva dvě plavidla:\n"}
{"id": "976199", "url": "https://cs.wikipedia.org/wiki?curid=976199", "title": "Miroslav Forman", "text": "Miroslav Forman\n\nMiroslav Forman (* 12. srpen 1990, Mělník, Československo) je český profesionální lední hokejista. Nastupuje na pozici útočníka. Aktuálně působí v týmu HC Sparta Praha, která hraje ELH.\n\nV mládežnickém věku působil v juniorce Sparty, za kterou nastupoval od sedmnácti let. Extraligu poprvé okusil za áčko Sparty v sezoně 2010–11 ve 48. kole doma proti Litvínovu, kdy už bylo jasné, že Sparta bude hrát play-out. V této sezoně si zahrál ještě dva další zápasy v základní části a tři v play-out. V play-out si připsal jednu asistenci. V této sezoně si zahrál i druhou nejvyšší soutěž za Beroun. Nastoupil za ně k 11 zápasům, v nichž zaznamenal 3 asistence. V sezoně 2011–12 odehrál za Spartu o poznání více zápasů. Zahrál si ve třiceti utkáních základní části. Svůj první extraligový gól vstřelil 1.11. 2011 při domácím zápase proti Kometě Brno, kdy otevřel skóre utkání. Sparta nakonec vyhrála 3:0 a jeho gól byl tudíž i vítězný. Do vyřazovacích bojů tentokrát nezasáhl. Ale v druhé lize v play-out pomohl Berounu 4 góly a 5 asistencemi se udržet. V další sezoně 2012–13 opět nastupoval za Spartu, ve které se stal téměř stálou součástí kádru. A zahrál si i na její farmě v Litoměřicích. V této sezoně také poprvé okusil extraligové play-off. V sezoně 2013–14 působil na Spartě, ale občas nastupoval i za Litoměřice. Následující sezonu 2014–15 oblékal již pouze dres Sparty, ale i přesto v základní části odehrál prakticky stejný počet zápasů jako v předešlé sezoně. V play-off nastoupil ke všem zápasům, ale se Spartou vypadl už v semifinále.\n\n"}
{"id": "976203", "url": "https://cs.wikipedia.org/wiki?curid=976203", "title": "Sülysáp", "text": "Sülysáp\n\nSülysáp [šyjšáp] je město v Maďarsku v župě Pest v okrese Nagykáta.\n\nMá rozlohu 47,33 km² a v roce 2015 zde žilo 8212 obyvatel. V roce 2007 byla obec přeřazena z okresu Monor.\n\nObec poprvé vznikla v roce 1950 po sloučení vesnic Tápiósüly a Tápiósáp. O čtyři roky později se rozdělily. V roce 1970 se však opět sloučily.\n\nPrvní zmínka pochází z roku 1259, kdy je ves uváděna pod jménem \"Sul\", od roku 1276 se o vesnici mluví jako o \"Sulu\". Mezi 1279 a 1280 se objevuje jméno Suul. V roce 1283 se nazývá Swl a od roku 1312 byla opět psaná jako \"Sul\".\n\nPrvní zmínka o obci pochází z roku 1279. Tehdy je uváděna pod jménem \"Saap\". Vlastníkem byl János Sápi.\n\nNarodil se zde maďarský herec Ádám Szirtes.\n"}
{"id": "976208", "url": "https://cs.wikipedia.org/wiki?curid=976208", "title": "Richard Herzmansky", "text": "Richard Herzmansky\n\nRichard Herzmansky (3. května 1859 Tošovice – 16. června 1939 Tošovice) byl rakouský a český politik německé národnosti ze Slezska, na přelomu 19. a 20. století poslanec Říšské rady.\n\nVychodil základní školu, reálnou školu a zemědělský učitelský ústav. Profesí byl majitelem erbovní rychty. V roce 1885 se stal starostou domovských Tošovic. Byl předsedou místní školní rady.\n\nNa přelomu 19. a 20. století se zapojil i do celostátní politiky. Ve volbách do Říšské rady roku 1897 byl zvolen do Říšské rady (celostátní zákonodárný sbor) za kurii venkovských obcí, obvod Opava, Krnov. Za týž obvod byl zvolen i ve volbách do Říšské rady roku 1901. Mandát získal i ve volbách do Říšské rady roku 1907, konaných již podle všeobecného a rovného volebního práva, kdy byl zvolen za obvod Slezsko 10. Usedl do poslaneckého klubu Německý národní svaz, v jehož rámci reprezentoval Německou agrární stranu. Mandát obhájil za týž obvod i ve volbách do Říšské rady roku 1911. Ve vídeňském parlamentu setrval do zániku monarchie.Profesně byl k roku 1911 uváděn jako majitel erbovní rychty.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "976210", "url": "https://cs.wikipedia.org/wiki?curid=976210", "title": "Vinařská oblast Tokaj", "text": "Vinařská oblast Tokaj\n\nVinařská oblast Tokaj je geograficky uzavřená oblast vinařství v povodí řeky Bodrog, severně na Slovensku ohraničená Zemplínskými vrchy, vrchem Rozhledna 469 m a na jihu v Maďarsku ohraničená soutokem řek Tisa a Bodrog. Vzniká zde světoznámé Tokajské víno. Jak maďarská, tak i slovenská vína z tokajského regionu disponují označením původu a zeměpisných označení chráněných v EU. Výrazy \"Tokaji\" a \"Tokaj\" má registrovány Maďarsko, Slovensko pak „Vinohradnícka oblasť Tokaj“.\n\nJe historickou i teritoriální součástí velkého tokajského regionu, jehož větší část se rozprostírá na území Maďarska (cca 5000 ha). Na Slovensku je zákonem definovaná v rozloze 907 ha.\n\nVinařskou oblastí Tokaj se pro účely kontroly a regulace výroby na Slovensku rozumí její část rozkládající se na území Slovenska a je definována jako uzavřená vinařská oblast. Pro účely dohledu nad prováděním činnosti ve vinařské oblasti Tokaj, při pěstování révy, při sklizni hroznů a výrobě tokajského vína včetně dodržování technologického postupu, jsou určeny orgány státní správy a kontroly: Ministerstvo zemědělství SR, Kontrolní ústav, Státní veterinární a potravinová správa.\n\n\"Tokajské sdružení\" je sdružení vinařů ve vinařské oblasti Tokaj. Každá obec z vinařské oblasti Tokaj vysílá do Tokajského sdružení jednoho zástupce za vinohradníky a jednoho zástupce z vinařů.\n\nNa základě registrace ministerstvem Tokajské sdružení\nČinnost Tokajského sdružení upravují stanovy sdružení, které schvaluje ministr zemědělství.\n\nTato oblast je jedinečná z hlediska svých přírodních podmínek, geologický substrát představují sopečné tufy, klima je dáno dlouhým a suchým podzimem, který je zajištěn bariérou Zemplínských vrchů bránících dešťovým oblakům proniknout na jihozápad.\n\nJedinečná je také z hlediska odrůdového složení (odrůdy Furmint, Lipovina, Muškát žlutý a Zeta a technologie výroby vín (pomalá oxidace v dřevěných sudech). Na Slovensku však není definována jen samotná oblast, ale i jednotlivé vinařské hony, které se nacházejí výlučně na svazích, kde se sice dosahují nižší hektarové výnosy, ale jsou tam vyšší předpoklady k dosahování kvality. Je tedy nemožné přesunout vinohrady do jiných než definovaných poloh (na rozdíl od Maďarska, kde je definována pouze oblast). Takto jsou v podstatě splněna i velmi náročná kritéria kladená ve Francii na vína označovaná \"Appellation d'Origine Contrôlée\".\nVinařská oblast Tokaj na Slovensku je nyní pevně stanovena v rozloze 907 ha v katastrálních územích obcí Bara, Čerhov, Černochov, Malá Tŕňa, Slovenské Nové Mesto, Veľká Tŕňa a Viničky.\n\nTokajské vinařské plochy lze užívat jen jako vinice.\n\nPokud vlastník viniční trati v Tokaji neužívá viniční trať jako vinici, je povinen ji pro účely zachování ochrany vinic ve vinařské oblasti Tokaj zaměnit, pronajmout nebo ji zcela nebo zčásti prodat za přiměřenou cenu, kterou je obecná hodnota majetku podle zvláštního předpisu, tomu, kdo se smluvně výslovně zaváže nabytou viničnou trať vlastnit a užívat jako vinici.\n\nPři zakládání vinic a nahrazování uhynulých keřů vinné révy ve vinařské oblasti Tokaj na kvalifikovaných honech lze vysadit jen révové sazenice tokajských odrůd registrovaných v listině registrovaných odrůd, tedy Furmint, Lipovina, Muškát žlutý a Zeta.\n\nVinaři ve vinařské oblasti Tokaj oznamují hrozny vypěstované na kvalifikovaných honech před jejich sběrem pro účely vydání osvědčení jejich původu, množství, cukernatosti a zdravotního stavu na kontrolnímu ústavu.\nHrozny na výrobu tokajského vína musí být zdravé, nepoškozené, výhradně z odrůd stanovených zákonem a vypěstovaných jen na definovaných viničních tratích.\nZaměstnanec kontrolního ústavu v den sběru provede posouzení hroznů pro účely výroby tokajských vín.\n\nNa základě posouzení stavu kontrolní ústav vydá pěstitelům révy osvědčení o hroznech, které obsahuje\nZačátek sklizně hroznů vyhlašuje Tokajské sdružení po posouzení zralosti.\n\nVýnos hroznů z jednoho hektaru vinice, ze kterého se má vyrobit tokajské víno, nesmí přesáhnout 9500 kg; tuto skutečnost zkontroluje zaměstnanec kontrolního ústavu při osvědčování hroznů. Pokud vinař překročí nejvyšší hektarový výnos, musí celé množství úrody z vinařského roku uvést na trh pouze pod označením stolní víno.\n\nVe vinařské oblasti Tokaj lze vyrábět\nVíno s chráněným označením původu lze označit jako tokajské, pouze pokud\nNa označování tokajského vína s chráněným označením původu se uvádí název chráněného označení původu a lze uvádět název větší nebo menší zeměpisné jednotky, ze které víno s chráněným označením původu pochází. Název této jednotky lze uvést i jako přídavné jméno před výrazem víno.\nV označení vína s chráněným označením původu lze uvádět tradiční výraz \"jakostní víno\", \"jakostní víno s přívlastkem\", \"sekt vinařské oblasti\", \"sekt VO\" nebo \"pěstební sekt\", nebo výraz \"Districtus Slovakia Controllatus\" nebo zkratka \"DSC\", nebo jeho symbol, pokud víno bylo certifikováno.\nTokajské víno vyrobené na území Slovenské republiky lze uvádět na trh pouze v k tomu určených lahvích. Povinnost plnění vína do lahví se nevztahuje na tokajské víno nabízené k přímé spotřebě ve sklepě výrobce.\n\nTradiční názvy tokajských vín:\n\nVinařská a vinařská oblast Tokaj je jednou z pěti oblastí na světě, v nichž lze vypěstovat hrozny na výrobu přírodně sladkých vín. Prvopočátky pěstování révy v této oblasti spadají do období nadvlády Římanů. Je všeobecně známo, že Římané měli k hroznům a obzvláště k vínu mimořádně pozitivní vztah. Po úpadku Římské říše pokračovali v pěstování révy staří Slované. Právě v tomto období se formovaly některé staré odrůdy révy. Z tohoto období se odvíjí i pojmenování celé oblasti. Podle historických pramenů je odvozeno od staroslovanského slova \"stokaj\", což v překladu znamená soutok dvou řek – Bodrogu a Tisy.\n\nPěstování révy a celkový rozvoj oblasti byl zpomalen vpádem Mongolů, kdy byl tento jedinečný kraj vylidněn a vinohrady zničeny. Velkou zásluhu na rozvoji kraje a prvopočátcích výroby tokajských vín má král Béla IV., který zpustlý a vylidněný kraj kolonizoval italskými osadníky z oblasti Bari a Formini. Tito přinesli nové zkušenosti, ale hlavně základní tokajskou odrůdu – Furmint, která dává tokajskému vínu jeho nenapodobitelný a nezaměnitelný charakter.\n\nPrvní písemná zmínka o Tokajské oblasti je z roku 1248, kdy král Béla IV. daroval vinici a vinný domek u Sárospataku Levočskému proboštství. Od zmíněného roku jsou literární prameny o Tokaji a jeho vinicích poměrně časté.\n\nVýznamný podíl na charakteru a technologickém postupu výroby tokajských vín paradoxně zanechal vpád Turků v roce 1528. Následujících zhruba 170 let zůstala celá oblast pod tureckým panstvím. Vpád Turků byl podnětem k budování tokajských sklepů v tufech, které se původně budovaly jako úkryty lidí a majetku před loupeživými vojsky a nájezdy nepřítele.\n\nPostupem času se však zjistilo, že dlouholeté zrání vína ve sklepích má mimořádně příznivé účinky na jeho chuť a celkovou kvalitu.\n\nPrvní písemná zmínka o \"tokajských výběrech\" se datuje do roku 1560, kdy se v latinsko – maďarském slovníku Fabricia Balázse setkáváme s termínem cibéby. Jsou definovány jako scvrklé bobule hroznů, které se v příznivých ročnících tvoří v hroznech tokajských odrůd Furmint, Lipovina a Muškát žlutý napadených ušlechtilou formou plísně Botrytis cinerea persoon.\n\nZ novější historie je možné zmínit založení Státní výzkumné stanice v Malé Tŕni v roce 1924, na základě její dlouholetých výsledků byl vydán zákon Slovenské národní rady ze dne 6. března 1959 \"O rozvoji tokajské vinařské oblasti na Slovensku\".\n\nV roce 1965 advokátní poradna v Plzni projednávala protest firmy \"Monimpex\" v Budapešti proti používání názvu \"Tokajské víno\" při vývozu tokajského vína ze Slovenska do Rakouska. I přesto, že zástupcům firmy Monimpex (Danubia) byl vysvětlen historicko-právní nárok na označování vín jako \"tokajské\", zástupce Monimpex odmítl všechny argumenty.\n\nV roce 1967 uzavřeli MONIMPEX PZO Budapešť, Koospol PZO Praha a Vinařské závody, o.p. Bratislava (dále VZB op) smlouvu, podle níž slovenský subjekt nebude dodávat žádné víno do kapitalistických zemí s označením tokajské nebo připomínající tokajský původ. Koospol měl dbát na to, aby žádná jiná organizace tokajská vína ze Slovenska neexpedovala. Maďarská strana se zavázala, že ze Slovenska bude pravidelně ročně odebírat 1 000 hl tokajského vína za platby v tvrdé měně. Smlouva byla uzavřena na dobu neurčitou, s možností zrušení.\n\nNa žádost Vinařských závodů o.p. Bratislava požádala Polytechna PZO v roce 1967 Mezinárodní úřad pro ochranu duševního vlastnictví v Ženevě o mezinárodní zápis označení původu tokajského vína. Tento úřad registraci uskutečnil 22. 11. 1967 pod registračním číslem 45 a ochranu přiznaly všechny členské státy Lisabonské dohody, s výjimkou Maďarska.\n\nMaďarsko mělo zaregistrovanou ochrannou známku označení původu u Mezinárodního úřadu pro ochranu duševního vlastnictví v Ženevě ve znění TOKAY, TOKAJ, TOKAYER později – 11. září 1970 – pod registračním číslem 527.\n\nV roce 1970 se na úrovni zástupců Úřadu pro patenty a vynálezy z Prahy a Budapešti o označování původu tokajské víno dohodlo na alternativě společného zápisu obou zemí. Rada Lisabonské dohody, která zasedala koncem roku 1970 v Ženevě vydala stanovisko, že nic nebrání tomu, aby totéž označení původu bylo předmětem dvou samostatných přihlášek, podaných dvěma rozdílnými národními úřady, když označení původu doprovází údaj, umožňující rozlišení, z které země dotčený výrobek pochází.\n\nMezinárodní úřad pro ochranu duševního vlastnictví v Ženevě o rok na to zaregistroval změnu v mezinárodním zápisu označení původu tokajského vína doplněním delokalizační doložky \"z československé tokajské oblasti\". Maďarsko stanovisko Rady Lisabonské dohody neakceptovalo a doložku si nedalo zaregistrovat.\n\nMaďarská strana, využitím zkušenosti z mnoha jednání o tokajské oblasti a tokajských víně, vydala (?) v roce 1977 nařízení ministra zemědělství a výživy jako doplněk Vládního nařízení č. 36 z roku 1970, ve kterém jsou uvedena místa produkce tokajských hroznů a tedy i výroby tokajského vína v Maďarsku. Nachází se v něm 27 míst vinohradnictví a výroby tokajského vína. Tedy o 4 méně než v roce 1908, což potvrdilo, že velikost tokajské oblasti v Maďarsku není stálá.\n\nJednání s maďarskou stranou pokračovala. V roce 1982 v Pezinku slovenská delegace znovu argumentovala historickými údaji a nezměněnými podmínkami pěstování hroznů a výroby tokajských vín. Maďarská strana, zaznamenávajíc rozdíly mezi ČSN 56 7742 z roku 1963 a maďarskými normami MSZ 1562 a 1563 prohlásila, že podmínky pro uzavření dvoustranné dohody není možno považovat za vyhovující. Návazně na to Úřad pro vynálezy a objevy oznámil, že MLR poslala všem státům RVHP dopis, v němž navrhuje, aby se ochrana ze záznamu vynechala a podepsala se dohoda.\n\nMaďarská strana zastávala k ochraně našeho označení tokajské víno negativní stanovisko, hledajíc stále nějaké důvody. Další jednání mezi předsedy ÚVO obou zemí se uskutečnilo v roce 1987 v Praze a jeho obsahem byla kvalita tokajského vína, kontrola jeho jakosti a vymezení tokajské oblasti.\n\nPlatnost smlouvy o vývozu tokajských vín ze Slovenska do Maďarska byla ukončena 4. července 1990, kdy maďarská strana využila průtahy v jednáních a uzavřela dvoustranné dohody s několika zeměmi o prioritě maďarského tokajského vína při jeho vývozu do těchto zemí.\nSlovensko mělo zájem řešit problém s uznáním teritoriálního označení vín podpořeno doporučením Evropské komise, aby se o celé věci dohodlo s Maďarskem, které však dostatečnou vůli neprojevilo. Problém způsobila Evropská unie tím, že v roce 1993 uznala exkluzivní maďarskou ochrannou známku původu.\n\nPři jednáních v roce 1993 mezi EU a Slovensku o přípravě dohody o reciproční ochraně a kontrole názvů vín mezi EU a SR vznikl problém uznání a vývozu Slovenských vín v rámci unie, neboť Maďarsko a Unie takovou dohodu již podepsaly. V roce 1993 zahájena jednání mezi EU a Slovenskem o přípravě dohody o reciproční ochraně a kontrole názvů vín mezi EU a Slovenskou republikou (SR). Vznikl problém uznání a vývozu Slovenských vín v rámci EU, protože Maďarsko a EU takovou dohodu již podepsaly.\n\nV rámci snahy řešit problém ochrany označování tokajských vín, se z iniciativy MP SR uskutečnilo v září 1997 v Bratislavě jednání mezi SR a Maďarskou republikou za přítomnosti zástupce EU p. Stadlera. K předloženým materiálům se zástupci MR nechtěli vyjádřit, s tím, že nejsou připraveni detailně jednat o jednotlivých bodech dohody. Znovu navrhli setkání odborníků pro posouzení výkladu dohody a požádali o zaslání písemného stanoviska. Upřesnili, že nezpochybňují existenci tokajské oblasti na Slovensku, ale dohoda mezi EU a MR prý neumožňuje vývoz tokajského vína, pocházejícího ze Slovenska.\n\nDalší jednání smíšené komise podvýboru pro denominaci tokajského vína z SR se konalo v říjnu 2001 v Budapešti. Maďarská strana znovu použila staré tvrzení se závěrem, že maďarská vína jsou jiná, než slovenská vína. Slovenská delegace argumentovala, že Slovensko má nárok historický, legislativu přehlednější, technologii přinejmenším tak dobrou jako maďarskou, přičemž rozvoj a úpravu tokajské vinařské oblasti nedělalo živelně. Navrhly se alternativy k přejmenování tokajského vína, pocházejícího ze SR, omezení území tokajské vinařské oblasti v SR na 172 ha (jako v roce 1908), stejná legislativa v SR jako MR, zavedení společného kontrolního systému pro slovenskou i maďarskou tokajskou oblast. Za splnění těchto podmínek, za spolupráce a záruk EU je možnost vytvoření společné dohody mezi SR a MR.\nZ chronologického přehledu jednání o označování vín z tokajské vinařské oblasti je vidět, že ani po 35 letech jednání nedošlo k dohodě, přesto, že slovenská strana musela vypracovat množství připomínek, opatření, změn v legislativě. Vždy se našel důvod, aby k dohodě o označování slovenských vín z tokajské vinařské oblasti jako \"tokajské\" nedošlo.\n\nZávěr, že dohody o označování vín označením Tokaj lze dosáhnout, nepřímo potvrdila samotná Maďarská republika, když v roce 1995 podepsala dohodu s EU o vzájemné ochraně a kontrole jmen tokajského vína s Itálií a Francií. Paradoxem bylo, že země, která měla historické právo a tradice (rozuměj Slovensko), neměla mít právo označovat tato vína jako tokajská.\n\nMaďarská strana v minulosti jako silný argument uváděla, že ve vinicích ve slovenské tokajské vinařské oblasti není konstantní skladba klasických odrůd. Jaká je však pravda?\n\nJiž v roce 1959 v zákoně č. 4/59 o rozvoji tokajské vinařské oblasti v § 4 je uvedeno:\n\nZákladní tokajské odrůdy jsou Furmint, Lipovina a Muškát žlutý. Vinice tokajské oblasti při zřízení a obnově musí se vysazovat révou v tomto procentuálním zastoupení:\nPřípadně ostatní odrůdy ušlechtilého evropského révy, nejvýše 10% (byl to Ryzlink vlašský).\nV zákoně z roku 1908 v XLVII. článku, v kapitole II. pojednávající o tokajských víně skladba odrůd pro výrobu tokajského vína se vůbec neuvádí (ani odrůdy). Nařízení ministra zemědělství a výživy MLR 25 z roku 1970 k provedení nařízení s mocí zákona č. 36/1970 o rozvoji vinařství, ovocnářství a vinařství v příloze č. 1 uvádí odrůdy povolené na vysazování v tokajské vinařské oblasti Tokaj hegyalja (tokajské Podvrší, ne tokajská oblast): Nemes Furmint, Kiraly Furmint, Furmint Lipovina a Muškát žlutý. V nařízení ministerstva zemědělství a potravinářství z roku 1977 k vládnímu nařízení č. 36/1970 jsou uvedeny odrůdy: Furmint, Lipovina, Muškát žlutý a Oremus, tedy ke klasické skladbě je přidána jedna odrůda.\n\nV příloze č. 3 nařízení ministerstva zemědělství č. 7/1990 se uvádějí jako doporučené odrůdy pro oblast Tokaj hegyalja Furmint, Lipovina, Muškát žlutý a Vlašský ryzlink. Tedy poměrně podstatná změna, když Oremus byl nahrazen Vlašským ryzlinkem. Konečně v zákoně MR č. 106/1997 jsou uvedenya jako charakteristická vína pro Tokaj hegyalja Furmint, Lipovina, Muškát žlutý a Oremus.\n\nJak vidět, zatímco ve slovenské legislativě se prakticky od roku 1959 objevují pouze povolené odrůdy (Furmint, Lipovina a Muškát žlutý), a to dokonce v předepsaném procentuálním zastoupení, na maďarské straně se s každým nařízením se měnila odrůdová skladba. Přitom platí nepsaný zákon, že pro dobrou jakost speciálních vín, charakteristických pro danou oblast, je nejdůležitější konstantní skladba, co se týče odrůdovosti a to pro každé značkové víno.\n\nTokajská oblast nebyla přesně vymezena a zahrnovala 21 míst pěstování révy, z nichž část obce Slovenské Nové Město a celý katastr Malé Tŕni se nachází na území Slovenska.\n\nZákon, ve kterém byly jmenovitě uvedena města a vesnice patřící do tokajské oblasti, byl vydán 17. prosince 1908 a v jeho XLVII. článku je uvedených již 31 měst a vesnic, tedy o 10 více než v roce 1893, z nichž se na Slovensku nacházejí dnes Viničky, Malá Tŕňa a Slovenské Nové Mesto.\n\nPrvní možnost pojmenování mohla být od vrchu Tokaji-hegy 515 m a pod ním ležícího města Tokaj na soutoku řek Tisa a Bodrog. Maďarské pojmenování této oblasti je Tokaj-Hegyalja (Tokaj-Podvrší).\n\nDruhá možnost pojmenování této oblasti je od území severně od vesnice Cejkov, kde se nacházejí Tokajský vrch, Tokajské vrchy a areál Za tokajom (katastrální mapy Čejková z roku 1904). Posledně uvedené by potvrzoval i údaj v knize Z. Halásze \"Das Buch von Ungarwein\" z roku 1958, kde je udána výška vrchu Tokaj 346 m a i logické vysvětlení, že tokajské víno vzniklo dlouhým ležením v sudech daleko v horách, ve sklepích vybudovaných hluboko v zemi, sloužících někdy i jako úkryt pro obyvatele před Turky.\n\nZákon z roku 1908 byl plně uznáván maďarskými úřady až do roku 1958. Mnoho vinic na slovenském území totiž patřilo církevním úřadům a maďarským státním občanům, kteří sklizeň hroznů z tohoto území zpeněžovali po převezení do Maďarska ve formě tokajských vín. V letech 1939 až 1945 byla celá část tokajské oblasti na území Slovenska pod správou Maďarska.\n\nNa základě výzkumů Státní výzkumné stanice v Malé Tŕni, která vznikla v roce 1924 a sledovala vhodnost odrůd pro tokajskou oblast, určovala nové vhodné viniční tratě a sledovala klimatické a půdní podmínky ve slovenské části tokajské oblasti, v roce 1959 nabyl platnost zákon o rozvoji tokajské vinařské oblasti na Slovensku (zákon NR SR č. 4/59). K tomuto zákonu byla vydána vyhláška ministerstva informací a lesního hospodářství č. 79, kterou se určovala místa a hony, na nichž se mohou pěstovat hrozny k výrobě tokajských vín. Celková plocha vinic v tokajské oblasti na Slovensku byla 703,10 ha.\n\nPodobně v Maďarsku bylo vydáno společné nařízení ministra zemědělství a potravinářského průmyslu č. 2 o provedení nařízení s mocí zákona č. 23 z roku 1959 o hospodaření s ovocem a zeleninou.\n\nČást tokajské vinařské oblasti figuruje od roku 2002 na seznamu světového kulturního dědictví UNESCO. Jedná se o území o rozloze 132 km² severozápadně od města Tokaj. Zdejší jedinečná kombinace topografických, ekologických a klimatickým podmínek pro pěstování vinné révy společně se socio-kulturní, etnickou a náboženskou rozmanitostí obyvatelstva vytváří výjimečné kulturní dědictví celého regionu. Pod ochranu UNESCO patří i několik vinných sklepů v obcích Sátoraljaújhely, Sárospatak, Hercegkút a Tolcsva.\n\n"}
{"id": "976211", "url": "https://cs.wikipedia.org/wiki?curid=976211", "title": "Rozhľadňa (Zemplínské vrchy)", "text": "Rozhľadňa (Zemplínské vrchy)\n\nRozhľadňa je nejvyšší kopec Zemplínských vrchů o nadmořské výšce 469 m. Nachází se v nejvyšší, centrální části pohoří nad obcemi Velká Tŕňa a Kašov. Na vrchol, který je zalesněný a nenabízí výhledy, nevede žádná značená cesta.\n\n"}
{"id": "976214", "url": "https://cs.wikipedia.org/wiki?curid=976214", "title": "Szentmártonkáta", "text": "Szentmártonkáta\n\nSzentmártonkáta je obec v Maďarsku v župě Pest v okrese Nagykáta.\n\nMá rozlohu 52,20 km² a v roce 2013 zde žilo 4905 obyvatel.\n\nPrvní zmínka o obci pochází z roku 1349. V té době patřila rodu Káta. Na rozdíl od jiných vesnic nebyla Szentmártonkáta během osmanské okupace vylidněna. Nejstarší známá obecní pečeť se datuje do roku 1700.\n\nZa Rákócziho protihabsburského povstání zde byl umístěn kurucký tábor.\n\nV roce 1839 obcí otřáslo zemětřesení a v roce 1875 byla zničena požárem. V roce 1983 zde byla postavena základní škola, jejímž autorem je maďarský architekt Miklós Hofer.\n"}
{"id": "976215", "url": "https://cs.wikipedia.org/wiki?curid=976215", "title": "Rudolf Paulik", "text": "Rudolf Paulik\n\nRudolf Paulik (6. dubna 1863 Horní Vltavice – 26. října 1925 Horní Vltavice) byl rakouský a český politik německé národnosti z Čech, na počátku 20. století poslanec Říšské rady.\n\nVychodil základní školu a nižší reálné gymnázium. Profesí byl majitelem zemědělského hospodářství. Byl náměstkem předsedy \"Okresního zemědělského a lesnického spolku\" ve Vimperku.\n\nNa počátku 20. století se zapojil i do celostátní politiky. V doplňovacích volbách roku 1911. Byl zvolen do Říšské rady (celostátní zákonodárný sbor) za obvod Čechy 124. Do parlamentu nastoupil 21. března 1911 místo Wenzela Grössla. Usedl do poslaneckého klubu Německý národní svaz, v jehož rámci reprezentoval Německou agrární stranu. Mandát obhájil za týž obvod i v řádných volbách do Říšské rady roku 1911. Ve vídeňském parlamentu setrval do zániku monarchie.Profesně byl k roku 1911 uváděn jako majitel hospodářství a obchodník.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "976218", "url": "https://cs.wikipedia.org/wiki?curid=976218", "title": "Roňavská brána", "text": "Roňavská brána\n\nRoňavská brána je geomorfologický útvar a zároveň geomorfologická podsestava Zemplínských vrchů.\n\nNachází se v jihozápadní části okresu Trebišov a odděluje slovenskou a maďarskou část pohoří. Sníženinou protéká řeka Roňava, vytvářející na tomto úseku státní hranici s Maďarskem.\n"}
{"id": "976222", "url": "https://cs.wikipedia.org/wiki?curid=976222", "title": "Julian Barnes", "text": "Julian Barnes\n\nJulian Patrick Barnes (* 19. leden 1946, Leicester) je anglický spisovatel. Jeho dílo bývá řazeno k postmoderní literatuře. \n\nRoku 2011 vyhrál prestižní Man Bookerovu cenu za román \"Vědomí konce\" (\"The Sense of an Ending\"). Na cenu byl předtím již třikrát nominován: za romány \"Flaubertův papoušek\" (\"Flaubert's Parrot\") (1984), \"England, England\" (1998) a \"Arthur & George\" (2005). Velmi ceněným je rovněž ve Francii, kde vyhrál roku 1992 Prix Femina Étranger za titul \"Jak to vlastně bylo?\", on sám se označuje za frankofila a má s francouzským kulturním okruhem četné vazby, knihy \"Cross Channel\" a \"Something to Declare\" jsou Francii přímo věnovány. Je též nositelem nejvyššího stupně (\"Commandeur\") francouzského Řádu umění a literatury. \n\nV 80. letech 20. století psal i detektivní romány pod pseudonymem Dan Kavanagh. Některé sloupky pro \"The New Review\" podepisoval \"putovním pseudonymem\" Edward Pygge. Před rokem 1986 pracoval jako novinář v denících \"New Statesman\" a \"The Observer\".\n\nČeské překlady jsou vyznačeny tučně. Pokud kniha doposud do češtiny přeložena nebyla, zůstává v bibliografii \"kurzívou\" uveden původní název, za nímž případně následuje běžně užívaný překlad.\n\n\n\n\n\n\n\nRecenze\n"}
{"id": "976223", "url": "https://cs.wikipedia.org/wiki?curid=976223", "title": "Roňava", "text": "Roňava\n\nRoňava ( ) je řeka na východě Slovenska, protéká územím okresů Košice-okolí a Trebišov. Je to pravostranný přítok Bodrogu, má celkovou délku 51 km, z toho na území Slovenska 40,5 km z toho 13,5 km úsek je Slovensko-maďarské státní hranice) a je tokem IV. řádu.\nPramení v Slanských vrších, v podcelku Bogota, na jihozápadním svahu Bogoty 856 m v nadmořské výšce přibližně 465 m.\nZpočátku teče na jih, nejprve přibírá levostranný přítok z oblasti Malého Kulatého vrchu, pak pravostranný přítok z lokality Vyšné Košariská a opouští Slanské vrchy, východně od obce Slančík vstupuje do Podslanské pahorkatiny v nadmořské výšce 257 m.\n\nZprava přibírá přítok vznikající při kótě 358 m, zleva z oblasti Národná prírodná rezervácia Krčmárka a stáčí se na jihojihovýchod. Protéká okrajem Slanského Nového Mesta, zprava přibírá potok Slančík a stáčí se více jihovýchodním směrem. Dále intenzivně meandruje, zleva přibírá Jozefovský potok a teče severně od obce Slivník. Výrazně esovitě se stáčí, přičemž zprava přibírá svůj nejvýznamnější přítok Trebeľu, následně z téže strany i Kuzmický potok a stáčí se na jih.\n\nProtéká okrajem obce Kuzmice, z pravé strany přibírá Parnovku a na krátkém úseku pokračuje na jihovýchod. Zleva přibírá Koltajský kanál a Dringáčský potok, opět se stáčí severojižním směrem a protéká územím mezi obcemi Lastovce a Kazimír. U obce Michaľany přibírá z levé strany Lastovický kanál a z pravé strany významný přítok Izru. Pak přibírá levostranný přítok vznikající jihozápadně od obce Veľaty a od hraničního kamene XVIII 1 vytváří Roňava slovensko-maďarskou státní hranici.\n\nŘeka zároveň vytváří širokou Roňavskou bránu, která odděluje Zemplínské vrchy na Slovensku od jejich maďarské části. U Čerhova se od napřímeného koryta odpojují dvě meandrující ramena, nejprve z pravé strany, (sem ústí přítok Hečka zleva), pak přibírá také zleva Čerhovský potok a zprava se odděluje druhé meandrující rameno (tvoří státní hranici). Po spojení s vedlejším ramenem přibírá levostranný Veľkotrnianský potok, potom maďarskou Bózsvu zprava a opět levostranný Malotrnianský potok. Dále na cca 1 km úseku protéká územím Maďarska, vzápětí opět tvoří státní hranici a odděluje Slovenské Nové Mesto na levém břehu od maďarského města Sátoraljaújhely na pravém břehu a pak opouští území Slovenska.\n\nJižně od Slovenského Nového Mesta se řeka rozvětvuje, přičemž levé rameno teče na východ a do Bodrogu ústí jižně od obce Borša v nadmořské výšce 94,3 m (Nejnižší bod Slovenska). Hlavní koryto Roňavy pokračuje na jihozápad, následně na jih a do Bodrogu se vlévá na území Maďarska severovýchodně od města Sárospatak.\nRoňava (P - pravostranný přítok, L - levostranný přítok)\n"}
{"id": "976224", "url": "https://cs.wikipedia.org/wiki?curid=976224", "title": "Anton Seidel", "text": "Anton Seidel\n\nAnton Seidel (8. června 1855 Fulštejn – 2. března 1925 Fulštejn) byl rakouský a český politik německé národnosti ze Slezska, na přelomu 19. a 20. století poslanec Moravského zemského sněmu a Říšské rady.\n\nVychodil základní školu a gymnázium. Profesí byl majitelem zemědělského hospodářství. Zasedal jako poslanec Moravského zemského sněmu. Byl na něj poprvé zvolen v zemských volbách roku 1896 za kurii venkovských obcí, obvod moravské enklávy ve Slezsku. Mandát zde obhájil i ve zemských volbách roku 1902. Do sněmu se vrátil po zemských volbách roku 1913 (kurie venkovských obcí, německý obvod Rýmařov, Dvorce.\n\nNa přelomu 19. a 20. století se zapojil i do celostátní politiky. Ve volbách do Říšské rady roku 1897 byl zvolen do Říšské rady (celostátní zákonodárný sbor) za kurii venkovských obcí, obvod Nový Jičín, Hranice a moravské enklávy ve Slezsku. Křeslo obhájil ve volbách do Říšské rady roku 1901. Uspěl i ve volbách do Říšské rady roku 1907, konaných poprvé podle všeobecného a rovného volebního práva. Zvolen byl za německý obvod Morava 14. Usedl do poslaneckého klubu Německý národní svaz, v jehož rámci reprezentoval Německou agrární stranu. Mandát obhájil za týž obvod i ve volbách do Říšské rady roku 1911. Ve vídeňském parlamentu setrval do zániku monarchie.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "976226", "url": "https://cs.wikipedia.org/wiki?curid=976226", "title": "Slančík (potok)", "text": "Slančík (potok)\n\nSlančík je potok na východním Slovensku, protékájicí jihovýchodní částí okresu Košice-okolí. Je to pravostranný přítok Roňavy, měří 7,8 km a je tokem V. řádu. Zejména na dolním toku teče výrazně zvlněným korytem.\n\n\"Pramen:\" v Slanských vrších, v lokalitě Nižné Košariská, východně od kóty 441,5 m v nadmořské výšce přibližně 410 m n. m.\n\n\"Směr toku:\" nejprve na jih, přičemž vytváří výrazný oblouk směřující na západ a následně pokračuje jihovýchodním až jihojihovýchodným směrem k ústí\n\n\"Geomorfologické celky:\" 1. Slanské vrchy, podsestava Bogota, 2. Východoslovenská pahorkatina, podsestava Podslanská pahorkatina\n\n\"Přítoky:\" zprava dva přítoky pramenící severně od obce Slanec, Bradla (202,7 m n. m.); zleva přítok z oblasti Vilongova\n\n\"Ústí:\" do Roňavy na jižním okraji obce Slanské Nové Mesto v nadmořské výšce přibližně 185 m n. m.\n\n\"Obce:\" okrajem obcí Slančík a Slanské Nové Mesto\n"}
{"id": "976227", "url": "https://cs.wikipedia.org/wiki?curid=976227", "title": "Bradla (potok)", "text": "Bradla (potok)\n\nBradla je potok v Košickém regionu, v jihovýchodní části okresu Košice-okolí. Je to pravostranný přítok Slančíku, má délku 4,2 km a je tokem VI. řádu.\n\nPramení v Slanských vrších, v podcelku Milič, na severovýchodním úpatí Bradla (840,0 m n. m.) v nadmořské výšce cca 430 m n. m., západojihozápadně od obce Slanec. Od pramene teče na krátkém úseku nejprve na severovýchod, následně se stáčí víceméně východním směrem, přičemž z jihu obtéká zmíněnou obec. Pak se stáčí opět na severovýchod, podtéká tři koleje železniční trati č. 190, zleva přibírá svůj jediný přítok pramenící na východním okraji intravilánu obce Slanec a nakonec se stáčí na východ. Koryto se na závěrečném úseku mírně vlní, podtéká silnici II. třídy č. II/522 a západně od obce Slanské Nové Mesto ústí v nadmořské výšce 202,7 m n. m. do potoka Slančík.\n"}
{"id": "976230", "url": "https://cs.wikipedia.org/wiki?curid=976230", "title": "Trebeľa", "text": "Trebeľa\n\nTrebeľa (starší název Terebľa) je potok na východním Slovensku, protékající územím okresů Košice-okolí a Trebišov. Je to významný pravostranný přítok Roňavy, má délku 15,3 km a je tokem V. řádu. Na dolním toku výrazně meandruje. Mezi obcí Kalša a ústím teče souběžně s korytem Roňavy na levém břehu. Za obcí Kalša se na přibližně 1 km dlouhém úseku rozvětvuje na dvě ramena.\nTrebeľa pramení ve Slanských vrších na západním svahu Velkého Miliče (895,0 m n. m.) v nadmořské výšce cca 790 m n. m., nedaleko od slovensko-maďarské státní hranice.\nOd pramene teče nejprve na sever, v okolí obce Nový Salaš se esovitě stáčí a pokračuje na východ, přičemž vytváří oblouk vypnutý na sever. Za obcí Kalša teče jihovýchodním směrem a nakonec u obce Kuzmice teče k ústí severojižním směrem.\nPotok se vlévá do Roňava u obce Kuzmice v nadmořské výšce přibližně 147 m n. m.\n"}
{"id": "976233", "url": "https://cs.wikipedia.org/wiki?curid=976233", "title": "Starý potok (přítok Trebele)", "text": "Starý potok (přítok Trebele)\n\nStarý potok je potok v regionu Abov, v jihovýchodní části okresu Košice-okolí. Je to pravostranný přítok Trebele, měří 3,1 km a je tokem VI. řádu.\nPramení v Slanských vrších, v podcelku Milič, na severoseverovýchodním úpatí Malého Miliče (759 m) v nadmořské výšce přibližně 475 m, východně od obce Slanská Huta.\nProtéká geomorfologickou částí Salašská brázda, zprvu teče na krátkém úseku na severovýchod, pak se stáčí a pokračuje na sever, přičemž zleva přibírá krátký občasný přítok pramenící severovýchodně od obce Slanská Huta. Následně přibírá pravostranný Miličský potok 365 m a přechodně se stáčí na severovýchod. Ostatně již teče znovu na sever a severovýchodně od obce Nový Salaš se v nadmořské výšce cca 281 m vlévá do Trebele.\n"}
{"id": "976234", "url": "https://cs.wikipedia.org/wiki?curid=976234", "title": "Ostrý potok (přítok Trebele)", "text": "Ostrý potok (přítok Trebele)\n\nOstrý potok je potok na jihu východního Slovenska, v jihovýchodní části okresu Košice-okolí. Je to pravostranný přítok Trebele, měří 3,8 km a je tokem VI. řádu.\nPramení v Slanských vrších, v podcelku Milič, na severem úpatí Suché hory 604 m v nadmořské výšce cca 428 m.\nNa horním toku teče východoseverovýchodním směrem, z pravé strany přibírá Markův potok (267 m) a vtéká do Východoslovenské pahorkatiny, do podcelku Podslanská pahorkatina. Zde pokračuje severoseverovýchodním směrem, přičemž se koryto výrazněji vlní. Na východním okraji intravilánu obce Kalša se v nadmořské výšce přibližně 197 m vlévá do Trebele.\n"}
{"id": "976236", "url": "https://cs.wikipedia.org/wiki?curid=976236", "title": "Kostel svatého Josefa (Nakléřov)", "text": "Kostel svatého Josefa (Nakléřov)\n\nKostel svatého Josefa (: ) byl raně barokní kostel, postavený v letech 1679 až 1683, který stával při silnici v Nakléřově v Krušných horách. Jednalo se o farní kostel místní římskokatolické farnosti, kolem něhož, až do jeho likvidace v roce 1967, existoval hřbitov. Kostel byl v roce 1975 odstřelen z rozhodnutí okresního národního výboru v Ústí nad Labem, aby ustoupil zamýšlenému monumentálnímu památníku Rudé armády, k jehož výstavbě však nakonec nedošlo. Od roku 1992 se na místě někdejšího kostela nachází prostý dřevěný kříž, věnovaný původními německými rodáky z Nakléřova, vysídlenými po druhé světové válce.\n\nDatum vzniku původního nakléřovského kostela není známo. V roce 1330 zde bratři Hildan, Wilgand, Reinhold a Dietpold von Lundwitz zřídili dřevěný kostel, který však nezvládl nápor místních klimatických podmínek. V roce 1382 začala výstavba nového kostela, který byl zasvěcen slávě Boží, blahoslavené Panence Marii a mučedníkovi svatému Jiří. Během třicetileté války jej v roce 1639 vypálili Švédové.\nNový barokní kostel, již zasvěcený svatému Josefovi, nechal na místě staršího kostela v Nakléřově v letech 1679 až 1683 postavit hrabě Rudolf Václav ze Schönfeldu. Vysvěcen byl 9. listopadu 1683, a již roku 1697 se dočkal přestavby. V roce 1699 byl krupským truhlářem Michelem Leibnerem dovezen a instalován nový hlavní oltář s obrazem Svaté rodiny, který nahradil původní z roku 1679. V roce 1787 zde byla zřízena lokálie. První zmínka o varhanech v kostele pochází z roku 1794, kdy došlo k jejich opravě. V roce 1805 byla ke kostelu přistavěna předsazená zděná hranolová věž s mansardovou střechou, odkud měl v roce 1813 francouzský císař Napoleon Bonaparte sledovat boje svých vojsk u Varvažova.\n\nKostel samotný byl raně barokního slohu, jednolodní kompozice a obdélníkového tvaru, s jedním hlavním a dvěma vedlejšími oltáři. Loď byla zaklenuta valenou klenbou. Presbytář, zaklenutý křížovou klenbou s konchou v závěru, byl polokruhově uzavřený s „pravoúhlými přístavky (s oratořemi v patře) po stranách. Fasády byly členěny lizénami, okna měl půlkruhová a volutový štít. Presbytář byl sklenut křížově, závěr konchou s lunetami. V lodi s pilastry byla valená klenba. Dřevěná kruchta (kůr) stála na litinových sloupcích.“\n\nV roce 1820 byla zadána výroba nových varhan (majících celkem 423 píšťal) se čtyřstopým principálem, šesti hlasy v manuále a jedním v pedálem, liboucheckému varhanářskému mistrovi Fellerovi. Tyto byly v roce 1901 nahrazeny varhany o stejném počtu rejstříků, avšak s osmistopým principálem, varhanáře Schiffnera, zasazenými v pseudorenesanční skříni. Roku 1852 došlo k obnově místní fary. V roce 1888 byl pořízen nový dřevěný hlavní oltář s obrazem o rozměru 1,5×0,7 m. V kostele se dále nacházel ještě starší boční dřevěný oltář s obrazem Panny Marie Pomocnice. V kostelní věži se nacházel zvon z roku 1745 od Jakuba Konráda Löhnera, zvon z roku 1749 od Jan Krištofa Grohmanna a malý zvon z roku 1679, o němž není známo nic bližšího. Po rekvizici zvonů v průběhu první a druhé světové války zůstal ve věži pouze jeden jediný 50kilový zvon (20/1/97 B).\n\nBezprostředně po konci druhé světové války se v kostele nesměly konat bohoslužby a sovětští vojáci rozstříleli zdejší varhany. Po vysídlení německého obyvatelstva se v roce 1949 objevily snahy o opravu kostela, k ní však nedošlo. Následně byl v roce 1952 odsvěcen litoměřickým biskupem, který měl zajistit zbylé cenné předměty. Poté v letech 1952 až 1956 kostel sloužil jako skladiště ve vojenském újezdu.\n\nJelikož se kostel nacházel ve vojenském prostoru, neměli církevní představitelé oprávnění do něj vstoupit. Byl vyňat z výhledových plánů pro opravy církevních památek v letech 1956 až 1960, a okresní národní výbor (ONV) v Ústí nad Labem rozhodl o jeho zbourání. Proti tomu však protestovalo Krajské středisko státní památkové péče a ochrany přírody (KSSPPOP). Kostel byl nakonec ušetřen a Státní ústav památkové péče a ochrany přírody (SÚPPOP) doporučil zvážit možnosti jeho dalšího využití. V dubnu 1967 podepsal ONV v Ústí nad Labem smlouvu s Okresním národním podnikem v Děčíně o likvidaci nakléřovského hřbitova. Ten kostel obklopoval, přičemž sám byl ohraničen zdí s barokní bránou z roku 1672. K tomu došlo mezi dubnem a květnem téhož roku, přičemž poslední polikvidační úpravy proběhly v červenci. Celkové náklady činily 56 672,44 korun československých. ONV likvidaci v zápisu následně zhodnotil slovy: „Provedenou likvidací došlo ke zlepšení vzhledu uvedeného okolí.“\nKostel byl v roce 1971 zařazen na seznam památek, které měly být v letech 1971 až 1975 opraveny. V rámci projektu nakléřovského kostela, jehož celkové náklady byly vyčísleny na 850 tisíc korun československých, se počítalo kromě jiného i s vybudováním vyhlídkové věže. O osud kostela se osobně zajímal předseda ONV v Ústí nad Labem Bohuslav Zeman. Na podzim 1972 byl kostel zaměřen Státním ústavem pro rekonstrukci památkových měst a objektů. Od roku 1973 usiloval místní národní výbor (MNV) v Krásném Lese, pod který Nakléřov spadal, o odejmutí památkové ochrany kostela. Proti tomu se postavili KSSPPOP, SÚPPOP i Okresní komise státní památkové péče, přičemž poukazovali na výhodnou polohu stavby a potenciál jejího využití v cestovním ruchu. Chyběly nicméně finanční prostředky na rekonstrukci budovy. V dubnu 1975 rozhodlo Ministerstvo kultury ČSR o upuštění od památkové ochrany kostela. Ještě téhož měsíce nechala Rada MNV v Krásném Lese a Odbor kultury ONV v Ústí nad Labem vypracovat znalecký posudek k ocenění nemovitosti. Oficiálním důvodem bylo vykoupení stavby národním výborem. Znalec ohodnotil kostel s přilehlým pozemkem na 14 635 korun československých, a konstatoval špatný stavební stav objektu: „zcela chybělo vybavení interiéru a většina truhlářských součástí stavby a povrch venkovního pláště vykazoval značná poškození“.\n\nKostel byl nakonec z rozhodnutí ONV v Ústí nad Labem odstřelen 28. dubna 1975 střelmistry z Výzkumného ústavu hnědého uhlí v Mostě. Demolice proběhla mezi 11. a 12. hodinou za přítomnosti předsedy ústeckého ONV Bohuslava Zemana, který ji oslavil přípitkem. Náklady na demolici byly nakonec vyšší než odhadovaný rozpočet potřebný k opravě kostela. Na místě někdejšího kostela měl vzniknout asi 20 metrů vysoký „Monument díků Sovětské armádě za osvobození naší vlasti“. Předběžný rozpočet na výstavbu, která měla začít v roce 1976, činil 4,5 milionu korun československých. Dokončení bylo plánováno na rok 1980 k příležitosti 35. výročí osvobození Československa. Pomník měl být masivní železobetonový monument kapkovitého tvaru se svítící pěticípou rudou hvězdou, viditelný až z Ústí nad Labem. K jeho realizaci nakonec nedošlo a projekt zastavila vláda. Na místě byly provizorně postaveny tři vysoké sloupy s pěticípou hvězdu. Po patnácti letech byly odstraněny.\n\nPo pádu komunistického režimu byl v roce 1992 na místě někdejšího kostela vztyčen spolkem původních vysídlených německých obyvatel prostý dřevěný kříž.\n\nV roce 1955 se kostel objevil ve filmu Větrná hora.\nO rok později se kostel objevil v dalším československém filmu \"Dědeček automobil\" režiséra Alfréda Radoka, který jeho exteriérové záběry použil proto, že se vzdáleně podobal francouzským kostelům.\n\n"}
{"id": "976237", "url": "https://cs.wikipedia.org/wiki?curid=976237", "title": "The Vamps", "text": "The Vamps\n\nThe Vamps je britská popová kapela vzniklá v roce 2012. Jejími členy jsou Connor Ball (basová kytara, zpěv), Tristan Evans (bicí, zpěv), James McVey (sólová kytara) a Bradley Simpson (kytara, hlavní zpěvák).\n\nKapelu v roce 2011 (2012) založili James McVey s Bradem Simpsonem. Později přibyli bubeník Tristan Evans a jako poslední baskytarista Connor Ball. \n\n29. září 2013 vydali The Vamps svůj debutový singl \"Can We Dance\", který se v Británii po vydání umístil na druhé příčce UK Singles Chart. Druhý singl \"Wild Heart\", vydaný 18. ledna 2014, dosáhl v UK Singles Chart na třetí příčku. V únoru 2014 jej vydali jako svůj první singl také ve Spojených státech a Kanadě. Třetím singlem byl \"Last Night\", zveřejněný v britských rádiích 24. února a vydaný 6. dubna 2014. Jejich debutové album \"Meet the Vamps\" šlo do prodeje 14. dubna 2014. V roce 2014 se kapele podařilo zvítězit v 6. ročníku ankety MTV Brand New. \n\nBradley Will \"Brad\" Simpson (nar. 28. července 1995) je ze Sutton Coldfield ve West Midlands. Je hlavním zpěvákem a kytaristou kapely. Simpson se s Jamesem McVeyem setkal prostřednictvím YouTube v roce 2012 (McVeyův profil uvádí 2011), odkdy pracovali na na svém debutovém albu.\n\nJames Daniel McVey (nar. 30. dubna 1994) je z Bournemouthu v Dorsetu. Je hlavním kytaristou a zpěvákem kapely. McVey se se Simpsonem setkal prostřednictvím YouTube v roce 2012 (McVeyův profil uvádí 2011), odkdy pracovali na na svém debutovém albu.\nUž před založením The Vamps byl McVey poměrně aktivním sólovým zpěvákem/kytaristou. Na YouTube nazpíval celou řadu koververzí i vlastních skladeb a 5. prosince 2009 dokonce u nezávislého vydavatelství vydal své debutové EP \"Who I Am\", mj. na , obsahující pět originálních písní, mj. také \"Move My Way\", později převzatou právě The Vamps.\n\nConnor Samuel John Ball (nar. 15. března 1996 ve skotském Aberdeenu) žije v Hattonu ve Warwickshiru. V kapele hraje na baskytaru a zpívá. Členem kapely se stal jako poslední; jeho přijetí do kapely je dokonce zdokumentováno ve videu na YouTube, nahraném 10. března 2013.\n\nTristan Oliver Vance Evans (nar. 15. srpna 1994) je z Exeteru v Devonshiru. Je bubeníkem kapely a příležitostným zpěvákem. Příležitostně vystupuje i v roli producenta, především v případě natočených coververzí.\n\n\n\n\n\n"}
{"id": "976238", "url": "https://cs.wikipedia.org/wiki?curid=976238", "title": "Izra (potok)", "text": "Izra (potok)\n\nIzra je potok na východě Slovenska, teče na území okresů Košice-okolí a Trebišov. Je to významný pravostranný přítok Roňavy, měří 14,3 km a je tokem V. řádu. Na horním toku vzniklo zahrazením doliny toku stejnojmenné jezero. Na středním toku výrazněji meandruje a na dolním toku tvoří na cca 500 m dlouhém úseku státní hranici s Maďarskem.\n\nPramení v Slanských vrších na jihovýchodním úpatí Velkého Miliče 895 m v nadmořské výšce cca 535 m.\nOd pramene teče nejprve na východ, na horním toku se esovitě ohýbá a pokračuje znovu východním směrem. Před obcí Brezina mění směr toku a teče na jihovýchod, v blízkosti státní hranice teče opět k východu.\nIzra ústí do Roňavy na okraji obce Michaľany v nadmořské výšce přibližně 123 m, na slovensko-maďarském pomezí.\n"}
{"id": "976240", "url": "https://cs.wikipedia.org/wiki?curid=976240", "title": "Římskokatolická farnost Vtelno u Mostu", "text": "Římskokatolická farnost Vtelno u Mostu\n\nŘímskokatolická farnost Vtelno u Mostu (lat. \"Wtelna\") je územní společenství římských katolíků ve Vtelně a okolí. Organizačně spadá do krušnohorského vikariátu, který je jedním z deseti vikariátů litoměřické diecéze.\n\nFara byla původně inkorporovaná oseckému klášteru. Od roku 1650 jsou vedeny matriky. Fara je samostatně uváděna až od roku 1733.\n\nV letech 1936–1939 ve Vtelně působil český osecký ciserciák Zikmund Jan Kapic. Od roku 1938 měl značné potíže s místními henleinovci, a poté, co mu bylo dokonce vyhrožováno smrtí se s vědomím svých řeholních představených přesunul na Příbramsko, kde spravoval farnost ve Višňové. Po roce 1945 do Vtelna přišel jako administrátor osecký cisterciák lužickosrbského původu, Dominik Mickel. Není přesně doloženo, jak dlouho zde působil. Diecézní katalog jej ve Vtelně uvádí ještě v roce 1948, zemřel pak v roce 1980. V letech 1990–1996 působil ve Vtelně jako administrátor P. Jan Netík.\n\nDo 31. prosinec 2012 byla farnost Vtelno u Mostu součástí tzv. mosteckého farního obvodu, z něho byly v různých historických etapách, zvláště od 50. let 20. století, spravovány okolní farnosti. Od 1. ledna 2013 se osamostatnila a afilovala farnosti: Bečov u Mostu, České Zlatníky, Havraň, Lužice a Židovice.\n\nDo farnosti náleží území obcí:\n\nVe farnosti se nacházejí také další drobné sakrální stavby a pamětihodnosti. Historicky se na území farnosti, včetně afilovaných farností, nacházelo větší množství kostelů, kaplí, kapliček a dalších sakrálních objektů. Velká část z nich byla zbořena nebo poškozena v 2. polovině 20. století. S výjimkou Vtelna u Mostu jsou seznamy zbořených kostelů a kaplí na stránkách zaniklých farností.\n\nZ důvodu efektivity duchovní správy byl vytvořen \"farní obvod\" (kolatura) farnosti děkanství Most – in urbe, jehož součástí je i farnost Vtelno u Mostu, která je tak spravována \"excurrendo\".\n\n\n"}
{"id": "976241", "url": "https://cs.wikipedia.org/wiki?curid=976241", "title": "Byšta (potok)", "text": "Byšta (potok)\n\nByšta ( \"Bükk-patak)\" je potok na východě Slovenska, protékající územím okresu Trebišov. Je to pravostranný přítok Izry, má délku 7 km a je tokem VI. řádu. Na dolním toku (cca 1,4 km) tvoří slovensko-maďarskou státní hranici a na kratším úseku teče rovnoběžně s Izrou na levém břehu. Na středním toku byla vybudována vodní nádrž Byšta.\n\nPramení v Slanských vrších na jihovýchodním úpatí Lipovce 620 m v nadmořské výšce přibližně 350 m.\n\nOd pramene teče nejprve na východ, pak se stáčí na jihovýchod, na dolním toku (státní hranice) teče opět východním směrem, přičemž vytváří oblouk prohnutý na sever.\n\nNa svém toku protéká jen okrajem obce Byšta\n\n\n\nÚstí do Izry nedaleko slovensko-maďarské státní hranice, západojihozápadně od obce Michaľany v nadmořské výšce cca 129 m.\n"}
{"id": "976243", "url": "https://cs.wikipedia.org/wiki?curid=976243", "title": "Hečka", "text": "Hečka\n\nHečka je potok v Dolním Zemplíně, v jihozápadní části okresu Trebišov. Je to levostranný přítok Roňavy, měří 6,1 km a je tokem V. řádu.\n\nPramení v Zemplínských vrších v oblasti Javora, na jihovýchodním svahu Halovské hory (299,9 m n. m.) v nadmořské výšce přibližně 240 m n. m. Na horním toku teče jihozápadním směrem, protéká vedle areálu bývalých lázní na levém břehu (vznikly v 18. století při vývěrech léčivých minerálních pramenů, léčila se zde revmatická onemocnění, později zanikly) a vtéká do odlesněných prostoru tzv. Roňavské brány. Zde přibírá nejprve krátký levostranný přítok z východního svahu vrchu Hečka (169,0 m n. m.) a pak pravostranný přítok pramenící východně od obce Luhyňa. Následně se stáčí a pokračuje severojižním směrem. Na dolním toku už opět teče jihozápadním směrem, teče v blízkosti obce Čerhov na levém břehu, z pravé strany přibírá vedlejší, intenzivně meandrující rameno Roňavy, a západně od obce, na slovensko-maďarské hranici, se v nadmořské výšce cca 117,5 m n. m. vlévá do Roňavy.\n"}
{"id": "976245", "url": "https://cs.wikipedia.org/wiki?curid=976245", "title": "Markov potok (přítok Ostrého potoka)", "text": "Markov potok (přítok Ostrého potoka)\n\nMarkov potok je potok na jihu východního Slovenska, v jihovýchodní části okresu Košice-okolí. Je to pravostranný přítok Ostrého potoka, má délku 2,2 km a je tokem VII. řádu.\nPramení v Slanských vrších, v podcelku Milič, na severním svahu Skaly (Garaboša; 608 m n. m.) v nadmořské výšce přibližně 465 m n. m.\nPotok teče víceméně severovýchodním směrem a nepřibírá žádné přítoky. Na styku geomorfologických celků Slanské vrchy a Východoslovenská pahorkatina, jižně od obce Kalša, ústí v nadmořské výšce 266,9 m n. m. do Ostrého potoka.\n"}
{"id": "976249", "url": "https://cs.wikipedia.org/wiki?curid=976249", "title": "Zdeněk Švestka", "text": "Zdeněk Švestka\n\nZdeněk Švestka (30. září 1925, Praha – 2. března 2013, Bunschoten, Nizozemsko) byl český astronom, který se zabýval výzkumem Slunce a slunečních protuberancí.\n\nZa německé okupace byl totálně nasazen, maturoval až roku 1945 a studoval pak astronomii a teoretickou fyziku na Univerzitě Karlově v Praze. Roku 1949 promoval, ale již předtím pracoval na Ondřejovské hvězdárně. Se skupinou otevřel nový obor výzkumu – sluneční fyziku – a roku 1956 se stal vedoucím Slunečního oddělení Astronomického ústavu ČSAV. Jejich vícekanálový sluneční spektrograf poskytoval časově rozvinutá spektra slunečních erupcí, která Švestka fyzikálně interpretoval. Komplexním výzkumem Slunce v optickém a rádiovém oboru spektra se tým zapojil do Mezinárodního geofyzikálního roku 1957/58 a roku 1961 byl vyznamenán Státní cenou.\n\nRoku 1964 byl Zdeněk Švestka zvolen prezidentem komise pro výzkum Slunce Mezinárodní astronomické unie (IAU) a v roce 1967 společně s holandským astronomem Cornelisem de Jagerem založil časopis \"Solar Physics\", jehož byl pak výkonným redaktorem až do roku 2005. Obhájil titul DrSc. a habilitoval se na UK, ale po invazi vojsk odjel roku 1969 se ženou do Holandska. Pracoval v Centru pro kosmický výzkum a technologie ESTEC (ESA) v Nordwijku, na Freiburské univerzitě a ve firmě \"American Science and Engineering\" v Cambridge (USA). Zde se podílel na vývoji rentgenového teleskopu pro výzkum Slunce pro kosmickou stanici Skylab. Roku 1977 se vrátil do Utrechtu, kde pracoval v oddělení pro kosmický výzkum Slunce, a i když roku 1990 odešel do důchodu, do roku 2005 ještě působil na Kalifornské univerzitě v San Diegu.\n\nProfesor Švestka publikoval 350 prací, s téměř 3200 citacemi a Hirschovým indexem 30 patří mezi nejúspěšnější české astronomy.\n\n\n\n"}
{"id": "976250", "url": "https://cs.wikipedia.org/wiki?curid=976250", "title": "Rukevník", "text": "Rukevník\n\nRukevník (\"Bunias\") je rod planě rostoucích, žlutě kvetoucích rostlin mnohde považovaných za polní plevel. Rod je tvořený dvěma až třemi druhy vyrůstajícími v Eurasii, severní Africe i Severní Americe a které se dále šíří na nová území.\n\nRostliny jednoleté, dvouleté i vytrvalé rostliny které bývají lysé nebo častěji pokryté jednoduchými či rozvětvenými, vícežláznatými a případně i bradavičnatými chlupy. Přímé rozvětvené lodyhy vyrůstají z dlouhého vřetenovitého kořene. Bazální listy rostoucí často v růžici jsou většinou řapíkaté, lyrovité nebo různě zpeřené a hrubě zubaté. Střídavé lodyžní jsou často bez řapíku a polopřisedlé, mají obdobný tvar jako bazální a bývají užší, kratší, na konci špičatější a míň zubaté.\n\nBohatá hroznovitá květenství bez listenů, která se v době plodu značně zvětšují, jsou tvořena oboupohlavnými květy se střídajícím se čtyřčetným okvětím. Volné a opadavé kališní lístky jsou podlouhlého tvaru. Vzpřímené korunní lístky žluté barvy, vždy delší než kališní, jsou oválné s celistvým okrajem a se zřetelným nehtem. Šest silně čtyřmocných tyčinek s volnými nitkami a podlouhlými prašníky mírně vystupuje z květu. V semeníku jsou 2 až 4 vajíčka.\n\nVelmi tvrdé plody vyrůstající na vztyčených stopkách jsou nepukavé, dřevnaté, zobákovité šešulky s jedním až čtyřmi jednosemennými oddíly. Šešulky jsou protáhlé, vejčité nebo kulovité, 4hranné nebo se 4 křídly a na povrchu bradavičnaté. Semena s hladkým osemením jsou okrouhlá, vejčitá nebo zploštělá.\nTyto na půdu a prostředí nenáročné rostliny bývají rozdělovány do těchto tří druhů:\n\n \n"}
{"id": "976252", "url": "https://cs.wikipedia.org/wiki?curid=976252", "title": "Hledání úradku, neboli 27 teorémů z oblasti etiky", "text": "Hledání úradku, neboli 27 teorémů z oblasti etiky\n\nHledání úradku, neboli 27 teorémů z oblasti etiky (1995, Поиск предназначения, или Двадцать седьмая теорема этики) je vědeckofantastický román ruského spisovatele Borise Strugackého, který napsal pod pseudonymem S. Vitickij (pod tímto pseudonymem začal Boris Strugackij publikovat po smrti svého bratra roku 1991 na základě jejich vzájemné dohody, že jméno Bratři Strugačtí se nebude po smrti jednoho z nich dále používat). \n\nV románu sledujeme životní pouť Stanislava Krasnogorova od jeho dětství při blokádě Leningradu až do jeho pozdního věku. Stanislav si Uvědomuje, že se kolem jeho osoby dějí divné věci, protože mnozí lidé, kteří se nějakým způsobem snaží zasahovat do jeho života a o kterých je Stanislav přesvědčen, že mu chtějí ublížit, zemřou. Umírají však i jeho kamarádi a dokonce i jeho těhotná manželka. Stanislav stále přemýšlí o svém podivném vyvolení a o tom, jaký je jeho smysl a hledá svůj úradek, tj. své určení. Při hledání odpovědi v myšlenkách slavných filosofů, narazí na teorémy z \"Etiky\" Barucha Spinozy, zejména na dvacátý sedmý, který zní: „\"Věc, která je Bohem determinována (určena) k nějaké činnosti, není schopna uvést sama sebe ve stav nedeterminovanosti\"“. Na základě toho dojde k přesvědčení, že nemůže nenadále zemřít. \n\nRomán současně obsahuje ostrou kritiku sovětského politického zřízení. To je charakterizováno jako mocenská mašinérie, která na základě desítek let praxe výslechů představuje bezchybně pracující anonymní stroj. Obsahuje popis života lidí v disidentském prostředí, jejichž jediným zločinem je to, že vyvíjejí vlastní, na státní moci nezávislé aktivity. Samotný Stanislav je vyšetřován KGB, která jej považuje za paranormální jev. Stanislav si tak postupně uvědomuje, že ovlivňuje své okolí víc, než si myslel, a to paranormálním způsobem, který není schopen ovládat svou vůlí.\n\nKdyž Stanislav kandiduje na presidenta Ruska, založí na základě své nezranitelnosti svou politickou kariéru na poctivém přístupu k voličům. Jak se však volby blíží, zjišťuje, že národ má potřebu i touhu mít nad sebou bič a že podporuje především toho, koho se bojí.\n\nNa konci románu Stanislav zjistí, že jeho přítel Viktor Kikonin, zvaný Vikomt, pracuje na vytváření lidských klonů, a že pokročil již tak daleko, že dokázal vytvořit i věrný Stanislavův klon. Snaží se tento výzkum zastavit, postaví se tak svému klonu do cesty a umírá tak, jako umírali ti, co se postavili proti němu.\n\n"}
{"id": "976253", "url": "https://cs.wikipedia.org/wiki?curid=976253", "title": "Miličský potok", "text": "Miličský potok\n\nMiličský potok je potok v Abově, v jihovýchodní části okresu Košice-okolí. Je to pravostranný přítok Starého potoka, měří 4 km a je tokem VII. řádu.\nPramení v Slanských vrších, v podcelku Milič, na východním svahu Velkého Miliče (895 m) v nadmořské výšce přibližně 780 m.\nV pramenné oblasti teče severovýchodním směrem, následně vstupuje do Salašské brázdy a na krátkém úseku teče na sever. Zleva přibírá krátký přítok ze severovýchodního svahu Malého Miliče (759 m) a pokračuje severoseverovýchodním směrem. Zprava dále přibírá přítok z jihozápadního úpatí Suché hory (604 m) a opět teče severním směrem. Z levé strany ještě přibírá přítok pramenící jihovýchodně od obce Slanská Huta, vytváří výrazný oblouk ohnutý na východ a teče k ústí západním směrem. Do Starého potoka se vlévá jihovýchodně od obce Nový Salaš v nadmořské výšce 365 m.\n"}
{"id": "976254", "url": "https://cs.wikipedia.org/wiki?curid=976254", "title": "Zig Ziglar", "text": "Zig Ziglar\n\nZig Ziglar (6. listopadu 1926, Coffee County, USA – 28. listopadu 2012, Plano, USA) byl americký spisovatel. Živil se nejprve jako prodejce, později se stal motivačním řečníkem.\n\nZiglar se narodil jako desátý z 12 sourozenců. Když mu bylo šest let, během tří dnů mu zemřel otec a mladší sestra.\n\nBěhem druhé světové války sloužil u amerického námořnictva. Poté studoval na univerzitě v Jižní Karolíně. V roce 1944 se seznámil se svou budoucí manželkou Jean, vzali se v závěru roku 1946. Měli spolu čtyři děti.\n\nZiglar pracoval jako prodejce pro řadu společností. V roce 1968 se stal viceprezidentem \"Automotive performance company\" a přestěhoval se do Dallasu v Texasu. Řadu let se zabýval motivací a účastnil se seminářů na související témata.\n\nV roce 2007 spadl ze schodů a poté trpěl problémy s krátkodobou pamětí. Ještě v roce 2010 však stále cestoval a účastnil se motivačních seminářů. Byl příznivcem Republikánské strany, z jeho práce bylo také zřejmé jeho křesťanské přesvědčení (byl baptistou).\n\n"}
{"id": "976257", "url": "https://cs.wikipedia.org/wiki?curid=976257", "title": "Jurij Vasiljevič Šatunov", "text": "Jurij Vasiljevič Šatunov\n\nJurij Vasiljevič Šatunov ( \"Юрий Васильевич Шатунов\"; * 6. září 1973, Kumertau, Sovětský svaz) je ruský zpěvák a sólista skupiny Laskovij Maj.\n\nNarodil se ve vesnici Pjaťki cestou do nemocnice v Kumertau 6. září 1973. Do 4 let vyrůstal u babičky Jekatěriny a dědečka Gavrila ve vesnici Pjaťki. V roce 1977 se s matkou přestěhoval do vesnice Savelevka. V roce 1980 nastoupil do první třídy a již v roce 1982 vystoupil na veřejnosti, ve vesnici, kde žil, hrál na harmoniku na místní svatbě. V roce 1984 mu zemřela matka a Jurij utekl z domova a toulal se v Baškortostánu a Orenburgu. V Orenburgu se rozhodl studovat a žít. Zde se setkal s ředitelkou městského dětského domova Akbulak. Ta se rozhodla vzít ho sebou a připravovat ho na sirotčinec v Akbulaku. Odtamtud utekl v roce 1986 do internátní školy. Zde se setkal s Sergejem Kuzněcovovem. V průběhu roku 1987 byly nahrány jeho největší hity jako Bílé růže (rus. Белые розы) a Šedá noc (Седая ночь).\n\nV únoru 1988 Sergej Kuzněcovov prodal jeho písně na desce v prodejním stánku na nádraží za 30 rublů. V září téhož roku zjistil, že Kuzněcovov se rozhodl opustit město a jet do Moskvy. Později té noci utekl ze sirotčince a vydal se na vlak do Moskvy za Kuzněcovem. Tam se setkal s Andrejem Razinem, se kterým se vydali na ministerstvo školství za náměstkem ministra, který byl ochoten rychle vyřešit situaci s přestěhováním Šatunova do moskevského dětského domova č. 24. O den později se setkal s Arkadijem Kudrjašovem. Ke konci září téhož roku se přidal ke skupině Laskovij Maj, se kterou objížděl města Sovětského svazu. Na začátku roku 1989 se stal ještě známějším díky vysílání jeho klipu v ranních novinách. Po odchodu Sergeje Kuzněcovova ze skupiny, již nikdy nebude skupina ve stejném složení. Vzniklo studio kapely stejnojmenného názvu pod vedením Andreje Razina. Na prvního máje 1990 se konal křest v katedrále svatého Vladimíra v Kyjevě, kmotrem je Arkadij Kudrjašov. Téhož roku také odmaturoval na střední škole.\n\nV roce 1991 se vydal na turné do Spojených států a po návratu skončil ve skupině a vydal se na sólovou dráhu s Arkadijem Kudrjašovem.\n\nV prosinci 1992 v pořadu Vánoční setkání zpíval s Allou Pugačovou.\n\nV září 1993 byl před vchodem do jeho domu zastřelen jeho nejlepší přítel ze skupiny, klávesista Michail Sukomlinov.\n\nV roce 1996 podnikl turné po Německu.\n\nV roce 1997 se tamtéž učil práci zvukaře.\n\nV prosinci 2000 se v Německu setkal se svou ženou Světlanou Šatunovovou.\n\nV září 2006 se mu narodil syn Dennis (5. září). Téhož roku se setkal s matkou své budoucí ženy Jekatěrinou. V lednu 2007 se oženil v Mnichově. Téhož roku proběhl křest jeho syna Denise v Soči. Kmotrem byl Andrej Razin a kmotra starší sestra Světlany - Galina.\n\nV roce 2009 hrál a uveřejnil film o skupině Laskovij Maj.\n\nV roce 2012 šel jeho syn Denis do první třídy a o rok později se mu narodila dcera Estella.\n\nS rodinou žije v Německu.\n\n\n"}
{"id": "976258", "url": "https://cs.wikipedia.org/wiki?curid=976258", "title": "Lloyd Jones", "text": "Lloyd Jones\n\nLloyd Jones (* 23. března 1955 Lower Hutt) je novozélandský spisovatel. Jeho román \"Pan Pip\" z roku 2006 obdržel cenu Commonwealth Writers' Prize.\n\nNarodil se na Severním ostrově. Studia politických věd na Victoria University of Wellington nedokončil. V roce 2009 ale obdržel na této škole čestný doktorát.\n\nJeho bratrem je bývalý novozélandský politik Sir Robert Edward Jones.\n\nV roce 1988 obdržel stipendium Katherine Mansfield Memorial Fellowship. První knížku povídek vydal v roce 1991.\nV roce 1994 byl spoluautorem výstavy \"Novozélandská sobota\" (New Zealand Saturday) n Národní knihovně ve Wellingtonu. Na této výstavě spolupracoval s fotografem Bruce Fosterem. \n\nV roce 2003 uvedlo divadlo Wellington's Downstage Theatre divadelní adaptaci jeho románu \"Kniha slávy\" (The Book of Fame).\n\nV roce 2007 obdržel cenu Commonwealth Writers' Prize za román \"Pan Pip\" (Mister Pip). Kniha byla rovněž v užším výběru ceny Man Booker Prize za rok 2007. Ve stejném roce obdržel stipendium jako spisovatel - rezident v Berlíně.\n\n"}
{"id": "976259", "url": "https://cs.wikipedia.org/wiki?curid=976259", "title": "Praga Grand", "text": "Praga Grand\n\nPraga Grand byl luxusní automobil, vyráběný v letech 1912–1932 firmou Českomoravská-Kolben-Daněk, a.s., automobilní oddělení Praga, v Praze-Libni. Vůz byl opatřen čtyřválcovým motorem objemu 3,8 l, od roku 1927 pak řadovým osmiválcem 3,4 až 4,4 l. Celkem vzniklo 1 196 vozů.\n\nVůz Praga Grand vznikl v roce 1912 jako druhý typ vlastní konstrukce automobilky Praga (po voze Praga Mignon). Jeho autorem byl ing. František Kec, pozdější šéfkonstruktér a ředitel libeňské automobilky. První tři prototypové vozy ještě v roce 1912 obsadily přední příčky v Alpské soutěži. Tento úspěch zajistil objednávky ze strany rakousko-uherské armády, která automobily Grand využívala během první světové války jako velitelské a sanitní vozy. Kvůli nedostatečné kapacitě libeňské továrny byla dokonce zavedena licenční výroba vozu ve vagónce v uherském Rábu. Do konce 1. světové války bylo v továrně Praga vyrobeno 335 vozů Grand v sedmi sériích.\n\nVýroba vozu Praga Grand pokračovala i po vzniku ČSR. Během dvacátých let vůz postupně prodělal řadu změn. Jeho rozměry i výkon rostly, zdokonalovalo se i vnitřní vybavení. Svými technickými parametry, výbavou i cenou spadal do kategorie luxusních vozů a tvořil špičku nabídky automobilky Praga. Významnou změnou bylo nahrazení původního čtyřválcového motoru řadovým osmiválcem v roce 1927. Příchod hospodářské krize na počátku 30. let způsobil propad prodejů vozu Grand, jeho výroba byla nakonec v roce 1932 zastavena. Do sektoru luxusních vozů se automobilka Praga vrátila v teprve roce 1935 s vozem Praga Golden.\n\nCelkem bylo vyrobeno 897 vozů se čtyřválcovým motorem a 299 vozů s osmiválcovým motorem, dohromady 1196 kusů. Hlavním provedením byla uzavřená šestisedadlová limuzína nebo otevřený faéton. Na šasi Praga Grand také vznikaly civilní i vojenské sanitky a hasičské vozy.\n\n"}
{"id": "976261", "url": "https://cs.wikipedia.org/wiki?curid=976261", "title": "Murad III.", "text": "Murad III.\n\nMurad III. (4. července 1546, Manisa či Bozdağan – 15. či 16. ledna 1595, palác Topkapi, Istanbul, Osmanská říše) byl osmanským sultánem od roku 1574 až do své smrti. Murad III. začal svou vládu tím, že nechal uškrtit svých pět mladších bratrů. Jeho vláda byla silně ovlivňována intrikami harému, zejména podléhal své matce Nurbanu Sultan a později také své \"hlavní\" ženě Safiye Sultan.\n\nPodobně jako jeho otec Selim II. aktivně nevládl, prakticky veškeré výkonné pravomoci za něj ze začátku jeho vládnutí prováděl schopný velký vezír Mehmed Paša Sokolović, který byl dosazen již za vlády jeho dědečka Sulejmana I. Sám Murad III. však neměl velkou důvěru k tomuto velkovezírovi a ani nelitoval jeho zavraždění v roce 1579. Jeho panování poznamenaly války s Habsburky a Safíovci, osmanský hospodářský pokles a rozklad institucí. Zároveň byl ale i velkým příznivcem umění, zvláště miniatur a knih.\n\nZajímavostí je jeho diplomatická spolupráce a korespondence s anglickou královnou Alžbětou I., zejména díky společnému nepřátelství ke katolickému Španělsku. Dokonce se uvažovalo o úzkém spojenectví při anglo-španělské válce.\n"}
{"id": "976262", "url": "https://cs.wikipedia.org/wiki?curid=976262", "title": "Vlajka pro Tibet", "text": "Vlajka pro Tibet\n\nVlajka pro Tibet je každoroční mezinárodní kampaň konaná vždy 10. března na výročí Tibetského národního povstání, jejímž cílem je poukázat na porušování lidských práv v Tibetu formou vyvěšení tibetské vlajky. Celosvětová akce vznikla v západní Evropě v polovině devadesátých let 20. století. V roce 1996 se poprvé připojila také čtyři česká města (např. Praha 3). V ČR kampaň koordinuje spolek Lungta. V roce 2011 podpořilo v ČR akci 403 obcí, měst, městských částí nebo krajů. Roku 2013 tuto akci vyvěšením tibetské vlajky podpořilo celkem 467 obcí, měst, městských částí nebo krajů.\n\n\n"}
{"id": "976263", "url": "https://cs.wikipedia.org/wiki?curid=976263", "title": "Martin Soukup (politik)", "text": "Martin Soukup (politik)\n\nMartin Soukup (5. listopadu 1853 Hrutkov – 28. července 1934 Kačlehy) byl rakouský a český politik německé národnosti z Čech, na počátku 20. století poslanec Říšské rady.\n\nVychodil základní školu a dvě třídy gymnázia. Profesí byl majitelem zemědělského hospodářství. Byl předsedou \"Německo-rakouského spolku\" v Českách Budějovicích a ředitelem mlékařského družstva v Horní Pěně.\n\nNa počátku 20. století se zapojil i do celostátní politiky. Ve volbách do Říšské rady roku 1901 byl zvolen do Říšské rady (celostátní zákonodárný sbor) za kurii venkovských obcí, obvod Krumlov, Kaplice, Jindřichův Hradec. Křeslo obhájil ve volbách do Říšské rady roku 1907, konaných poprvé podle všeobecného a rovného volebního práva. Zvolen byl za obvod Čechy 126. Usedl do poslaneckého klubu Německý národní svaz, v jehož rámci reprezentoval Německou agrární stranu. Mandát obhájil za týž obvod i ve volbách do Říšské rady roku 1911. Ve vídeňském parlamentu setrval do zániku monarchie. K roku 1911 se profesně uvádí jako majitel zemědělského hospodářství.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n\nByl členem zemského výboru a zemědělské rady. Zemřel v červenci 1934. Český tisk ho označil v nekrologu za \"vůdce německých rolníků v jižních Čechách\".\n"}
{"id": "976264", "url": "https://cs.wikipedia.org/wiki?curid=976264", "title": "Martin Soukup", "text": "Martin Soukup\n\nJméno a příjmení Martin Soukup má více nositelů:\n\n"}
{"id": "976266", "url": "https://cs.wikipedia.org/wiki?curid=976266", "title": "Přivýšinský hřbet", "text": "Přivýšinský hřbet\n\nPřivýšinský hřbet, též \"Prachovský hřeben\", je hřbet v okrese Jičín Královéhradeckého kraje. Leží v severozápadním sousedství okresního města Jičín. Je to součást CHKO Český ráj.\n\nJe to hřbet převážně ve směru východ–západ, budovaný pískovci, neovulkanity a sedimenty. Na východě začíná hřbet vrchem Brada (439 m n. m.), dále pokračuje ostrým profilem nejvyšší vrch Přivýšina (464 m n. m.). Na něj navazuje za mělkým sedlem rozšířený úsek, který tvoří rozvodní ploché dvojvrší Svinčice (451 m n. m.) a rozeklaná plošina Prachovských skal. Prachovské skalní město vděčí za svou zachovalou podobu právě Svinčici, která svým odolnějším vulkanitovým složením vytvořila hráz od Jičínské kotliny (povodí Cidliny) a patří tak k povodí Žehrovky.\n\nHřbet náleží do celku Jičínská pahorkatina, podcelku Turnovská pahorkatina, okrsku Vyskeřská vrchovina a podokrsku Prachovská pahorkatina, jehož je samostatnou geomorfologickou částí. Hřbet sousedí v rámci Prachovské pahorkatiny s částmi Prachovské skály na severu a Dílecká část (Bradačka) na východě. Dále sousedí s okrsky Turnovská stupňovina na severu a Jičínská kotlina na jihu.\n\nHřeben patří mezi nejatraktivnější partie Českého ráje. Hřebenem prostupují turistické trasy všech barev.\n"}
{"id": "976268", "url": "https://cs.wikipedia.org/wiki?curid=976268", "title": "Wilhelm Teltschik", "text": "Wilhelm Teltschik\n\nWilhelm Teltschik (29. srpna 1863 Suchdol nad Odrou – 15. března 1937 Suchdol nad Odrou) byl rakouský a český politik německé národnosti z Moravy, na počátku 20. století poslanec Říšské rady.\n\nVychodil základní školu, gymnázium a zemědělskou střední školu. Profesí byl držitelem erbovní rychty. Byl předsedou spolku \"Bund der Deutschen Nordmährens\".\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných již podle všeobecného a rovného volebního práva, byl zvolen do Říšské rady (celostátní zákonodárný sbor) za německý obvod Morava 13. Usedl do poslaneckého klubu Německý národní svaz, v jehož rámci reprezentoval Německou agrární stranu. Mandát obhájil za týž obvod i ve volbách do Říšské rady roku 1911. Ve vídeňském parlamentu setrval do zániku monarchie.Profesně byl k roku 1911 uváděn jako majitel erbovní rychty.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "976271", "url": "https://cs.wikipedia.org/wiki?curid=976271", "title": "Hans Kudlich (1849–1928)", "text": "Hans Kudlich (1849–1928)\n\nHans Kudlich (2. února 1849 Úvalno – 26. ledna 1928 Úvalno) byl rakouský a český politik německé národnosti ze Slezska, na počátku 20. století poslanec Slezského zemského sněmu a Říšské rady.\n\nJeho strýcem byl Hans Kudlich, jeden z hlavních představitelů revoluce v roce 1848, který prosadil ukončení poddanství. Hans Kudlich vychodil dvoutřídní základní školu. Profesí byl majitelem zemědělského hospodářství v domovském Úvalně. Byl členem zdejší obecní rady a působil i jako obecní starosta. Zasedal jako poslanec Slezského zemského sněmu.\n\nNa počátku 20. století se zapojil i do celostátní politiky. Ve volbách do Říšské rady roku 1911 byl zvolen do Říšské rady (celostátní zákonodárný sbor) za obvod Slezsko 8. Usedl do poslaneckého klubu Německý národní svaz, v jehož rámci reprezentoval Německou agrární stranu. Ve vídeňském parlamentu setrval do zániku monarchie. K roku 1911 se profesně uvádí jako zemský poslanec a majitel zemědělského hospodářství.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "976273", "url": "https://cs.wikipedia.org/wiki?curid=976273", "title": "Cena Kateřiny Krausové", "text": "Cena Kateřiny Krausové\n\nCena Kateřiny Krausové je ocenění, které se každoročně uděluje nejlepší diplomové práci v oboru španělská filologie nebo jiném romanistickém oboru FF UK. Nese jméno někdejší absolventky tohoto oboru, která předčasně zemřela ve Spojených státech. Její příbuzní pak zřídili tuto cenu na její počest. \nMezi laureáty ceny mimo jiné patří:\n\n"}
{"id": "976274", "url": "https://cs.wikipedia.org/wiki?curid=976274", "title": "Karl Müller (poslanec Říšské rady)", "text": "Karl Müller (poslanec Říšské rady)\n\nKarl Müller (17. června 1869 Třebušín – 4. února 1937Třebušín) byl rakouský a český politik německé národnosti z Čech, na počátku 20. století poslanec Říšské rady.\n\nVychodil základní a měšťanskou školu. Profesí byl majitelem zemědělského hospodářství v rodném Třebušíně. Byl členem zdejší obecní rady a působil i jako obecní starosta.\n\nNa počátku 20. století se zapojil i do celostátní politiky. V doplňovacích volbách 7. května 1912 byl místo Franze Kutschera zvolen do Říšské rady (celostátní zákonodárný sbor) za obvod Čechy 107. Usedl do poslaneckého klubu Německý národní svaz, v jehož rámci reprezentoval Německou agrární stranu. Ve vídeňském parlamentu setrval do zániku monarchie.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n\nZemřel v únoru 1937.\n"}
{"id": "976275", "url": "https://cs.wikipedia.org/wiki?curid=976275", "title": "Římskokatolická farnost Vejprty", "text": "Římskokatolická farnost Vejprty\n\nŘímskokatolická farnost Vejprty (něm. \"Weipert\") je územní společenství římských katolíků ve Vejprtech a okolí. Organizačně spadá do krušnohorského vikariátu, který je jedním z deseti vikariátů litoměřické diecéze.\n\nFarnost Vejprty byla založena v roce 1553. V roce 1924 byla povýšena na děkanství. Do roku 1993 patřila historicky do pražské arcidiecéze, poté byla přičleněna do plzeňské diecéze, která ji zaregistrovala jako farnost bez historického titulu děkanství. Zde přináležela do konce roku 2012 ke karlovarskému vikariátu.\n\nPlzeňská diecéze do vejprtské farnosti v rámci slučování afilovala několik obtížně fungujících farností. Do vejprtské farnosti byly sloučeny 14. dubna 2003 farnosti:\n\n\nPo vydání motu proprio \"Summorum pontificum\" papeže Benedikta XVI. v roce 2007 začaly být po dohodě s farníky ve farnosti slaveny všechny bohoslužby podle \"Misálu\" z roku 1962, tedy v tzv. tridentském ritu. K litoměřické diecézi byla vejprtská farnost přiřazena od 1. ledna 2013 na základě dekretu Kongregace pro biskupy.\n\n\n\nVe farnosti se nacházejí také další sakrální stavby a pamětihodnosti.\n\n\n"}
{"id": "976277", "url": "https://cs.wikipedia.org/wiki?curid=976277", "title": "Vzájemná informace", "text": "Vzájemná informace\n\nVzájemná informace ( ) nebo (dříve) transinformace dvou náhodných proměnných je v teorii pravděpodobnosti a teorii informace míra vzájemné závislosti proměnných. Obvyklou jednotkou pro měření vzájemné informace je jeden bit.\n\nFormálně lze vzájemnou informaci dvou diskrétních náhodných proměnných \"X\" a\n\"Y\" definovat jako:\n\nkde \"p\"(\"x\",\"y\") je sdružená distribuční funkce proměnných \"X\" a \"Y\" a \"p\"(\"x\") resp. \"p\"(\"y\") jsou marginální distribuční funkce proměnných \"X\" resp. \"Y\".\n\nV případě spojité náhodné proměnné je sumace nahrazena určitým dvojným integrálem:\n\nkde \"p\"(\"x\",\"y\") je sdružená hustota pravděpodobnosti \"X\" a \"Y\", a formula_3 resp. formula_4 jsou marginální hustoty pravděpodobností \"X\" resp. \"Y\".\n\nJestliže použijeme logaritmus o základu 2, bude jednotkou vzájemné informace bit.\n\nIntuitivně je vzájemná informace mírou informace, kterou sdílí náhodné proměnné \"X\" a \"Y\": udává, do jaké míry znalost jedné z těchto proměnných snižuje nejistotu o druhé. Pokud jsou náhodné proměnné \"X\" a \"Y\" nezávislé, což znamená, že znalost \"X\" nedává žádnou informaci o \"Y\" a naopak, pak jejich vzájemná informace je nulová. Opačným extrémem je, když X je deterministickou funkcí Y a Y je deterministickou funkcí X; pak veškerá informace nesená náhodnou proměnnou \"X\" je sdílená s \"Y\", a proto znalost \"X\" určuje hodnotu \"Y\" a naopak. Důsledkem toho je, že v tomto případě vzájemná informace je totéž jako nejistota obsažená v \"Y\" (nebo \"X\") samotné, čili entropie \"Y\" (nebo \"X\"). Navíc tato vzájemná informace je stejná jako entropie X, i jako entropie Y. (Velmi speciálním případem této situace je, když X a Y jsou ve skutečnosti stejnou náhodnou proměnnou.)\n\nVzájemná informace je míra nedílné závislosti vyjádřená sdruženým rozdělením náhodných proměnných \"X\" a \"Y\" vztaženým ke sdruženému rozdělení proměnných \"X\" a \"Y\", kdyby byly nezávislé.\nVzájemná informace proto měří závislost v následujícím smyslu: \"I\"(\"X\"; \"Y\") = 0 právě tehdy, když \"X\" a \"Y\" jsou nezávislé náhodné proměnné. To je dobře vidět v jednom směru:, jestliže \"X\" a \"Y\" jsou nezávislé, pak \"p\"(\"x\",\"y\") = \"p\"(\"x\") \"p\"(\"y\") a proto:\n\nVzájemná informace je vždy nezáporná (tj. \"I\"(\"X\";\"Y\") ≥ 0; viz níže) a symetrická (tj. \"I\"(\"X\";\"Y\") = \"I\"(\"Y\";\"X\")).\n\nVzájemnou informaci lze ekvivalentně vyjádřit jako\n\nkde \"H\"(\"X\") a \"H\"(\"Y\") jsou marginální entropie, \"H\"(\"X\"|\"Y\") a \"H\"(\"Y\"|\"X\") jsou podmíněné entropie a \"H\"(\"X\",\"Y\") je sdružená entropie \"X\" a \"Y\". Při použití Jensenovy nerovnosti na definici vzájemné informace můžeme ukázat, že \"I\"(\"X\";\"Y\") je nezáporná, a odtud formula_7.\n\nIntuitivně: pokud entropii \"H\"(\"X\") chápeme jako míru nejistoty hodnoty náhodné proměnné, pak \"H\"(\"X\"|\"Y\") je míra toho, co \"Y\" \"neříká\" o \"X\". To je „množství zbývající nejistoty o \"X\", když je \"Y\" známé“ a proto pravou stranu první z těchto rovnic můžeme číst jako „množství nejistoty v \"X\", minus množství nejistoty v \"X\", která zůstává, když je \"Y\" známé“, což je totéž jako „množství nejistoty o \"X\", když je odstraněna znalost \"Y\"“. To potvrzuje intuitivní význam vzájemné informace jako množství informace (tj. snížení nejistoty), které znalost jedné proměnná poskytuje o druhé.\n\nVšimněte si, že v diskrétním případě \"H\"(\"X\"|\"X\") = 0, a proto \"H\"(\"X\") = \"I\"(\"X\";\"X\"). Tedy \"I\"(\"X\";\"X\") ≥ \"I\"(\"X\";\"Y\") a můžeme formulovat základní princip, že každá náhodná proměnná obsahuje nejméně tolik informace o sobě jako libovolná jiná proměnná.\n\nVzájemnou informaci lze také vyjádřit Kullbackovou-Leiblerovou divergencí součinu \"p\"(\"x\") × \"p\"(\"y\") marginálních rozdělení náhodných proměnných \"X\" a \"Y\", a sdruženého rozdělení náhodných proměnných \"p\"(\"x\",\"y\"):\n\nPokud označíme \"p\"(\"x\"|\"y\") = \"p\"(\"x\", \"y\") / \"p\"(\"y\"), pak\n\nneboli vzájemnou informaci můžeme také chápat jako očekávanou hodnotu Kullbackovy-Leiblerovy divergence jednorozměrného rozdělení \"p\"(\"x\") \"X\" a podmíněného rozdělení pravděpodobnosti \"p\"(\"x\"|\"y\") náhodné proměnné \"X\" pro \"Y\": čím rozdílnější jsou distribuce \"p\"(\"x\"|\"y\") a \"p\"(\"x\"), tím větší je informační zisk.\n\nBylo navrženo několik variant vzájemné informace pro různé speciální potřeby. Patří mezi ně normalizované varianty a zobecnění na více než dvě proměnné.\n\nMnoho aplikací vyžaduje metriku, tj. míru vzdálenosti mezi body. Hodnota\n\nsplňuje podmínky pro metriku (trojúhelníková nerovnost, nezápornost, identita nerozlišitelných a symetrie). Tato vzdálenostní metrika je také známa jako variace informace.\n\nProtože platí formula_11, lze tuto metriku přirozeně normalizovat:\n\nMetrika \"D\" je univerzální metrikou v tom smyslu, že pokud libovolná jiná míra vzdálenosti říká, že \"X\" a \"Y\" si jsou blízké, pak také \"D\" o nich bude tvrdit, že si jsou blízké.\n\nMnožinově teoretická interpretace vzájemné informace (viz obrázek pro podmíněnou entropii) ukazuje, že\n\ncož je efektivně Jaccardova vzdálenost mezi \"X\" a \"Y\".\n\nNěkdy je užitečné vyjádřit vzájemnou informaci dvou náhodných proměnných podmíněnou třetí proměnnou:\ncož lze zjednodušit na\nPodmínění třetí náhodnou proměnnou může vzájemnou informaci zvýšit i snížit, ale vždy platí, že\npro diskrétní, sdruženě distribuované náhodné proměnné \"X\", \"Y\", \"Z\". Tento výsledek slouží jako základní stavební blok pro důkaz dalších nerovností v teorii informace.\n\nBylo navrženo několik zobecnění vzájemné informace na více než dvě náhodné proměnné, jako například celková korelace a interakce informace. Jestliže na Shannonovu entropii pohlížíme jako na znaménkovou míru v kontextu informačních diagramů, jak je vysvětleno v článku \"Teorie informace a teorie míry\", pak jediná definice vícerozměrné vzájemné informace, které dává smysl, je tato:\na pro formula_18\nkde (jak je uvedeno výše) definujeme\nTato definice vícerozměrné vzájemné informace je identická (až na znaménko, když je počet náhodných proměnných lichý) s definicí interakční informace.\n\nJestliže \"A\" a \"B\" jsou dvě množiny proměnných, pak vzájemná informace mezi nimi je:\n\nSlepé použití informačních diagramů k odvození výše uvedené definice bylo kritizováno a opravdu se ukázalo, že jeho použití je dosti omezené, protože je obtížné vizualizovat nebo pochopit význam této veličiny pro větší počet náhodných proměnných, protože pro formula_22 může mít nulovou, kladnou i zápornou hodnotu.\n\nMnoharozměrné zobecnění, které maximalizuje vzájemnou informaci mezi sdruženým rozdělením a ostatními cílovými proměnnými se však s úspěchem používá pro výběr rysů.\n\nVzájemná informace se používá i v oblasti zpracování signálu jako míra podobnosti dvou signálů. Například FMI metrika je mírou výkonnosti slučování obrazů využívající vzájemnou informaci pro měření množství informace o výchozích obrazech, kterou obsahuje sloučený obraz.\n\nNormalizované varianty vzájemné informace poskytují \"omezující koeficienty\" nebo koeficienty nejistoty\n\nHodnoty obou koeficientů se mohou lišit. V některých případech může být požadována symetrická míra, jako například následující míra \"redundance\":\n\nkterý nabývá nejmenší hodnoty nula, když jsou proměnné nezávislé, a maximální hodnoty\n\nkdyž je jedna proměnná při znalosti jiné zcela nadbytečná. Viz článek \"Redundance\". Další symetrická míra je \"symetrická nejistota\" (Witten & Frank 2005), daná\n\nkterá reprezentuje vážený průměr dvou koeficientů nejistoty\n\nJestliže uvažujeme vzájemnou informaci jako speciální případ celkové korelace nebo duální celkové korelace, pak normalizované verze jsou postupně\n\nJiné normalizované verze jsou definované následujícími výrazy.\n\nHodnota\n\nje metrika, \"tj.\" vyhovuje trojúhelníkové nerovnosti, a dalším podmínkám pro metriku.\n\nV tradiční formulaci vzájemné informace\n\nje každá \"událost\" nebo \"objekt\" daný formula_32 vážený příslušnou pravděpodobností formula_33. To znamená, že všechny objekty nebo události jsou (až na pravděpodobnost jejich výskytu) ekvivalentní. Některé aplikace však vyžadují, aby určité objekty nebo události byly \"významnější\" než jiné, nebo aby určité vzorky asociací byly sémanticky důležitější než jiné.\n\nNapříklad deterministické zobrazení formula_34 můžeme považovat za silnější než deterministické zobrazení formula_35, přestože tyto vztahy dávají stejnou vzájemnou informaci. Důvodem je, že vzájemná informace není citlivá na žádné inherentní uspořádání hodnot proměnných (Cronbach 1954, Coombs & Dawes 1970, Lockhead 1970), a proto vůbec není citlivá na formu relačního zobrazení mezi příslušnými proměnnými. Pokud požadujeme, aby první relace, která ukazuje shodu na všech hodnotách proměnné, byla považována za silnější než druhá relace, pak je možné použít \"váženou vzájemnou informaci\" (Guiasu 1977) definovanou takto:\n\nTakto definovaná vážená vzájemná informace přiřazuje každé pravděpodobnosti souvýskytu hodnot proměnných formula_33 váhu formula_38. To umožňuje, aby určité pravděpodobnosti mohly mít větší nebo menší význam než jiné, což dovoluje kvantifikaci relevantních \"holistických\" faktorů. Ve výše uvedeném příkladě použití větších relativních vah pro formula_39, formula_40 a formula_41 přináší efekt přiřazení větší \"důležitosti\" relaci formula_34 než relaci formula_35, což může být žádoucí v určitých případech rozpoznávání vzorků, apod. Ale vážené vzájemné informaci a jejím vlastnostem nebylo věnováno mnoho matematické práce.\n\nNa rozdělení pravděpodobnosti lze pohlížet jako na rozdělení množiny na třídy ekvivalence. Můžeme se pak ptát:, jestliže určitá množina byla rozdělena náhodně, jaké by bylo rozdělení pravděpodobnosti? Jaká by byla očekávaná hodnota vzájemné informace? Upravená vzájemná informace ( ) odečítá očekávanou hodnotu MI, takže AMI je rovna nule, pokud dvě různé distribuce jsou náhodné, a je rovna jedné, pokud dvě distribuce jsou identické. AMI se definuje podobně jako upravený Rand index dvou různých rozdělení množiny.\n\nPři použití myšlenek Kolmogorovovy složitosti můžeme považovat vzájemnou informace dvou posloupností nezávislou na libovolném rozdělení pravděpodobnosti:\n\nAby se ukázalo, že tato veličina je až na logaritmický člen symetrická (formula_45), je nutné řetězové pravidlo pro Kolmogorovovy složitosti.\nAproximace této veličiny pomocí komprese může být použita pro definování metriky pro provedení hierarchického clusteringu posloupnosti bez doménové znalosti posloupnosti.\n\nPokud množina možných hodnot náhodných proměnných \"X\" a \"Y\" je diskrétní, pozorovaná data lze sumarizovat v kontingenční tabulce, s řádkovou proměnnou \"X\" (nebo i) a sloupcovou proměnnou \"Y\" (nebo j).\nVzájemná informace je jednou z měr\nasociace nebo korelace\nmezi řádkovými a sloupcovými proměnnými. Jiné míry asociace zahrnují statistiku\ntestu dobré shody (Pearsonova chí-kvadrát testu), statistiku G-testu, apod. Vzájemná informace se totiž rovná statistice G-testu vydělené 2N, kde N je velikost vzorku.\n\nVe speciálním případě, když počet stavů pro řádkové i sloupcové proměnné\nje 2 (i,j=1,2), pak počet stupňů volnosti\nPearsonova chí-kvadrát testu je 1. Ze čtyř termů v sumě\n\nje pouze jeden nezávislý. To je důvod, aby vzájemná informace funkce měla\npřesný vztah s korelační funkcí formula_47 pro \nbinární posloupnosti.\n\nV mnoha aplikacích chceme maximalizovat vzájemnou informaci (tedy rostoucí závislosti), což je často ekvivalentem minimalizace podmíněné entropie. Příklady zahrnují:\n\n\n\n"}
{"id": "976278", "url": "https://cs.wikipedia.org/wiki?curid=976278", "title": "Rybáři v síti", "text": "Rybáři v síti\n\nRybáři v síti je opera o třech samostatných částech českého skladatele Ilji Hurníka na vlastní libreto.\n\nOpera byla napsána v roce 1981 (uvádí se též rok 1980). Ilja Hurník na libreto přepracoval své starší povídky. Například příhoda zedníka uvězněného v heligonu se objevila i v komponovaném pásmu \"Příběhy jedné kapely\" z roku 1967. Stejně jako u skladatelových starších \"Mudrců a bloudů\" se jedná o celovečerní operu složenou ze tří dějově samostatných částí, jež spojuje hlavní myšlenka: „hudba je dobrovolné zajetí“. Hlavní hrdinové všech těchto příběhů proti své vůli podléhají moci hudby, přesněji řečeno jejího aktivního tvoření (toto téma již Hurník zkoumal ve své předchozí opeře \"Diogenes\"). Podobně jako v předchozích operách se zde Hurník snaží jednak upřímně navazovat na operní tradici (forma je tradiční, objevují se árie, duety, ansámbly, tradiční je rovněž melodika), na druhé straně tuto tradici osvěžuje a nadlehčuje aplikací jejích konvencí na všední situace.\n\nU rolí v jednotlivých částech se počítá s tím, že je budou hrát tíž zpěváci (celkem je myšleno na jedenáct sólistů, šest mužských a pět ženských hlasů), dále je třeba nepočetná dívčí sbor a komorní orchestr. Opera měla premiéru v plzeňském Komorním divadle 4. června 1983; jinde dosud uvedena nebyla.\n\n2 flétny, 2 hoboje, 2 klarinety, 2 fagoty; 2 lesní rohy, 2 trubky, 2 pozouny, 1 tuba; tympány, bicí souprava, celesta; mandolína, harfa, klavír; smyčce.\n\n(V současnosti před koncertním sálem) U dveří koncertního sálu má své stálé místo starý vrátný pan kalíšek. Před koncertem vládne železnou rukou – ukázní muzikanty a vykazuje příliš všetečné členy obecenstva, kteří by chtěli nahlédnout do zákulisí. Ale když koncert začne, přepadnou ho chmury. Kdyby tak uměl na něco hrát a účastnit se koncertu přímo na jevišti, ve fraku, a ne jen sedět u dveří vzadu v obnošeném obleku. Tu musí pan Kalíšek vpustit do sálu opozdilce. Dveře zaskřípou a zavrzají a hned se po nich všichni otáčejí. Pan Kalíšek se zaraduje; konečně může aktivně muzicírovat. A se svým nástrojem se zapojí do koncertu tak náruživě, že se obecenstvo rozejde. Hudebníci se na něho sesypou, že jim zkazil koncert. Jenže z hlediska pana Kalíška se koncert báječně povedl a ode dneška hodlá hrát s nimi. Muzikanti ho vyvedou z omylu: aby mohl hrát hudbu na veřejnosti, potřebuje nejen nástroj a nadání, ale především úřední povolení.\n\nPan Kalíšek se vydá na muzikantský úřad. Když jej tam nikdo nechce přijmout, snaží se přesvědčit o svém umění alespoň nerudnou vrátnou, ale ani u ní nepochodí. Mrzutě se vrací zpátky. Před příštím koncertem sedí naštvaně a nečinně přede dveřmi. Ale muzikanti ho utěšují: svět možná jeho umění nechápe, ale oni ho ke svému umění potřebují. Ne zrovna skřípěním dveří, ale tím, že se jim stará o noty, přišije knoflík u fraku, uvaří kafe nebo svědomitě stráží vchod do sálu, účastní se jejich hudby tak jako tak. Pan Kalíšek si dá říci a přijímá věci tak, jak jsou. O samotě pak namaže panty dveří, aby nevrzaly, a s lítostí je tiše otvírá a zavírá.\n\n(V dívčím pokojíku se zahrádkou) Holčička Alenka je panem učitelem nucena cvičit na housle. Nebaví ji to, její zájmy jsou spíše zahradnické a raději by se věnovala svým kytičkám. Kéž by ty housle vzal čert, povzdechne si Alenka. Na ta slova se objeví čertík a její přání vyplní, housličky jí sebere a brzy na ně báječně hraje. Pan učitel jím je nadšen. A brzy přicházejí další čertíci, sám Belzebub je přivádí, aby se také naučili housti. Pan učitel se tak pilným žákům s radostí věnuje.\n\nVrací se Alenčina maminka. Již před dveřmi slyší nádhernou hru. Je ohromena, jaké udělala Alenka pokroky, a už si maluje její koncertní kariéru, které bude ona z předních lóží přihlížet. Maminčiny sny dostanou těžkou ránu, když místo dcery virtuosky najde koncertující tlupu čertů. Všechny je vyhazuje a čerti si s sebou do pekla odnášejí i pana učitele, nikoli proti jeho vůli, neboť ten je ochoten tak nadané žáky sledovat kamkoli.\n\nAlenka osamí; najednou se jí stýská po panu učiteli i po housličkách. Vtom se objeví zpět čertík. Muzicírování pro něj mělo neočekávané vedlejší účinky: jeden růžek už mu upadl, druhý se právě vyviklává, přišel i o ocas, zato mu na zádech rostou křidélka. Čertík s Alenkou zakopají zbylý růžek na zahrádce a pak novopečený andílek odlétá. I ostatním čertům se vedlo podobně, ba i archanděl Belzebub míří zpět do nebe. Pan učitel je šťastný, že vychoval nové muzikanty, a může se opět věnovat Alence. A když se holčička pustí opět do cvičení, ze zakopaného růžku vyroste kytička – avšak roste jen tehdy, když se jí hraje, Alenka tak ráda spojí zahradničení s hraním na housle.\n\n(Ve starém parku) Velmi tlustý zedník Matěj našel na smetišti starý heligon. Zvědavost mu nedá a nasadí si jej, jenže ouha, jeho tělo se do mohutných oblouků heligonu zaklíní tak, že ani jeho kamarádi zedníci nemohou nástroj z Matěje sundat. A protože s heligonem nemůže zedničit, musí Matěj nejprve zhubnout tím, že bude cvičit – a když už má ten nástroj na sobě, nejlepší bude cvičit na heligon.\n\nJde proto do výuky k panu profesorovi, který bere Matějovu hudební výchovu do pevných rukou. Brzy je ze zedníka zdatný hudebník, dokonce poněkud štíhlejší, takže již může heligon bez potíží sundat a nasadit. S radostí se vrací ke kamarádům, avšak se zapojením do práce je to obtížnější. Při přehazování cihel by si mohl pochroumat prsty, které potřebuje na klapky nástroje, u míchačky je příšerný lomoz, při němž by ještě přišel o sluch, a při míchání cementu by mu mohlo vápno zaprášit plíce. Co tedy bude dělat? Může tedy kamarádům alespoň zahrát. A skutečně, v rytmu veselého heligonu jde hned práce všem lépe od ruky.\n"}
{"id": "976281", "url": "https://cs.wikipedia.org/wiki?curid=976281", "title": "Skunk dlouhoocasý", "text": "Skunk dlouhoocasý\n\nSkunk dlouhoocasý (\"Mephitis macroura\") je šelma z čeledi skunkovití (\"Mephitidae\").\n\nVzhledově je podobný skunkovi pruhovanému (\"Mephitis mephitis\"). Má však dlouhý ocas a mnohem delší a jemnější vrstvu kožichu. Má také větší bubínkovou část spánkové kosti. Kolem krku má bíle zbarvenou \"manžetu\".\n\nU skunka dlouhoocasého jsou známé tři různé zbarvení:\nspolečným znakem je tenký bílý pruh na hlavě procházející mezi očima.\nSamci dorůstají velikosti až 79 cm, z toho 35 až 40 cm měří ocas. Samičky bývají zhruba o 15 % menší než samci. Váha se pohybuje od 800 gramů do 2,7 kg u samců a od 700 gramů do 1,2 kg u samic.\n\nDoba páření probíhá od února do března. Velikost vrhu bývá od tří do osmi mláďat. \n\nSkunk dlouhoocasý se vyskytuje od jihozápadu USA přes Mexiko až po Guatemalu, Honduras, Nikaraguu a severozápad Kostariky, přičemž nejhojnější je právě v Mexiku. Vyhýbá se vysokým nadmořským výškám, vybírá si území poblíž vodních zdrojů, většinou řek.\n\nPotrava skunka dlouhoocasého se skládá hlavně z okolní vegetace, především opuncií, ale zkonzumuje také hmyz, malé obratlovce a ptačí vejce. Případy vztekliny hlášeny nebyly, ale je přenašečem řady parazitů, včetně hlístic, škrkavek a blech.\n\nJsou to samotáři, ale při shánění potravy mohou spolupracovat, aniž by vykazovali známky agrese. Přebývají v norách nebo ukryti v nízké vegetaci. Aktivní jsou v noci. V Kostarice skunkové dlouhoocasí otevírají ptačí vejce tak, že si je házejí na své zadní nohy.<ref name=\"Janzen 1982 19/20:549–552\"></ref> Stejně jako skunk pruhovaný může v sebeobraně vystříknout odporně zapáchající sekret pachových žláz.\n\nJsou známy čtyři poddruhy skunka dlouhoocasého:\n"}
{"id": "976284", "url": "https://cs.wikipedia.org/wiki?curid=976284", "title": "Hans Strziska", "text": "Hans Strziska\n\nHans Strziska (29. března 1866 Stříbro – 11. listopadu 1922 Stříbro) byl rakouský a český politik německé národnosti z Čech, na počátku 20. století poslanec Říšské rady.\n\nPocházel ze starobylého stříbrského rodu Strzisků. Vychodil základní školu a obchodní školu. Profesí byl majitelem zemědělského hospodářství. Byl předsedou zemědělského spolku ve Stříbře. Zasedal ve výboru německé sekce zemské zemědělské rady. K roku 1913 se uvádí i jako okresní starosta.\n\nNa počátku 20. století se zapojil i do celostátní politiky. Ve volbách do Říšské rady roku 1911 byl zvolen do Říšské rady (celostátní zákonodárný sbor) za obvod Čechy 122. Usedl do poslaneckého klubu Německý národní svaz, v jehož rámci reprezentoval Německou agrární stranu. Ve vídeňském parlamentu setrval do zániku monarchie.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "976285", "url": "https://cs.wikipedia.org/wiki?curid=976285", "title": "František Bučil", "text": "František Bučil\n\nFrantišek Bučil (31. ledna 1894 Smolotely – 30. prosince 1955 Praha) byl římskokatolický kněz, děkan v Sedlčanech. Činorodý a oblíbený kněz byl pro své názory šikanován komunistickým režimem a posléze odsouzen k 9 letům vězení za trestný čin sabotáže. V roce 1955 již jako vážně nemocný marně žádal o přerušení trestu, ještě téhož roku zemřel ve vězeňské nemocnici na Pankráci. \n\nFrantišek Bučil se narodil jako jedno z pěti dětí. Jeho strýc Jan Bučil působil jako kněz v Praze a byl pro něj vzorem. František nejprve vystudoval gymnázium v Příbrami, v říjnu 1914 vstoupil do kněžského semináře a začal studovat na teologické fakultě v Praze. Na kněze byl vysvěcen 30. června 1918. Téhož léta měl velké zdravotní problémy, onemocněl španělskou chřipkou a zápalem plic i pohrudnice. Jako důsledek se u něj projevila angina pectoris.\n\nOd září 1918 nastoupil jako katecheta v obci Pchery u Slaného, od roku 1924 učil náboženství v Kladně. Rok poté se stal katechetou v Sedlčanech, kde byl také od prosince 1940 jmenován děkanem. \"„Díky své veselé a klidné povaze, životnímu optimismu a vynikajícím kázáním si získal u věřících velkou oblibu... Věnoval se ministrantům, opravám kostelů a kaplí ve farnosti, provedl přestavbu budovy děkanství,\"\" uvádí historik Vojtěch Vlček.\nPo válce byl v květnu 1945 zvolen předsedou revolučního Národního výboru v Sedlčanech, funkci ale nepřijal pro vytížení ve farnosti a ve vedení místní Charity. Díky práci pro charitu se podílel na rozdělování pomoci UNRRA. Po válce také organizoval opravy poničených kostelů. \"„V podstatě zvládal práci, kterou za první republiky konali čtyři kněží,\"\" dodává Vlček.\n\nKomunistický režim se Bučila snažil získat pro účast v kolaborující tzv. Katolické akci. Děkan odmítl, a v červnu 1949 navíc přečetl pastýřský list biskupů, který tuto organizaci odsuzoval. \n\nZačátkem roku 1950 si vážně poranil levé oko, byl hospitalizován v Praze na Vinohradech. Když se zotavil a vrátil se k výuce náboženství, dal před žáky najevo své pochybnosti o autenticitě tehdejšího vykreslení tzv. Číhošťského zázraku.\n\nPočátkem června 1950 byl Bučil předvolán k výslechu na okresní oddělení Národní bezpečnosti v Sedlčanech. Následně na něj bylo podáno trestní oznámení pro „šíření nepravdivých zpráv“. Církevní tajemník mu nabízel spolupráci s komunistickým režimem a kněžským mírovým hnutím výměnou za zastavení stíhání. Děkan Bučil odmítl.\n\nDne 28. prosince 1950 byl odsouzen za šíření poplašné zprávy k trestu jednoho roku odnětí svobody a odvezen na Pankrác. Krátce po procesu však StB provedla prohlídku fary a našla zde velké množství věcí, např. potraviny, oblečení nebo obuv. Některé potraviny byl již nalezeny zkažené. Velká část těchto věcí pocházela z poválečné pomoci, kterou měl děkan v úmyslu rozdat. Režimem tak byl označen za \"„mamonáře\"\" a \"„záškodníka plánovaného hospodářství\"\". Nalezené věci byly vystaveny ve výkladních skříních po městě. Proti Bučilovi byla ve městě rozpoutána nenávistná kampaň, byly vystavovány i věci, které z fary nepocházely: zkažené potraviny, ohlodané, roztrhané oblečení atd. \n\nNové stání před soudem se z rozhodnutí ministerstva spravedlnosti konalo 2. února 1951 v sedlčanské sokolovně a bylo vysíláno místním rozhlasem. Po cestě k sokolovně byl děkan nucen šlapat po rozházených hostiích a s příslušníky obcházet vitríny s vystaveným poničeným oblečením, zkaženým jídlem nebo nenávistnými letáky. Předsedou soudu byl Jaroslav Novák, zástupcem prokuratury Karel Čížek, který Bučila během procesu dále ponižoval. Soud odmítl děkanovu obhajobu, podle níž chtěl zásoby postupně rozdělit, a za trestný čin sabotáže jej odsoudil k 9 letům vězení. \n\nP. Bučil byl vězněn na Borech, Mírově, v Mladé Boleslavi a Valdicích. Pracoval v kuchyni, v dílnách, byl zaměstnán při draní peří a loupání slídy. \n\nV červenci 1954 mu prezident Antonín Zápotocký v rámci amnestie prominul tři roky trestu. Už o rok dříve však vězeňský lékař označil jeho zdravotní stav za vážný. Nedostal však odpovídající lékařskou péči a jeho stav zhoršila špatná výživa a práce v prašném prostředí. Onemocněl tuberkulózou, od 8. ledna 1955 byl hospitalizován ve vězeňské nemocnici ve Valdicích, lékaři vyslovili podezření na rakovinu tračníku. P. Bučil marně žádal krajskou prokuraturu v Hradci Králové o podmínečné propuštění. Žádost byla zamítnuta, ač ji prokurátor kvůli zdravotnímu stavu doporučoval.\n\nDne 27. srpna 1955 byl František Bučil převezen ve vážném stavu do vězeňské nemocnice na Pankráci, kde 30. prosince téhož roku ve věku 61 let zemřel. Pohřební úřad dostal zákaz vydat jeho tělo příbuzným. Úřady totiž považovaly za nežádoucí pohřeb člověka, který by mohl být \"„živly z řad reakce“\" vnímán jako mučedník. Jeho ostatky tak byly 17. ledna 1956 odvezeny do neoznačeného hromadného hrobu v Praze–Ďáblicích. \n"}
{"id": "976287", "url": "https://cs.wikipedia.org/wiki?curid=976287", "title": "Velké dějiny zemí Koruny české", "text": "Velké dějiny zemí Koruny české\n\nVelké dějiny zemí Koruny české jsou největším knižním projektem české historiografie. V patnácti dílech, resp. devatenácti svazcích, zachycují politické, kulturní, sociální a hospodářské dějiny na historickém území České koruny od pravěku po rok 1945. Vydavatelem je nakladatelství Paseka. První svazek edice vyšel v roce 1998, poslední svazek v roce 2013.\n\nEdice navazuje na velké projekty Františka Palackého a prvorepublikového nakladatele Jana Laichtera, které však končí rokem 1526 a jsou tak pouze dějinami středověku na území Koruny české. Samotné \"Velké dějiny zemí Koruny české\" navazují na projekt středoškolské učebnice \"Dějiny zemí Koruny české\", která vyšla v nákladu větším než 200 tisíc výtisků. Jádrem autorského kolektivu jsou také historici, kteří pracovali na této učebnici.\n\nOd roku 2009 je vydávána rovněž speciální tematická řada, která je věnována jednotlivým zajímavým oblastem, jako je architektura, lidová kultura, cestovatelství či vývoj státu. V současnosti je vydáno šest tematických svazků.\n\n\n"}
{"id": "976288", "url": "https://cs.wikipedia.org/wiki?curid=976288", "title": "Lick It Up", "text": "Lick It Up\n\nLick It Up je jedenácté studiové album rockové skupiny Kiss. V den vydání alba se členové skupiny objevili na televizní stanici MTV, aby poprvé od roku 1973 ukázali své tváře bez do té doby neodmyslitelného make-upu.Tím začala nová éra skupiny bez masek,kostýmů a výpravné show. Na tomto albu byl oficiálně představen nový kytarista skupiny Vinnie Vincent,který tak zaujal místo za dlouhou dobu nespolehlivého Ace Frehlyho. Ovšem během turné Lick It Up World Tour vznikaly neshody mezi Vincentem a ostatními členy kapely.Proto před koncem turné v březnu 1984 Vinnie Vincent odchází ze skupiny a nahrazuje ho Mark St. John.\n\n\n\n\n„Lick It Up“\n"}
{"id": "976292", "url": "https://cs.wikipedia.org/wiki?curid=976292", "title": "Alive II", "text": "Alive II\n\nAlive II je druhé koncertní album americké rockové skupiny Kiss, které vyšlo v roce 1977. Navazuje na předešlé úspěšné koncertní album \"Alive!\" z roku 1975. Na \"Alive II\" čerpala skupina písně z těchto tří alb - \"Destroyer\", \"Rock and Roll Over\" a \"Love Gun\". Album \"Alive II\" získalo obrovský ohlas fanoušků i kritiky a dosáhlo na 7. místo v žebříčku Billboard 200. Z alba je cítit rocková atmosféra živých koncertů a navíc obsahuje hutně znějící melodie hitů jako „Detroit Rock City, „Shock Me“ a „Shout It Out Loud“ což zaručilo mimořádný úspěch alba.\n\n"}
{"id": "976293", "url": "https://cs.wikipedia.org/wiki?curid=976293", "title": "Flemingovo náměstí", "text": "Flemingovo náměstí\n\nFlemingovo náměstí je veřejné prostranství nacházející se v pražských Dejvicích v městské části Praha 6. Náměstí má tvar rovnostranného trojúhelníku a je parkově upraveno.\n\nStejně jako celé Dejvice bylo Flemingovo náměstí založeno podle jednotného urbanistického plánu architekta Antonína Engela ve dvacátých letech dvacátého století.\n\nPřímo v čele náměstí stojí budova Ústavu organické chemie a biochemie Akademie věd ČR. V bezprostředním okolí na jih od náměstí se dále nachází Národní technická knihovna.\n\n"}
{"id": "976295", "url": "https://cs.wikipedia.org/wiki?curid=976295", "title": "Někotoraja zapověď", "text": "Někotoraja zapověď\n\nNěkotoraja zapověď, též Někotoraja zapovědь, rusky \"Некоторая заповедь\" [někatoraja zapověď], je penitenciál vzniklý v Čechách v polovině 11. století. Byl napsán ve staroslověnštině s četnými bohemismy. Nejstarší dochovaná zpráva o něm pochází z poloviny 12. století. Originál se nezachoval, jeho text je znám z jeho jediného opisu, který pochází ze 14. nebo 15. století.\n\n\n"}
{"id": "976299", "url": "https://cs.wikipedia.org/wiki?curid=976299", "title": "Michael Allen Baker", "text": "Michael Allen Baker\n\nMichael Allen Baker (* 27. října 1953 v Memphisu, stát Tennessee, USA), vojenský pilot, důstojník a americký kosmonaut. Ve vesmíru byl čtyřikrát.\n\nV roce 1971 zdárně ukončil střední školu ve městě Lemoore v Kalifornii a pak pokračoval dalším studiem na University of Texas. Po ukončení studia roku 1975 narukoval do armády, absolvoval pilotní školu v Patuxent River a v armádě nadlouho zůstal. Oženil se, získal přezdívku Mike.\n\nV letech 1985 až 1986 absolvoval výcvik u NASA, od roku 1986 byl zařazen do jednotky kosmonautů.\n\nNa oběžnou dráhu se v raketoplánech dostal čtyřikrát a strávil ve vesmíru 40 dní, 4 hodiny a 59 minut. Byl 254 člověkem ve vesmíru.\n\n\n"}
{"id": "976302", "url": "https://cs.wikipedia.org/wiki?curid=976302", "title": "Charakteristický okamžik", "text": "Charakteristický okamžik\n\nCharakteristický okamžik ( ) při přenosu dat je okamžik, kdy se mění stav vysílaného signálu.\n\nIzochronní signál je digitální signál, u něhož jsou (pokud zanedbáme zkreslení) charakteristické okamžiky navzájem vzdálené celočíselný násobek určitého časového intervalu. Tento interval nazýváme jednotkový interval. Délka jednotkového intervalu je převrácenou hodnotou modulační rychlosti.\n\nAnizochronní signál je digitální signál, u něhož jsou doby mezi dvěma po sobě jdoucími charakteristickými okamžiky proměnné.\n\nArytmický signál je digitální signál, který je izochronní pouze v omezených intervalech, například pro přenos jedné značky.\n\n\n"}
{"id": "976307", "url": "https://cs.wikipedia.org/wiki?curid=976307", "title": "Frank Wedekind", "text": "Frank Wedekind\n\nBenjamin Franklin Wedekind (24. července 1864, Hannover – 9. března 1918, Mnichov) byl německý dramatik a spisovatel. Bývá řazen k expresionismu, je považován za předchůdce epického divadla i absurdního dramatu. Jeho dramata často kritizovala předsudky své doby v oblasti sexuality.\n\nJeho matka, Emilie Wedekind-Kammerer (1840-1916), byla Švýcarka, ve Švýcarsku proto pobýval v letech 1872-1884. Pracoval zde v reklamním oddělení firmy Maggi. Poté pracoval i v cirkuse, což ho přivedlo k hraní a zpívání v kabaretu \"Die elf Scharfrichter\". Do něj vnesl satiru, čímž položil základy velké tradice německého satirického kabaretu výmarské éry. Za články v satirickém týdeníku \"Simplicissimus\" strávil devět měsíců ve vězení, za \"urážku majestátu\". Roku 1898 se stal dramaturgem a hlavním autorem známé scény Munich Kammerspiele. V premiérách svých her často hrál hlavní role. Karl Kraus hodně pomohl k prosazení jeho her ve Vídni.\n\nJeho první divadelní hra \"Probuzení jara\" (\"Frühlings Erwachen\") z roku 1891 vzbudila šok, neboť zobrazovala do té doby tabuizované jevy dospívání jako homosexuální experimenty, kolektivní masturbaci, sado-masochismus, znásilnění, potrat i sebevraždu.\n\nK nejznámějším hrám patří \"Duch Země\" (\"Erdgeist\") (1895) a \"Pandořina skříňka\" (\"Die Büchse der Pandora\") (1904), které na sebe volně navazují a bývají někde shrnovány pod společný název \"Lulu\" (ten nese například stejnojmenná opera Albana Berga či album Lou Reeda a Metallicy k Wedekindově poctě).\n\nText básně \"Der Tantenmörder\" využila např. německá skupina In Extremo pro svou píseň \"Albtraum\".\n\nJeho novela \"Mine-Haha oder Über die körperliche Erziehung der jungen Mädchen\" z roku 1903 byla dvakrát zfilmována, roku 2004 Lucile Hadžihalilovićovou (s Marion Cotillardovou v hlavní roli), o rok později Johnem Irvinem (s Jacqueline Bissetovou).\n\nPosmrtně byl vydán jeho deník \"Die Tagebücher: ein erotisches Leben.\"\n\n"}
{"id": "976310", "url": "https://cs.wikipedia.org/wiki?curid=976310", "title": "Indian Open (snooker)", "text": "Indian Open (snooker)\n\nIdian Open je profesionální bodovaný turnaj ve snookeru. Úřadujícím šampiónem je Ding Junhui.\n\nTato akce byla zavedena v sezóně 2013/2014 a jedná se o vůbec první bodovaný turnaj konající se v Indii. První závod se konal 14. až 18. října 2013 v New Delhi. Smluvně je turnaj zajištěn do roku 2015 včetně.\n\nStránka na Worldsnooker \n"}
{"id": "976313", "url": "https://cs.wikipedia.org/wiki?curid=976313", "title": "Kenneth Stanley Reightler", "text": "Kenneth Stanley Reightler\n\nKenneth Stanley Reightler (*24. března 1951 v Patuxent River, stát Maryland, USA), vojenský pilot, důstojník a americký kosmonaut. Ve vesmíru byl dvakrát.\n\nV roce 1969 zdárně ukončil střední školu Bayside High School ve městě Virginia Beach ve Virginii a pak pokračoval dalším studiem na United States Naval Academy. Po skončení studia na námořní akademii působil jako pilot a instruktor létání. Později na akademii absolvoval nástavbu, pilotní školu a studoval i na University of Southern California.\n\nV letech 1987 až 1995 byl zařazen do jednotky kosmonautů NASA, po odchodu z ní v roce 1995 byl zaměstnán u firmy Lockheed Martin v Houstonu.\n\nOženil se s manželkou Maureen Ellen rozenou McHenryovou, má dvě děti.\nMěl přezdívku Ken.\n\nNa oběžnou dráhu se v raketoplánech dostal dvakrát jako pilot a strávil ve vesmíru 13 dní, 15 hodin a 36 minut. Byl 255. člověkem ve vesmíru.\n\n\n"}
{"id": "976316", "url": "https://cs.wikipedia.org/wiki?curid=976316", "title": "Trudník mazový", "text": "Trudník mazový\n\nTrudník mazový (\"Demodex brevis\") je vysoce specializovaný roztoč parazitující v mazových folikulech (hlavně na čele, nose a bradě) svého lidského hostitele. Díky své parazitické specializaci se přizpůsobuje tvarem těla prostředí, kde se běžně vyskytuje. Protáhlý tvar těla a zakrnělé končetiny se pro něj staly nejvýhodnější. Spolu s trudníkem tukovým (\"Demodex folliculorum\") náleží do čeledi trudníkovitých.\n\nTrudník mazový byl v lidské kůži objeven v roce 1963. Jeho příbuzný trudník tukový byl objeven již v roce 1841 u psů. V současné době se nákaza trudníky mezi lidmi nevyskytuje ve velké míře (cca 10 % populace v ČR), ale nákaza příbuzným \"Demodex canis\" může být pro psí vrhy až smrtelná. Nemoc se u nich označuje jako červená prašivina psů (demodikóza).\n\nDospělí jedinci se v rozměrech liší. Sameček je menší a má v průměru 0,165 mm a mohutnější samička až 0,208 mm. Nejsou tedy viditelní pouhým okem, ale při správné práci se světelným mikroskopem je lze spatřit. Samotné tělo trudníků sestává z gnathosomy (přední část), která je širší a má tvar lichobežníku, následována makadly (palpy) a kusadly. Podél střední části těla (podosoma) se nachází 4 páry pahýlovitých noh, které mají pět článků. Larvy mají pouze 3 páry noh a ty jen dva články.\n\nInfekce trudníkem mazovým u lidí probíhá bez klinického projevu, snad jen může být nazvána kosmetickým problémem. Trudníci žijí v mazových žlázách, kde se pravděpodobně živí odumřelými buňkami.\n\nVývoj jedince je nepřímý: vajíčko, larva, protonymfa, trytonymfa a dospělec. Délka vývoje se pohybuje okolo 14-15 dní.\n\n\n"}
{"id": "976318", "url": "https://cs.wikipedia.org/wiki?curid=976318", "title": "Lattainville", "text": "Lattainville\n\nLattainville je francouzská obec v departementu Oise v regionu Hauts-de-France. V roce 2011 zde žilo 160 obyvatel.\n\n\"Počet obyvatel\" \n\n"}
{"id": "976320", "url": "https://cs.wikipedia.org/wiki?curid=976320", "title": "Eñaut Zubikarai", "text": "Eñaut Zubikarai\n\nEñaut Zubikarai Goñi (* 26. února 1984, Ondarroa, Bizkaia) je španělský fotbalový brankář, od srpna 2016 působí v novozélandském klubu Auckland City.\n\nEñaut Zubikarai se narodil v baskickém městě Ondarroa. V letech 2003–2008 hrál za rezervní tým Realu Sociedad San Sebastián s výjimkou sezony 2005/06, během níž hostoval v klubu SD Eibar. Od roku 2008 je v A-týmu Realu Sociedad.\n\n5. února 2014 v prvním utkání semifinále Copa del Rey odchytal dobrý zápas, který kalil jen vlastní gól, jenž stanovil konečný výsledek 2:0 pro soupeře – Barcelonu. Jeho spoluhráč z pole odkopával v blízkosti brány míč a trefil Zubikaraie tak nešťastně, že se od něj míč odrazil do brány.\n\nV létě 2015 mu v Realu Sociedad skončila smlouva, poté byl až do ledna 2016 bez angažmá. Půl roku působil v portugalském týmu CD Tondela, v srpnu 2016 posílil novozélandský klub Auckland City.\n\n"}
{"id": "976321", "url": "https://cs.wikipedia.org/wiki?curid=976321", "title": "Jungferndorf", "text": "Jungferndorf\n\nJungferndorf je německý název českých sídel:\n"}
{"id": "976329", "url": "https://cs.wikipedia.org/wiki?curid=976329", "title": "Chambors", "text": "Chambors\n\nChambors je francouzská obec v departementu Oise v regionu Hauts-de-France. V roce 2011 zde žilo 331 obyvatel. Chambors leží čtyři kilometry na jih od obce Trie-Château, na západě těsně sousedí s městem Gisors. Obcí protéká říčka Réveillon. Pamětihodností obce je kostel svatého Sulpicia. Od roku 2001 je starostou obce Didier Gougibus.\n\n\"Počet obyvatel\" \n"}
{"id": "976331", "url": "https://cs.wikipedia.org/wiki?curid=976331", "title": "Bernie Siegel", "text": "Bernie Siegel\n\nBernie Siegel (* 14. října 1932 Brooklyn, New York, USA) je americký spisovatel, někdejší dětský chirurg. Ve svých dílech se zaměřuje na vztah mezi pacientem a procesem léčení. Nejvíce jej proslavila jeho kniha \"Láska, medicína a zázraky\".\n\nStudoval nejprve na Colgate University a později na Weill Cornell Medical College v New Yorku. Během své medicínské praxe se snažil zkoumat, jak duševní rozpoložení pacientů ovlivňuje jejich imunitní systém a léčbu.\n\nMedicíně a dětské chirurgii se věnoval do roku 1989. Se svou ženou žije v Connecticutu, mají pět dospělých dětí. \n\n"}
{"id": "976340", "url": "https://cs.wikipedia.org/wiki?curid=976340", "title": "Flashdance (muzikál)", "text": "Flashdance (muzikál)\n\nFlashdace (muzikál) je divadelní adaptace autorů Robbieho Rotha a Roberta Caryho stejnojmenného filmu z roku 1983. Muzikál měl světovou premiéru v červenci roku 2008 v Theatre Royal Plymouth, následně cestoval po celé Velké Británii během května roku 2009, následně se během ledna 2011 hrál v Londýně na West Endu. Ve Spojených státech se toto představení hraje od roku 2013. V České republice měl muzikál premiéru 28. září 2013 v Městském divadle Brno.\n\nAlexandra „Alex“ Owensová, osmnáctiletá svářečka pracující v ocelárně v Pittsburghu v Pensylvánii, touží stát se profesionální tanečnicí. Nemá však žádné profesionální vzdělání, pouze ve svém volném čase tancuje v baru u Harryho spolu se svými kamarádkami. Jednoho dne se seznámí se synem majitele továrny Nickem Hurleym, který se vydává za obyčejného dělníka. Alex ho úplně okouzlí, hlavně svou bezprostředností a drzostí. Dívka si podává přihlášku na taneční konzervatoř, nechce se svého snu vzdát. S přípravami na přijímací zkoušky jí pomáhá její dlouholetá přítelkyně, bývalá baletka Hana. Postupně se čím dál více sbližuje s Nickem, který musí s pravdou ven. Alex zprvu není vůbec nadšená, že je z vyšší společnosti, ale postupně se s tím smiřuje. Paralelně probíhá příběh Jimmyho, který pracuje jako číšník u Harryho, a jeho přítelkyně Glorie. Jimmy se touží stát slavným komikem, a odjíždí proto do světa, aby se tam proslavil. Zanechává Glorii napospas osudu, ta také chce být slavnou a přijme místo u Johnyho ve stripbaru. Nakonec si Jimmy uvědomí, že nestojí o žádnou slávu, nýbrž jen o tu jednu jedinou – Glorii. Mezitím Alexiny přípravy na zkoušky vrcholí. Nick nemůže jen tak sedět a nic nedělat, jde za komisí a trochu se u ní přimluví. Nešťastně se před Alex prořekne a ta je na něho velmi naštvaná, odmítá jakoukoliv protekci. Pomalu se blíží datum přijímaček, ale dívku velmi zasáhne smrt Hany. Svůj boj však nevzdává, dá do toho všechno, na její památku. V onen důležitý den ze sebe vydá maximum, celou svou duši dá do tance. To se jí vyplatí. I bez Nickovy protekce ohromí všechny členy poroty. Její sen se stal skutečností, a navíc na ni před školou čeká její milovaný s kyticí rudých růží.\n\nTento muzikál uvedlo na svém repertoáru jako první divadlo v České republice Městské divadlo Brno. Představení mělo premiéru 28. září 2013, trvá celkem tři hodiny s jednou dvacetiminutovou přestávkou. Režisér Stanislav Moša použil překlad Jiřího Joska. V díle se objevují známé písně jako „Maniac“, „What a Feeling“, „Manhunt“, „Gloria“ nebo „I Love Rock and Roll“. Na muzikál \"Flashdance\" v podání brněnského souboru převažuje mezi recenzenty pozitivní kritika, Jiří Pavel Kříž v deníku Právo vyzdvihuje jak choreografii, tak i kostýmy a scénu. Celkově ohodnotil muzikál číslem 100 %. Naopak Lenka Suchá napsala na serveru Deník.cz názor, že děj se v brněnském podání docela rozmělňuje mezi vícero postav, neopomněla však vyzdvihnout představitelku hlavní role Svetlanu Janotovou.\n\n"}
{"id": "976341", "url": "https://cs.wikipedia.org/wiki?curid=976341", "title": "AMD Jaguar", "text": "AMD Jaguar\n\nAMD Jaguar (popř. jen Jaguar) je mikroarchitektura CPU vyvinutá společností Advanced Micro Devices (AMD). Představuje rodinu nízkopříkonových SoC (system on chip) – již 16. v pořadí od AMD – a je vyráběna od poloviny roku 2013 28nm technologií. Na AMD Jaguar jsou založeny čtyři skupiny procesorů:\n\nNavíc tato architektura formuje základy pro SCBU (Semi-Custom Business Unit). Jak Playstation 4 tak Xbox One používají čipy založené na architektuře AMD Jaguar.\n\nPředchůdce AMD Jaguar je AMD Bobcat. Nástupce AMD Jaguar už se navrhuje, ponese jméno (AMD) Puma+.\n\n\n\n\nKaždý procesor s jádrem postaveným na AMD Jaguar podporuje sady: MMX, SSE, SSE2, SSE3, SSSE3, SSE4a, SSE4.1, SSE4.2, AVX, F16C, CLMUL, AES, BMI1, MOVBE, XSAVE/XSAVEOPT, ABM (POPCNT/LZCNT) a AMD-V.\n\n\n\n\n"}
{"id": "976342", "url": "https://cs.wikipedia.org/wiki?curid=976342", "title": "Robert Sheckley", "text": "Robert Sheckley\n\nRobert Sheckley [\"šeklý\"] (16. července 1928, New York – 9. prosince 2005, Poughkeepsie) byl americký spisovatel židovského původu, představitel sci-fi a dobrodružné literatury, do níž vnesl prvky humoru, satiry a absurdity.\n\nK jeho nejslavnějším románům patří \"Nesmrtelnost spol. s r.o.\" (\"Immortality, Inc\"), který knižně vyšel roku 1958 (předtím vycházel na pokračování v časopise \"Galaxy\"). Roku 1992 byl zfilmován pod názvem \"Freejack\", s Mickem Jaggerem, Emilio Estevezem a Anthony Hopkinsem v hlavních rolích. Slavným antiutopickým románem je též \"Status Civilisation\", který vyšel česky pod názvem \"Omega, planeta zla\".\n\n\n"}
{"id": "976343", "url": "https://cs.wikipedia.org/wiki?curid=976343", "title": "Auguste Escoffier", "text": "Auguste Escoffier\n\nGeorges Auguste Escoffier (28. října 1846, Villeneuve-Loubet, Francie – 12. února 1935, Monte Carlo, Monako) byl francouzský šéfkuchař, restauratér a gurmán, který položil základy moderní francouzské kuchyně na tradičních recepturách, které vylepšil a modernizoval. Ve světě gastronomie je zapsán jako jedna z největších legend vaření vůbec, je nazýván \"roi des cuisiniers et cuisinier des rois\" (král šéfkuchařů a šéfkuchař králů). Jako první kuchař obdržel roku 1919 Řád čestné legie, v roce 1928 byl jmenován čestným předsedou World Association of Chefs Societies. Navázal na zakladatele francouzské \"haute cuisine\" Marie-Antoina Carêma, kladl však důraz na stravitelnost a nenáročnou přípravu. Jeho známými recepty jsou crêpe Suzette a broskve Melba. Působil v restauraci \"Le Faisan doré\" v Cannes, v Savoy Hotelu v Londýně a pařížském Ritzu. Je autorem knihy \"Moje francouzská kuchyně\" (česky 2007).\n\n\n"}
{"id": "976348", "url": "https://cs.wikipedia.org/wiki?curid=976348", "title": "Malá Izra (potok)", "text": "Malá Izra (potok)\n\nMalá Izra je potok na jihu východního Slovenska, teče v jihovýchodní části okresu Košice-okolí. Je to levostranný přítok Izry, měří 3 km a je tokem VI. řádu.\n\nPotok teče v Slanských vrších, v podcelku Milič a pramení na západním úpatí Velkého Miliče (895 m) v nadmořské výšce cca 560 m. Nejprve teče východním směrem, na horním toku vzniklo zahrazením toku jezero Malá Izra. Z levé strany přibírá přítok z jihovýchodního svahu Malého Miliče (759 m) a stáčí se na jihovýchod. Zprava pak přibírá potok vytékající z jezera Izra a do potoka Izra ústí severozápadně od obce Brezina v nadmořské výšce přibližně 265 m.\n"}
{"id": "976350", "url": "https://cs.wikipedia.org/wiki?curid=976350", "title": "Dubník (Slanské vrchy)", "text": "Dubník (Slanské vrchy)\n\nDubník je zalesněný vrch v severní části Slanských vrchů o nadmořské výšce 874 m. Na vrcholu je vysílací středisko a vysílač, díky kterým je snadno rozpoznatelný.\n\nZ Dubníku je výhled na východ, sever i západ a za příznivého počasí lze vidět štíty Vysokých Tater i Královu holu.\n"}
{"id": "976351", "url": "https://cs.wikipedia.org/wiki?curid=976351", "title": "Jozef Bobok (fotbalový brankář)", "text": "Jozef Bobok (fotbalový brankář)\n\nJozef Bobok (30. září 1934 Trnava – 15. května 2006 Prešov) byl slovenský fotbalový brankář.\n\nV československé lize hrál za Spartak Košice VSS, Duklu Pardubice a TJ Tatran Prešov. Nastoupil v 92 ligových utkáních.\n\n"}
{"id": "976352", "url": "https://cs.wikipedia.org/wiki?curid=976352", "title": "Vysílač Dubník", "text": "Vysílač Dubník\n\nVysílač Dubník je rádiový a televizní vysílač. Nachází se na vrchu Dubník nedaleko stejnojmenné osady ve Slanských vrších.\n\nTento kotvený ocelový stožár vysoký 318 metrů je nejvyšší stavbou na Slovensku. Konstrukce stožáru je podobná s vysílačem Suchá hora. Byl postaven v roce 1961 a do provozu byl uveden 24. února 1961.\n\nVedle vysílače se nachází volně stojící ocelová telekomunikační věž.\nV srpnu v roce 1968 byla ruskými okupačními vojsky zničena vysílací technika. Vysílač byl odstaven i z důvodu požáru.\n\nVysílací středisko patří mezi nejdůležitější a nejvýkonnější vysílače na Slovensku. Signál z Dubníku je dostupný na velké části východního Slovenska s výraznými přesahy do okolních zemí. Prioritně má pokrýt Košickou kotlinu, Východoslovenská nížinu se Zemplínem a Šarišem, ale přesahy umožňují přijímat signál i na Spiši či Liptově.\n\nV dubnu 2011 bylo ukončeno šíření analogového signálu Dvojky a TV Markíza, v srpnu 2011 i Jednotky.\n\n28. dubna 2011 byla spuštěna distribuce veřejnoprávního multiplexu.\n\nK vysílači vede asfaltová cesta z obce Zámutov nebo Dubník.\n\n\n"}
{"id": "976353", "url": "https://cs.wikipedia.org/wiki?curid=976353", "title": "Chrudimský kraj", "text": "Chrudimský kraj\n\nPočátky Chrudimského kraje spadají do 2. poloviny 13. století, kdy Přemysl Otakar II. nahradil původní hradské zřízení krajským zřízením. Centrem původního hradského zřízení bylo až do zavedení krajského zřízení chrudimské hradiště, stojící na místě dnešního města Chrudimi. \n\nChrudimský kraj se nazývá podle královského věnného města Chrudimi, které bylo jeho správním centrem od nepaměti.\n\nChrudimský kraj má dlouhou historii a rozkládá se přibližně ve stejné oblasti jako česká část dnešního Pardubického kraje. \n\nChrudimský hradský obvod patřil Děpolticům, vedlejší větvi Přemyslovců. Ti však ohrožovali jednotnost a byli proto nuceni odejít z Čech do Polska.\nV letech 995 až 1055 vzniká první přemyslovské hradiště. V roce 1055 zde během svého vojenského tažení zemřel Břetislav I., Kosmův zápis o této události je první spolehlivou zmínkou o Chrudimi. Z dosavadního hradiště roku 1263 kolonizačním úsilím Přemysla Otakara II. vzniklo pravé středověké město. Roku 1421 se město po porážce táborskými a pražskými vojsky připojilo k husitům. Mimořádný rozkvět zaznamenalo kolem roku 1527. V roce 1567 byl prováděn v královských městech soupis domů. V Chrudimi jich tehdy bylo 480. V roce 1620 byla Chrudim tvrdě postižena za své sympatie k českému králi Fridrichu Falckému. V době hospodářského úpadku se intenzivně rozvíjelo působení jezuitského řádu, a to až do sklonku 18. století. Roku 1750 zde zřizuje královna Marie Terezie poštu a od roku 1751 je Chrudim sídlem reorganizovaného a trvale zde umístěného krajského úřadu. Od roku 1854 zde až do roku 1949 působil krajský soud. V období industrializace 19. století vzniká Wiesnerova strojírenská továrna (r. 1855). \n\nPrvní zmínka o Litomyšli se vztahuje k roku 981 v Kosmově kronice české (\"Lutomisl\"), která ale vyšla až ve 12. století. Tehdy na litomyšlském návrší stával strážní hrad střežící panství Slavníkovců a nedaleko procházející obchodní cestu evropského významu – tzv. Trstěnickou stezku. Po vyvraždění Slavníkovců roku 995 přešlo území do rukou Přemyslovců.\nOlomoucký biskup Jindřich Zdík pozval do Litomyšle v polovině 12. století řád premonstrátů a založil roku 1145 premonstrátský klášter Olivetská hora (lat. Mons oliveti). Premonstráti dosáhli vysoké úrovně hospodářské a kulturní, a tak byla Litomyšl povýšena roku 1259 na město. Znak města (stříbrná lilie na červeném poli) byla převzata právě ze znaku premonstrátů (zlatá lilie na modrém poli).\nDíky úspěšné premonstrátské kolonizaci a umístění Litomyšle mezi Prahou a Olomoucí založil Karel IV. 30. dubna 1344 biskupství litomyšlské spolu s povýšením pražského biskupství na arcibiskupství. V postavení litomyšlských biskupů působili např.: Jan ze Středy, Albrecht ze Šternberka a Jan Železný.\nHusité město napadli ve dvou vlnách v letech 1421 a 1425. Město velice poškodili také kvůli účinkování Jana Železného na Kostnickém koncilu. Král Zikmund svěřil panství Kostkům z Postupic. Kostkové na svém panství podporovali Jednotu bratrskou a i přistěhovalectví. Za jejich vlády vzniklo v Litomyšli Nové Město s vlastním ohrazením, náměstím a radnicí. Kostkům z Postupic však bylo panství za účast ve stavovském odboji roku 1547 zabaveno.\nDalšími majiteli se stali Pernštejnové. Vratislav II. z Pernštejna působil jako nejvyšší kancléř Království českého a byl prvním Čechem, který se stal nositelem Řádu zlatého rouna. Nechal postavit litomyšlský zámek, jehož stavitelem byl hlavně Giovanni Battista Aostalli.\nRoku 1649 prodali Pernštejnové panství Trauttmansdorffům. Prostřednictvím sňatku se dostalo do vlastnictví Valdštejn-Vartemberkům a posledními majiteli byli po roce 1855 Thurn-Taxisové.\n\nVysoké Mýto - už název města, založeného na místě starší osady, svědčí o královském založení, protože pouze panovník byl oprávněn zřizovat mýta.\n\nPolička byla založena jako královské město českým králem Přemyslem Otakarem II. v roce 1265. Lokaci provedl Konrád z Limberka (Cunradus de Lewendorf/Conrad von Lewendorf), který sem přivedl osadníky ze severního Německa. Město prosperovalo díky cestě vedoucí ze středních Čech do moravských center a uděleným právům (mílovému, várečnému a hrdelnímu). Jeho původní zástavba byla až na kostel a 4 městské brány dřevěná.\nV roce 1305 je Polička již zmiňována jako věnné město českých královen. Ve druhé polovině 14. století bylo město vydlážděno, byly stavěny kamenné domy a městské hradby. Opevnění města bylo na vnější straně vysoké 10 m a obsahovalo nově i 19 bašt. Jádro 2,5 m široké hlavní hradby bylo z litého opukového zdiva, které obklopoval tvrdý kámen. Hradby doplňovala předsunutá parkánová zeď a vodní příkop.\nKrizovým byl pro Poličku rok 1421. V něm nejprve město otevřelo bránu Janu Žižkovi, ale posléze bylo vypleněno vojskem Zikmunda Lucemburského. V husitských válkách posléze patřila do umírněného pražského městského svazu. Během vlády Jiřího z Poděbrad posílilo město svoji obranu barbakány pro ochranu 4 bran a dalším vodním příkopem.\nPolička se těšila přízni králů z rodu Jagellonců. V roce 1547 byla však aktivní v odboji proti Ferdinandu I. Habsburskému, za což byla tvrdě potrestána. Byla jí pozastavena práva, zkonfiskován nemovitý majetek a uložena pokuta. Za další peníze muselo město statky za 12 let odkoupit zpět. V roce 1567 byl prováděn v královských městech soupis domů. V Poličce jich tehdy bylo 200. Do města po celé 16. století pronikala renesance, která se projevila např. v kostele sv. Michala. Jeho stavbu řídil od roku 1576 stavitel italského původu Ambrož Vlach. Vnějšek kostela byl sice gotizující, ale vnitřek již plně renesanční. Zároveň s kostelem byla na hřbitově vystavěna též hranolová zvonice.\nV roce 1613 Poličku zasáhl ničivý požár, který nepostihl pouze gotickou radnici a jihozápadní část města. Po českém stavovském povstání byly městu po roce 1620 znovu odňata privilegia a statky. V dalších letech ho neblaze poznamenala třicetiletá válka, během níž se v něm několikrát objevily švédská i císařská armáda.\n\nMěsto Lanškroun bylo založeno v 2. polovině 13. století v souvislosti s královskou kolonizační činností jako hlavní ekonomické centrum rozsáhlého lanškrounsko-lanšperského panství. První dochovaná písemná zmínka o Lanškrouně pochází z roku 1285, kdy jej od českého krále Václava II. převzal Záviš z Falkenštejna. Od roku 1304 byl Lanškroun součástí majetku Zbraslavského kláštera, později litomyšlského biskupství (r. 1358). Roku 1371 Petr Jelito, litomyšlský biskup a rodák z Dolního Třešňovce u Lanškrouna, založil ve městě augustiniánský klášter, který byl v období renezance přestavěn na zámek v renezančním slohu. Po husitských válkách v 15. století získali Lanškroun Kostkové z Postupic. Od roku 1507 městu vládli Pernštejnové s výjimkou třinácti let, kdy město spravovali páni z Boskovic. Za vlády pánů z Postupic a poté Pernštejnů získal Lanškroun řadu významných privilegií. Dalšími vlastníky města a panství byli Hrzánové z Harasova a po bitvě na Bílé Hoře (r. 1620) připadl Lanškroun Lichtenštejnům (od r. 1622). \nV době třicetileté války bylo město poničeno švédskými i císařskými vojsky. Po ní do Lanškrouna přicházeli němečtí osadníci, kteří prosadili německou správu. Od roku 1683 je městská kniha psána německy. V polovině 17. století vrcholí vědecká činnost nejvýznamnějšího lanškrounského rodáka, fyzika, matematika, astronoma, lékaře a filozofa, rektora Karlovy univerzity a zakladatele spektroskopie Jana Marka Marciho (1595–1667), po němž je pojmenováno nejen hlavní náměstí Lanškrouna, ale i kráter na odvrácené straně Měsíce. Koncem 18. století bylo město vyhlášeno městem municipálním. V polovině 19. století se stal Lanškroun sídlem okresního hejtmanství a okresního soudu a až do roku 1960 zůstal okresním městem.\n\nPrvní dochovaná zmínka o existenci Pardubic pochází z roku 1295, kdy papež Bonifác VIII. potvrdil zdejší klášter cyriaků a kostel sv. Bartoloměje.\nPrvním vlastníkem Pardubic na začátku 14. století byl Púta z Dubé. Kolem roku 1325 vyměnili jeho synové Pardubice s rytířem Arnoštem z Hostýně. Jeho syn Arnošt z Pardubic byl prvním pražským arcibiskupem. Na scénu nastoupil šlechtický rod pánů z Pardubic, kteří měli ve svém znaku přední bílou (stříbrnou) polovinu koně se zlatou uzdou na červeném štítu. Arnoštova závěť z roku 1340 je prvním dokladem o existenci Pardubic jako města, přesněji jako poddanského městečka. Povýšení Pardubic na městečko se tedy uskutečnilo někdy v letech 1332–1340. V roce 1390 byla postoupena část panství Hanušovi z Milheimu. Dalším majitelem po jeho smrti se na začátku husitských válek stal Viktorín Boček z Kunštátu a Poděbrad. Za husitských válek Pardubice pravděpodobně získal úchvatem moravský šlechtic Jan Hlaváč z Mitrova.\nV roce 1491 Pardubice koupil Vilém II. z Pernštejna, nejmocnější šlechtic tehdejšího českého království. Vedle zvelebování města a panství se pustil i do pozdně gotické přestavby zdejšího vodního hradu, jeho synové Vojtěch a Jan pak pokračovali ve stylu renesančním. Tento historický unikát – přechod obranného vodního hradu na rozlehlý a pohodlný Pardubický zámek – můžeme obdivovat dodnes. Pernštejnům vděčíme i za celé historické městské jádro s renesančním náměstím, malebnými uličkami a dominantou Pardubic – Zelenou bránou.\nPo slavné éře Pernštejnů, kteří zadlužené panství prodali v roce 1560 arciknížeti Maxmiliánu II. Habsburskému, nastal úpadek. Třicetiletá válka město ještě více zbídačila.\nNový rozvoj města přišel až v polovině 19. století. 20. srpna 1845 přijel do Pardubic první vlak severní státní dráhy z Olomouce do Prahy. Ve druhé polovině století byly z města postupně rozvětveny další železniční tratě a vznikly průmyslové podniky jako lihovar, cukrovar, výrobce mlýnských strojů Josefa Prokopa synové, Fantova rafinérie minerálních olejů a další.\n\nPřelouč je jedním z nejstarších historicky doložených míst regionu. Ve svém znaku má černý rošt ve zlatém poli, který je atributem sv. Vavřince, patrona opatovického kláštera, kterému byla v roce 1086 králem Vratislavem I. věnována. K tomuto roku se vztahuje i první písemná zmínka o osadě s chmelnicí. Od té doby se význam Přelouče výrazně měnil. Dne 8. září roku 1261 byla původní osada povýšena Přemyslem Otakarem II. na město a bylo jí uděleno magdeburské soudní právo. Správa náležela zvláštní rychtě. Mezi jejími držiteli byl například i Jiří z Poděbrad. Ještě ve 13. století se město stalo významným strategickým tranzitním místem při labském brodu na spojnici Hradce Králové a Kutné Hory. Roku 1421 byla Přelouč údajně dobyta a zničena katolickým vojskem Jana Městeckého z Opočna.\nRoku 1518 připojil Přelouč Vilém z Pernštejna k panství Pardubice. V druhé polovině 16. století dostala renesanční podobu a roku 1580 se stala královským komorním městem, když tato privilegia potvrdil Rudolf II.. Zároveň byl městu udělen městský znak s roštem sv. Vavřince. Za dob třicetileté války byla ale znovu poničena a rozkvět městu přinesla až stavba železnice a císařské silnice v 1. pol. 19. století. Díky těmto stavbám se Přelouč stala po Pardubicích druhým hospodářsky nejvýznamnějším městem regionu. V letech 1949 až 1960 byla městem okresním. \nOd konce 13. století bylo budováno městské opevnění. Mělo dvě hlavní brány, Horskou na západě (též Pražskou) a na východě Pardubickou a dvě fortny, na severní straně Semínská, na jižní Benešovická. Obě brány byly zbourány po požáru v roce 1809. První radnice je doložena z roku 1562, zbořena byla roku 1852. Nová radnice s chlapeckou a dívčí školou v novorenesančním stylu byla vystavěna v roce 1882. Ve stejné stavebním slohu byla v letech 1899–1901 vybudována Občanská záložna, novorenesanční evangelický chrám 1905 a Divišova vila, vše dle plánů architekta Rudolfa Kříženeckého. Vila sloužila pro účely městského muzea, pak jako pečovatelský dům církve Čbr.evang. Nyní zprivatizována a upravena. Kostel sv. Jakuba Většího, původně románský, barokně přestavěn v roce 1646 po požáru v roce 1621, barokní varhany pocházejí z roku 1692. Hřbitovní kaple Navštívení Panny Marie byla postavena v letech 1682–84 v souvislosti s pověstí o zázračné moci mariánského obrazu. Sloup sv. Jana Nepomuckého pochází z roku 1704. Novorománská synagoga z roku 1861 byla roku 1937 pronajata Církvi československé, v letech 1949–1952 zmodernizována na sbor Tůmy Přeloučského.\n\nPrvní písemná zmínka o Skutči podél obchodní cesty pochází z roku 1289. Zmiňuje se kostel Nanebevzetí panny Marie, přestavěný do gotické podoby Benešem z Wartenberka a jeho ženou Dorotheou Berkovou z Dubé roku 1355.\nPředtím je historicky doložen i skutečský hrad Humperka, pravděpodobně převážně dřevěný, stojící na skále mezi dnešním skutečským letištěm a nádražím. Patrně již počátkem 13. století vzniklo dnešní hlavni náměstí za první republiky pojmenované Palackého s gotickými později několikrát přestavěnými domy a převážná část dnešní ulice k dnešnímu nádraží (Nádražní) dříve pojmenované Masarykova. Skuteč měla i právo hrdelní s popravištěm a podle Augusta Sedláčka i doložený dům kata s gotickým portálem (zobrazeným Karlem Liebscherem v dílu Chrudimsko Sedláčkových \"Hradů, zámků a tvrzí českých\") v dnešní Heydukově (Lažanské) ulici.\nK roku 1457 je připomínáno jméno školního rektora Matěje, který byl zároveň písařem a zakladatelem nejstarší městské tzv. „Žluté knihy“.\nStředověká Skuteč je známa jako otevřené panské město, že však zde nějaké opevnění a brány, které se na noc uzavíraly byly, dokládá i pohled na západní stranu náměstí z Fimberka s mohutnými zdmi na zadních stranách původně gotických domů a i tvar a název ulice Ve Fortně.\nVe Skutči byl církevní děkanát (zmiňovaný již roku 1655) a později dokonce vikariát. Pozdně renesanční budova děkanátu se zachovala v barokní přestavbě, v padesátých letech však byla zbořena obranná zeď kolem děkanství i s barokní bránou se sochou Panny Marie (socha se snad nalézá v depozitáři městského muzea). Podobný osud stihl i nedalekou barokní sochu Sv. Vavřince a ohroženo bylo i barokní schodiště do děkanského chrámu se sochami Sv. Václava a Sv. Ludmily nahoře a pomníku s křížem dole, z důvodu údajného rozšíření ulice. Schodiště i když tehdy neudržováno bylo zachováno budoucím generacím, odstraněn však byl velký litinový kříž Božího těla, stojící nedaleko na hlavním náměstí proti staré škole (dnes budova Městského úřadu). Duplikát tohoto kříže dosud stojí v malém parčíku na náměstí v blízké Proseči u Skutče.\nJiž v 18. století byla Skuteč sídlem okresního soudu (viz budova na obrázku za barokním Mariánským sloupem), dobré školy (dnes budova městského úřadu na náměstí) a ve století 19. dokonce i sídlem politického okresu.\nBerní úřad byl ve Skutči zřízen v roce 1850, kdy převzal funkci berní ruly rychmburského panství a fungoval později jako okresní až do roku 1949. Potom byl přemístěn do Hlinska v Čechách.\n\nHrad Rychmburk byl postaven nejspíše začátkem 13. století, majitelem byl tehdy uváděn Tas z Pardubic a Staré. Roku 1297 získal hrad Beneš z Vartemberka, po jeho smrti převzal hrad jeho syn stejného jména. Dalším držitelem hradu byl Beneš III. z Vartemberka, který byl nejvyšším číšníkem krále Jana Lucemburského . Beneš III. hrad přestavěl a rozšířil o opevněné přehradí. Po jeho skonu hrad zdědili jeho bratři Čeněk z Vartemberka a Jan z Vartemberka, a tito hrad darovali řádu johanitů.\nV roce 1361 hrad získal Vilém Flaška z Pardubic, vnuk Tasův. Jedním z Vilémových synů byl první pražský arcibiskup Arnošt z Pardubic. V roce 1369 přebírá hrad syn Smil Flaška z Pardubic, který byl též básníkem a spisovatelem.\nV roce 1392 prodal panství Otovi Berkovi a Bočkovi z Kunštátu a Poděbrad. V postupní listině jsou vyjmenovány všechny osady panství a tři městečka: Hlinsko, Svratka a Skuteč. Pro mnohé obce je to první písemná zmínka vůbec. V roce 1396 koupil Smil Flaška panství zpět. Po jeho smrti v roce 1403 se majitelem hradu a panství stává jeho syn Arnošt, jemuž byli poručníky litomyšlský biskup Jan Železný a Odolen z Lipnice.\nV roce 1425 hrad Rychmburk dobyli husité (hrad nebyl dobyt, ale posádka se po upálení podlažického opata v blízké obci Lažany u Skutče, vzdala za volný odchod) a byl dán do správy Jiříkovi, synovi Jakuba Kroměšína, husitského hejtmana. V roce 1433 si Rychmburk přisvojil husita Jan Pardus z Horky a Vratkova.\nV roce 1436 bylo panství vráceno Arnoštovi Flaškovi za věrné služby Katolické jednotě. Protože o tři roky později zemřel Arnošt jako bezdětný, panství připadlo jako odúmrť králi. V roce 1454 přejímá panství Jan Pardus, po něm v roce 1465 syn Vilém Pardus, který, jakožto nezletilý, měl poručníka Zdeňka Kostku z Postupic. Po Vilémově smrti v roce 1490 spravovala panství Anežka z Chlumu a Košumberka.\nV roce 1500 získal panství Jindřich Šťastný z Valdštejna, po něm panství v roce 1537 dědí syn Vilém z Valdštejna, který provedl rozsáhlou opravu hradu. V roce 1550 získává hrad na rok do zástavy Kryštof Jandert z Vrchlabí, po něm získává hrad do svého držení Marie Jansovská ze Soutic. Roku 1555 Rychmburk získává do zástavy Zdeněk Berka z Dubé a Lipého, v roce 1558 koupil celé rychmburské panství. Po jeho smrti v roce 1572 dědí panství Václav Berka z Dubé a Lipého. Ten v roce 1600 umírá a panství připadá jeho synovi Lvu Buriánovi Berkovi z Dubé a Lipého.\nLev Burián Berka z Dubé a Lipého rozšířil panství o Rosice, Úhřetice, Řestoky, Dašice a Slatiňany. Roku 1623 byl povýšen do hraběcího stavu. Po jeho smrti v roce 1625 panství zdědil jeho nezletilý syn Matyáš Ferdinand Berka, za něho panství spravovala jeho matka Eusebie Hypolita Františka Berková, která byla známá svou nenávistí k protestantům a arogantním přístupem k poddaným. Od roku 1636 spravuje panství již sám Matyáš Ferdinand Berka, který zemřel bez dědiců v roce 1644. Do roku 1650 pak panství držel Bohuslav Berka z Meziříčí. Po jeho smrti v roce 1659 vymřel rod Berků po meči. Panství přebírá jeho dcera Františka Božena Rosálie Berková, která správcem panství jmenovala Františka z Jamsdorfu.\nOd roku 1680 přešlo panství na jabloneckou větev Berků, hrad a panství převzal František Antonín Berka, bezdětný zemřel v roce 1706.\nPo smrti Františka Antonína Berky zdědila panství Františka Rosálie Berková, která byla provdaná za Leopolda Kinského ze Vchynic. Po její smrti v roce 1714 spravuje panství Václav Albert Kinský z Chocně (zemřel v roce 1719) a hrad a celé panství zdědil jeho syn Vilém Štěpán Kinský, známý svou velkorysostí a dobrým vztahem k poddaným. Po jeho úmrtí v roce 1749 panství přebírá jeho syn František Josef hrabě Kinský, který již roku 1752 umřel. Panství zdědila jeho dcera Marie Augusta Kinská, která byla zasnoubena se svým příbuzným Filipem Kinským a panství mu v roce 1753 odkázala.\nFilip Kinský se značně zasloužil o panství, provedl rozsáhlou úpravu hradu, zakládal dvory a ovčíny, které daly základ novým osadám na panství. Postavil lovecký zámeček Karlštejn nad Svratkou. Krátce před smrtí roku 1823 prodal Filip Kinský panství Thurn-Taxisům.\nMajitelem panství se stal Karel Alexander z Thurn-Taxisu. Na hradě nikdy nebydlel, neboť sídlí v bavorském Řezně. V roce 1827 panství zdědil jeho syn Maxmilián Karel z Thurn-Taxisu. V roce 1871 pak panství získává Maria Karel z Thurn-Taxisu, mj. synovec rakouské císařovny Alžběty. Posledním majitelem hradu a panství byl Albert Maria z Thurn-Taxisu. V roce 1945 byl hrad znárodněn a byl zde zřízen domov pro staré občany.\n\nPrvní písemná zmínka o městě Bystré pochází z roku 1200. V Kronice české od Václava Hájka z Libočan, kterou nelze brát jako věrohodný pramen, je v roce 1021 zmiňována tehdejší osada ležící asi kilometr na západ od dnešního města v místě zv. U kostelíčka. Název pochází od názvu potoka, na kterém osada ležela – Bystrý.\nPo vypálení původní osady byla na Trstenické stezce postavena nová trhová ves Bystré (zmiňována roku 1349) ve tvaru podkovy. Prvními majiteli obce Bystré byly páni z Mokošína. Od roku 1213 ves patřila ke svojanovskému panství. Za vlády Karla IV. byla povýšena na městečko. V pozdějších dobách získalo město řadu privilegií – např. vybírání mýta, právo týdenního trhu a jiné. V 16. století se novým majitelem města stal Jan Bezdružický z Kolovrat, jenž nechal přestavět místní tvrz. Roku 1604 umírá a je pohřben v hrobce v místním kostele. Následujícími majiteli byli páni z Martinic, kteří zahájili v Hamrech (dnes část Bystrého) těžbu železné rudy. Za třicetileté války bylo město zpustošeno; v roce 1624 tudy táhl Albrecht z Valdštejna. V roce 1686 koupil bysterské panství Leopold z Valderode, ovšem roku 1707 jej ve veřejné dražbě kupuje Jakub Hanibal, hrabě z Hohenembsu, který nechal ve městě postavit radnici. Za jeho syna František Rudolfa byl položen základní kámen ke kostelu a založeny nedaleké lázně Balda. Roku 1869 rod Hohenembsů vymírá a bysterské panství připadlo císaři Františku Josefu II., který ho vlastnil až do vzniku Československa v roce 1918.\n\nPrvní železniční spojení získal Chrudimský kraj otevřením Olomoucko-Pražské dráhy v roce 1845. Trať byla vybudována do srpna tohoto roku. Vedením a dozorem nad úsekem trati z České Třebové do Prahy byl pověřen ing. Jan Perner s týmem inženýrů.\n\nV roce 1874 se konal první překážkový koňský dostih, dnes známý jako Velká Pardubická\n\nPři solním sčítání v roce 1702 bylo zjištěno v Chrudimském kraji 73183 křesťanů a 343 židů. Dohromady 73526 obyvatel nad 10 let.\n\nV letech 1857 čítala výměra kraje 3357 km², počet obyvatelstva přítomného 351 269, na 1 km² 104 obyvatel, smíšených okresních úřadů 12, 571 katastrálních-místních obcí, 25 měst, 10 městysů a 801 vesnic.\n\nKraj vydržel v původním uspořádání až do roku 1849, kdy bylo císařským nařízením č. 268/1849 o nové organizaci soudní, č. 255/1849 o nové organizaci správy a prozatímním zákonem obecním č. 170 ze 17. března 1849 nahrazen správou státní (zeměpanskou). Kraj byl obnoven v pozměněných hranicích roku 1855 a vydržel až do 23. října 1862, kdy bylo krajské zřízení zrušeno. Po zrušení se země členily již jen na okresy. Některé zdroje datují zrušení krajů rokem 1868. Od roku 1850 se stala Chrudim sídlem okresního hejtmanství. Nástupce Chrudimského kraje se stal kraj Pardubický. \n\nV roce 1868 byly zrušeny krajské úřady a kraje jako administrativní jednotky. Nadále však zůstala zachována krajská organizace u soudů. Krajský soud sídlil v Chrudimi.\n\nVětšinu území kraje tvoří pahorkatiny a vrchoviny přecházející do nížin kolem Labe. Na severozápadu navazují nižší a plošší Orlické hory. Na jihu začíná Železnými horami a Žďárskými vrchy Českomoravská vysočina.\n\nVětší část území kraje odvodňuje Labe, nejdelší řekou na území kraje je levobřežní labský přítok Chrudimka.\n\nMísta v Kraji Chrudimském z r. 1654, označená v berní rule tohoto kraje jako města a městečka\n\nMísta v Kraji Chrudimském z r. 1654, označená v berní rule tohoto kraje jako panství a statky\n\n"}
{"id": "976354", "url": "https://cs.wikipedia.org/wiki?curid=976354", "title": "Jaroslav Böhm (fotbalista)", "text": "Jaroslav Böhm (fotbalista)\n\nJaroslav Böhm (*24. ledna 1923) je bývalý český fotbalista, záložník.\n\nV československé lize hrál za Sokol Škoda Plzeň. Nastoupil ve 105 ligových utkáních a dal 23 góly.\n\n"}
{"id": "976356", "url": "https://cs.wikipedia.org/wiki?curid=976356", "title": "Vysílač Suchá hora", "text": "Vysílač Suchá hora\n\nVysílač Suchá hora je rozhlasový (do roku 2011 i televizní) vysílač na hoře Skalka v nadmořské výšce 1232 m v Kremnických vrších, blízko Kremnice a Banské Bystrice.\n\nOcelová trubková konstrukce stožáru je vysoká 300 m a je kotvena lany. Konstrukce stožáru je podobná s vysílačem Dubník. Vysílač byl postaven v roce 1960 a do provozu byl uveden 28. října 1960. U vysílače se nachází samostatná telekomunikační budova. Je to druhá nejvyšší stavba na Slovensku a patří mezi nejvýše položené supertally (více než 300 m) v Evropě. K vysílači je přístup turistickými trasami, nejlehčí přístup je z Kremnice.\n\nVysílač byl několikrát poškozen, nejvíce po zásahu vichřice, přičemž spadlo 7tunové anténní zařízení.\n\nVysoký vyzářený výkon i nadmořská výška vysílače způsobují daleký příjem signálu zejména jižním a jihozápadním směrem. Prioritní oblastí pokrytí je Pohroní s Horehroním, Horní Nitra a část Turce. Přesahy umožňují přijímat signál i v Tekově, Hontu, části Novohradu a Malohontu, na Pováží, Kysucích i Oravě a v Liptově. Zachytitelný je i na území Maďarska a části Moravy.\n\nAntény vysílačů rádiových vln se nacházejí ve výšce 230 m, tedy celkem 1461 m.\nAnalogové televizní vysílání Jednotky, Dvojky a TV Markíza bylo ukončeno v roce 2011.\n\nDigitální televizní vysílání není plánováno.\n\n\n\n"}
{"id": "976363", "url": "https://cs.wikipedia.org/wiki?curid=976363", "title": "Seznam předsedů vlád Jižní Afriky", "text": "Seznam předsedů vlád Jižní Afriky\n\nToto je seznam předsedů vlád Jihoafrické unie od vzniku tohoto úřadu v roce 1910, kdy vznikla Jihoafrická unie jako britské dominium, až do zrušení personální unie s Velkou Británií 31. května 1961, a dále předsedů vlád Jihoafrické republiky od vyhlášení republiky 31. května 1961 do roku 1984, kdy byl v Jihoafrické republice podle nové ústavy úřad předsedy vlády zrušen a vedení vlády převzal státní prezident.\n\nZa časů Jihoafrické unie byl předseda vlády do úřadu jmenován generálním guvernérem, v Jihoafrické republice pak státním prezidentem. V praxi býval do úřadu uváděn vůdce většinové strany či koalice v dolní komoře jihoafrického parlamentu.\n\n"}
{"id": "976383", "url": "https://cs.wikipedia.org/wiki?curid=976383", "title": "BMW K 1300 GT", "text": "BMW K 1300 GT\n\nBMW K 1300 GT je sportovně cestovní motocykl, vyvinutý firmou BMW, vyráběný v letech 2009-2011. Jeho předchůdcem byl model BMW K 1200 GT, nástupcem se stal model BMW K 1600 GT se šestiválcovým motorem.\n\nMezi konkurenty je možno zařadit Kawasaki GTR 1400 nebo Yamahu FJR 1300.\n\nMotocykl má kapalinou chlazený šestnáctiventilový řadový čtyřválec s rozvodem DOHC o výkonu 161 koní. Převodovka je šestistupňová, sekundární převod kardanem a zavěšení Duolever vpředu a Paralever vzadu.\n\n\n"}
{"id": "976385", "url": "https://cs.wikipedia.org/wiki?curid=976385", "title": "Nikolaj Ostrovskij", "text": "Nikolaj Ostrovskij\n\nNikolaj Alexejevič Ostrovskij, rusky Николай Алексеевич Островский (29. září 1904 – 22. prosince 1936) byl sovětský spisovatel ukrajinské národnosti.\n\nByl představitelem tzv. socialistického realismu. Proslul svým prvním, autobiografickým románem \"Jak se kalila ocel\" (\"Как закалялась сталь\") popisující osudy hrdiny Pavky Korčagina v době ruské občanské války. Napsal poté již jen jednu další prózu, \"Bouří zrozeni\" (\"Рождённые бурей\"). Ne zcela dokončená vyšla těsně po jeho smrti roku 1936. Pojednává o občanské válce na Ukrajině v letech 1917–21. Literatuře se začal věnovat poté, co oslepl a zchroml.\n\n"}
{"id": "976387", "url": "https://cs.wikipedia.org/wiki?curid=976387", "title": "Římskokatolická farnost Nové Syrovice", "text": "Římskokatolická farnost Nové Syrovice\n\nŘímskokatolická farnost Nové Syrovice je územní společenství římských katolíků s farním kostelem svatého Cyrila a Metoděje v děkanátu Moravské Budějovice.\nPrvní zmínka o Nových Syrovicích pochází z konce 15. století. Až do počátku 20. století obec spadala pod farnost v Častohosticích. Roku 1898 bylo rozhodnuto postavit v Nových Syrovicích kostel. V letech 1902 až 1906 byl vystavěn kostel v novorománském stylu, současně vznikla samostatná farnost. \nFarnost spravují salesiáni z komunity v Moravských Budějovicích. Od 1. srpna 2002 je administrátorem excurrendo P. Ladislav Hubáček SDB.\n\nV roce 2007 byla opravena fasáda kostela a vymalovány vnitřní prostory.\n\nDnem vzájemných modliteb farností za bohoslovce a bohoslovců za farnosti brněnské diecéze je 10. listopad. Adorační den připadá na 14. února.\n\nNa území farnosti se koná Tříkrálová sbírka. V roce 2017 činil výtěžek sbírky v Nových Syrovicích 12 704 korun.\n\n"}
{"id": "976390", "url": "https://cs.wikipedia.org/wiki?curid=976390", "title": "Luis Scola", "text": "Luis Scola\n\nLuis Alberto Scola Balvoa (* 30. dubna 1980, Buenos Aires, Argentina) je argentinský basketbalista, bývalý hráč NBA.\n\nOd roku 1998 působil v týmu Saski Baskonia, s nímž získal v roce 2002 španělský titul. V roce 2004 byl členem mužstva olympijských vítězů. V National Basketball Association působí od roku 2007, na konci této sezóny byl vybrán do nejlepší nováčkovské pětky. Byl také zvolen do all-stars týmu na Mistrovství světa v basketbalu mužů 2010.\n\nProšel pěti týmy NBA. V posledním roce hrál za klub Brooklyn Nets, který s ním ukončil spolupráci v únoru 2017.\n\n\n"}
{"id": "976394", "url": "https://cs.wikipedia.org/wiki?curid=976394", "title": "Broad Street Market", "text": "Broad Street Market\n\nBroad Street Market je farmářský trh v Midtownu, v části Harrisburgu v Pensylvánii. Na Broad Street (nyní Verbeke Street) ho v roce 1860 založila rodiny Verbekeových a dnes patří mezi nejdéle soustavně fungující trhy v zemi.\n\nBěhem americké občanské války pomohl tento trh uživit 300 000 vojáků Unie shromážděných v Camp Curtinu.\n\nTrh se v současnosti skládá ze dvou staveb. Starší \"Stone Market\" byl dokončen v roce 1863. \"Brick Market\" byl postaven v období 1874 až 1878. Mnoho let mezi nimi stál \"Wood Market\".\n\nV roce 1979 přešlo místo do majetku města Harrisburgu a do roku 1996 ho spravovala pověřená agentura. V roce 1996 byla dokončena rekonstrukce v ceně 2,5 milionu dolarů a v roce 1999 následovala úprava kamenné budovy.\n\nV roce 1974 byl zařazen do National Register of Historic Places.\n\n"}
{"id": "976401", "url": "https://cs.wikipedia.org/wiki?curid=976401", "title": "Sudetoněmecké povstání", "text": "Sudetoněmecké povstání\n\nSudetoněmecké povstání bylo povstání sudetských Němců v září 1938, zčásti živelné, zčásti organizované Henleinovou fašistickou Sudetoněmeckou stranou (SdP), a na ně navazující násilí Němců proti Čechům v říjnu 1938. Událost je také označována jako henleinovský puč (resp. pokus o puč).\n\nRozkaz k zahájení demonstrací a provokací byl zaslán 10. září 1938 z Norimberku všem okresním organizacím SdP. Následujícího dne se na mnoha místech (například v Chebu, Liberci či Teplicích) střetli henleinovci s policisty a četníky. Večer 12. září, po skončení Hitlerova rozhlasového projevu, v němž „Vůdce“ obvinil Československo z týrání a utiskování německé menšiny, došlo k rozpoutání násilí vůči Čechům, židům a německým antifašistům v celém pohraničí. Připravované ozbrojené povstání začalo ráno 13. září. Poprvé byly vedle zraněných hlášeny i oběti na životech, jichž bylo do večera 15. září celkem 37. K částečnému potlačení povstání došlo 14. září v důsledku zavedení stanného práva, nasazení armády a posílení Stráže obrany státu (SOS). Nepokoje v pohraničí však stále pokračovaly.\n\nDruhá fáze povstání začala 17. září, kdy na nezdařený puč navázaly aktivity tzv. Sudetoněmeckého Freikorpsu, polovojenské organizace sudetských Němců, jejímž úkolem bylo neustat v boji a provádět další teroristické akce. Podle prohlášení exilové vlády v Londýně z roku 1944 se Československo nacházelo ve válečném stavu s třetí říší od 17. září 1938, kdy byl Freikorps v Německu založen a následně byl odtud podporován. Po četných přestřelkách 20. a 21. září povstání znovu naplno propuklo 22. září, kdy nepokoje zachvátily další oblasti na Moravě a ve Slezsku. Na německé straně se na bojových, teroristických a sabotážních akcích podílela i zpravodajská služba Abwehr a jednotky SA a SS.\n\nČeskoslovenské orgány reagovaly vyhlášením ostrahy hranice. Mobilním oddílům posíleným o lehké tanky a obrněné automobily se podařilo zjednat pořádek organizovanými výpady do předpolí například na Chebsku, Frýdlantsku, Šluknovsku či Varnsdorfsku. Výsledkem byl útlum povstaleckých aktivit a s vědomím toho, co Freikorps napáchal, také dočasný útěk sudetských Němců za hranice. Po vystupňování Hitlerových požadavků následovala 23. září mobilizace, v jejímž důsledku došlo ke stažení armádních jednotek na hlavní obranná postavení a odvolání některých protipovstaleckých akcí.\n\nUzavřením Mnichovské dohody povstání prakticky skončilo, ale k útokům docházelo na některých místech i v říjnu, naposledy 31. října v Moravské Chrastové. Bojové akce Freikorpsu oficiálně ukončil rozkaz č. 30 z 30. září 1938, přesto henleinovci i nadále napadali ustupující Čechoslováky. Například 1. října byl jednotkám Freikorpsu vydán rozkaz „rudé a Čechy vyřídit na útěku.“ Ze strachu před Němci uprchlo ze Sudet více než 200 tisíc lidí, převážně Čechů, ale i židů a německých antifašistů.\n\nZatímco obranné plány československé armády ve 20. letech počítaly s ohrožením především ze strany Maďarska, situace v Německu vedla v letech 1932 a 1933 ke změnám v systému zajištění hranic a postupnému přesunutí hlavní pozornosti na obranu českých zemí. Kromě příprav souvisejících s mezistátním konfliktem počítaly tyto plány i s možností zapojení německého obyvatelstva do boje proti republice. Bylo proto nutné vyčlenit zvláštní pořádkové oddíly pro jednotky bránící hranice. V souvislosti se zintenzivněním protistátní činnosti Sudetoněmecké strany na konci roku 1937 bylo československým orgánům zřejmé, že dosavadní systém přestává vyhovovat. Rozkaz zemského velitele v Praze z dubna 1938 ukládal zajistit v případě potřeby pořádek v pohraničí nasazením pěchoty, jezdectva, tanků i dělostřelectva. Docházelo také k vytváření pohotovostních motorizovaných oddílů, které zřizovala armáda i četnictvo.\n\nNěmecké přípravy na rozsáhlou vojenskou akci odhalila československá zpravodajská služba v srpnu 1937, načež byly analyzovány podzimní manévry wehrmachtu, ale žádná opatření nakonec nebyla přijata. Poté, co 12. března následujícího roku došlo k anšlusu Rakouska, byla předchozí nečinnost vystřídána okamžitou reakcí na nepotvrzené zprávy o dalším shromažďování německých vojsk, tentokrát u československých hranic, v podobě částečné květnové mobilizace. Hitler seznámil na zasedání v Krollově opeře dne 4. února 1938 špičky režimu s plánem na „plnění vnějších úkolů“, což bylo prezentováno jako tzv. ochrana deseti milionů Němců ve dvou sousedních státech (v Československu žilo v roce 1938 asi 3,2 milionů občanů německé národnosti). První na řadě bylo Rakousko a když se poté pozornost Německa obrátila k Československu, začal Hitler instruovat předáky Sudetoněmecké strany (SdP) ohledně protičeskoslovenské strategie.\n\nÚsilí, které SdP v tomto směru vyvíjela již v roce 1937, bylo naplněno na schůzce Hitlera s Henleinem a K. H. Frankem dne 28. března 1938. Henlein měl jakožto Hitlerův místodržitel zajistit, že československé vládě budou kladeny záměrně nepřijatelné požadavky. Protokol o tomto jednání uvádí, že \"„pokyny, které vůdce dal Henleinovi, směřují k tomu, aby Sudetoněmecká strana kladla požadavky, které budou pro českou vládu nepřijatelné. Henlein shrnul vůči vůdci své pojetí takto: musíme vždy požadovat tolik, abychom nemohli být nikdy uspokojeni. S tímto pojetím vůdce souhlasil.“\" Německý postup proti Československu již od počátku událostí roku 1938 počítal s částečným rozvracením státu prostřednictvím aktivit Sudetoněmecké strany, která měla plnit úlohu trojského koně uvnitř odhodlané obrany. Vlastní plán na zničení Československa dostal krycí název Fall Grün (tj. případ zelený), který Hitler schválil 28. května 1938.\n\nFall Grün nařizoval neprodlené zahájení příprav na konflikt s Československem a za nezbytné pro útok stanovoval vhodný vnější podnět a politické zdůvodnění. Protivník měl být zastižen na nízkém stupni připravenosti, přičemž za tímto účelem mělo dojít k vyprovokovanému incidentu následovanému bleskovou akcí. Německá armáda měla být mobilizována postupně pod rouškou běžných manévrů s datem připravenosti do 28. září. Ke dni 1. října pak bylo stanoveno vyvolání incidentu a následná vojenská akce. Z hlediska mezinárodních vztahů představovala průlom část o psychologickém vedení války (která zahrnovala také akce německé menšiny), které mělo Československo v co nejvyšší míře oslabit a rozložit zevnitř, zastrašit jeho obyvatelstvo a zlomit vůli k odporu. Neméně důležitým předpokladem byla cílená mezinárodní izolace prostřednictvím propagandistické války vedené nacistickými médii, které od března 1938 vedly štvavou protičeskoslovenskou kampaň.\nDubnový sjezd SdP v Karlových Varech dal vzniknout programu naplňujícímu strategii stanovenou na jednání v Německu – tzv. osm karlovarských bodů. Československá vláda je sice odmítla, protože bylo zřejmé, že tento program je úmyslně formulován ostře a zároveň nejednoznačně a otevírá tak prostor pro stupňování požadavků, ale nebránila se dalšímu jednání. Kompromisní československý návrh, resp. jeho první verze, byl přijat 19. května 1938, ovšem SdP jej odmítla: \"„...národnostní statut musí být sudetským Němectvem odmítnut, neboť nám nemůže jít o mírové řešení sudetské otázky v rámci československého státu.“\" Do dalšího vývoje událostí poté zasáhla květnová částečná mobilizace, která měla z mezinárodního pohledu pro Československo spíše negativní dopad, protože nacistická propaganda se ji snažila vylíčit jako útlak německé menšiny v souvislosti s chystanými obecními volbami. Na druhou stranu se díky nasazení armády v pohraničí podařilo potlačit akce henleinovců a z hlediska vnitřní situace v zemi slavila tato „květnová politika“ úspěch díky manifestaci odhodlání k obraně.\n\nSituace v Československu v létě 1938 byla z pohledu vlády stále ještě příznivá pro pokojné vyřešení vztahů se sudetskými Němci. Čelní představitelé státu se především obávali reakce mezinárodního společenství na případný tvrdý postup vůči radikálům, který by využila nacistická propaganda. V tomto kontextu je zřejmé, proč také v srpnu přijali britský návrh na zprostředkovatelskou misi lorda Runcimana. Tato mise však nebyla britskou vládou zamýšlena jako objektivní a měla sloužit především k dohodě s Hitlerem. Do nátlaku na Československo se Britům podařilo přimět i Francii s poukazem na garantovanou britskou pomoc. Československo se sice snažilo vycházet všem návrhům vstříc, ale zároveň probíhaly intenzivní vojenské přípravy – nejen proti útoku wehrmachtu, ale i proti povstaleckým aktivitám henleinovců.\n\nNa jaře a v létě 1938 sílila také Sudetoněmecká strana. Ze 770 tisíc členů SdP v březnu vrostl jejich počet na 1,3 milionu v červenci, což představovalo téměř 41 procent občanů německé národnosti. Rovněž v květnových obecních volbách slavila drtivé vítězství ziskem 88 procent německých hlasů. V květnu také československé úřady povolily existenci pořádkových sil SdP – tzv. ordnery. Měly působit pouze po dobu voleb, ovšem ve skutečnosti se s neoficiálním souhlasem úřadů transformovaly do Dobrovolné ochranné služby (Freiwilliger Schutzdienst, FS). Ta byla organizována po vzoru neblaze proslulých oddílů SA a stala se nástrojem henleinovského teroru.\n\nLord Walter Runciman zatím podnikal výpravy do Sudet, aby se na vlastní oči přesvědčil o situaci v Československu, o kterém mluvil jako o „prokleté zemi“. Na jeho cestách mu SdP předváděla masové průvody skandující Goebbelsovo heslo: \"„Lieber Lord, macht uns frei, von der Tsechoslowakei!“\" Jeho mise však žádné řešení nepřinášela a Evropou se začaly šířit obavy z možného vypuknutí války. Vyhrocená situace vedla k přímé akci, ke které došlo v důsledku 10. sjezdu NSDAP v Norimberku, pořádaného od 5. do 12. září. Úkolem SdP bylo v této souvislosti zintenzivnit incidenty v pohraničí, pašovat zbraně z Německa či provokovat československé ozbrojené síly. Účelem těchto aktivit bylo poskytnout nacistům argumenty i záminku pro zásah v Československu.\n\nČeskoslovenské zpravodajské orgány měly již od začátku září indicie o plánované pohotovosti SdP ve dnech 7. až 9. září. Na základě výpovědi funkcionáře SdP z Měděnce v Krušných horách ze dne 10. září bylo zjištěno, že všechny složky strany mají být připraveny na povstání, které mělo následující týden vypuknout ve všech pohraničních krajích se smíšeným osídlením. Byly též známy informace šířené prostřednictvím šeptané propagandy o rozhlasovém projevu Hitlera, který měl signalizovat začátek povstání, jenž by posloužilo jako záminka pro intervenci. Rovněž incident v Moravské Ostravě ze dne 7. září, po kterém SdP přerušila kontakty s československými orgány, souhlasil se zpravodajskými poznatky, které tak přispěly k přípravě účinných protiopatření. Zpravodajský rozbor protistátní podvratné činnosti SdP napojené na orgány sousedního státu byl sice 6. září předán Runcimanově misi, ale ze strany západních mocností se Československo žádné významné podpory ani v tomto případě nedočkalo.\n\nTzv. akční rozkaz z Norimberku obdržely 10. září všechny okresní organizace Sudetoněmecké strany. Jeho obsahem byl pokyn k zahájení demonstrací a provokací, ke kterým následujícího dne skutečně došlo. Další instrukce hovořily o zajištění masové účasti poslechu Hitlerova rozhlasového projevu, který byl vysílán v pondělí 12. září. Hitler v něm zdůrazňoval \"„utrpení tří a půl milionů soukmenovců“\", kteří \"„nejsou ani bezbranní ani opuštění.“\" Po tomto emotivním projevu došlo k vypuknutí skutečného povstání, které naplno propuklo prakticky ve všech větších městech s převahou německého obyvatelstva. Tisícové demonstrace doprovázely akce fanatických henleinovců, kteří plenili české a židovské obchody a útočili na československé ozbrojené složky. Oběťmi zákeřných přepadů byli především muži ze Stráže obrany státu, tj. četníci, příslušníci Finanční stráže a vojáci. Například 13. září došlo k přepadení četnické stanice v Habartově, kde padli čtyři četníci. Boje vypukly i na dalších místech v pohraničí.\n\nReakce československých orgánů byla díky předchozí zpravodajské činnosti rychlá a efektivní. Ještě v noci 12. září bylo vyhlášeno stanné právo v nejvíce postižených okresech, 13. září je následovaly další. Kritickou fázi zásahu představoval její začátek, neboť slabé pořádkové síly spadající pod ministerstvo vnitra musely čelit dobře vyzbrojeným povstalcům a navíc musely respektovat různá omezující opatření. Protože dosavadní vojenské pohotovostní oddíly na zvládnutí situace nestačily a z pohraničí přicházely další zprávy o závažných střetech a ztrátách na životech, které by se mohly stát záminkou pro německý útok, došlo po dohodě s politickým vedením ke kompromisnímu opatření v podobě povolání záložníků a vyslání silných motorizovaných jednotek do pohraničí. K. H. Frank požadoval 13. září stažení československých ozbrojených složek, nicméně Henlein neprojevil o jednání s československými orgány zájem a 15. září vyzval sudetské Němce k aktivnímu odporu. Henlein spolu s Frankem vzápětí uprchli do Německa. 16. září 1938 československá vláda zakázala činnost SdP. K potlačení puče přispělo také nasazení obrněných vozidel včetně tanků z výzbroje rychlých divizí útočné vozby (jednalo se o jednotky sestávající z tanků, obrněných automobilů, motorizované pěchoty a dělostřelectva a dragounů), proti kterým se povstalci neměli jak bránit, neboť nedisponovali těžkými protitankovými zbraněmi.\n\n\"Pozn.: Tento seznam (stejně jako ostatní v tomto článku) obsahuje pouze vybrané incidenty.\"\n\n15. září došlo k poslednímu velkému ozbrojenému střetu a henleinovský puč tak zkrachoval sotva začal, přičemž tisíce sudetských Němců uprchly do Německa. Hitler však nemínil vzdát se možnosti rozvracet Československo zevnitř a vylepšovat si tak své mezinárodní postavení poukazováním na domnělý útlak Němců. Proto se v souladu s dřívějšími plány začal 17. září formovat Sudetoněmecký Freikorps, ozbrojená složka strany, na jejíž organizaci dohlížel přidělenec OKW (vrchního velení wehrmachtu) podplukovník Köchling. Zápis o jednání mezi Hitlerem a Köchlingem uvádí: \"„...Sudetoněmecký freikorps bude i nadále podřízen Konrádu Henleinovi. Účel: ochrana sudetských Němců a udržování dalších nepokojů a konfliktů. Freikorps bude sestavován v Německu.“\"\n\nRozkaz k obnovení rozsáhlých ozbrojených akcí proti Československu vydalo velitelství Freikorpsu v Bayreuthu 19. září. Přímou intervenci z německého území v této fázi povstání začaly podporovat i elitní polovojenské oddíly SA a SS, které obsadily části území na Ašsku a Chebsku. Své aktivity začala naplno rozvíjet též zpravodajská služba Abwehr, která zajišťovala mj. pašování zbraní a provádění diverzních akcí. Rovněž německá armáda zahájila skrytou mobilizaci v rámci příprav na Fall Grün. V této době také došlo ke zhoršení mezinárodní situace Československa, protože Británie a Francie předložily návrh na odevzdání oblastí, které obývá více než 50 % Němců. Tento plán byl sice 20. září odmítnut, ale Hodžova vláda toto rozhodnutí o den později změnila a v důsledku masových demonstrací 22. září podala demisi, načež byla nahrazena vládou generála Syrového.\n\n\nVážné boje v pohraničí znovu naplno propukly 22. září, nyní prakticky ve všech pohraničních oblastech Čech a Moravy. Docházelo k dalším masakrům a stovky lidí byly násilím odvlečeny do Německa. Nová vláda generála Syrového vyhlásila 22. září odpoledne „ostrahu státní hranice“ následovanou „provedením krytu hranice.“ Došlo k uvedení pohraničního opevnění a předem připravených obranných postavení do bojové pohotovosti.\n\n\nPro další vývoj událostí v pohraničí bylo klíčové vyhlášení všeobecné mobilizace 23. září, kdy armáda opustila v rámci příprav na obranu státu předpolí a stáhla se na linii pohraničního opevnění. Došlo tak k odvolání několika odvetných akcí, protože hraniční výběžky bez opevnění na severu či západě Čech byly vyklizeny. Vyhlášení mobilizace nebylo zcela v režii Československa, protože hlavní roli zde sehrálo setkání Chamberlaina a Hitlera 22. a 23. září v Godesbergu, z nějž 24. září vzešlo Godesberské memorandum. Poté, co Chamberlain Hitlerovi oznámil souhlas československé vlády s návrhem z Berchtesgadenu, vůdce přednesl nové požadavky. V Hitlerově memorandu z 23. září se objevila argumentace postavená na násilnostech v pohraničí, které byly prezentovány jako akt útlaku na německé menšině. Překvapený Chamberlain poté do Prahy poslal následující vzkaz: \"„…britská a francouzská vláda nemohou nadále bráti odpovědnost, aby radily Československu nemobilizovat.“\"\n\nMobilizace narušila původní předpoklady plánu Fall Grün, který počítal s nečekaným útokem na nepřipraveného, tj. nemobilizovaného protivníka. Hitlerův projev ve Sportovním paláci z 26. září (\"„Nechceme žádné Čechy!“\") a následné pokyny Freikorpsu ohledně jeho úkolů po vstupu wehrmachtu do Československa nicméně dokládaly přetrvávající odhodlání zahájit válku i za podmínek ne zcela příznivých pro Německo, protože mobilizovaná československá armáda by představovala nelehkého soupeře.\n\nKromě sudetských Němců, kteří uprchli do Německa, kde mnozí z nich vstoupili do řad Freikorpsu a vrátili se zpátky, aby bojovali proti československým bezpečnostním složkám, došlo po vyhlášení mobilizace k formování jednotek dezertérů, tzv. zelených kádrů či zelených gard. Ty se ukrývaly v lesích a přepadávaly československé jednotky.\n\n\nV obavě před zásahem armády na Ašsku začali povstalci 22. září budovat tzv. zajišťovací linii (\"Sicherungslinie\") sestávající především z překážek na silnicích od obce Hazlov (\"Haslau\"), důležitého dopravního uzlu komunikací (včetně železnice) vedoucích do Aše. Protože se odtud československé jednotky stáhly směrem na Františkovy Lázně, Němci Hazlov 24. září večer obsadili. Dalším důležitým bodem linie byla obec Libá (\"Liebenstein\") a dva kilometry vzdálený statek Sorkov (\"Sorghof\"), ležící u státní silnice na Cheb. Statek obsadila tři družstva SOS podporovaná dvěma lehkými tanky a několika ozbrojenými Němci z Chebu, mladými sociálními demokraty. Před Libou byl rozmístěn Freikorps a obě strany se navzájem ostřelovaly. 25. září odpoledne se oba tanky vydaly směrem k obci, přičemž palbou z kulometů zničily dvě osobní auta henleinovců, kteří zahájili palbu z těžkého kulometu z lesa u silnice a na tanky házeli bez většího účinku ruční granáty. Kvůli technickým potížím jednoho tanku se oba stroje vrátily k Sorkovu. Rozhodný odpor malé jednotky SOS u Libé vyvolal na Ašsku paniku a další sudetští Němci raději odešli na druhou stranu hranice. Friedrich Putz, bývalý nadporučík rakousko-uherské armády, poté učitel a nyní velitel povstalců na zajišťovací linii, žádal o posily s odůvodněním, že „má jen 700 mužů a tři kulomety.“ Nacistické vedení proto vyslalo na zajišťovací linii nejen další příslušníky Freikorpsu, ale i jednotky SS, konkrétně dvě roty \"SS-Verfügungstruppe\" (dispoziční oddíly), které se 26. září zakopaly u Libé a po dva dny docházelo k přestřelkám s obránci statku, kteří se 28. září večer stáhli směrem na Františkovy Lázně. U Libé bylo také zpoza německé hranice stříleno protitankovými kanóny na československé obrněnce.\n\n\nMost přes Dyji u hraničního přechodu Čížov–Hardegg byl po vyhlášení všeobecné mobilizace dne 23. září podminován a připraven k odstřelu, přičemž došlo k částečné demontáži mostovky. V těsné blízkosti mostu, zajištěného závorou Ippen, byla v roce 1937 postavena budova celního úřadu, jejíž součástí byla jedna bastionová pevnůstka, maskovaná pod vrstvou omítky jako balkon. Obranu přechodu podporovala také linie tzv. „řopíků“, objektů lehkého opevnění nového typu (vzor 37). Před celnicí byla vybudována souvislá protitanková překážka ze dvou řad ocelových rozsocháčů, doplněná překážkou z ostnatého drátu. Ozbrojené střety zde trvaly s přestávkami od 25. září do 5. října 1938. Celní úřad bránilo družstvo SOS pod velením Karla Tojšla, které při jeho obraně mostu podporovala palba z linie lehkého opevnění. Útoky freikorpsu byly zpočátku podporovány kulometnou palbou jednotek německé armády, které se později podle svědectví Karla Tojšla přímo zapojily do probíhajících bojů. Navzdory mnoha pokusům o překročení Dyje se československým obráncům podařilo ubránit hraniční přechod až do vydání této oblasti v rámci posledního pásma záboru. Němci zaplatili svůj pokus o dobytí hraničního přechodu až 22 mrtvými, zatímco obránci měli 4 lehce zraněné.\n\nChamberlainovo ujištění z 28. září o tom, že Hitler může dostat vše, co žádá, bez války, ještě o necelý rok pozdrželo vypuknutí dalšího konfliktu v Evropě. Bleskový vývoj událostí v následujících dvou dnech poté definitivně zmařil veškeré naděje Čechoslováků na pomoc spojenců v boji se silnějším nepřítelem a přivodil historické trauma mnichovského diktátu či zrady. Intervence Německa a jeho polovojenských oddílů skončila zároveň s odstoupením pohraničí, které začalo již 1. října, tedy v den plánovaného zahájení útoku podle Fall Grün. Ojedinělé střety mezi Němci a ustupujícími československými jednotkami však pokračovaly i po Mnichovu – například v Českém Krumlově nebo Moravské Chrastové.\n\n\nHistorik Pavel Šrámek uvádí za měsíc září celkem 69 padlých příslušníků československých ozbrojených složek v českých zemích a v říjnu 26 mrtvých. Podle styčného důstojníka OKW provedl Freikorps do 1. října celkem 164 úspěšných a 75 neúspěšných akcí za cenu 52 padlých, 65 zraněných a 19 nezvěstných, zatímco československé ztráty měly činit 110 mrtvých, 50 zraněných a 2029 zajatých. Profesor Jiří Frajdl uvádí německé ztráty kolem 200 mrtvých.\n\nRovněž Václav Motl připomíná začátek druhé světové války 1. září 1939: „Pro naši zemi však válka s Německem začala již o rok dříve. Tato válka měla své oběti. Své padlé. A rozpoutala mohutnou uprchlickou vlnu, jakou novodobá Evropa předtím nepoznala.“ Vladimír Bružeňák a Josef Macke uvádějí, že střety Freikorpsu s oddíly Stráže obrany státu na Ašsku a Chebsku prakticky připomínaly válku a podobně tomu bylo i jinde v pohraničí, byť místy s menší bojovou intenzitou. Václav Junek tyto události hodnotí jako „rychle, účinně a jednoznačně vyhranou \"malou\" sudetoněmeckou \"válku\".“ Pavel Šrámek rekapituluje boje v československém pohraničí v letech 1938 a 1939 tak, že sice „nedošlo k „velké“ válce, ale po řadu měsíců probíhala válka „malá“, neméně urputná.“\n\n\n\n"}
{"id": "976406", "url": "https://cs.wikipedia.org/wiki?curid=976406", "title": "NoSQL", "text": "NoSQL\n\nNoSQL je databázový koncept, ve kterém datové úložiště i zpracování dat používají jiné prostředky než tabulková schémata tradiční relační databáze. Motivací k tomuto přístupu mohou být jednoduchost designu, horizontální i vertikální škálovatelnost a jemnější kontrola dostupnosti. Databáze bez SQL jsou často vysoce optimalizovaná úložiště typu klíč-hodnota (ne vždy). Díky odlišné struktuře ukládání dat (např. stromová, grafová) oproti RDBMS, je i algoritmická složitost pro různé operace odlišná. Obecně se vhodnost aplikace daného typu databáze liší podle řešeného problému.\n\nSegment NoSQL databází v současnosti významně roste a prospívá především v oblasti big data a real-time webu. NoSQL systémům se také občas říká „nejen SQL“ pro zdůraznění faktu, že často umožňují dotazy v SQL (či podobném) jazyce. V kontextu CAP teorému NoSQL úložiště často potlačují konzistenci ku prospěchu dostupnosti a tolerance k narušení sítě.\n\nBariéry k rozsáhlejšímu nasazení těchto úložišť do praxe jsou např. nepřítomnost plnohodnotné podpory transakčního modelu ACID, použití (různých) nízkoúrovňových dotazovacích jazyků, nedostatečná standardizace rozhraní a vysoké realizované investice podniků do SQL v minulosti. \n"}
{"id": "976408", "url": "https://cs.wikipedia.org/wiki?curid=976408", "title": "Darth Tenebrous", "text": "Darth Tenebrous\n\nDarth Tenebrous, také známý jako Rugess Nome, je fiktivní postavou ve světě Star Wars. Byl to Temný pán ze Sithu v linii Darth Banea. Na veřejnosti byl známý jako bithský konstruktér vesmírných lodí, ale o jeho skutečné identitě neměl nikdo ani tušení. Byl posedlý utvářením budoucnosti a při své pracovní cestě narazil na Muuna, jenž ho zaujal. Vnutil mu za manželku svoji špionku, která porodila dítě, jež později dostalo jméno Darth Plagueis a stalo se jeho vysněným učedníkem, který ho měl dovést k bájnému Vyvolenému. \n\nNakonec byl ale svým učedníkem zabit po nehodě při hledání vzácných surovin ještě dřív, než své plány na zrození Vyvoleného uskutečnil. \n \n"}
{"id": "976410", "url": "https://cs.wikipedia.org/wiki?curid=976410", "title": "Mezoterapie", "text": "Mezoterapie\n\nMezoterapie, je relativně mladá metoda, která nabízí postup, jak dosáhnout omlazení pokožky obličeje, krku, dekoltu či hřbetů rukou a podobně. Jde o metodu která vyvolává tvorbu nových buněk a kolagenu, čímž se vyhlazují vrásky a vypíná pokožka. Velmi často, se také můžeme setkat s mezoterapií při léčbě celulitidy.\n\nExistují dva způsoby mezoterapie, invazivní postup a neinvazivní postup.\n\nInvazivní mezoterapie se praktikuje prostřednictvím mikrojehliček, za pomocí kterých se do pokožky vstřikují účinné látky. Jde především o látky které mají velký význam v regeneraci tkáně. Nejčastěji je to kyselina hyaluronová obohacená o vitamíny, aminokyseliny a koenzymy. Jehlička zpravidla proniká asi tak 0,4 mm do hloubky kůže.\n\nCo se týče neinvazivní mezoterapie, týká se především léčby celulitidy. Neprovádí se prostřednictvím jehliček jako invazivní mezoterapie, ale za pomocí speciální laserové technologie, díky které se elektrickými impulzy vpravují hluboko do pokožky pomocné látky, čímž plně zastupuje invazivní mezoterapii v podobě injekcí. Výhodou této metody oproti metodě invazivní, je její bezbolestnost a není zde nutná ani žádná rekonvalescence.\n\nTrvání mezotrapie se liší dle metody, kterou podstupujete. Invazivní mezoterapie může být velice krátká, nebo může trvati i několik hodin, záleží na tom, jak velká plocha se ošetřuje. Zatímco u neinvazivní mezoterapie je délka procedury mnohem kratší, v zásadě trvá cca 50 minut. V podstatě se dá srovnávat s příjemnou masáží, nebo jinou kosmetickou procedurou. U invazivní mezoterapie je to jiné. Před samotnou procedurou, lékař vydezinfikuje ošetřovanou část těla a poté injekčně aplikuje účinný roztok látek přímo na místo určení. Vzhledem k tomu, že dochází k otupování jehliček, využívá se jich většinou při terapii více, to proto aby se předešlo bolestivosti terapie. V případě, že je pacient na bolest velice citlivý, je tu možnost použití speciální znecitlivující mast.\n\nMetoda mezoterapie, se nyní využívá i v péči o vlasy. V tomto případě probíhá terapie podobně. Injekčně se aplikují účinné látky ( komplex minerálů, stopových prvků, peptidů) do pokožky hlavy, zde se nacházejí vlasové folikuly. Touto aplikací, se zamezuje vzniku enzimu, který způsobuje slábnutí a vypadávání vlasů. Mezoterapie vlasů omezuje jejich padání, vlasy znatelně zesílí a zhoustnou.\n\nJe další nejnovější metodou mezoterapie. Jedná se o neinvazivní terapii, kdy se účinné látky, v tomto případě výtažky z kmenových buněk, aplikují pomocí dermarolleru. V první instanci se pokožka ošetří ultrazvukovou špachtlí, poté se aplikuje výtažek z kmenových buněk pomocí již zmiňovaného dermarolleru (což je váleček pokrytý mikrojehličkami, které pouze naruší povrch pokožky) a nakonec se pokožka ošetří biostimulačním laserem.\n"}
{"id": "976411", "url": "https://cs.wikipedia.org/wiki?curid=976411", "title": "Mehmed IV.", "text": "Mehmed IV.\n\nMehmed IV. (2. ledna 1642 – 6. ledna 1693) byl osmanským sultánem v letech 1648 – 1687.\n\nSultánem se stal již v šesti letech. Jeho jmenování ukončila léta bouřlivých bratrovražedných bojů mezi jeho předchůdci, kdy například duševně nemocný sultán Mustafa I. byl napřed sesazen, poté opět dosazen, někteří sultáni byli zavražděni, jako například jeho otec a předchůdce Ibrahim I.\n\nV počátcích jeho vlády došlo ke krátkodobému opětovnému vzedmutí moci Osmanské říše vedené především velkovezírem Mehmedem Köprülem a jeho synem Fazılem Ahmetem. Podařilo se jim stabilizovat ekonomiku říše a také ovládnout ostrovy v Egejském moři a také obsadit Krétu. Dále podnikli několik úspěšných vojenských tažení do Transylvánie a Polska, málem ovládli velkou část Podolí a Ukrajiny. V té době vznikla legenda o odpovědi záporožských kozáků tomuto sultánovi, proslulá zejména díky slavnému obrazu Ilji Repina.\n\nDalší velkovezír Kara Mustafa nebyl již tak zdaleka úspěšný. Pokusil se využít povstání uherského knížete Imricha Tököliho proti rakouské nadvládě, sestavil obrovskou armádu a přes Uhry zaútočil v roce 1683 na Vídeň, kterou oblehl a zahájil bitvu o Vídeň. Po několikaměsíčním obležení však na osmanská vojska zaútočila spojená vojska Polska a Svaté aliance vedená polským králem Janem III. Sobieskim a Osmany úplně rozdrtila. Po sérii dalších porážek se museli Turci v roce 1686 úplně stáhnout z Uherska – jejich vojenská moc ve střední Evropě definitivně zanikla.\n\nV roce 1687 byl Mehmed IV. ze sultánského trůnu sesazen janičáry. Zbytek svého života prožil v domácím vězení v paláci Topkapi.\n\nNěkdy je uváděn také s přezdívkou „Lovec“ podle své velké záliby, které věnoval spoustu svého času.\n"}
{"id": "976416", "url": "https://cs.wikipedia.org/wiki?curid=976416", "title": "Kara Mustafa", "text": "Kara Mustafa\n\nKara Mustafa Paša (1634/1635, Merzifon – 25. prosinec 1683) byl osmanským generálem a velkovezírem. Byl ústřední postavou závěrečné fáze osmanského vojenského snažení ve střední Evropě. Jako mladík byl adoptovaný mocnou rodinou dědičných velkovezírů Köprülüovců. Svojí službou pro stát a oddaností k rodině Köprülüovců se vyznamenal a získal si náklonnost mocných mecenášů. Roku 1663 se stal vezírem a roku 1665 hlavním velitelem osmanské flotily.\n\nNarodil se albánským rodičům v Merzifonu a výchovy se mu dostalo v rodině Mehmeda Köprülüye. Také se do této mocné rodiny přiženil. V roce 1659 se stal místním vládcem v Silistře a následně zastával několik důležitých postů. Po deset let působil jako náměstek svému švagrovi, velkému vezírovi Köprülü Fazılovi Ahmedovi Pašovi, když byl u sultánského dvora nepřítomen.\n\nVe válce s Polskem roku 1672 sloužil jako velitel pozemních vojsk. Byla to právě jeho zásluha, že během mírových jednání s Polskem, které po válce následovaly, si vynutil připojení oblasti Podolí k Osmanské říši. Když roku 1676 zemřel jeho předchůdce ve funkci velkovezíra, jeho nástupcem se stal Kara Mustafa jako hodnostář, který se osvědčil ve správě říše.\n\nV roce 1683 byl sultánem Mehmedem IV. pověřený vést asi dvousettisícové vojsko s úmyslem dobýt Vídeň, zlomit moc Habsburků a ovládnout střední Evropu. S početnou armádou se Kara Mustafa dostal až k Vídni, oblehl město a připravoval se na jeho dobytí. Situace pro Vídeň vypadala beznadějně, dokud 12. září 1683 nepřišla Rakušanům na pomoc polská armáda v čele s Janem III. Sobieskim. V následující bitvě se obzvláště vyznamenala polská husarská jízda; osmanští Turci se dali na ústup a stáhli se do Uherska.\n\nPo porážce u Vídně už Osmané nebyli schopni obnovit svou vojenskou moc a v roce 1686 se po sérii porážek museli stáhnout z Uherska – jejich vojenská moc ve střední Evropě definitivně zanikla. Porážky na balkánské frontě vyvolaly v Istanbulu politickou krizi a sultán Mehmed IV. byl svržen. Ještě předtím byl však Kara Mustafa, jako hlavní viník potupné porážky, zbaven všech funkcí a hodností a na příkaz sultána slavnostně popraven.\n\nJeho ostatky jsou uloženy v Edirne.\n\n\n"}
{"id": "976418", "url": "https://cs.wikipedia.org/wiki?curid=976418", "title": "Ralph Boston", "text": "Ralph Boston\n\nRalph Harold Boston (* 9. května 1939 Laurel, Mississippi) je bývalý americký atlet, olympijský vítěz ve skoku do dálky.\nStartoval na třech olympijských hrách, pokaždé přitom vybojoval medaili. V Římě v roce 1960 zvítězil výkonem 812 cm. V Tokiu o čtyři roky později skončil druhý výkonem 803 cm a v Mexiku získal bronzovou medaili za výkon 816 cm.\n\nCelkem šestkrát vylepšil světový rekord. Poprvé v roce 1960, kdy posunul 25 let starý rekord Jesse Owense (813 cm) o 8 cm na vzdálenost 821 cm. Naposledy vytvořil světový rekord v roce 1965 výkonem 835 cm. Tento rekord překonal až legendární Bob Beamon. Celkem šestkrát byl mistrem USA ve skoku do dálky.\n\n"}
{"id": "976419", "url": "https://cs.wikipedia.org/wiki?curid=976419", "title": "Vyhnatová", "text": "Vyhnatová\n\nVyhnatová je třetí nejvyšší vrch Kremnických vrchů o nadmořské výšce 1283 m. Lesnatý vrch leží v jejich hlavním hřebeni. Od jižně ležící Skalky ji odděluje Sedlo Tunel (1150 m) a od severně situovaného Podokna (1178 m) Kordícke sedlo (1117 m).\n\nVrcholem prochází značená turistická magistrála Cesta hrdinů SNP.\n\n"}
{"id": "976420", "url": "https://cs.wikipedia.org/wiki?curid=976420", "title": "Tápiószele", "text": "Tápiószele\n\nTápiószele je město v Maďarsku v župě Pest v okrese Nagykáta.\n\nMá rozlohu 36,99 km² a v roce 2013 zde žilo 5992 obyvatel.\n\nNejstarší doklady lidské činnosti pocházejí z období neolitu (4500–4000 př. n. l.). Archeologické nálezy dokazují, že zde existovala obec už v období vlády Arpádovské dynastie. První písemná zmínka pochází z roku 1219. Ves byla zničena za mongolské invaze, ale na konci 13. století došlo k jejímu znovuosídlení.\n\nZa první světové války odešlo z obce 1510 lidí, 207 se z bojů už nevrátilo.\n\n1. července 2009 získalo Tápiószele statut města.\n"}
{"id": "976422", "url": "https://cs.wikipedia.org/wiki?curid=976422", "title": "Běh na lyžích na Zimních olympijských hrách 2010 – 15 km volně muži", "text": "Běh na lyžích na Zimních olympijských hrách 2010 – 15 km volně muži\n\nZávod na 15 kilometrů volně mužů na Zimních olympijských hrách 2010 ve Vancouveru se konal v areálu Whistler Olympic Park ve Whistleru dne 15. února 2010. Z českých závodníků se jej zúčastnili Lukáš Bauer, Martin Jakš, Martin Koukal a Milan Šperl, přičemž Bauer zde získal bronzovou medaili.\n\n"}
{"id": "976423", "url": "https://cs.wikipedia.org/wiki?curid=976423", "title": "Zlatá studňa (Kremnické vrchy, 1265 m)", "text": "Zlatá studňa (Kremnické vrchy, 1265 m)\n\nZlatá studňa je vrch v hlavním hřebenu Kremnických vrchů o nadmořské výšce 1265 m. Spolu s Velestúrem a Smrečníkem tvoří rozsáhlý masiv v jižní polovině pohoří. Zlatá studňa svou výškou kraluje hřebeni mezi Králickým sedlem a sedlem Tri kríže.\n\n"}
{"id": "976428", "url": "https://cs.wikipedia.org/wiki?curid=976428", "title": "Smrečník (Kremnické vrchy)", "text": "Smrečník (Kremnické vrchy)\n\nSmrečník je vrch v Kremnických vrších o nadmořské výšce 1249 m. Leží jižně od centrální části pohoří, mimo hlavního hřebene i značených stezek, západně od Velestúru.\n\n"}
{"id": "976430", "url": "https://cs.wikipedia.org/wiki?curid=976430", "title": "Velestúr", "text": "Velestúr\n\nVelestúr je vrch v hlavním hřebenu Kremnických vrchů o nadmořské výšce 1254 m. Leží jižně od centrální části pohoří a sousedí na severu s Zlatou studňou a na západě se Smrečníkem. Pod jižními svahy se nachází sedlo Tri kríže.\n\nVrch je známý i tzv. Velestúrským nápisem. Je to nápis vyrytý do skály v praslovanštině.\n\n"}
{"id": "976431", "url": "https://cs.wikipedia.org/wiki?curid=976431", "title": "Pahlaví (písmo)", "text": "Pahlaví (písmo)\n\nPahlaví obecně označuje specifickou formu zápisu různých středoíránských jazyků. Základní charakteristiky pahlaví jsou\nPahlavské nápisy byly nalezeny pro dialekty, či etnolekty parthštiny, fárštiny, sogdštiny, skýtštiny a chotánštiny. Že se jedná o Pahlaví není určeno zapsanou varietou, ale vyhověním výše uvedeným kritériím.\n\nBloky \"Inscriptional Pahlavi\" a \"Inscriptional Parthian\" byly přidány do standardu Unicode v říjnu 2009 s vydáním verze 5.2. Žalmové Pahlaví a Knižní Pahlaví jsou ve stádiu návrhu.\n\n \n"}
{"id": "976433", "url": "https://cs.wikipedia.org/wiki?curid=976433", "title": "Tri kríže (sedlo)", "text": "Tri kríže (sedlo)\n\nTři kříže je sedlo v hlavním hřebeni Kremnických vrchů v nadmořské výšce 1180 m, ležící jižně od Velestúru. Je významnou křižovatkou turistických stezek a východiskem na Velestúr, Smrečník a Zlatou studni.\n\n"}
{"id": "976435", "url": "https://cs.wikipedia.org/wiki?curid=976435", "title": "Králické sedlo", "text": "Králické sedlo\n\nKrálické sedlo je sedlo v hlavním hřebeni Kremnických vrchů v nadmořské výšce 1185 m, nad obcí Králiky, podle níž je pojmenováno. Je situováno jižně od Mýtného vrchu (1221 m) a je křižovatkou několika turistických cest .\n\n"}
{"id": "976437", "url": "https://cs.wikipedia.org/wiki?curid=976437", "title": "Diogenes (opera)", "text": "Diogenes (opera)\n\nDiogenes je jednoaktová komorní opera českého skladatele Ilji Hurníka na vlastní námět a libreto. Poprvé ji uvedla 24. února 1976 brněnská Miniopera v Divadle Reduta.\n\nIlja Hurník napsal tuto krátkou operu v roce 1973 (nebo 1974) s několikaletým odstupem od předchozího operního triptychu \"Mudrci a bloudi\", jehož provedení bylo zmařeno. Svými rozměr, pojetím a formou apokryfu se podobá jednotlivým částem \"Mudrců a bloudů\", jichž je volným pokračováním. Tématem \"Diogena\" je radost, kterou má člověk, když sám hudbu vytváří nebo provozuje. (K tomuto tématu se ve větším formátu Hurník vrátil v následujícím operním triptychu \"Rybáři v síti\".) \"Diogenes\" je psán jen pro čtyři sólisty a velmi komorně obsazený orchestr.\n\nOpera byla poprvé uvedena v rámci pořadu \"Večer operních apokryfů\", který vedle \"Diogena\" obsahoval \"Odysseův návrat\" Josefa Berga a \"Dido a Aeneas\" Henryho Purcella. V této verzi byla předvedena i na Mladé Smetanově Litomyšli v roce 1979. Znovu jej nastudovala pražská Hudební fakulta Akademie múzických umění v roce 1984 (hrála ji s operou \"Zámečník\" klasicistního skladatele Johanna Mederitsche, a dále roku 1992 Hudební fakulta Janáčkovy akademie múzických umění v Brně, tentokrát v kombinaci s operou \"Erat unum cantor bonus\" českého klasicistního skladatele Františka Xavera Brixiho.\n\nPodle Ladislava Šípa charakterizuje Hurníkova \"Diogena\" poezie a diskrétnost. Libreto je psáno s jemným humorem, vtip je přítomen i v hudbě (například když se Apollón rozezpívává), dialogy jsou více zpívané než recitativní. Hudební půdorys se klene od umírněného začátku, kdy hudba vyjadřuje atmosféru horkého jižního poledne a klid Diogenovy samoty, přes vzrušený vrchol v milostném duetu Diogena s dívkou až po závěr melancholicky doznívající ve vzdáleném ženském sboru a hlasu zvonů. Podle Vladimíra Bora jde o „pěkně načrtnutý žert o kouzelné síle hudby“. Kritika označila operu za „dílo niterného a intelektuálního humoru (nepřijímaného vždy všemi posluchači stejně)“.\n\n1 flétna, 2 hoboje, 1 klarinet, 1 fagot; 2 trubky; klavír; smyčce.\n\nHudba má různé podoby. Apollón, který dostal hudbu darem od bohů, ji provozuje dokonale a přesně podle pravidel; udržuje své hlasivky v řádném cviku a očekává úspěch u obdivovatelek všech věků a stavů. Zato faun hudbu vždy znovu objevuje a dokáže zahrát na všechno, co mu padne do ruky: lasturu, vrbový proutek a nakonec i dutou kost. Jeho bezprostřední muzicírování dokáže každého rozradostnit a nejinak se mu vede, když na píšťalku zanotuje pár tónů před sudem, v němž přebývá známý filosof Diogenes. Jako náhodou nechává píšťalku ležet u mudrcova příbytku.\n\nDiogenova filosofie je založena na učení, že k dokonalému štěstí se člověk musí zbavit všech hmotných statků. I svou poslední mísu na jídlo filosof zahodil. Ale píšťalka ho fascinuje. Zkouší na ni hrát, zdokonaluje svou techniku a prstoklad, vyvrtává do ní další dírky, aby z ní dostal více tónů, a z těch tvoří jednoduchou písničku. Zažívá přitom štěstí, jaké již dávno zapomněl. Protože – jak vysvětluje faun krásné dívce, filosofově jediné posluchačce a obdivovatelce – „Poslouchat jenom, ach, to nic není…“, pravou radost přináší hudbu tvořit. Diogenes své hudební experimenty prokládá filosofickými úvahami, jeho postoj k životu se mění, začíná vypravovat o svém dětství a otevírat srdce dívce, které si dříve stěží všiml. Vše se nyní zdá být na dobré cestě, už plánují svou společnou budoucnost v sudu, ale Diogenes se stále vrací ke své píšťalce, až na ni dívka začne žárlit. Vyčítá užaslému mudrci, že mu je ta dutá kost dražší než ona, a opouští ho.\n\nZklamaný Diogenes v tom vidí potvrzení své původní filosofie: pro dosažení štěstí se člověk musí zbavit všech věcí, tedy i píšťalky. Odhodí ji proto do moře a chvíli se mu zdá, že je spokojen. Ale když padne večer, je mu po píšťalce smutno. Marně volá moře, aby mu jeho píšťaličku vrátilo, a lituje štěstí, které ztratil. Nezbývá mu než zalézt zpátky do sudu. Ale zdálky je slyšet dívčin hlas: „Diogene, miláčku,“ a sbor mudrce chlácholí: „Nelkejte, vždyť jste šťastni. Máte přece touhu, a to je víc nežli naplnění.“\n"}
{"id": "976438", "url": "https://cs.wikipedia.org/wiki?curid=976438", "title": "Skalka (Kremnické vrchy)", "text": "Skalka (Kremnické vrchy)\n\nSkalka je 7. nejvyšší vrch Kremnických vrchů o nadmořské výšce 1232 m. Leží v hlavním hřebeni a její vrchol je částečně zalesněný. Jeho identifikaci usnadňuje vysílací středisko Suchá hora s 300 m vysokým vysílačem.\n\nPod vrcholem se nachází středisko zimních sportů Skalka arena, do kterého vede z Kremnice silnice II/578, výrazně usnadňující přístup na hřeben.\n\n\n"}
{"id": "976440", "url": "https://cs.wikipedia.org/wiki?curid=976440", "title": "Thunder Rider", "text": "Thunder Rider\n\nThunder Rider je páté studiové album německé powermetalové hudební skupiny Majesty. Bylo vydáno 4. dubna 2013 vydavatelstvím NoiseArt Records ve dvou verzích; ve standardní a v deluxe edici. Deluxe edice zahrnuje DVD, ve kterém je obsažen dokument pod názvem \"Metal Union\" (Metalová Unie). DVD obsahuje rozhovory s členy metalových skupin, novináři a snaží se ukázat tajemství heavy metalu. Píseň \"Metal Union\", která uzavírá album je hudební konverze tohoto tématu. V písni vystupují hudebníci Sven D´Anna ze skupiny Wizard), Hannes Braun ze skupiny Kissin' Dynamite, Mat Sinner ze skupin Primal Fear a Sinner, Patrick Fuchs ze skupiny Ross the Boss, Andreas Babushkin ze skupiny Paragon) a Marta Gabriel ze skupiny Crystal Viper.\n\n\n\n"}
{"id": "976441", "url": "https://cs.wikipedia.org/wiki?curid=976441", "title": "Major Lazer", "text": "Major Lazer\n\nMajor Lazer je americká hudební skupina hrající elektronickou hudbu. Skupinu založili v roce 2008 dva diskžokejové Diplo a Switch. Druhý jmenovaný později odešel a na jeho pozici se vystřídalo několik dalších hudebníků. Své první album skupina vydala v červnu 2009 a druhé o čtyři roky později. Skupina rovněž vydala řadu EP a spolupracovala s umělci, jakými jsou Pharrell Williams, Amber Coffman, Bruno Mars, Wyclef Jean a Flux Pavilion.\n\n\n"}
{"id": "976442", "url": "https://cs.wikipedia.org/wiki?curid=976442", "title": "Skalka (rekreační středisko)", "text": "Skalka (rekreační středisko)\n\nSkalka (také Skalka pri Kremnici) je rekreační středisko na středním Slovensku u města Kremnica. Je to středisko zimní i letní rekreace.\n\nLeží v Kremnických vrších na západním úpatí stejnojmenného vrchu (1232 m) v nadmořské výšce 1000 m. Nachází se v severovýchodním cípu okresu Žiar nad Hronom, vede sem silnice II/578 z Kremnice (cca 9 km severovýchodně od centra města).\n\nNachází se v něm 5 sjezdovek, 5 vleků a sedačková lanovka. Také se zde nacházejí běžkařské trasy. Nejznámějším lyžařskou akcí pořádanou na Skalce je Bílá stopa SNP. Ubytování poskytují \"horský hotel Skalka\" a horské chaty Minciar a Limba.\n\nRekreační středisko je významnou křižovatkou turistických stezek, setkávají se zde červeně, žlutě a modře značené cesty. Přes středisko vede Cesta hrdinů SNP.\n\n\n"}
{"id": "976446", "url": "https://cs.wikipedia.org/wiki?curid=976446", "title": "Biela stopa", "text": "Biela stopa\n\nBiela stopa dříve také Biela stopa SNP je nejstarší pravidelně pořádaná akce v běhu na lyžích na Slovensku. Biela Stopa Kremnica je členem sdružení evropských dálkových běhů EUROLOPPET. Součástí akce je také běh přímých účastníků SNP, jakož i \"Malá Biela stopa\" - závody žáků a dorostenců. V sobotu se běží hlavní závod, běh volnou technikou na 48 a 25 km a v neděli krátká 25 km trať klasickou technikou. Všechny běhy mají start i cíl na lyžařském stadionu na Skalce.\n\nAkci pořádá Tělovýchovná jednota Biela stopa Kremnica.\n35. ročník se uskutečnil 8. - 10. února 2008.\n\n"}
{"id": "976448", "url": "https://cs.wikipedia.org/wiki?curid=976448", "title": "Chopcovica", "text": "Chopcovica\n\nChopcovica je potok v horním Liptově, v jižní části okresu Liptovský Mikuláš. Je to levostranný přítok říčky Boce, měří 3,4 km a je tokem IV. řádu.\n\nPotok protékající Nízkými Tatrami pramení v podcelku Ďumbierské Tatry, na severovýchodním svahu Rovné hole (1 722,9 m n. m.), v nadmořské výšce přibližně 1 480 m.\n\nNa horním toku teče severovýchodním směrem, přičemž se na krátkém úseku ztrácí v podzemí, následně se obloukem stáčí na východ a zprava přibírá přítok (1,3 km) protékající Královskou dolinou. Dále pokračuje opět přechodně severovýchodním směrem, zleva přibírá přítok zpod Sedla Črchľa a obloukem se stáčí směrem na jihovýchod. Zleva dále přibírá přítok (900,4 m n. m.) z jižního svahu Červené (1 202,0 m n. m.), podtéká silnici I/72 a protéká intravilánem obce Nižná Boca. Přímo v obci ústí v nadmořské výšce okolo 840 m do Boce.\n\nV pramenné oblasti teče na krátkém úseku na území NAPANT-u, následně pokračuje po jeho hranici. Na dolním toku protéká oblastí horských luk s četnými dřevěnými seníky.\n"}
{"id": "976449", "url": "https://cs.wikipedia.org/wiki?curid=976449", "title": "Sedlo Flochovej", "text": "Sedlo Flochovej\n\nSedlo Flochovej ( \"Sedlo Flochové\") je sedlo v hlavním hřebeni Kremnických vrchů o nadmořské výšce 1297 m, oddělující dvojici nejvyšších vrcholů pohoří. Poměrně plochý masiv je nevýrazným sedlem rozdělen na vyšší Flochovou na západě a jen o pár metrů nižší Svrčinník na východ od sedla.\n\nSedlem prochází turistická magistrála Cesta hrdinů SNP a je významnou křižovatkou turistických stezek.\n\n"}
{"id": "976450", "url": "https://cs.wikipedia.org/wiki?curid=976450", "title": "Abstract Window Toolkit", "text": "Abstract Window Toolkit\n\nAbstract Window Toolkit (AWT) je knihovna grafických uživatelských prvků pro platformu Java.\n\nJedná se o původní nástroj pro tvorbu grafického uživatelského rozhraní, vyvíjený firmou Sun Microsystems jako součást Javy. První verze vyšla v roce 1995, spolu s první verzí jazyka Java. Během dalšího vývoje se ale u AWT projevily chyby v návrhu a další problémy. Např. bylo závislé na platformě a tím porušovalo jeden z principů, na kterém je jazyk Java postaven. V roce 1997 Sun upustil od dalšího vývoje AWT a začal vyvíjet Swing.\n\n\n"}
{"id": "976451", "url": "https://cs.wikipedia.org/wiki?curid=976451", "title": "Kordícke sedlo", "text": "Kordícke sedlo\n\nKordícke sedlo je sedlo v hlavním hřebeni Kremnických vrchů v nadmořské výšce 1117 m, oddělující vrcholy Vyhnatová a Tabla (1178 m). Je pojmenováno podle obce Kordíky u Banské Bystrice, nad kterou leží.\n\nSedlem prochází značená turistická magistrála Cesta hrdinů SNP.\n\n"}
{"id": "976452", "url": "https://cs.wikipedia.org/wiki?curid=976452", "title": "Lynn Davies", "text": "Lynn Davies\n\nLynn Davies (* 20. května 1942, Nantymoel) je bývalý britský atlet, olympijský vítěz a mistr Evropy ve skoku do dálky.\n\nNejdříve se specializoval na trojskok, od roku 1961 startoval především ve skoku do dálky, kde získal největší úspěchy. Už ve dvaceti letech startoval na mistrovství Evropy v Bělehradě, kde obsadil mezi dálkaři jedenácté místo. Na olympiádě v Tokiu v roce 1964 zvítězil výkonem 807 cm. Na této olympiádě startoval rovněž v běhu na 100 metrů (kde vypadl v rozběhu) a byl členem britské štafety na 4 x 100 metrů, která skončila ve finále osmá.\n\nNa evropském šampionátu v Budapešti v roce 1966 zvítězil ve skoku do dálky , britská štafeta na 4 x 100 metrů, jejíž byl členem, skončila pátá. Zvítězil v soutěži dálkařů rovněž na Evropských halových hrách v Praze v roce 1967. Na olympiádě v Mexiku v roce 1968 skončil ve finále dálkařů devátý. Na Evropských halových hrách v roce 1969 získal stříbrnou medaili, stejně jako ve stejném roce na evropském šampionátu v Athénách. Na dalších mezinárodních soutěžích už medaili nevybojoval, krátce po mnichovské olympiádě v roce 1972 (kde v soutěži dálkařů nepostoupil do finále) ukončil sportovní kariéru.\n\n"}
{"id": "976453", "url": "https://cs.wikipedia.org/wiki?curid=976453", "title": "Malý Šturec", "text": "Malý Šturec\n\nMalý Šturec je sedlo na rozhraní Velké Fatry a Kremnických vrchů v nadmořské výšce 890 m, oddělující geomorfologické podcelky Bralná Fatra na severu a Flochovský chrbát na jihu. Leží mezi Holým kopcem (1055 m) a Priečným vrchem (1048 m). Přímo pod sedlem pramení Biela voda, levostranný přítok Teplice.\n\nSedlem vede významná silniční spojnice Turce s Pohroním, silnice I/14. Železniční trať Vrútky - Zvolen prochází pod sedlem Harmaneckým tunelem (nejdelší železniční tunel na Slovensku - 4698 m). V sedle je vybudováno parkoviště s pěknými výhledy na severovýchod.\n\nSedlem prochází značená Cesta hrdinů SNP (E8) ze sedla Turecká cesta na Kráľovu studňu (1384 m).\n\n"}
{"id": "976456", "url": "https://cs.wikipedia.org/wiki?curid=976456", "title": "Tápiószentmárton", "text": "Tápiószentmárton\n\nTápiószentmárton je velká obec v Maďarsku v župě Pest v okrese Nagykáta.\n\nMá rozlohu 104,45 km² a v roce 2013 zde žilo 5298 obyvatel.\n\nÚzemí obce je osídleno už od prehistorických dob, dokladem je například zlatá štítová ozdoba v podobě jelena ze skýtské královské hrobky, která byla objevena v roce 1923. (Originál je uložen v Maďarském národním muzeu, kopie je v muzeu na Blaskovichově zámku v Tápiószele.)\n\nPrvní písemná zmínka o obci pochází z roku 1459. V 15. století se mimo jiné stala majetkem Štefana Verbőciho.\n"}
{"id": "976459", "url": "https://cs.wikipedia.org/wiki?curid=976459", "title": "Svinná (okres Trenčín)", "text": "Svinná (okres Trenčín)\n\nSvinná ( ) je obec na Slovensku v okrese Trenčín. V roce 2015 zde žilo 1 594 obyvatel. První písemná zmínka o obci pochází z roku 1439.\n\nV obci stojí římskokatolický Kostel Povýšení svatého Kříže z roku 1923.\n\n"}
{"id": "976460", "url": "https://cs.wikipedia.org/wiki?curid=976460", "title": "Měsíční iluze", "text": "Měsíční iluze\n\nMěsíční iluze či Iluze velikosti měsíce je optický klam, při němž se Měsíc blízko horizontu jeví větší, než když vystoupí výše na oblohu. Tento klam se vyskytuje také u Slunce a souhvězdí. Je znám již od starověku a byl zaznamenán různými kulturami. Vysvětlení této iluze je ovšem dodnes předmětem vědeckých diskusí.\n\nPopulární domněnkou – sahající až k Aristotelovi do 4. století př. n. l. – je, že Měsíc vidíme při horizontu větší kvůli efektu způsobenému atmosférou Země. Tento předpoklad je nesprávný: přestože zemská atmosféra mění ze Země pozorovanou \"barvu\" měsíce, nemá vliv na vnímání velikosti. Ve skutečnosti se Měsíc u horizontu jeví o 1,5 % menší než na obloze, protože je tehdy dále o téměř jeden zemský poloměr. Lom světla v atmosféře také mírně zmenšuje obraz měsíce vnímaného vertikálním směrem.\nZorný úhel Měsíce v úplňku, který lze přímo měřit teodolitem, zůstává během měsíčního stoupání a klesání konstantní (až na nepatrné odchylky způsobené zmíněnými vlivy). Fotografie Měsíce v různých výškách také ukazují, že jeho velikost zůstává stejná.\nJednoduchý způsob jak ověřit iluzi, je jedním okem pozorovat malý předmět (např. 0,5 cm) přidržený v natažené ruce (63 cm) při zdánlivě velkém Měsíci. Když vystoupá výše, přidržení téhož předmětu odhalí, že velikost Měsíce se nezměnila.\nKlaudios Ptolemaios se v díle \"Almagest\" pokusil vysvětlit iluzi Měsíce atmosférickým lomem světla a později jako optickou iluzi vytvořenou kvůli zdánlivé vzdálenosti. Lom světla znovu použil jako vysvětlení Ibn al-Hajtham (Alhazen) v knize \"Velká optika\" (1011-1022). Tento vědec také přednesl vysvětlení založené na lidském vnímání. Argumentoval tím, že při posuzování vzdálenosti se člověk řídí podle nepřekážejících těles vyskytujících se mezi pozorovatelem a pozorovaným objektem; protože se však mezi Zemí a Měsícem žádná taková tělesa nevyskytují, vzdálenost se posuzuje nepřesně, a Měsíc se tak na horizontu jeví větší. Prostřednictvím dalších děl (Rogera Bacona, Johna Peckhama aj.) založených na Alhazenově vysvětlení se měsíční iluze v 17. století ujala jako psychologický jev.\n\nPodle Schopenhauera je tato iluze čistě záležitostí intelektuální a rozumovou, netýká se optiky nebo smyslů. Mozek přijme od oka informaci a obraz Měsíce zachytí zvětšeně, protože „naše intuitivní vnímající chápání považuje vše, co je v horizontální linii za vzdálenější, a tím pádem i větší, než předměty viditelné na vertikální linii. Mozek je zvyklý vnímat předměty pozemských velikostí v horizontálním směru, a také jako ovlivněny atmosférickou perspektivou“.\n\nNejnovější výzkumy iluze prováděli psychologové specializovaní na lidské vnímání. Po zhodnocení mnoha vysvětlení dospěli v roce 2002 Ross a Plug ve své knize \"The Mystery of the Moon Illusion\" k závěru, že \"Ani jedna teorie se neprokázala jako vítězná\". Ke stejnému výsledku dospěla kniha \"The Moon Illusion\" z roku 1989, editovaná Mauricem Hershensonem a nabízející 24 kapitol od různých autorů zkoumajících iluze.\n\n„Velikost“ pozorovaného objektu lze určit jako úhlovou (velikost úhlu, který od oka svírají rozměry zorného pole, které objekt zabírá) nebo fyzickou (reálná velikost měřená např. v metrech). Ve vztahu k lidskému vnímání mají tyto dva přístupy značně odlišný dopad. Pokud například vidíme dva známé identické předměty ve vzdálenostech 5 a 10 metrů, vzdálenější objekt zabírá o polovinu menší zorný úhel než bližší předmět, ale obvykle ho nevnímáme jako poloviční velikosti. A obráceně, pokud má vzdálenější objekt stejnou úhlovou velikost, vnímáme ho jako větší.\nHlavní otázkou v souvislosti s iluzí Měsíce je, zda se Měsíc na horizontu jeví větší kvůli tomu, že úhlová velikost se zdá větší, nebo proto, že se zdá větší jeho fyzická velikost – či kvůli kombinaci obojího. V současnosti v tomto bodě neexistuje konsensus.\n\nHistoricky nejznámější alternativa k teorií „zdánlivé vzdálenosti“ je teorie „relativní velikosti“. Podle ní vnímání velikosti objektu závisí nejen na velikosti jeho obrazu na sítnici, ale i na velikosti objektů v bezprostředním vizuálním okolí. V případě měsíční iluze objekty v blízkosti vycházejícího či zapadajícího Měsíce (tedy horizont a objekty na něm) vyjevují jemné detaily, které způsobují, že Měsíc působí jako velký. Oproti tomu je Měsíc na zenitu obklopen rozsáhlou plochou prázdné oblohy, díky čemuž se jeví menší. Princip vysvětluje tzv. Ebbinghausova iluze (viz obrázek vpravo).\n\nPodle hypotézy „úhlu pozorování“ měsíční iluzi vytvářejí změny pozice očí v hlavě provázející změny ve výši Měsíce. Toto vysvětlení, kdysi oblíbené, však vesměs ztratilo podporu.\n\n"}
{"id": "976463", "url": "https://cs.wikipedia.org/wiki?curid=976463", "title": "Teplica (přítok Turce)", "text": "Teplica (přítok Turce)\n\nTeplica je řeka v Turci, na území okresu Turčianske Teplice. Je pravostranným přítokem Turce, má délku 27,5 km a je tokem IV. řádu. Starší název toku je Žarnovica, dodnes se tak označuje horní tok od pramene po soutok s Dedinským potokem.\n\nVzniká ve Velké Fatře, v podcelku Bralná Fatra, na jihozápadním svahu Kráľovy skaly (1377 m) v nadmořské výšce přibližně 1000 m.\n\nProtéká územím doliny Kostolec s výraznými dolomitickými skalnatými útvary, stěnami a věžemi, zleva přibírá přítok z Mokrého Rakytova a Širokou a zprava přítok z Rožkovy doliny. Dále pokračuje na západ Žarnovickou dolinou, nedaleko památného srubu SNP přibírá zleva Lopušnou, následně se tok říčky stáčí na krátkém úseku na jih. Z levé strany přibírá Bielou vodu a opět mění směr toku, nejprve na jihozápad, přičemž přibírá zleva Čiernou vodu, Kozinec, Glozy, a následně na západ.\n\nPotom vtéká na území Turčianské kotliny, zleva přibírá Dedinský potok, na pravém břehu se zachovaly ojedinělé andezitové výstupy a Teplica se velkým obloukem stáčí na sever. Protéká úsekem se zachovanými původními břehovými porosty a před vstupem na území města Turčianske Teplice vytváří u Dolné Štubně velký ostrov. Dále protéká přes Turčianske Teplice, teče rovnoběžně se Somolickým potokem (teče východně od něj), s nímž je spojena jedním ramenem. Pokračuje přes Diviaky a po soutoku Somolického potoka s Dolinkou teče rovnoběžně s Dolinkou.\n\nZa obcí Malý Čepčín začíná meandrovat, protéká osadou Markovice a obcí Jazernica, v jejímž katastrálním území ústí v nadmořské výšce cca 443 m do Turce.\n"}
{"id": "976466", "url": "https://cs.wikipedia.org/wiki?curid=976466", "title": "Kráľova skala", "text": "Kráľova skala\n\nKráľova skala (1377 m n. m.) je vrch v jihozápadní části Velké Fatry. Leží západně od Krížné, v sousedství Kráľovy studně a stejnojmenného horského hotelu.\n\n\n"}
{"id": "976468", "url": "https://cs.wikipedia.org/wiki?curid=976468", "title": "Horná Túfna a Dolná Túfna", "text": "Horná Túfna a Dolná Túfna\n\nHorná Túfna a Dolná Túfna jsou jeskyně ve Velké Fatře v Harmaneckém krasu, složené z jeskyní Horná Túfna a Dolná Túfna. Patří mezi významné jeskyně. Našly se zde pozůstatky jeskynního medvěda (\"Ursus spelaeus\") a ojedinělý minerál gaylussit.\n\nJeskyně se nacházejí na západním svahu vrchu Črchľa (1207 m) ve výši přibližně 900 m. Leží na konci doliny Túfna v závěru Harmanecké doliny.\n\nV roce 1981 byly vyhlášeny (pod společným názvem) za přírodní památku, ale účinností zákona NR SR č.287/94 o ochraně přírody a krajiny byl jejich status přírodní památky zrušen.\n\nJe to 68 m dlouhá inaktivní fluviokrasová jeskyně, která se vyznačuje krápníkovou výzdobou a sintrovými jezírky. Sintrová výzdoba je značně poškozena. Byly v ní objeveny paleontologické a archeologické nálezy. Veřejnosti není přístupná.\n\nJe dlouhá 85 m. Výzdobu tvoří až metrové stalaktity.\n\n"}
{"id": "976471", "url": "https://cs.wikipedia.org/wiki?curid=976471", "title": "Cyril Soyer", "text": "Cyril Soyer\n\nCyril Soyer, (* 30. říjen 1978 Tours, Francie) je bývalý reprezentant Francie v judu.\n\nPatřil k silnému jádru francouzské reprezentace v prvních letech nového tisíciletí. V roce 2004 měl nejreálnější možnost startovat na olympijských hrách, ale nepodařilo se mu mistrovství Evropy a trenéři dali přednost mladšímu Darbelovi.\n\n"}
{"id": "976475", "url": "https://cs.wikipedia.org/wiki?curid=976475", "title": "Bryan van Dijk", "text": "Bryan van Dijk\n\nBryan van Dijk [Brajn fan Dejk], (* 8. únor 1981, Nizozemsko) je bývalý reprezentant Nizozemska v judu.\n\nV reprezentaci nahradil Kalkena, který odmítal držet váhu pod 66 kg. Jeho úspěchu však nedosahoval. Na reprezentanta Nizozemska se prezentoval až podprůměrnými výsledky. Přitom nešlo vůbec o špatného zápasníka. Ve světovém poháru dosahoval zajímavých výsledků, jenže přišlo mistrovství Evropy nebo světa a prohra v prvním (druhém) kole.\n\nV roce 2005 ho vystrnadil z pololehké váhy do lehké (-73 kg) Dex Elmont. Mezi lehkými vahami se mu začalo dařit. V roce 2006 získal svojí první medaili, ale v dalších letech šel s formou opět dolů. Na olympijských hrách nikdy nestartoval.\n\n"}
{"id": "976476", "url": "https://cs.wikipedia.org/wiki?curid=976476", "title": "Karteziánské divadlo", "text": "Karteziánské divadlo\n\nKarteziánské divadlo je posměšné označení, stvořené filozofem a kognitivním vědcem Danielem Dennettem, které se pichlavě vymezuje vůči určujícímu rysu tzv. \"karteziánského materialismu\", jenž považuje za často neuvědomělý pozůstatek karteziánského dualismu v moderních materialistických teoriích mysli.\n\nRené Descartes původně tvrdil, že vědomí vyžaduje nehmotnou duši, která reaguje na tělo prostřednictvím mozkového orgánu šišinka.\n\nDennet říká, že když odstraníme dualismus duše-tělo, to co zbývá z původní Descartova modelu je pouze představa maličkého divadla v mozku, kde homunculus (malá osoba), nyní fyzická, provádí úkol pozorování smyslových dat promítaných na obrazovku a to každý okamžik, a činí rozhodnutí a vysílá rozkazy (porovnej s angl. Homunculus_argument)\n\nTermín Karteziánské divadlo bylo uvedeno v kontextu k angl. Multiple Drafts Model, které Dennet uvádí ve své knize \"Consciousness Explained\" (1991):\n\n"}
{"id": "976477", "url": "https://cs.wikipedia.org/wiki?curid=976477", "title": "David Morley", "text": "David Morley\n\nDavid Morley, bývalý člen dnes již uzavřeného Centra pro současná kulturální studia (Center for Contemporary Cultural Studies), se narodil v roce 1949. Nyní je profesorem na Goldsmiths University of London, kde vyučuje na katedře „Media and communications“. Je velmi významnou postavou sociologie a současných kulturálních studií, a to zejména díky svým publikovaným studiím a také rozvojem paradigmatu „aktivního publika“. U Morleyho díla můžeme pozorovat zájem o technologie a o vliv na již zmiňované publikum. Obecně mezi jeho výzkumné zájmy patří mediální publikum, kulturní vkus, kulturní imperialismus apod. Dlouhodobým záměrem toho autora je tematika pronikání technologií do našeho každodenního života. Provedl rozsáhlé etnografické výzkumy, které se zabývají jak funkční, tak symbolickou dimenzí komunikačních technologií. Dalším zájmem tohoto autora je otázka kulturní teorie a globalizace a snaha o vytvoření ne-etnocentrických mediálních studií, a to v rámci kulturálních studií. Tento autor je také členem edičních rad několika odborných časopisů. Jmenujme Cultural studies, European journal of cultural studies, Television and new media a mnoho dalších.\n\nPředtím než začal vyučovat na Goldsmith´s university of London, byl David Morley členem Centra pro současné kulturální studia v Birminghamu. Zastával také pozici hostujícího profesora na univerzitě ve Stockholmu, na univerzitě v Kalifornii, v Chicagu, v Sydney, Tolouse a také na univerzitě v Barceloně. Nejvíce se v současnosti angažuje na Goldmisth´s university of London, kde vykonává také funkci redaktora několika odborných časopisů.\n\nText v rámci kulturálních studií chápeme ve větší šíři, než jak mu rozumíme v obecné rovině (tedy například knihy, časopisy, média, kde se text konkrétně nachází). Dle kulturálních studií je textem vše, co tvoří význam prostřednictvím praktik označování. To znamená, že sem spadá tvorba významů pomocí obrazů, zvyku, předmětů apod.\n\nTento koncept znamená, že čtenáře (diváka) lze chápat nejen jako pasivního příjemce toho, co je mu předkládáno, ale také jako aktivního, dynamického tvůrce významu. Toto paradigma vzniklo jako reakce na představu, že informace z masových médií vstřebává publikum naprosto pasivně. Jedná se o takzvaný model „infuzní jehly“, kdy média, chápána jak omnipotentní, předávají informace publiku přímo (jsou do publika doslova vstřikována), aniž by si je publikum mohlo nějakým způsobem modifikovat. Koncept infuzní jehly je dílem autora Harold Laswella (teoretik komunikace). David Morley v 80. letech 20. století dokázal na základě empirických výzkumů, že sociokulturní prostředí, že kterého jedinec pochází, silně ovlivňuje vnímání textů. Význam tedy není v textu samotném, ale nachází se ve vzájemné interakci mezi textem a publikem.\n\nV této publikaci z roku 1992 se David Morley zaměřuje na televizi a její aktivní vnímání publikem. Zabývá se teoretickou základnou televizního publika a také výzkumy, jež byly na této témata prováděny. Dále jako základní témata této knihy jmenujme roli genderu, recepční analýzu aktivního publika, televizní technologii a příjem těchto technologií. V této práci je téměř vše založeno na empirickém výzkumu, který Morley sám prováděl. Morley se velkou měrou zasloužil o to, aby bylo publikum chápáno na základě různorodosti sociálního zázemí, genderu, rasy apod. David Morley v té knize pokládá otázky, jak kulturní a třídní rozdíly mohou mít vliv na naše chápání a interpretaci televizního vysílání, jak média konstruují tzv. „národní rodinu“ a také o tom, jak velký význam mohou mít menší etnografické výzkumy pro pochopení globální dynamiku postmoderních médií.\n\nV této studii (z roku 1980) využívá David Morley termínů „dominantní dekódování“, „dekódování v dohodnutém kódu“ a „opoziční dekódování“, jež převzal od Stuarta Halla. V dominantním nebo také „hegemonním“ způsobu dekódování (rozumějme ve smyslu čtení), jsou programové „kódy“ (systémy hodnot, postojů, víry apod.) plně a v celém svém smyslu přijímány publikem.\nDekódování v dohodnutém kódu znamená, že publikum z části souhlasí s nabízeným programem, ale modifikuje si jej na základě svých zájmů.\nPři opozičním dekódování publikum nepřijímá nabízené programové schéma a odmítá jej, má snahu zajistit a odnést si alternativní schéma výkladu z programu.\nDavid Morley provedl rozsáhlé výzkumy ohledně tohoto tématu. Největší skupina četla texty dominantně. Způsobem dekódování v dohodnutém kódu nejvíce čtou studenti a opozičním dekódováním čtou různé etnické skupiny, například Afroameričané a Asiaté.\n\n\n"}
{"id": "976478", "url": "https://cs.wikipedia.org/wiki?curid=976478", "title": "Lukáš Stratil", "text": "Lukáš Stratil\n\nLukáš Stratil (* 29. ledna 1994, Vítkov) je český fotbalový záložník či útočník a bývalý mládežnický reprezentant, od února 2017 působící v klubu FK Viktoria Žižkov, kde je na hostování z FC Viktoria Plzeň. Jeho fotbalovým vzorem je španělský útočník David Villa.\n\nSvoji fotbalovou kariéru začal ve Fotbalu Fulnek, kam se po angažmá v mužstvu Jakubčovice Fotbal vrátil. Následně přestoupil do Baníku Ostrava.\n\nPřed sezonou 2012/13 zamířil do týmu 1. FK Příbram. V nejvyšší soutěži debutoval 1. září 2012 v utkání proti 1. FC Slovácko (porážka 0:1, šel na hřiště v 86. minutě). První ligové góly vstřelil 17. srpna 2013 v zápase s Baníkem Ostrava, kde při výhře 4:0 vsítil třetí a čtvrtou branku. Celkem v dresu Příbrami odehrál 16 ligových zápasů, ve kterých dal tři branky.\n\nZačátkem února 2014 jej odkoupila Viktoria Plzeň, kde po úspěšných testech podepsal smlouvu do konce ročníku 2016/17.\n\nPo přestupu do Plzně byl obratem poslán hostovat do konce sezony 2013/14 zpět do Příbrami. V létě 2014 si vrátil do Viktorie, ale v červenci 2014 odešel na další půlroční hostování do Příbrami. Společně s ním přišel taktéž hostovat záložník Martin Fillo. Celkem si v klubu připsal 16 startů v lize a dva góly.\n\nV prosinci 2014 zamířil z Plzně na další hostování, tentokrát do mužstva FK Teplice. Opačným směrem zamířil na přestup záložník Egon Vůch. V Teplicích hrál pouze za juniorku. V dresu \"áčka\" nenastoupil k žádnému utkání.\n\nV létě 2015 byl na zkoušce v týmu tehdejšího nováčka nejvyšší soutěže FC Fastav Zlín, kde neuspěl. V září 2015 odešel hostovat do MFK Frýdek-Místek. Před sezonou 2016/17 byl na testech nejprve ve Zbrojovce Brno a poté v polských klubech zamířil\n\nNakonec zamířil na další hostování zpět do Frýdku-Místku. Celkem během celého angažmá odehrál 27 ligových střetnutí, ve kterých vsítil osm branek.\n\nV únoru 2017 odešel na půlroční hostování s opcí do Viktorie Žižkov, tehdejšího nováčka druhé ligy.\n\nProšel mládežnické reprezentace U16, U17, U18, U19, U20 a U21. S reprezentací do 17 let se v roce 2011 zúčastnil Mistrovství světa hráčů do 17 let v Mexiku, kde ČR skončila se 3 body na posledním čtvrtém místě základní skupiny D.\n\nV týmu do 21 let debutoval pod trenérem Jakubem Dovalilem 15. listopadu 2013 proti Kypru a při své premiéře vstřelil gól. ČR porazila středomořského soupeře 3:0.\n\n"}
{"id": "976479", "url": "https://cs.wikipedia.org/wiki?curid=976479", "title": "Künter Rothberg", "text": "Künter Rothberg\n\nKünter Rothberg, (* 13. březen 1984) je reprezentant Estonska v judu.\n\nVrcholovou karieru tohoto možného pokračovatele úspěchů Alexeje Budolina zabrzdilo zranění kolene koncem roku 2007. Samotné zranění nebylo tak vážné, jako pooperační komplikace, když do rány chytil infekci. Přišel tak o možnost bojovat o olympijské hry v Pekingu v roce 2008 a v dalších letech se na dřívější výkonnost nedostal.\n\n"}
{"id": "976480", "url": "https://cs.wikipedia.org/wiki?curid=976480", "title": "Holocaust Memorial for the Commonwealth of Pennsylvania", "text": "Holocaust Memorial for the Commonwealth of Pennsylvania\n\nHolocaust Memorial for the Commonwealth of Pennsylvania je památník holokaustu stojící na North Front Streets v Riverfront Park v Harrisburgu v Pensylvánii. Naplánoval ho v roce 1992 výbor reprezentující Židovské komunitní centrum v Harrisburgu. Byl navržen Davidem Ascalonem na místě určeném městem - ve veřejném parku u řeky Susquehanna. Použitým materiálem byla žula a svařovaná ocel. Památník byl odhalen v roce 1994. Každý rok se tu koná připomínka Jom ha-šo'a.\n\n"}
{"id": "976481", "url": "https://cs.wikipedia.org/wiki?curid=976481", "title": "Eridanus (kulová hvězdokupa)", "text": "Eridanus (kulová hvězdokupa)\n\nEridanus (též C 0422−213) je kulová hvězdokupa v souhvězdí Eridanu nacházející se ve vzdálenosti 294 200 světelných let od Země. Objevil ji v roce 1976 německý astronom Hans-Emil Schuster na fotografiích pořízených Schmidtovým teleskopem (o průměru 1 m) umístěným na Evropské jižní observatoři (ESO). Hvězdokupa se nachází na vnějším okraji hala Mléčné dráhy.\n\n\n"}
{"id": "976483", "url": "https://cs.wikipedia.org/wiki?curid=976483", "title": "Sender Policy Framework", "text": "Sender Policy Framework\n\nSPF neboli Sender Policy Framework je e-mailový validační systém sloužící jako obrana proti spamu. Jeho princip spočívá v tom, že ověřuje IP adresu odesílatele. SPF umožňuje administrátorům určit, které počítače mohou odesílat poštu z dané domény. Administrátor musí vytvořit v DNS TXT záznam ve formátu SPF. SMTP server pomocí DNS záznamu rozhodne, zda je pošta odeslaná z příslušné adresy pro danou doménu schválena.\n\nSPF je definován IETF standardem RFC 4408. SPF spolupracuje s DMARC.\n\nSMTP protokol umožňuje odeslat email s libovolnou zdrojovou adresou. To využívají spammeři, kteří často používají falešné adresy. Je potom obtížné vysledovat zprávu zpět k odesílateli a tak je skryta identita spammera. Tato technika se také používá u phishingu, kdy se útočník snaží ze své oběti vylákat osobní údaje. Toho docílí odesláním emailu, který se tváří jako pošta např. od banky.\n\nSPF umožňuje majiteli internetové domény určit, které počítače mohou odesílat poštu s adresou odesílatele této domény. Používají se na to speciální DNS záznamy (SPF, typ 99). Příjemce může ověřit záznam SPF a odmítnout zprávu od neautorizovaného zdroje ještě před tím, než přijme tělo zprávy.\n\nTo znamená, že je tento systém v principu podobný jako DNSBL (Domain Name System Blacklist). Dřívější implementace používala TXT záznamy, ale dnes už se používají záznamy, které jsou k dispozici v DNS. Záznam typu TXT byl vytvořen pouze jako přechodný mechanismus.\n\nAdresa odesílatele je přenesena na začátku SMTP dialogu. Pokud server odmítne poslat email z nějaké adresy, odesílatel obdrží upozornění. SPF však nezabrání padělání adres tím, že spammer vloží do záhlaví zprávy pole \"Return-Path\", které se neshoduje se zdrojovou adresou.\n\nSpammer může odeslat e-maily, které projdou přes SPF tím, že si založí účet v dané doméně. Tím ale zároveň lze vystopovat jeho identitu.\n\nNevýhodou je, že vlastníci adres, které jsou falešně použity v hlavičce \"Return-Path,\" dostávají velké množství chybových zpráv. Tomu lze zabránit, pokud použijeme SPF, kde zadáme legitimní zdrojové IP adresy. Tím částečně eliminujeme množství chybových zpráv.\n\nImplementace SPF se skládá ze tří základních částí:\n\nDoména a host identifikují počítač, který je oprávněn rozesílat e-mail jejich jménem. Dělá se to tak, že se přidá další záznam do DNS. Každá doména nebo host, který má záznam typu A nebo MX, by měl mít také záznam SPF. Ta určuje politiku, která je pro danou adresu určena nebo je zde uveden argument HELO/EHLO. I počítače, které neodesílají žádné zprávy, by měly mít SPF záznamy. To se důrazně doporučuje, aby bylo možné použití nástrojů, které testují validitu SPF záznamů. Ty jsou k dispozici na internetové stránce SPF projektu.\n\nServery používají DNS dotazy, které jsou obvykle uloženy v mezipaměti kvůli zvýšení výkonu. DNS záznamy tak mohou být zkreslené a mohou mít vliv na výsledek SPF.\n\nSPF zakazuje prosté přeposílání poštovních zpráv. Alternativy jsou:\n\n\nTo znamená, že klíčové je v SPF specifikovat informace pro nově nastavené DNS domény a přijímače. Záznam níže je uveden v typické DNS syntaxi:\n\n„v=“ definuje použitou verzi SPF. Následuje seznam pravidel pro rozhodnutí, zda odesílající může posílat zprávy z dané domény (v tomto případě „example.com“). První dvě pravidla (začínající „ip4:“) značí, že pokud má odesílající danou IPv4 adresu, zprávy zasílat může. Pravidlo „a“ značí, že pokud daná doména má DNS A záznam odkazující na odesílajícího, zprávu lze poslat. Konečně poslední pravidlo „-all“ značí, že pokud odesílající nevyhověl žádnému z předchozích pravidel, zprávu z dané domény odesílat nemůže. \n\nKaždé pravidlo je buď pozitivní (povoluje odesílání), neutrální (pravidlo ani nepovoluje, ani nezakazuje), slabě negativní (pravidlo zakazuje jen pokud žádné jiné pravidlo nepovoluje) nebo negativní (zakazuje odesílání bez ohledu na následující pravidla). Negativní pravidla začínají znakem „-“, slabě negativní znakem „~“, neutrální znakem „?“. Pozitivní pravidla mohou (ale nemusí) začínat znakem „+“. Každé pravidlo určuje, na které odesílatele se vztahuje. Při zjišťování, zda odesílající může odesílat poštu z aktuální domény, se použije první pozitivní či negativní pravidlo, které se na něj vztahuje. Pokud se na něj žádné takové pravidlo nevztahuje, ale vztahuje se na něj nějaké slabě negativní pravidlo, odesílajícímu je typicky povoleno poštu odeslat, ale jeho pošta je označena (např. se přidá informace o slabém zákazu do hlavičky mailu). Pokud je například prvním pravidlem „all“, které se vztahuje na všechny, znamená to, bez ohledu na jakákoliv další pravidla, že poštu může odesílat kdokoliv. Naopak pokud je prvním pravidlem „-all“ znamená to, že poštu nesmí posílat nikdo (opět bez ohledu na jakákoliv další pravidla). Pravidla se dále dělí podle způsobu, kterým určují, na koho se vztahují (v následující tabulce je v prvním sloupci název pravidla a v druhém sloupci popis, na koho se pravidlo vztahuje)\n\nModifikátory umožňují budoucí rozšíření rámce. K dnešnímu dni jsou pouze dva modifikátory definované v RFC 4408, byly zavedeny v širokém měřítku:\n\nJakmile SPF implementace odhalí syntaktické chyby v politice odesílatele, musí přerušit ohodnocení s výsledkem PERMERROR. Přeskakování chybných mechanismů nemůže fungovat podle očekávání a proto: bad.example and redirect=bad.example může také způsobit PERMERROR.\nDalší pojistkou je maximálně deset mechanizmů dotazování na DNS, tj. jakýkoli mechanismus s výjimkou z -IP4, -IP6 a -all. Implementace může přerušit hodnocení s výsledkem SOFTERROR, když to trvá příliš dlouho, nebo když DNS dotaz vypršel, ale musí se vrátit PERMERROR, pokud politika potřebuje přímo či nepřímo více než deset dotazů na mechanismy.\n\nPolitika SPF FAIL může být účinná, ale problematická. Typickým příkladem je uživatel, který pošle mail z vlastního PC nebo mobilního telefonu: uživatel používá firemní mailovou adresu, ale může použít jiný odchozí SMTP server, který není uveden v SPF záznamu. Pokud je firemní doména zabezpečena, tak že blokuje veškerou poštu, která nepochází z její domény, může omezit některé uživatele.\n\nSPF PASS je užitečné k ověřování domény pro použití jako parametr pro klasifikaci spamu. To znamená, že doménu na adrese odesílatele můžeme považovat za autentickou, pokud původní IP vrací SPF PASS. \n\nSPF výsledky jiné než PASS (používá se v kombinaci s reputačním systémem) a FAIL nelze srozumitelně mapovat na PASS a FAIL. Avšak reputační systém lze snadno sledovat nezávisle na reputaci pro každý výsledek SPF, tj. example.com:PASS a example.com:NEUTRAL, by měl mít jinou reputaci a totéž pro ostatní výsledky. Tento přístup je užitečný i bez prostého předání whitelistingu, protože výsledek FAIL z prostého předávání jednoduše plyne v nezávislou reputaci.\n\nVýznam PASS, SOFTFAIL, FAIL je někdy nesprávně interpretován jako „not-spam“, „maybe-spam“ a „spam“. Nicméně SPF nic takového nedělá. SPF pouze nabízí organizovat nejprve prostředky pro roztřídění e-maily na základě názvu jejich domény namísto jejich IP adresy (SPF PASS); a za druhé, způsob k zablokování neoprávněného použití jejich domény (SPF FAIL).\n\nNaivní implementace SPF nebrání uživateli se stejnou doménou zaslání e-mailu jménem jiného uživatele, protože jen část doménové adresy se používá k vyhledání záznamu SPF. V sofistikovanější implementaci majitel domény může určit různé zásady pro každého uživatele pomocí SPF „makra“, které odkazují na „localpart“ (uživatel) podle definice v <nowiki>RFC 4408</nowiki>, nebo jednoduše vyžaduje všechny poštovní podání pro doménu používat SMTP AUTH (<nowiki>RFC 4954</nowiki>). To se doporučuje z mnoha důvodů.\n\nK provozu na hostitelském počítači potřebuje mít SPF MX záznam přijímací domény. Hostitelské počítače, které jsou přímými příjemci vzdálených TCP připojení, mohou snadno odhalit původní adresu IP z protokolu TCP session. Tyto počítače jsou schopny zablokovat e-mail během SMTP session a vyhnout se nutnosti generovat vracené zprávy, které by mohly být backscatter. (Jak SPF <nowiki>RFC 4408</nowiki>: „\"generovat oznámení o nedoručení podvrženým identitám, které neprošlo kontrolou autorizace je obecně bráno jako urážlivé a proti výslovnému přání vlastníka identity.\"“).\n\nDalší navazující hostitelé, například v případě předávání mohou provádět pouze SPF kontroly založené na „Received“ hlavičce. Tento postup je těžkopádný a náchylný k chybám. Lepším přístupem je pro MX hostitele zvolit SPF bez blokování žádného e-mailu, a pak přidat „Received-SPF“ do pole hlavičky, jak je uvedeno v dokumentu <nowiki>RFC 4408</nowiki> nebo novější „Authentication-Results“ hlavička z <nowiki>RFC 7001</nowiki>. Navazující hostitel se pak může podívat na tyto hlavičky a nastavit svou vlastní politiku, zda chcete odmítnout, přijmout nebo poslat do karantény na základě výsledku SPF a dalších faktorech.\n\nSPF ověřuje obálky zpráv (SMTP bounce adress), nikoli obsah zprávy (hlavička a těla) – to je rozdíl mezi SMTP (jak je uvedeno v STD 10 nebo <nowiki>RFC 5321</nowiki>) a Internet Message Format (jak je uvedeno v STD 11 nebo <nowiki>RFC 5322</nowiki>). To je ortogonální a komplementární k DomainKeys Identified Mail (DKIM), který podepisuje obsah (včetně hlaviček).\n\nStručně řečeno, SPF ověřuje MAIL FROM vs. jeho zdrojový server; DKIM ověřuje „FROM:“ zprávu hlavičky a tělo mailu podle kryptografických prostředků.\n\nSender ID <nowiki>RFC 4406</nowiki> je paralelním řešením k problému validace zpráv, a definuje dvojici úzce souvisejících testů. Jeden validuje údajně zodpovědné adresy (PRA – Purported Responsible Address), jak je definováno v <nowiki>RFC 4407</nowiki>. Druhý ověřuje zprávy Reverse-Path (také známý jako MAIL-FROM adresa), jak je definováno v dokumentu <nowiki>RFC 4408</nowiki>.\n\nCitace z RFC4407: „\"Všimněte si, že odesílatel-ID experimentu může používat DNS záznamy, které mohou být vytvořeny pro aktuální SPF experiment nebo pro staršími verzemi v této sadě experimentů. Což v závislosti na obsahu záznamu, může znamenat, že heuristika odesílatel-ID může být chybně aplikována na zprávu. V závislosti na akcích spojených s příjemcem a těmito heuristikami, může být zpráva doručena, nebo odstraněna z příjmu.\"“\n\n"}
{"id": "976487", "url": "https://cs.wikipedia.org/wiki?curid=976487", "title": "Děpold Czernin", "text": "Děpold Czernin\n\nDěpold Czernin (* 7. listopadu 1969 Plzeň), celým jménem Děpold Jaroslav Maria Josef Jan Bedřich Gabriel Rudolf Rita Czernin je příslušník vinořské větve rodu Czerninů.\nDěpold Czernin se narodil 7. listopadu 1969 v Plzni jako třetí potomek a druhý syn Theobalda (Děpolta) Czernina (7. července 1936 Dymokury - 12. července 2015) z vinořské větve šlechtického rodu Czerninů a Polyxeny, rozené Lobkowiczové (* 28. dubna 1941 Praha) z křimické linie roudnické větve rodu Lobkowiczů, která je sestrou ostravsko-opavského biskupa Františka Lobkowicze (* 5. ledna 1948 Plzeň) a politika Jaroslava Lobkowicze (* 16. srpna 1942 Plzeň). Má čtyři sourozence: Tomáše (* 4. března 1962 Plzeň), který je dědicem a majitelem zámku Dymokury, Terezii (* 1. prosince 1964 Plzeň), Jana (* 29. prosince 1972 Plzeň) a Gabrielu (* 19. června 1975 Ostrov nad Ohří).\n\nPo revoluci pracoval ve směnárně Komerční banky. Ve 23 letech se stal ředitelem sodovkáren v Dymokurech, které rodina zrestituovala. Zde působil 8 let. (Společnost Czerninská sodovkárna, s.r.o. zanikla v roce 2004.) Pak založil reklamní agenturu a pracoval pro velké firmy.\n\nDěpold Czernin se 25. července 1991 ve Stanovicích oženil se Štěpánkou Štoffovou (* 30. dubna 1970 Ostrov nad Ohří), dcerou Michaela Štoffy a Alžběty, rozené Dorundové. Spolu mají čtyři děti:\n\n\n"}
{"id": "976488", "url": "https://cs.wikipedia.org/wiki?curid=976488", "title": "Palomar 2", "text": "Palomar 2\n\nPalomar 2 je kulová hvězdokupa v souhvězdí Vozky nacházející se ve vzdálenosti 88 700 světelných let od Země. Objevil ji v roce 1955 americký astronom Albert George Wilson. Palomar 2 se nachází 114 100 světelných let od jádra Mléčné dráhy.\n\n\n"}
{"id": "976489", "url": "https://cs.wikipedia.org/wiki?curid=976489", "title": "Pedro Dias", "text": "Pedro Dias\n\nPedro Daniel Castelo Branco Miranda Dias (* 7. května 1982 Lisabon, Portugalsko) je bývalý portugalský zápasník–judista.\n\nS judem začínal v 6 letech. Od svých 14 let se připravoval na předměstí Lisabonu v Oeiras v známém sportovním klubu S.A.D. (Sport Algés e Dafundo) pod vedením Ruie Dominguese. V portugalské reprezentaci se prosazoval od roku 2005 v pololehké váze po přechodu krajana João Piny do vyšší lehké váhy. V roce 2008 si před domácím publikem třetím místem na mistrovství Evropy zajistil účast na olympijských hrách v Pekingu. Ve druhém kole olympijského turnaje senzačně vyřadil dvojnásobného mistra světa a svého velkého soupeře João Derlyho. Ve čtvrtfinále však svůj výkon proti Korejci Pak Čchol-minovi nezopakoval a skončil bez umístění. Po olympijských hrách ho přetrvávající problémy s levým ramenem přinutily ukončit sportovní kariéru. Od roku 2011 pracuje jako instruktor v Brazíli.\n\nPedro Dias byl levoruký judista s osobní technikou ippon-seoi-nage a výborný v boji na zemi (techniky submise).\n\n\n"}
{"id": "976491", "url": "https://cs.wikipedia.org/wiki?curid=976491", "title": "NGC 1851", "text": "NGC 1851\n\nNGC 1851 (také známá jako Caldwell 73) je jasná kulová hvězdokupa v souhvězdí Holubice nacházející se ve vzdálenosti 39 400 světelných let od Země. Objevil ji 29. května 1826 australský astronom James Dunlop.\n\nNa obloze se nachází v jihozápadním cípu souhvězdí, 5,5° jihozápadně od hvězdy čtvrté magnitudy Epsilon Columbae. Triedrem je sotva viditelná, ale dalekohled o průměru 150 mm umožní pozorovat její nejjasnější hvězdy. Jádro hvězdokupy, které má rozlohu kolem 5', je ovšem velmi husté, takže jej na hvězdy nerozloží ani největší amatérské a poloprofesionální dalekohledy.\n\nHvězdokupa má absolutní magnitudu -8,3. V roce 2003 bylo zjištěno, že hvězdokupa NGC 1851 by mohla pocházet z Trpasličí galaxie Velký pes. Podobný původ by měly mít i objekty Messier 79, NGC 2298 a NGC 2808.\n\n\n\n"}
{"id": "976492", "url": "https://cs.wikipedia.org/wiki?curid=976492", "title": "Marco Migliorini", "text": "Marco Migliorini\n\nMarco Migliorini (* 3. ledna 1992, Peschiera del Garda, Itálie) je italský fotbalový obránce. V současnosti hraje za italský klub Como Calcio.\n\nMigliorini hrál italskou mládežnickou ligu Primavera za tým AC ChievoVerona. Seniorskou kopanou poprvé okusil v moravském klubu FC Zbrojovka Brno, kam byl poslán na hostování pro jarní část sezony 2010/11. V Gambrinus lize debutoval 3. dubna 2011 v zápase proti FK Teplice (porážka 0:1, odehrál kompletní střetnutí). Celkem odehrál v nejvyšší české soutěži 5 zápasů, gól nevstřelil.\n\nV červnu 2011 se vrátil do Chieva. Poté vystřídal několik angažmá v Itálii: SS Chieti Calcio, Torino FC a Como Calcio. V únoru 2014 byl na testech ve slovenském klubu MŠK Žilina, odehrál mj. zkušební zápas proti celku ŠPORT Podbrezová.\n\nHrál ve výběru Italia Lega Pro U20.\n\n"}
{"id": "976496", "url": "https://cs.wikipedia.org/wiki?curid=976496", "title": "Lípa v Kostelní Bříze", "text": "Lípa v Kostelní Bříze\n\nLípa v Kostelní Bříze je památný strom v Kostelní Bříze, jihozápadně od města Březová. Mohutná lípa velkolistá (\"Tilia platyphyllos\") roste u torza kapličky západně od hřbitova v nadmořské výšce 608 m. Jedná se o nejmohutnější a nejpoškozenější z pětice lip obklopujících torzo kapličky. Zbylé čtyři lípy jsou vyhlášené za památné stromy Lípy u Vondrů. Obvod kmene měří 731 cm, koruna dosahuje do výšky 24 m (měření 1978). \nLípa je chráněna od roku 1979 pro svůj vzrůst i pro svůj věk a jako historicky důležitý strom.\n\nAOPK ČR vyhlásila 2. května 2016 památný strom, spolu s památnými stromy \"Lípy u Vondrů\", nově pod společným názvem Lípy v Kostelní Bříze.\n\n"}
{"id": "976497", "url": "https://cs.wikipedia.org/wiki?curid=976497", "title": "Frank Forberger", "text": "Frank Forberger\n\nFrank Forberger (5. března 1943, Míšeň – 30. září 1998, Míšeň) byl východoněmecký veslař. Dvakrát se stal na čtyřce bez kormidelníka olympijským vítězem, v roce 1968 v Ciudad de México a v roce 1972 v Mnichově.\n\n"}
{"id": "976500", "url": "https://cs.wikipedia.org/wiki?curid=976500", "title": "Adrian Kordon", "text": "Adrian Kordon\n\nAdrian Kordon (Cordon) (: ), (* 24. květen 1977 Sovětský svaz) je bývalý reprezentant Moldavska a Izraele v judu.\n\nNa přelomu tisíciletí se s rodinou přestěhoval z Moldavska do města Petach Tikva v Izraeli. Později Izrael reprezentoval v judu, ale nepodařilo se mu kvalifikovat na letní olympijské hry.\n\n"}
{"id": "976501", "url": "https://cs.wikipedia.org/wiki?curid=976501", "title": "Alois Podstatzký-Lichtenstein", "text": "Alois Podstatzký-Lichtenstein\n\nAlois Podstatzký-Lichtenstein (5. září 1905 Veselíčko – 18. února 1982 Salzburg).\n\nAlois Podstatzký-Lichtenstein vystudoval práva. V době druhé světové války pomáhal v protinacistickém odboji a v zámeckém parku ukrýval zbraně. Spolupracoval také s Miladou Horákovou, kvůli čemuž byl nucen v roce 1948 i s rodinou opustit Československo, což se mu podařilo díky pasu italského velvyslance. Přes Rakousko a Itálii odcestoval s rodinou do Chile. Zde se zpočátku živil jako zemědělec a pak odešel do hor, kde pracoval v klubu americké těžební společnosti jako barman a pak jako šéf klubu.\n\nPo pěti letech se vrátili do Evropy. V německém Mnichově pracoval v pivovaru hraběte Arca a před svým odchodem do penze pracoval v advokátní kanceláři. Po odchodu na odpočinek se s manželkou odstěhoval do Salcburku.\n\n"}
{"id": "976506", "url": "https://cs.wikipedia.org/wiki?curid=976506", "title": "Běh na lyžích na Zimních olympijských hrách 2010 – štafeta muži", "text": "Běh na lyžích na Zimních olympijských hrách 2010 – štafeta muži\n\nZávod mužských štafet na 4×10 kilometrů na Zimních olympijských hrách 2010 ve Vancouveru se konal v areálu Whistler Olympic Park ve Whistleru dne 24. února 2010. První dva závodníci jeli klasickou technikou, další dva volným způsobem. Česká štafeta ve složení Martin Jakš, Lukáš Bauer, Jiří Magál a Martin Koukal zde získala bronzovou medaili.\n\n"}
{"id": "976515", "url": "https://cs.wikipedia.org/wiki?curid=976515", "title": "Terence Thomas Henricks", "text": "Terence Thomas Henricks\n\nTerence Thomas Henricks (*5. července 1952 v Bryan, stát Ohio, USA) je vojenský pilot, důstojník a americký kosmonaut. Ve vesmíru byl čtyřikrát.\n\nV roce 1970 zdárně ukončil střední školu Woodmore High School ve městě Bryan v Ohiü a pak pokračoval dalším studiem na United States Air Force Academy. Po skončení studia na vojenské akademii v roce 1974 pokračoval po pauze ve studiu na Golden Gate University. Zde ukončil studium v roce 1982.\n\nZůstal pak u armády jako letec. Měl přezdívku Tom.\n\nV roce 1985 byl zařazen do jednotky kosmonautů NASA. Zůstal v ní do října 1997. Pak byl zaměstnán u společnosti The Timken Co., Canton.\n\nNa oběžnou dráhu se v raketoplánech dostal čtyřikrát a strávil ve vesmíru 42 dní, 18 hodin a 38 minut. Byl 258 člověkem ve vesmíru.\n\n"}
{"id": "976519", "url": "https://cs.wikipedia.org/wiki?curid=976519", "title": "Babí léto (film)", "text": "Babí léto (film)\n\nBabí léto je český film režiséra Vladimíra Michálka, natočený v roce 2001 podle původního námětu a scénáře Jiřího Hubače. Poslední velká role Vlastimila Brodského.\n\nFrantišek Hána (Vlastimil Brodský) s kamarádem Edou (Stanislav Zindulka) jsou bývalí kolegové z hudebního divadla, kteří se nechtějí poddat údělu jiných seniorů - pasivitě. Herecké umění úročí ve svých neobvyklých zábavách - nejčastěji vystupují jako vážní zájemci o koupi zámků a jiných náročných nemovitostí. Naproti tomu Františkova manželka Emilie (Stella Zázvorková) žije posledními věcmi člověka - střádá na pohřeb, který má pečlivě připravený dopředu včetně parte, hudby a smutečních hostí. Jejich syn Jára (Ondřej Vetchý) podniká jako majitel kamenictví, ale tíží ho soužití bývalé a stávajícící partnerky v jednom bytě. Proto vášeň své matky pro hrobky a klidné stáří všemožně podporuje, a doufá, že umístěním rodičů v pečovatelském domě získá v pořadí již druhý byt po svých rodičích, který by vyřešil jeho konfliktní domácnost. Vše se zamotá, když si František splete vizitku a namísto fingovaného emeritního člena Metropolitní opery zjeví do té doby nic netušícímu realitnímu makléři (Jiří Lábus) svoji pravou identitu. Legrace, která něco stojí, vyjde na dvacet tisíc. Nezdaří se rozbití banku v kasinu ani půjčka od Edovy neteře (Simona Stašová), navíc je okrade falešný žebrák. Pugét, jehož koupě měla naladit neteř květinářku, věnují kolegyni z divadla Marušce Grulichové (Zita Kabátová) - a František musí vytunelovat pohřební vkladní knížku své ženy. František v tísni vrší různé vytáčky, nakonec žertem předstírá vlastní smrt, což jeho pohřbůmilovnou ženu pohne k podání návrhu na rozvod, který stáhne až na poslední chvíli v soudní síni.\nFrantišek jí chce vyhovět a stane se tak vzorným manželem a nečinným panákem v okně, jako jeho odstrašující příklad, soused o pár pater níže. Nechá se odvrátit i od cesty za Edou, který telefonuje, že jde do nemocnice. Eda však skutečně utrpí záchvat mozkové mrtvice a ochrne na půl těla.\nEmilie si uvědomí, že tudy cesta nevede. Stěhování do pečovatelského domu zruší. Při návštěvě Edy naplánuje koupi zámku u Ostravy, aby udělala radost oběma kamarádům. Pronajatá limuzína jen objede kolečko v čestném dvoře a emeritní člen Metropolitní opery zkonstatuje, že je zámek (ve skutečnosti Veltrusy) malý a zanedbaný a určitě by se tam Emilii nelíbilo. Film končí výletem v balónu, splněním Františkova klukovského snu.\n\n"}
{"id": "976523", "url": "https://cs.wikipedia.org/wiki?curid=976523", "title": "Jean-Marie Klinkenberg", "text": "Jean-Marie Klinkenberg\n\nJean-Marie Klinkenberg (* 8. říjen 1944, Verviers) je belgický lingvista a sémiotik. \n\nJean-Marie Klinkenberg vystudoval románskou filologii a filosofii. Jeho vědecká a pedagogická kariéra je spjata s univerzitou v Liège v Belgii, kde působil nepřetržitě od roku 1967 a kde je v současnosti emeritním profesorem.\n\nOd roku 1967 je předním představitelem proslulé mezinárodní sémiotické skupiny Groupe µ, zaměřené na zkoumáni komunikačních, rétorických, řečových a vizuálních sémiotických problémů. V současnosti je mezinárodně uznávaným sémiotikem, specializujícím se na lingvistiku a rétoriku s přesahy do kognitivní a sociologické oblasti. \n\nJean-Marie Klinkenberg je členem Belgické královské akademie a Vyššího poradního sboru pro frankofonii, předsedou Svrchované rady francouzského jazyka a řečové politiky Belgie a poradcem vydavatele slovníků a encyklopedií Larousse. \n\n"}
{"id": "976525", "url": "https://cs.wikipedia.org/wiki?curid=976525", "title": "Plenář svaté Markéty", "text": "Plenář svaté Markéty\n\nPlenář sv. Markéty je gotická relikviářová deska, zhotovená počátkem 15. století, podle darovacího nápisu se tak stalo roku 1406 pro pažní kost této světice. Jde o významné české klenotnické dílo.\nRelikvii z paže sv. Markéty Břevnovský klášter získal po roce 1260 jako dar od českého krále krále Přemysla Otakara II. \n\nPodle jedné pověsti se jí Přemysl Otakar II. zmocnil v Uhrách při vítězné bitvě u Kressenbrunnu. V této bitvě se zmocnil relikvie – prstu sv. Jana Křtitele, který byl později uchovávaný v oseckém klášteře. O dalších relikviích informace chybí. Po této bitvě k žádnému plenění nedošlo. \n\nPodle druhé zprávy z břevnovského diaria ze 17.století ji dovezl z Říma. Tato informace je rovněž dříve nedoložená. V té době se totiž Přemysl Otakar II. zdržoval výhradně v Českých zemích a Rakousku. \n\nPravděpodobně byly ostatky dovezeny z katedrály v Montefiascone (tam byly od roku 1145) nebo z Benátek (od roku 1213) jako dar některého preláta. Mohl je dovézt i olomoucký biskup Bruno ze Schaumburku, nebo například pražský biskup Jan III. z Dražic, kteří udržovali s Římam živé kontakty. Oba ji mohli získat od papeže Alexandra IV. nebo jeho následovníkú pro některý významný chrám sv. Markéty. Bruno takový chrám – zamýšlenou katedrálu, založil jen v Marcheggu roku 1260. Rudolf Habsburský jako nový \"císař\" mu později území Rakouska včetně Moravského Pole odebral a chrám nebyl dokončen. Proto mohla být tato relikvie rozdělena mezi více chrámů v Čechách a na Moravě: katedrálu sv. Víta v Praze, klášter v Břevnově, královskou kapli kláštera v Plasích a klášter cisterciáků ve Zlaté Koruně, i olomouckou katedrálu sv. Václava. Tento klášter dal postavit na poděkování za vítězství v bitvě u Kressenbrunnu, která se odehrála v katastru Marcheggu. \n\nKaždopádně byla relikvie v břevnovském klášteře doložena již k roku 1294, kdy papež udělil odpustky všem, kdo ji přijdou do tamního kostela uctít.\n\nJde o dubovou desku o rozměrech 37,5 x 31 x 3 cm, pobitou stříbrným v ohni zlaceným plechem, v jejímž středu je svisle umístěn skleněný válec pro obnaženou relikvii, dnes prázdný. Po jeho stranách je vsazeno osm reliéfů z perleti, Perleťové medailony pocházejí ze starší knižní vazby z 1.poloviny 14.století. jsou na nich vyobrazeny scény z Kristova života od Zvěstování přes Narození (v podobě Adorace Páně) a Klanění Tří králů až po pašije v podobě Bičování Krista a skupiny Ukřižování s Pannou Marií a svatým Janem. Pod nimi jsou čtyři reliéfy s poprsími čtyř proroků s nápisovými páskami v rukou. Ztracený anděl ze scény Zvěstování byl při restaurování v roce 1981 nahrazen kopií (restaurátoři Buňka a Vojtíšek). Dále je plenář v rozích vyzdoben čtyřmi medailony se symbolickým vyobrazením čtyř evangelistů z translucidního emailu v barvách zelené a modré. Dole uprostřed je umístěn kosočtverečný štítek se smaltovaným břevnem ve štítku, znakem břevnovského kláštera. Na rámu je plenář posázen 23 drahými kameny a 14 skleněnými imitacemi drahokamů. \nNa boční stěně je vyryta klečící modlící se postava sakristana Václava a dále gotickým písmem (frakturou/minuskulou) latinský nápis s mnoha abreviaturami (zkratkami). Tato dedikace v českém překladu zní: \"Já sakristan Václav jsem dal tuto plenářovou knihu (\"Librum plenarium\") zhotovit v pátém roce vlády opata Diviše roku 1406.\".\n\nRelikviář sloužil benediktinům každoročně ve svátek sv. Markéty 14. července, kdy byl nošen při procesí za déšť a dobrou úrodu. \nPodstatným zásahem tereziánské doby bylo vyjmutí této relikvie z gotického plenáře a její vsazení do dřevěné rokokové schránky na postranním oltáři Panny Marie benediktinských rozkoší, kde spočívá celoročně dodnes. \nNepodstatné opravy plenáře proběhly za opata Augustina Seyferta roku 1653 (jak svědčí další nápis na prstenci kolem skleněného válce), dále roku 1857 a zatím poslední restaurování se uskutečnilo roku 1981.\n\n\n"}
{"id": "976533", "url": "https://cs.wikipedia.org/wiki?curid=976533", "title": "Anton Bulla", "text": "Anton Bulla\n\nAnton Bulla (17. dubna 1901 – 9. prosince 1987) byl slovenský fotbalový útočník a později fotbalový trenér.\n\nV československé lize hrál za I. ČsŠK Bratislava. Nastoupil v 8 ligových utkáních a dal 4 góly. V amatérském reprezentačním týmu nastoupil v letech 1929–1930 v 6 utkáních a dal 3 góly. Amatérský mistr Československa 1930.\n\n\n"}
{"id": "976534", "url": "https://cs.wikipedia.org/wiki?curid=976534", "title": "Dax (Landes)", "text": "Dax (Landes)\n\nDax (francouzská výslovnost [\"daks\"], okcitánská [\"dak\"]) je město v Nové Akvitánii v jihozápadní Francii, sídlo podprefektury v départmentu Landes. Leží blízko atlantického pobřeží na řece Adour. Ve městě jsou známé termální lázně a léči se zde revmatismus a podobné choroby. Je to i čilé obchodní středisko a sídlo diecéze Aire et Dax.\n\nV okolí je řada předhistorických nálezů. Město bylo založeno Římany jako \"Aquae Tarbellicae\" a proslavilo se návštěvou Julie, dcery prvního římského císaře Augusta. Až do 19. století bylo obehnáno římskou hradbou a Lázeňský dům stojí na římských základech. Ve středověku mu vládli vikomti až do roku 1177. Když Jindřich II. Plantagenet, pozdější anglický král, získal Akvitánii, připadl Dax pod anglickou vládu, až jej roku 1451 dobylo francouzské vojsko krátce před koncem stoleté války. V letech 1521-1522 se město ubránilo proti španělskému obléhání. Až do současnosti si udrželo pověst vyhlášeného lázeňského města.\n\n\n\n\n\n"}
{"id": "976535", "url": "https://cs.wikipedia.org/wiki?curid=976535", "title": "Hugo Albrecht", "text": "Hugo Albrecht\n\nHugo Albrecht (28. března 1862 Svitavy – 7. srpna 1920 Svitavy) byl rakouský a český podnikatel a politik německé národnosti z Moravy, na počátku 20. století poslanec Moravského zemského sněmu a Říšské rady.\n\nVychodil měšťanskou školu a obchodní akademii. Profesí byl podnikatelem, majitelem továrny na rukavice.Jeho továrna na rukavice a koženou konfekci ve Svitavách patřila počátkem 20. století k největším ve svém oboru v českých zemích. Založil ji jeho otec Roman Albrecht (roku 1830 jako jirchářskou dílnu, od roku 1849 již jako menší průmyslový podnik), ale právě za vedení Hugo Albrechta, který ji převzal roku 1887, firma prodělala největší rozmach. Nesla název \"Roman Albrecht und Sohn\" (zkráceně \"Ralson\"). Specializoval se hlavně na produkci leštěné kůže. V roce 1896 byla továrna vybavena prvním parním strojem. Když otec roku 1900 zemřel, stal se Hugo jediným majitelem podniku, jenž tehdy zaměstnával již přes 100 lidí. Proběhly další investice, do areálu byl zaveden elektrický proud. Na počátku století firma vyvážela do Velké Británie, Spojených států, Švédska a Švýcarska.\n\nZasedal v obecním zastupitelstvu ve Svitavách. Od roku 1896 byl členem městské rady. Prosazoval sociální a zdravotní investice. Angažoval se v sudetoněmeckých spolcích. Roku 1887 založil ve Svitavách místní pobočku německého spolku severní Moravy. Byl předsedou školské sekce německého národnostního ostrovu Hřebečsko. Byl předsedou okresní nemocenské pokladny a místopředsedou Německo-moravského pěveckého spolku.\n\nOd roku 1902 do roku 1913 zasedal také jako poslanec Moravského zemského sněmu. Nastoupil sem po zemských volbách roku 1902 za kurii městskou, obvod Moravská Třebová, Svitavy, Březová. Mandát na sněmu získal i ve volbách roku 1906, opět za kurii městskou, nyní za německý obvod Svitavy, Jevíčko, Boskovice, Blansko.\n\nNa počátku 20. století se zapojil i do celostátní politiky. Ve volbách do Říšské rady roku 1901 byl zvolen do Říšské rady (celostátní zákonodárný sbor) za kurii městskou, obvod Moravská Třebová, Svitavy, Březová nad Svitavou atd. K roku 1901 se sám popisuje jako německý nacionál (Německá lidová strana). V Německé lidové straně působil dlouhodobě a byl jejím předním představitelem na Moravě. Uspěl i ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za německý obvod Morava 7. Usedl do poslaneckého klubu Německý národní svaz (širší parlamentní platforma německorakouských nesocialistických politických stran). Za týž obvod byl zvolen i ve volbách do Říšské rady roku 1911, opět se připojil k poslanecké frakci Německý národní svaz. Ve vídeňském parlamentu setrval do zániku monarchie. K roku 1911 se profesně uvádí jako majitel továrny na rukavice.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"). V roce 1918 se angažoval ve snahách Sudetských Němců o odtržení od českých zemí v rámci práva na sebeurčení. Byl předsedou Německé národní rady ve Svitavách.\n\nZemřel náhle na \"mrtvici\" (Schlaganfall) v srpnu 1920.\n\nPo jeho smrti převzal vedení továrny v Svitavách syn Bruno Albrecht. Po rozmachu ve 20. letech firmu postihla hospodářská krize a roku 1930 vyhlásila úpadek.\n"}
{"id": "976538", "url": "https://cs.wikipedia.org/wiki?curid=976538", "title": "PBtisk", "text": "PBtisk\n\nPBtisk a.s., je česká ofsetová tiskárna s knihárnou zaměřující se na archový tisk, kterou založil v roce 1990 \"Pavel Baštář\" v Příbrami.\n\nNejprve jako fyzická osoba, posléze v roce 2001 se firma transformovala na společnost s ručením omezeným (PBtisk s.r.o.) a od roku 2011 se právní forma změnila na akciovou společnost (PBtisk a.s.)\n\nFirma se zaměřuje na kompletní výrobu knih s orientací nejen na domácí trh, ale významná část výroby také míří do zemí EU.\n\nSortiment výroby zahrnuje měkké i tuhé knižní vazby, možnost výseku, výrobu obalů.\n\nV současné době firma zaměstnává přibližně 130 zaměstnanců a patří mezi nejvýznamnější výrobce knih ve střední Evropě.\n\n\n\n"}
{"id": "976540", "url": "https://cs.wikipedia.org/wiki?curid=976540", "title": "Francis Narh", "text": "Francis Narh\n\nFrancis Narh (* 18. dubna 1994) je ghanský fotbalový útočník a mládežnický reprezentant, v současnosti hráč bulharského klubu Levski Sofia.\n\nV Ghaně hrál za klub Tema Youth, v roce 2013 přestoupil do tuniského týmu Club Africain. V únoru 2014 jej testoval klub FC Baník Ostrava, se kterým byl na soustředění v Turecku. Do Baníku nakonec přestoupil. V Gambrinus lize debutoval v dresu Baníku 22. března 2014 proti AC Sparta Praha (1:1). Své první góly v české nejvyšší lize vstřelil 31. května 2014 v posledním ligovém kole proti SK Slavia Praha, dvěma brankami rozhodl o výhře Baníku 2:0 a Slavii tak málem odsoudil k sestupu. Sezonu 2013/14 tak zakončil s bilancí 8 zápasů a 2 vstřelené góly.\n\nVe třetím kole Synot ligy 2015/16 8. srpna 2015 vstřelil úvodní dva góly utkání proti FK Mladá Boleslav, zápas skončil remízou 2:2.\n\nV lednu 2016 opustil Baník a přestoupil do bulharského klubu Levski Sofia, kde podepsal smlouvu na 3 roky.\n\nNarh je bývalým mládežnickým reprezentantem Ghany do 20 let. V roce 2013 se zúčastnil Mistrovství světa hráčů do 20 let v Turecku, kde Ghana obsadila třetí místo a získala bronzové medaile (v souboji o 3. místo porazila Irák 3:0).\n\n"}
{"id": "976543", "url": "https://cs.wikipedia.org/wiki?curid=976543", "title": "Miroslav Zajíček", "text": "Miroslav Zajíček\n\nIng. Mgr. Miroslav Zajíček, Ph.D. (* 31. května 1975) je český ekonom, aktuálně působící jako Vedoucí obchodní strategie ve společnosti Veolia Energie Česká republika, a.s., a jako odborný asistent na Právnické fakultě Univerzity Karlovy v Praze. \n\nV letech 1999 až 2005 působil v Liberálním institutu. Specializuje se regulaci síťových odvětví, experimentální ekonomii, a ekonomickou historii. V letech 2010 – 2015 byl členem Poradního sboru předsedy/předsedkyně Energetického regulačního úřadu. \n\nV roce 2009 založil Laboratoř experimentální ekonomie, jíž je ředitelem. \n\nOd dubna 2019 je členem Výkonné rady Teplárenského sdružení České republiky. \n\nV letech 2012-2017 působil jako vedoucí katedry institucionální, environmentální a experimentální ekonomie na Národohospodářské fakultě VŠE. Pod jeho vedením zaznamenala katedra výrazný nárůst publikací v mezinárodních časopisech s impakt faktorem, v letech 2014-2016 získali výzkumní pracovníci katedry celkem 9 grantů GAČR, díky příchodu nových akademiků, včetně zahraničních, katedra modernizovala kurikulum a rozšířila nabídku předmětů v angličtině. Přes tyto úspěchy pro neshody s vedením fakulty Miroslav Zajíček v únoru 2017 zcela ukončil své působení na VŠE. Na druhou stranu jeho působení v čele katedry v letech 2012-2013 bylo provázeno kontroverzemi, kdy konflikty s odcházejícími akademiky i studenty byly probírány v médiích. \n\nVybrané publikace:\n\nCvrček, Tomáš & Zajíček, Miroslav, 2019. \"The making of a liberal education: Political economy of the Austrian school reform, 1865 – 1880,\" Explorations in Economic History, Elsevier, vol. 73, July.\n\nCvrček, Tomáš & Zajíček, Miroslav, 2019. \"The rise of public schooling in nineteenth-century Imperial Austria: Who gained and who paid?,\" Cliometrica, Springer;Cliometric Society (Association Francaise de Cliométrie), vol. 13(3), pages 367-403, September.\n\nKatuščák, Peter & Michelucci, Fabio & Zajíček, Miroslav, 2015. \"Does feedback really matter in one-shot first-price auctions?,\" Journal of Economic Behavior & Organization, Elsevier, vol. 119(C), pages 139-152.\n\nZajíček, Miroslav, 1999. \"Návrh reformy elektroenergetického sektoru v České republice.\" Politická ekonomie, vol. 1999(4).\n\n"}
{"id": "976544", "url": "https://cs.wikipedia.org/wiki?curid=976544", "title": "Kaple Panny Marie Bolestné (Borek)", "text": "Kaple Panny Marie Bolestné (Borek)\n\nKaple Panny Marie Bolestné je římskokatolická kaple v Borku, farnosti Dvůr Králové nad Labem. Kaple je situována po pravé straně silnice ze Dvora Králové nad Labem do Žirče.\n\nKaple byla postavena v roce 1844.\n\n"}
{"id": "976550", "url": "https://cs.wikipedia.org/wiki?curid=976550", "title": "Lev Gumiljov", "text": "Lev Gumiljov\n\nLev Nikolajevič Gumiljov, rusky Лев Никола́евич Гумилёв, někdy přepisováno též jako Gumilev (, Petrohrad – 15. června 1992, Petrohrad) byl sovětský historik, antropolog a etnolog, který proslul svými kontroverzními názory na původ ruského etnika.\n\nByl synem básníků Nikolaje Stěpanoviče Gumiljova a Anny Andrejevny Achmatovové. Lev byl ve věku 33 let zatčen a uvězněn v sovětském pracovním táboře. Na svobodu se dostal, když se za války přihlásil do Rudé armády, ale roku 1949 byl znovu uvězněn a propuštěn byl až po XX. sjezdu KSSS roku 1956. Achmatovová byla v té době uznávanou spisovatelkou a Lev jí vyčítal, že pro jeho osvobození neudělala dost. Achmatovová celou situaci popsala ve svém básnickém cyklu \"Requiem\".\n\nPo propuštění začal pracovat ve slavném petrohradském muzeu Ermitáž. Silně zde byl ovlivněn archeologem Michajlem Artamonovem a jeho studiem tajemného zmizelého turkického národa Chazarů. I pro Gumiljova se Chazaři a Chazarská říše stali hlavním předmětem zájmu. Zúčastnil se několika studijních výprav do povodí Volhy a na severní Kavkaz. Vydal několik článků, kde spekuloval o lokaci zaniklého hlavního chazarského města Samandar či o příčinách zániku Chazarské říše. V 60. letech cítil potřebu si doplnit vzdělání a začal studovat na Leningradské univerzitě. Doktorskou práci věnoval starým turkickým národům. Poté nastoupil do Geografického ústavu. Jeho teorie byly sovětskou etnologií a antropologií odmítány, ale v čase Gorbačovovy perestrojky se o nich začalo mnohem více mluvit. Populární se staly po pádu SSSR, v době, kdy se v Rusku začalo dařit různým spekulativním, paravědeckým či konspiračním teoriím.\n\nV současnosti je hlavním centrem gumiljovovských studií Kazachstán. Jeho prezident Nursultan Nazarbajev je velkým obdivovatelem Gumiljova, nechal po něm v nově budovaném městě Astaně pojmenovat univerzitu ().\n\nPodle Gumiljova u každé etnické skupiny lze definovat určitý stupeň „vášnivosti“ či „životní síly“, která určuje její aktivitu. Každá skupina také prochází několika předvídatelnými a zákonitými stádii této síly: zrod, rozvoj, vrchol, setrvačnost, úpadek, proměna v památník velké minulosti.\n\nSoučasnou Evropu viděl Gumiljov ve vysokém stupni setrvačnosti, na prahu úpadku, či přesněji „na prahu obskurantizace“. Naopak arabskou kulturu vnímal na vrcholu své vášnivosti a předvídal její mocné výboje.\n\nRusové jsou podle něj „super-etnikum“ spřízněné geneticky s turkickými národy euroasijské stepi (nikoli tedy etnikum v jádru slovanské), jehož největší hrozbou je, že mu katolický západní vliv vezme jeho „stepní identitu“. To ho také přivedlo k podpoře nacionálních hnutí Tatarů a Kazachů (odtud jeho vliv v Kazachstánu a kouzlo pro Nazarbajeva).\n\nV rámci jeho teorií se Gumiljov také hojně věnoval Židům. Ti podle něj tvořili odpradávna „mezinárodní, parazitickou městskou třídu“ a ovládli zvnějšku (ujařmili si) obchodními praktikami dávnou Chazarskou říši a východní Slovany.\n\nVětšina antropologů Gumiljovovy teorie odmítla, navíc je řada z nich označila za antisemitské.\n\n\n"}
{"id": "976551", "url": "https://cs.wikipedia.org/wiki?curid=976551", "title": "Seidu Salifu", "text": "Seidu Salifu\n\nSeidu Salifu (* 30. listopadu 1993) je ghanský fotbalový záložník a mládežnický reprezentant, který hraje v tuniském klubu Club Africain.\n\nHrál za ázerbájdžánský klub Turan Tovuz, poté za ghanský Wa All Stars FC a tuniský Club Africain.\n\nV únoru 2014 jej společně se dvěma dalšími Ghaňany (Francis Narh a Derrick Mensah) testoval klub FC Baník Ostrava.\n\nSalifu je mládežnickým reprezentantem Ghany do 20 let. V roce 2013 se zúčastnil Mistrovství světa hráčů do 20 let v Turecku, kde Ghana obsadila třetí místo a získala bronzové medaile (v souboji o 3. místo porazila Irák 3:0). Salifu na turnaji vstřelil gól ve čtvrtfinále proti Chile (výhra Ghany 4:3 po prodloužení).\n\n"}
{"id": "976555", "url": "https://cs.wikipedia.org/wiki?curid=976555", "title": "Adams County (Pensylvánie)", "text": "Adams County (Pensylvánie)\n\nAdams County je okres ve státě Pensylvánie v USA. Správním městem okresu je město Gettysburg.\n\nOkres byl vytvořen 22. ledna 1800 z části okresu York County a byl pojmenován po druhém prezidentovi USA Johnu Adamsovi.\n\n\n\n"}
{"id": "976556", "url": "https://cs.wikipedia.org/wiki?curid=976556", "title": "Plavenská krajka", "text": "Plavenská krajka\n\nPlavenská krajka (něm.: \"Plauener Spitze\") byla původně (asi od roku 1883) strojně vyšívaná tylová a leptaná krajka (zvaná také \"vzdušná\" nebo guipurová).\n\nKoncem 19. století byly krajky s označením \"Plauener Spitze\" velmi oblíbené, v roce 1900 dostaly na Světové výstavě v Paříži Velkou cenu, na vrcholu úspěchů se v roce 1912 vyráběly na 16 000 vyšívacích strojích. Po vzniku NDR se plavenská krajka směla vyrábět jen ve státním podniku VEB Plauener Spitze a ve (státem kontrolovaných) výrobních družstvech, v roce 1989 bylo v Plavně a okolí v provozu cca 1400 vyšívacích strojů. Po sjednocení Německa se tam zabývalo (v roce 2006) krajkářstvím asi 40 malých výrobců. \n\nPlauener Spitze® je v současné době (2014) ochranná známka oborového svazu stejného jména. Pod tímto označením smějí své výrobky prodávat jen členové svazu, pokud splní sjednaná kvalitativní kriteria. Druh krajky a způsob výroby není ve stanovách předepsán. \n"}
{"id": "976560", "url": "https://cs.wikipedia.org/wiki?curid=976560", "title": "Jakub Šofar", "text": "Jakub Šofar\n\nJakub Šofar (* 7. března 1958, Nové Město na Moravě), vlastním jménem Vladimír Trojánek, je český redaktor, publicista, editor a prozaik.\n\nAž do roku 1977 obyvatel Žďáru nad Sázavou. Po maturitě na místním gymnáziu absolvoval čtyři semestry Vysoké školy ekonomické v Praze, poté dostudoval Filozofickou fakultu Univerzity Karlovy v Praze (1979–1984). Pracoval jako recepční, závozník ČSAD, od roku 1985 v nakladatelství Horizont, od roku 1999 ve vědecko-výzkumné instituci.\nPůsobil ve Tvaru, Salonu Práva a Dobré adrese. Spolupracoval s Českým rozhlasem a s rozličnými českými deníky a časopisy. Autor předmluv a doslovů.\n\nVýběrová bibliografie:\nSestavil:\nEdiční činnost:\nPro Ministerstvo kultury České republiky připravil publikace:\nZastoupen v antologiích a sbornících:\nPro Knihovnu Matěje Josefa Sychry ve Žďáře nad Sázavou edičně zpracoval čtyři výbory z pozůstalosti žďárského učitele a „písmáka“ Františka Mokrého pod vlastním jménem Vladimír Trojánek:\n"}
{"id": "976562", "url": "https://cs.wikipedia.org/wiki?curid=976562", "title": "Záušnice", "text": "Záušnice\n\nZáušnice je šperk, který se nosí za uchem. Záušnice se nosívaly vetknuté do kožené nebo textilní čelenky. Někdy se nasazuje za ucho, potom drží na uchu obdobně jako brýle, není tedy na boltci a není nutná perforace ucha. Často mívala esovitý tvar. Moderní záušnice bývají doplněné o řetízky.\nZáušnice byly rozšířené ve starověkých kulturách a ve středověku. I v současnosti jsou v nabídce některých šperkařství.\n\n"}
{"id": "976563", "url": "https://cs.wikipedia.org/wiki?curid=976563", "title": "John Hartley (vědec)", "text": "John Hartley (vědec)\n\nJonh Hartley (* 1948 Londýn, Velká Británie) je britský profesor, vědec a doktor filozofie (Ph.D.). V minulosti byl hostujícím profesorem na Pekingské univerzitě, na Massachusettském technologickém institutu a na New York University.\n\nV současnosti působí na pozici profesora žurnalistiky, medií a kultury (Journalism, Media and Cultural Studies) na universitě v Cardiffu a ředitelem v Centrumu pro kulturu a technologie na Curtinově universitě v Perthu. Je členem Australské výzkumné rady (Australian Research Council), Mezinárodní asociace komunikace (Internation Communication Asociation) a Královské společnosti umění (Royal Society of Arts). Od roku 2001 je členem Australské akademie humanitních studií (Australian Academy of the Humanities). Přijal Řád Austrálie.\n\nBakalářský titul získal v roce 1972 na universitě ve Walesu. Dalším studiem na Murdochově universitě v Austrálii získal Ph.D. titul v oboru TV studií a v roce 2000 získal titul \"„Doctor of Letters“\" na universitě ve Walesu. Je zakladatelem časopisu International Journal of Cultural Studies.\n\nJeho hlavním výzkumným zájmem jsou televizní texty a instituce, na které pohlíží z kulturální perspektivy a k jejich zkoumání využívá sémiotických nástrojů. Dále se věnuje výzkumným činnostem v oblasti médií, populární kultury, demokracie a modernity se zvláštním důrazem na žurnalistiku. Rozpracovává metodologii teorie publika a analýzy textu. Sémiotický převis je pojem, který rozpracoval společně s Johnem Fiskem. Jedná se o to, že v textu (v kulturácích studiích je za text považováno vše, co vytváří význam prostřednictvím praktik označování – tedy nejen psaný text, ale můžeme zde zahrnout i obraz, film a celkově kulturu) je tolik významů, že je ani sami tvůrci nedokážou dostat pod kontrolu. Za pomoci diváku tyto nechtěné významy mohou vystoupit.\n\n\n\n"}
{"id": "976566", "url": "https://cs.wikipedia.org/wiki?curid=976566", "title": "Odměna (Hvězdná brána)", "text": "Odměna (Hvězdná brána)\n\nOdměna je 15. epizoda 10. řady sci-fi seriálu Hvězdná brána.\n\nNákladní loď s nákladem Kassy pro Luciánskou allianci je zničena týmem SG-1, je to již třetí takový případ sabotáže a každý takový incident oslabuje pozici Netana vůdce Luciánské aliance. Na oplátku, Netan vypisuje odměnu na SG-1 a celá řada nájemných lovců míří na Zemi k uplatnění nároku na cenu.\n\nMezitím má SG-1 volno a tak Carterová a Dr. Lee prezentují holografické technologie a plazmové zbraně na vědecké konferenci, Daniel Jackson provádí výzkum v muzeu, Teal'c cestuje na planety s Jaffy a\nVala Mal Doran prosí neochotného Mitchella, aby ji vzal na jeho nadcházející sraz střední školy v Kansasu.\n\nNa cizí planetě je Teal'c napaden palbou z tyčové zbraně, ale jeho zabiják je zajat.\n\nNa Zemi je Danielův výzkum přerušen návštěvou krásné ženoy, která náhle vytáhne mimozemskou ruční zbraň a střílí po Danielovi. Danielovi se podaří uniknout, ale žena jej sleduje na ulici, kde ji srazí blížící se autobus.\n\nKdyž Carterová vstupuje na jeviště představit holografický systém Chimera, objeví se na jevišti jako hologram a střela nájemného vraha projde skrze ni. Carterová okamžitě použije plazmovou zbraň a zabije útočníka na balkóně.\n\nMezitím Mitchellův pokus oživit svůj vztah s bývalou spolužačkou Amy Vandenbergovou na srazu je přerušen nájemným lovcem Odaiem Ventrellem.\n\nCarterová, Teal'c a Daniel jsou již na cestě do Kansasu. Ventrell přiznává, že Mitchell je jen návnada pro opravdovou odměnu, celou SG-1. Ventrell uzamkl školní budovu a drží všechny absolventy jako rukojmí. Náhle se Carterová, Teal'c a Daniel přenesou do místnosti. Ventrell aktivuje transportní kruhy, ale na palubu jeho nákladní lodi se přenese sám a Carterová, Teal'c a Daniel tam již na něj čekají. Tým použil Chimeru, která do školní místnosti přenesla pouze jejich hologramy, což umožnilo týmu zajmout Ventrella na jeho vlastní lodi.\n\nNa palubě Netanovy lodi se blíží jeden ze zabijáků k Netanovi a chce jej zabít, ale je zabit Ventrellem, který pak zamíří svou zbraň na Netana.\n"}
{"id": "976570", "url": "https://cs.wikipedia.org/wiki?curid=976570", "title": "Derrick Mensah", "text": "Derrick Mensah\n\nDerrick Ediyaa Mensah (* 28. května 1995) je ghanský fotbalový záložník a mládežnický reprezentant, v současnosti hráč slovinského klubu NK Aluminij. Mezi jeho fotbalové vzory patří Milan Baroš.\n\nSvou kariéru zahájil v Ghaně, kde hrál za klub Tema Youth.\n\nV srpnu 2013 přestoupil do tuniského týmu Club Africain.\n\nV únoru 2014 jej společně s krajanem Francisem Narhem testoval klub FC Baník Ostrava, s nímž byl na soustředění v Turecku. Do Baníku nakonec přestoupil, i přes prvotní neúspěch během testů.\n\nV Gambrinus lize debutoval 2. března 2014 proti domácímu FK Baumit Jablonec (porážka 0:1), kde odehrál 17 minut. Celkem v sezóně 2013/14 odehrál 2 zápasy bez gólového efektu, tím druhým bylo utkání posledního kola 31. května 2014 proti SK Slavia Praha (výhra 2:0).\n\nV sezóně 2014/15 hrál za Baník častěji a na své konto si připsal celkem 18 startů v lize a 2 starty v českém poháru. V sezóně 2015/16 však v podzimní části nastoupil pouze ke 4 zápasům a zimním přestupovém období z klubu odešel.\n\nV lednu 2016 přestoupil z Baníku Ostrava do norského klubu FK Haugesund. Zde odehrál v rámci sezóny 2015/16 4 ligové utkání a 2 zápasy norského poháru.\n\nV srpnu 2016 se vrátil do Česka na roční hostování s opcí do klubu MFK Karviná. Na podzim si však v sezóně 2016/17 připsal pouze 1 start v nejvyšší soutěži a v zimním přestupovém období bylo jeho hostování předčasně ukončeno a vrátil se do Norska.\n\nV lednu 2017 obratem přestoupil do slovinského klubu NK Aluminij, kde dosud působí.\n\nMensah je mládežnickým reprezentantem Ghany do 20 let.\n\n"}
{"id": "976577", "url": "https://cs.wikipedia.org/wiki?curid=976577", "title": "Odveta (Hvězdná brána)", "text": "Odveta (Hvězdná brána)\n\nOdveta je 17. epizoda 10. řady sci-fi seriálu Hvězdná brána.\n\nPoklidný summit vedení Jaffů v Dar Eshkalon je v troskách, když se ozve exploze přes celý tábor a zabije spoustu jaffů a těžce zraní Teal'ca a Bra'taca. O několik týdnů později se v SGC Teal'c pomalu uzdravuje a zprávy naznačují,\nže za útok je zodpovědný Arkad. Jaffa bojovník beze cti, který může také být zodpovědný za vraždu Teal'covy matky před mnoha lety. Když generál Landry nechce povolit misi, Teal'c nabízí svou rezignaci a opouští Zemi.\n\nTeal'c vystopuje a zlikviduje Lizana, bezohledného obchodníka se zbraněmi. Dále Ba'kala, nemilosrdného vraha zodpovědného za masakr v Dar Eshkalon.\n\nMezitím, zprávy naznačují, že Arkad organizuje koordinovaný útok na Zemi. Avšak Arkad požaduje bezpečný průchod do SGC. Zde trvá na tom, že není spojen ani s událostmi Dar Eshkalon ani s plánovaným útokem na Zemi a nabízí svou spolupráci.\n\nPřes podezření SG-1, IOA trvá na tom, že v této chvíli nesmí být podniknuta žádná opatření proti Arkadovi. Naopak je SG-1 nařízeno najít Teal'ca a zastavit jej za každou cenu.\n\nNa Arkadově základně čeká SG-1 na příchod Teal'ca a doufjí, že jej odradí od jeho pomsty. Nicméně, Teal'c své bývalé kolegy přemůže a zaútočí na Arkadovy stráže. Těžce raněn je předveden před čekajícího Arkada, který přiznává, že plánuje útok na Zemi a přiznává se i k vraždě Teal'covy matky. Posmívá se mu při každém úderu a přitlačí jej k zemi svým mečem. Při posledním úderu, Teal'c hodí Arkada proti zdi a ten se nabodne na vystavené zbraně.\n\nV SGC, Mitchell sepisuje svou zprávu: Arkad zajal SG-1, ale naštěstí tam přišel Teal'c, aby je zachránil. Během operace byl Arkad omylem zabit.\n"}
{"id": "976578", "url": "https://cs.wikipedia.org/wiki?curid=976578", "title": "AAAPOPTÁVKA.CZ", "text": "AAAPOPTÁVKA.CZ\n\nAAAPOPTÁVKA.CZ je poptávkový systém na českém internetu.\n\nSystém je od října 2012 součástí mediální skupiny MAFRA, která vydává například deník Mladá fronta DNES či Lidové noviny. Společnost spravující portál byla založena v roce 2006 a v dubnu 2007 byl spuštěn vlastní projekt. Původním majitelem a zakladatelem byl Pavel Matoušek. Ten firmu vlastnil do října 2012, kdy ji prodal mediální skupině MAFRA. \n\nOd 11. 12. 2006 je jednatelem společnosti Pavel Matoušek, jako původní zakladatel projektu. Od 18. 10. 2012 je to také Jan Josef Kubíček a od 16. 10. 2013 pan Štěpán Košík. Jménem společnosti jednají vždy alespoň dva jednatelé společně. Ve funkci ředitele společnosti je od roku 2010 Jakub Sklenář.\n\nV roce 2012 a 2013 byl poptávkový systém nominován na cenu ankety Křišťálová Lupa, kde se umístil v kategorii Nástroje a služby mezi Top 10 projekty z ČR a to jednou na čtvrtém a o rok později na šestém místě. \n\n\n\n"}
{"id": "976580", "url": "https://cs.wikipedia.org/wiki?curid=976580", "title": "Peter Freund", "text": "Peter Freund\n\nPeter Freund (* 17. února 1952) je německý spisovatel, scenárista a filmový producent. Freund studoval od roku 1971 žurnalistiku, politologii a sociologii. Během studia pracoval jako novinář na volné noze pro Tagesspiegel a Sender Freies Berlin. V letech 1980 až 1986 byl ředitelem několika kin v Berlíně, od roku 1986 působil jako filmový distributor. Od roku 1993 píše a produkuje pro Phoenix Film v Berlíně.\n\nPeter je známý jako autor románů pro mládež o dívce Lauře Leanderové. V něm vypráví příběh mladé studentky internátní školy, která zjistí, že má magické síly a používá je proti zlu. Série byla původně plánována v pěti dílech, ale v roce 2007 pokračoval na žádost mnoha čtenářů, šestým dílem.\n\nPeter je ženatý a má dvě děti a žije v Berlíně.\n"}
{"id": "976581", "url": "https://cs.wikipedia.org/wiki?curid=976581", "title": "Římskokatolická farnost Rancířov", "text": "Římskokatolická farnost Rancířov\n\nŘímskokatolická farnost Rancířov je územní společenství římských katolíků v rámci děkanátu Telč brněnské diecéze s farním kostelem Nanebevzetí Panny Marie.\nSídlem farnosti v okrese Jindřichův Hradec je malá obec Rancířov s farním kostelem z roku 1209 zasvěceným Nanebevzetí Panny Marie a barokní farou z roku 1689. Fara byla od donace Smilem z Bílkova staletým místem působení bratrů premonstrátů patronátního kláštera v Gerasu. Historické události na přelomu 20. století značně ovlivnily nejen život farnosti a farníků, premonstrátských řeholníků, ale i kulturní, hospodářský a duchovní život celé spádové oblasti, která si přesto uchovala genius loci.\n\nPodle dochovaných dokumentů kláštera v Gerasu bylo území, které se rozkládalo po obou stranách dnešní hranice mezi Českou republikou a Rakouskem, v roce 1188 přenecháno biskupem z Pasova \"Theobaldem hrabětem z Bergu\" s petičním právem nad třemi kostely vsí \"Waltchirchen\" (Waldkirchen an der Thaya), \"Chirchperch\" (Niklasberg an der Thaya) a \"Fistriz\" (Nová Bystřice)“ \"Wichardu z Wichartslagu\" z rodu Kueringů. Kuenringové ze Zöbingu-Weikertschlagu byli ministeriálové hrabat z Perneggu-Drossendorfu.\n\nJejich úkolem bylo podporovat misijní práci a získávání půdy západním a severním směrem. Prvním krokem mělo být nejprve zřízení farního kostela na předkřesťanských oltářních místech. Klášteru v Gerasu a ženskému v Perneggu byla svěřena oblast jistého kněze \"Bertholda\", jehož farnost sahala od vsi \"Rappolz\" přes \"Weikertschlag\" až ke \"Grossau\". V roce 1251 přibylo území farnosti \"Fratting\" (Vratěnín) darované \"Wichardem z Tyrnau\", pravděpodobně rodinným pokračovatelem kuerindské kolonizace. V roce 1257 následovala ves \"Ranzen\" (Rancířov) donací Smila z Bílkova.\n\nNa místě dnešního kostela snad stával dřevěný kostelík přebudovaný v raně gotický opevněný kostel. Po velkém požáru, kdy se zachovala jen uhořelá věž a kaple přistavěná v 16. století, premonstráti postupem času vybudovali pozdně barokní kostel s farou a přilehlým hospodářstvím. Od roku 1257 až do roku 1946 zde působili premonstráti geraského kláštera. Poté farnost nějaký čas spravovali premonstráti z Nové Říše.\n\nJmenný přehled duchovních správců v Rancířově je dochován od začátku 14. století. Administrátorem excurrendo je od 1. června 2000 R. D. Mgr. Josef Brychta.\n\nDnem vzájemných modliteb farností za bohoslovce a bohoslovců za farnosti brněnské diecéze je 22. listopad. Adorační den připadá na 31. ledna.\n\nOd roku 2000 je fara sídlem pastoračního centra pro farnosti Budkov, Jemnice a Rancířov. Pro děti a mládež jsou zde pořádány letní tábory, víkendová setkání a další pastorační programy.\n\n\n"}
{"id": "976586", "url": "https://cs.wikipedia.org/wiki?curid=976586", "title": "Pierre Guillaume Frédéric le Play", "text": "Pierre Guillaume Frédéric le Play\n\nPierre Guillaume Frédéric le Play (11. dubna 1806, La Rivière-Saint-Sauveur – 5. dubna 1882, Paříž) byl francouzský ekonom a jeden z otců zakladatelů sociologie. Ve svých pracích se zaměřoval hlavně na studium různých typů rodin\".\"\n\nZačínal jako inženýr metalurgie. Roku 1840 se stal profesorem metalurgie na \"École des Mines\". Poté však začal cestoval po Evropě a sbírat ekonomická a sociologická data ke studiu tématu dělnické třídy, které začalo hýbat tehdejší společností. Roku 1855 vydal své největší dílo, studii nazvanou \"Evropští dělníci\" (\"Les Ouvriers Européens\"), portrét 36 dělnických rodin. Za knihu získal cenu Académie Française. Roku 1856 založil \"Société internationale des études pratiques d'économie sociale\", která od roku 1881 začala vydávat časopis \"La Réforme Sociale\". V roce 1867 se stal senátorem. O pět let později, pod jeho vedením, vznikla Jednota sociálního míru. Cílem této organizace bylo studovat společenské problémy za pomocí metod přírodních věd.\n\nPro Frédérica le Play byly proměny rodin zásadní pro porozumění proměn celé společnosti. V roce 1855 napsal Les ouvriers euroéens, kde se věnoval životu dělnických rodin. Porovnával více než 40 typů rodin v Evropě a ve střední Asii. Rodiny rozděluje na dva druhy. Prvním typem je stabilní rodina, kde jejím členům záleží na tradicích a mají starost o svůj domov a bezpečí. Druhým typem je rozkládající se rodina. V této rodině otec ztrácí přirozený respekt a její členové se vyznačují větší mírou individuality.\n\nDruhy rodin poté rozlišil v práci La réforme sociale en France (1864). Zde le Play popisuje tři typy rodin. Prvním je patriarchální rodina, kde má otcova autorita dominantní roli a členové se k individualismu přiklání jen minimálně. Druhým typem je rodina nestabilní. V těchto rodinách mají jejich členové neúctu k tradicím a výrazně tíhnou k individualismu. Le Play se domníval, že společnost, kde převládá tento typ rodiny, podporuje centralizaci či socialismus, protože stát musí plnit funkce, které nestabilní rodina nedokáže sama zajistit. Posledním typem je partikulární rodina. V této rodině děti postupem času odchází založit svou domácnost. Nicméně jedno dítě dědí veškerý majetek a stále bydlí u svých rodičů, a to i pokud má své děti. Le Play se domníval, že tento typ rodiny je nejvhodnější a chtěl, aby se rozšířila do celé společnosti.\n\n„Le Play byl přesvědčen, že Průmyslová revoluce může za rozklad společnost. Obával se nastupující korupce a tyranie.“ Původně byl ateistou, ale postupně se stal obhájcem náboženství. Roku 1864 napsal známý esej hájící křesťanství před darwinismem a skepticismem, roku 1879, tři roky před smrtí, konvertoval ke katolictví. Je považován za jednoho z klasiků konzervativismu.\n\n[1] Keller, J. (2004). \"Dějiny klasické sociologie.\" (p. 477). Praha: Sociologiscké nakladatelství (SLON).\n\n\n"}
{"id": "976587", "url": "https://cs.wikipedia.org/wiki?curid=976587", "title": "ATEX", "text": "ATEX\n\nATEX 94/9/ES a ATEX 2014/34/EU jsou Směrnice Evropské unie, jejichž zaměření je naznačeno v InfoBoxes na této stránce.\n\nTyto směrnice jsou právním předpisem o prodeji zařízení a ochranných systémů určených k použití v prostředí s nebezpečím výbuchu (ATEX) a jejich uvádění do provozu. Jedná se o prostředí, kde vznikají takové směsi plynů, par, mlhy nebo prachu, které se za určitých provozních podmínek mohou vznítit.\n\nVztahují se na celou řadu výrobků, mimo jiné na zařízení používaná na pevných pobřežních plošinách pro těžbu ropy a plynu, v petrochemických závodech, dolech, mlýnech na mouku (částečky mouky ve vzduchu jsou vysoce hořlavé) a na další oblasti v prostředí s nebezpečím výbuchu.\n\nje směrnice EU, která se týká minimálních požadavků na zlepšení bezpečnosti a ochrany zdraví zaměstnanců vystavených riziku výbušných prostředí. \nZkratka ATEX má původ v názvu \"\"Appareils destinés à être utilisés en ATmosphères EXplosibles\"\" \n\nZnačka ATEX na elektrických komponentech či zařízeních musí obsahovat: značku CE, 4místné číslo Notifikovaného orgánu, který provedl certifikaci výrobku, symbol Ex v šestihranu, skupinu zařízení, kategorii zařízení, typ výbušné atmosféry, elektrická zařízení pak typ ochrany a kategorii zařízení dle technické normy a dále teplotní třídu nebo číselný údaj o maximální povrchové teplotě ve stupních Celsia.\n\nCertifikaci zařízení provádí například Fyzikálně-technický zkušební ústav, s.p. (notifikovaný orgán č. 1026).\n"}
{"id": "976588", "url": "https://cs.wikipedia.org/wiki?curid=976588", "title": "Punákha", "text": "Punákha\n\nPunákha (dzongkä སྤུ་ན་ཁ་) je bývalé hlavní město Bhútánu. Leží na soutoku řek Pho Chu a Mo Chu, asi 70 km severovýchodně od hlavního města Thimbú.\n\nVe městě se nachází opevněný klášter \"Punákha Dzong\", zvaný také \"Palác nejvyššího štěstí\". Punákha byla do roku 1964 hlavním městem země. Byla zde podepsána v roce 1910 Smlouva z Punákhy o britské ochraně nad Bhútánem, v roce 1952 se zde poprvé sešel parlament. Dosud je zimním sídlem nejvyššího opata. Punákha má mírnější klima než Thimbú, její okolí je důležitou zemědělskou oblastí (pěstování rýže). Punákha byla dlouho druhým největším městem Bhútánu, měla až 30 000 obyvatel. V poslední době se ale vylidňuje a mění v turistický skanzen, většina obyvatel se odstěhovala do 4 km vzdáleného nově vybudovaného města Khuruthang.\n\n"}
{"id": "976595", "url": "https://cs.wikipedia.org/wiki?curid=976595", "title": "Guillermo Sara", "text": "Guillermo Sara\n\nGuillermo Sara (* 30. září 1987, Rafaela, provincie Santa Fé, Argentina) je argentinský fotbalový brankář, momentálně hostuje ve španělském klubu Betis Sevilla z argentinského Atlética de Rafaela. Má i italské občanství.\n\nGuillermo Sara se narodil v argentinském městě Rafaela, kde hrál v juniorských letech v místním fotbalovém klubu Atlético de Rafaela. V dresu Atlética rovněž debutoval v profi kopané v roce 2008. V červenci 2013 odešel hostovat do španělského celku Betis Sevilla.\n\n"}
{"id": "976602", "url": "https://cs.wikipedia.org/wiki?curid=976602", "title": "Sergio Álvarez Conde", "text": "Sergio Álvarez Conde\n\nSergio Álvarez Conde (* 3. srpna 1986, Catoira, Španělsko) je španělský fotbalový brankář, momentálně hraje ve španělském klubu Celta de Vigo.\n\nSergio Álvarez Conde se narodil v galicijském městě Vilagarcía de Arousa. V letech 2004–2011 hrál za rezervní tým Celty Vigo s výjimkou sezony 2008/09, během níž hostoval v klubu Racing de Ferrol. Od roku 2011 je v A-týmu Celty Vigo.\n\n"}
{"id": "976615", "url": "https://cs.wikipedia.org/wiki?curid=976615", "title": "Římskokatolická farnost Jakubov u Moravských Budějovic", "text": "Římskokatolická farnost Jakubov u Moravských Budějovic\n\nŘímskokatolická farnost Jakubov u Moravských Budějovic je územní společenství římských katolíků s farním kostelem svatého Jakuba Staršího v děkanátu Moravské Budějovice.\nObec Jakubov je doložena poprvé v polovině 13. století, pozdně románský kostel pochází z této doby. Jde o nejstarší stavbu v obci. Během třicetileté války byl pobořen a uzavřen, fara opuštěna. V 18. a 19. století prošel kostel rozsáhlou rekonstrukcí.\nFarnost po roce 1989 spravovali salesiáni z komunity v Moravských Budějovicích. Od 1. září 2011 do srpna 2015 byl administrátorem excurrendo P. Mgr. Petr Piler PhD., SDB. Toho od září 2015 vystřídal jako administrátor excurrendo P. Ladislav Kozubík, SDB. Počínaje zářím 2018 je duchovním správcem jako administrátor excurrendo opět diecézní kněz, R. D. Mgr. Lubomír Řihák.\n\nDnem vzájemných modliteb farností za bohoslovce a bohoslovců za farnosti brněnské diecéze je 28. leden. Adorační den připadá na 20. února.\n\nOd roku 2001 se ve farnosti koná tříkrálová sbírka. V roce 2014 se při ní v Jakubově vybralo 16 232 korun, o rok později 16 459 korun. V roce 2017 činil výtěžek sbírky 18 456 korun.\n\nPravidelně vychází společný farní zpravodaj pro farnosti Babice, Jakubov a Litohoř.\n\n"}
{"id": "976620", "url": "https://cs.wikipedia.org/wiki?curid=976620", "title": "ČZ 125 B", "text": "ČZ 125 B\n\nČZ 125 B je jednomístný motocykl, vyvinutý Českou zbrojovkou Strakonice, vyráběný v roce 1947. Jeho předchůdcem byl model ČZ 125 A, vyráběný v letech 1946–1947, nástupcem se stal model ČZ 125 T vyráběný v letech 1948–1949, vybavený již místo typické přední vahadlové vidlice vidlicí teleskopickou konstruktéra J. F. Kocha.\n\nDvoudobý, vzduchem chlazený jednoválec 123 cm³ s třístupňovou převodovkou, sekundární převod řetězem. Bylo vyrobeno asi 10 tisíc kusů.\n\n\n"}
{"id": "976630", "url": "https://cs.wikipedia.org/wiki?curid=976630", "title": "Heinrich d'Elvert", "text": "Heinrich d'Elvert\n\nHeinrich d'Elvert (4. dubna 1853 Brno – 7. dubna 1926 Vídeň) byl rakouský právník, soudce a politik německé národnosti z Moravy, na počátku 20. století poslanec Moravského zemského sněmu a Říšské rady.\n\nPocházel z rodiny, která dlouhodobě zastávala funkce v rakouské státní službě. Jeho otec Christian d'Elvert (1803–1896) byl historikem, vysokým úředníkem a starostou Brna. Heinrich vychodil národní školu a gymnázium. Vystudoval práva na Vídeňské univerzitě. Roku 1876 nastoupil jako soudní adjunkt pro trestní věci k brněnskému zemskému soudu, roku 1887 byl jmenován zástupcem státního zástupce, roku 1889 se stal tajemníkem soudního rady a roku 1893 radou zemského soudu. V roce 1906 mu pak byl udělen titul dvorního rady.\n\nAngažoval se veřejně i politicky. Byl členem obecního zastupitelstva města Brno. Od roku 1895 zasedal i v brněnské městské radě. Byl aktivní v brněnském spolku \"Deutsches Haus\", který byl centrem německého kulturního a společenského života v Brně. V období let 1898–1918 předsedal spolku \"Deutsch-mährischer Volksbildungsverein\". V letech 1901–1918 vykonával funkci předsedy zemského \"Spolku státních úředníků\" (Verein der Staatsbeamten, od roku 1909 oficiálně \"Spolek německých státních úředníků\").\n\nOd roku 1896 zasedal rovněž jako poslanec Moravského zemského sněmu. V zemských volbách roku 1902 sem byl opětovně zvolen za kurii městskou, obvod Brno (II. okres). Mandát na sněmu získal i ve volbách roku 1906, opět za týž obvod.\n\nPatřil mezi německé liberály (Německá pokroková strana). V roce 1897 byl zvolen do pětičlenného zemského vedení této strany na Moravě. V roce 1900, kdy došlo k organizační reformě strany, se stal předsedou její moravské zemské organizace. Od roku 1903 pak zastupoval německé liberály v nadstranické platformě \"Německá národní rada\" na Moravě. Byl stoupencem německého vlivu v Brně, odmítal plány na zřízení české univerzity a české techniky v tomto městě.\n\nNa konci 19. století se zapojil i do celostátní politiky. Ve volbách do Říšské rady roku 1897 byl zvolen do Říšské rady (celostátní zákonodárný sbor) za kurii městskou, obvod Brno. Opětovně byl zvolen i ve volbách do Říšské rady roku 1901. Uspěl i ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za německý obvod Morava 2. Usedl do poslaneckého klubu Německý národní svaz (širší parlamentní platforma německorakouských nesocialistických politických stran). Za týž obvod byl zvolen i ve volbách do Říšské rady roku 1911, opět se připojil k poslanecké frakci Německý národní svaz. Ve vídeňském parlamentu setrval až do zániku monarchie. K roku 1911 se profesně uvádí jako dvorní rada.\n\n2. dubna 1912 získal čestné občanství města Brna.\n\nPo vzniku Československa se trvale usadil ve Vídni. Po válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "976633", "url": "https://cs.wikipedia.org/wiki?curid=976633", "title": "Papežská rada pro laiky", "text": "Papežská rada pro laiky\n\nPapežská rada pro laiky (lat.: \"Pontificium Consilium pro Laicis\") je součástí papežské kurie. Rada se zabývá přínosem věřících laiků na životě a poslání církve. Vznikla v lednu 1967. Papež František ji k 1. září 2016 spojil s \"Papežskou radou pro rodinu\" a vytvořil tak Dikasterium pro laiky, rodinu a život .\n\n\n"}
{"id": "976635", "url": "https://cs.wikipedia.org/wiki?curid=976635", "title": "Eliaquim Mangala", "text": "Eliaquim Mangala\n\nEliaquim Mangala (* 13. února 1991, Paříž, Francie) je francouzský fotbalový obránce a reprezentant původem z Demokratické republiky Kongo, který hraje v klubu Manchester City. Účastník Mistrovství světa 2014 v Brazílii a EURA 2016 ve Francii.\n\nEliaquim Mangala debutoval v profi fotbale v belgickém klubu Standard Lutych, s nímž později vyhrál ligový titul (2008/09), belgický fotbalový pohár (2010/11 - ve finále proti KVC Westerlo vstřelil vítězný gól) i belgický Superpohár (2008, 2009).\n\nV srpnu 2011 přestoupil za 6,5 milionu eur do popředního portugalského klubu FC Porto, kde pokračoval ve sbírání úspěchů (ligové tituly v sezonách 2011/12 a 2012/13 a portugalský Superpohár v letech 2012 a 2013).\n\nV srpnu 2014 přestoupil za cca 40 milionů eur do anglického celku a tehdejšího vítěze Premier League Manchesteru City.\n\nHrál za mládežnický výběr Francie v kategorii do 21 let. V A-mužstvu Francie debutoval 5. června 2013 v přátelském zápase proti Uruguayi (porážka 0:1).\n\nTrenér Didier Deschamps jej vzal na Mistrovství světa 2014 v Brazílii. Francouzi vypadli na šampionátu ve čtvrtfinále s Německem po porážce 0:1.\nZúčastnil se i domácího EURU 2016.\n\n"}
{"id": "976636", "url": "https://cs.wikipedia.org/wiki?curid=976636", "title": "Packie Bonner", "text": "Packie Bonner\n\nPatrick Joseph Bonner známý jako Packie Bonner nebo Pat Bonner (* 24. května 1960) je bývalý irský fotbalový brankář a reprezentant.\n\nV roce 1978 ho přivedl do Celticu manažer Jock Stein. Bonner působil v klubu 17 let a získal s ním pět ligových titulů (1979, 1981, 1982, 1986 a 1988). S irskou reprezentací se zúčastnil jako brankářská jednička mistrovství Evropy ve fotbale 1988, mistrovství světa ve fotbale 1990 a mistrovství světa ve fotbale 1994. Národním hrdinou se stal při penaltovém rozstřelu v osmifinále MS 1990 proti Rumunsku, když zlikvidoval pokus Daniela Timofteho a pomohl svému týmu k historické účasti ve čtvrtfinále světového šampionátu. Bonner jako praktikující katolík byl velmi poctěn, když mu k tomuto výkonu osobně gratuloval papež Jan Pavel II., který byl v mládí také gólmanem.\n\nPo skončení aktivní kariéry působil jako technický ředitel Irské fotbalové asociace. Jeho syn Andrew Bonner hrál jako útočník za irské mládežnické výběry a skotský Cambuslang FC.\n\n"}
{"id": "976639", "url": "https://cs.wikipedia.org/wiki?curid=976639", "title": "Leonhard Demel von Elswehr", "text": "Leonhard Demel von Elswehr\n\nLeonhard Demel von Elswehr (6. května1856 Těšín – 17. ledna 1915 Těšín) byl rakouský a český advokát a politik německé národnosti ze Slezska, na počátku 20. století poslanec Říšské rady a starosta Těšína.\n\nJeho otec Johann Demel von Elswehr (1825–1892) byl dlouholetým starostou Těšína a politikem (zasedal na Slezském zemském sněmu i na Říšské radě). Leonhard následoval svou veřejnou a politickou angažovaností svého otce. Vychodil školi v domovském Těšíně a pak studoval práva na Vídeňské univerzitě, univerzitě ve Štýrském Hradci a na Univerzitě v Heidelbergu. Nastoupil jako advokát do kanceláře svého otce.\n\nV období let 1892–1908 a 1913–1915 zastával úřad starosty města Těšín. Za jeho působení došlo k výstavbě evangelické nemocnice, starobince, vodovodu a obecní elektrárny. Díky jeho podpoře bylo v roce 1910 otevřeno v Těšíně německé divadlo. Už roku 1893 navrhl zřízení městského muzea (založeno roku 1901). Patřil mezi německé liberály (Německá pokroková strana).\n\nNa konci 19. století se zapojil i do celostátní politiky. 31. října 1895 nastoupil po doplňovací volbě do Říšské rady (celostátní zákonodárný sbor) místo Sobieslava Kluckého za kurii městskou, obvod Těšín, Frýdek, Fryštát. Mandát obhájil v řádných volbách do Říšské rady roku 1897 i ve volbách do Říšské rady roku 1901. Uspěl také ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Slezsko 4. Usedl do poslaneckého klubu Německý národní svaz (širší parlamentní platforma německorakouských nesocialistických politických stran). Za týž obvod byl zvolen i ve volbách do Říšské rady roku 1911, opět se připojil k poslanecké frakci Německý národní svaz. Ve vídeňském parlamentu setrval až do své smrti roku 1915. K roku 1911 se profesně uvádí jako advokát.\n\nZemřel v lednu 1915 v Těšíně.\n"}
{"id": "976650", "url": "https://cs.wikipedia.org/wiki?curid=976650", "title": "Green Arrow", "text": "Green Arrow\n\nGreen Arrow je fiktivní postava komiksových příběhů vydávaných nakladatelstvím DC Comics. Je výtvorem tvůrčího dua, které tvořili Mort Weisinger a George Papp. Poprvé se objevil v komiksovém sešitu \"More Fun Comics #73 \" v listopadu 1941. Pod maskou se skrývá Oliver Queen, bohatý podnikatel a majitel společnosti Queen Industries. Žije ve fiktivním městě Starling City. Postava byla inspirována Robinem Hoodem a seriálem The Green Archer. Stejně jako oni je lučišníkem v zelené kápi. Původně vznikl jako napodobenina úspěšného vzoru Batmana, ale postupně se začal více a více odlišovat, a to především v názorech, kdy se stal hlasem progresivismu.\n\nPoprvé se objevil v komiksu \"More Fun Comics #73\" v listopadu 1941. Autoři Mort Weisinger a George Papp se mimo Robinem Hoodem inspirovali i postavou tehdejšího kino-seriálu The Green Archer, který vznikl dle stejnojmenné knihy Edgara Wallace z roku 1923. Mort Weisinger postavu přetvořil do superhrdinského vzoru, kdy se nechal inspirovat Batmanem. I proto se tehdy v komiksu objevil sidekick Speedy a Green Arrow disponoval řadou technologických vylepšení včetně \"Arrow-auta\" a \"Arrow-letadla\".Stejně tak operoval v \"Arrow-jeskyni\" a v civilním životě byl milionářským playboyem. Jedním z prvních nepřátel se také stal vražedný klaun se jménem Bull's Eye.\n\nOd roku 1946 do roku 1960 byly příběhy vydávány v komiksu \"Adventure Comics\". V této době byl autorem France Herron. Občas hostoval i v příbězích komiksu \"World's Finest Comics\".\n\nV roce 1969 Neal Adams přepracoval postavu a dal jí typickou tzv. Van Dykeovu bradku. Součástí změn byl i nový design kostýmu. Ve změnách poté pokračoval autor Dennis O'Neil, který přepracoval životopis postavy. To vše se událo na stránkách komiksů \"Brave and the Bold #85\" a \"Justice League of America #75\" (oba z roku 1969). Oliver Queen tím získal tvrdší charakter. V příběhu přišel o své bohatství a stal se mluvčím třídy pracujících a politické levice.\nV 70. letech 20. století byly jeho příběhy vydávány v komiksu společně s příběhy Green Lanterna (Hala Jordana). V této sérii plné politických narážek Green Arrow fungoval jako mluvčí radikální levice a Green Lantern jako liberál kladoucí důraz na zákon a důvěru v demokratický režim. Sociální témata se dotkla i samotných superhrdinů. Například v číslech \"Green Lantern (vol. 2) #85–86\" bylo zjištěno, že Speedy je závislý na heroinu. Tento story-arc s názvem \"Snowbirds Don't Fly\" měl za cíl odradit čtenáře od užívání drog. Slabý prodej však vedl k zrušení série s číslem #89 v roce 1972.\n\nSérie byla obnovena v roce 1976 a znovu se o komiks dělilo duo Green Arrow a Green Lantern. Sérii znovu psal Denny O'Neill. Brzy získal Green Lantern vlastní sérii a Green Arrow hostoval na stránkách komiksu \"World's Finest\". Jeho sólo příběhy psal Elliot S. Maggin. Ten z Queena učinil sloupkaře v novinách, kde psal své politické názory. V čísle \"World's Finest #255\" (r. 1979) dokonce Oliver Queen kandidoval na starostu Star City, v čemž však neuspěl.\n\nPrvní vlastní sérii obdržel v roce 1983, ale zatím pouze jako čtyř dílnou a limitovanou. V té se střetl s padouchem jménem Hrabě Vertigo. V roce 1987 obdržel další minisérii s názvem \"Green Arrow: The Longbow Hunters\". Ta se změnila v plnohodnotnou vlastní sérii. Autorem byl Mike Grell. Grell pozměnil charakter postavy. Green Arrow přestal používat své technologické šípy s různými vychytávkami a přesídlil ze Star City do Seattlu, stát Washington. Další změnou bylo, že se Grell snažil omezit superhrdinské prvky, odložil kostým a přestal používat pseudonym Green Arrow. Postava tím získala civilnější a realističtější vzhled. Mike Grell také uvedl novou postavu policejního komisaře Jima Camerona, který nesouhlasil s tím, že mu ve městě operuje samozvaný mstitel, který se neštítí své cíle i zabít. Grell sérii opustil po čísle \"Green Arrow #80\".\n\nPo Grellovi se série chopil Kelley Puckett, který postavě navrátil superhrdinské kořeny a začlenil jí tím do DC vesmíru, postava se tím mohla stát členem DC crossoverů (např. v \"Zero Hour\" (1994)). V tomto crossoveru byla vytvořena postava Connora Hawkea, u nějž bylo později řečeno, že je Oliverův syn. V číslech \"Green Arrow #100–101\" se Oliver Queen obětoval, aby zabránil útoku ekoteroristického hnutí Eden Corps a Connor Hawke se tím stal novým Green Arrowem. V čísle #137 byla série zrušena.\n\nV roce 2000 začala být vydávána již třetí série \"Green Arrow\". Ve story-arcu \"Quiver\" autor Kevin Smith oživil Olivera Queena. Oliver Queen se poté znovu ve Star City chopil role mstitele Green Arrowa a také znovu zbohatl. Postava Mia Dearden se stala novou identitou pro sidekicka Speedyho. Po patnácti číslech se série chopil Brad Meltzer. Ten také napsal minisérii \"Identity Crisis\" (2004), kde je Green Arrow jednou z hlavních postav. V roce 2004 se série chopil Judd Winick. Winick vytvořil řadu změn. Například Mie Darden, která byla novým Speedym se stala HIV pozitivní. Ale Winick vytvořil i nové nepřátele jako lučišníka Merlyna nebo Constantina Drakona.\n\nV roce 2006, po událostech z crossoveru \"Infinite Crisis\" se děj posunul o rok dopředu. Znovubohatý Oliver Queen se zde stal starostou Star City, ale současně je stále Green Arrowem. V roce 2007 byla vydána minisérie \"Green Arrow: Year One\", ve které Andy Diggle a Jock vytvořili nový původ postavy. Zde se mladý a bohatý Oliver Queen dostane na odlehlý ostrov, kde musí přežít. Mezi lety 2007 a 2010 byly jeho příběhy vydávány s příběhy postavy Black Canary. Během crossoveru \"Blackest Night\" je transformován do člena Black Lantern Corps.\n\nPo restartu DC vesmíru známém jako New 52 je od roku 2011 vydávána nová série. Celá historie postavy je tím restartována. Původně sérii psal J.T. Krul, poté Keith Giffen a po něm Ann Nocenti. Nikdo z nich však kvůli kritikám a nespokojeným fanouškům u série dlouho nevydržel. Až s číslem #17 se série chopil Jeff Lemire a napsal oceňovaný storyarc \"The Kill Machine\". Lemire do mytologie postavy vnesl nový mystický charakter. Od roku 2016 je v rámci Znovuzrození hrdinů DC vydávána již šestá série. Jejím scenáristou byl do čísla 38 Benjamin Percy a kreslířem Juan Ferreyra.\n\nJako dítě Oliver Queen zbožňoval postavu Robina Hooda. Jeho rodiče Moira a Robert Henry Queenovi byli zavražděni, když byl ještě mladý. Poté ho vychovával jeho strýc. V mládí zdědil ohromné bohatství z otcovy firmy Queen Industries. Postupně vyrostl do bohatého, rozmarného a nezodpovědného playboye se zálibou ve večírcích a alkoholu. Vše se změnilo, když uprostřed moře spadl ze své jachty a poté se ocitl na opuštěném ostrově, kde nalezl luk. Právě na tomto ostrově se naučil jak být lovcem a přežít v nehostinných podmínkách. Později na ostrově objevil pašeráky drog, které porazil. Po návratu domů se rozhodl užít svých naučených schopností v boji proti zločinu. Inspiroval se jiným superhrdinou - Batmanem a díky svému bohatství si opatřil moderní technologie.\n\nPoté co zkorumpovaný pracovník Queen Industries jménem John Deleon ukradl veškeré jmění společnosti, se Oliver Queen ocitl v chudobě a právě tehdy v sobě probudil sociální cítění. Brzy se stal mluvčím progresivismu a levicové politiky, kdy hlásal radikální sociální změnu ve prospěch chudých. Oliver se poté zamiloval do Dinah Laurel Lance (superhrdinka Black Canary), se kterou se odstěhoval do Seattlu, kde si otevřeli obchod s květinami. Stále bojoval jako Green Arrow se zločinem, ale nyní bez peněz a technologií užíval jen klasické šípy.\n\nPozději se také stal agentem NSA, avšak při jedné z operací proti ekoteroristickému hnutí Eden Corps se obětoval a zemřel, aby zabránil bombovému útoku. Později Green Lantern (Hal Jordan) dokázal nalézt Oliverovu duši a navrátit ji k životu. Queenovi se také podařilo znovu zbohatnout a stát se starostou Starling City. Brzy na to si vzal Dinah Laurel Lance za manželku. Také založil novou zbrojařskou společnost s názvem \"Green Arrow Industries\".\n\nV České republice vydalo příběhy Green Arrow nakladatelství BB/art.\n\n\n\n\n\n"}
{"id": "976651", "url": "https://cs.wikipedia.org/wiki?curid=976651", "title": "Gustav Gross", "text": "Gustav Gross\n\nGustav Gross, též Gustav Groß (12. června 1856 Liberec – 23. února 1935 Vídeň), byl rakouský a český vysokoškolský pedagog, národohospodář a politik německé národnosti z Moravy, na konci 19. a počátku 20. století poslanec Moravského zemského sněmu a Říšské rady, od roku 1905 předseda spolku Deutscher Schulverein.\n\nJeho otcem byl Gustav Robert Groß (1823–1890), železniční odborník, manažer a politik. Gustav Gross vychodil národní školu a gymnázium. Vystudoval národohospodářství na Vídeňské univerzitě a Berlínské univerzitě. Roku 1878 získal titul doktora práv. V letech 1877–1881 byl státním úředníkem v Dolních Rakousích. Působil jako vysokoškolský pedagog a člen zkušební komise v oboru státní vědy. Od roku 1885 byl privátním docentem v oboru národohospodářství na Vídeňské univerzitě a roku 1896 zde byl jmenován mimořádným profesorem. Angažoval se i veřejně. Od roku 1885 (uváděno též od roku 1880) byl členem vedení spolku Deutscher Schulverein, zaměřeného na podporu německého školství, zejména v národnostně smíšených regionech Předlitavska. Později se přestěhoval do Jihlavy, kde pak soustředil i své politické aktivity.\n\nZasedal jako poslanec Moravského zemského sněmu. V zemských volbách roku 1902 sem byl zvolen za kurii městskou, obvod Jihlava. Mandát na sněmu získal i ve volbách roku 1906, opět za týž obvod.\n\nNa konci 19. století se zapojil i do celostátní politiky. 3. prosince 1889 nastoupil po doplňovací volbě místo Eduarda Sturma do Říšské rady (celostátní zákonodárný sbor) za kurii městskou, obvod Jihlava, Třebíč. Opětovně byl zvolen za týž obvod i v řádných volbách do Říšské rady roku 1891, volbách do Říšské rady roku 1897 a volbách do Říšské rady roku 1901. Uspěl i ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za německý obvod Morava 4. Za týž obvod byl zvolen i ve volbách do Říšské rady roku 1911. Ve vídeňském parlamentu setrval až do zániku monarchie. K roku 1911 se uvádí jako univerzitní profesor. V letech 1917–1918 byl předsedou Poslanecké sněmovny Říšské rady. Byl posledním předsedou tohoto zákonodárného sboru před rozpadem Rakouska-Uherska.\n\nPoliticky patřil mezi německé liberály a byl jedním z jejich hlavních osobností na Moravě. Na Říšské radě se roku 1889 připojil ke klubu Sjednocené německé levice, do kterého se spojilo několik ústavověrných proudů. I ve volbách roku 1891 byl na Říšskou radu zvolen za klub Sjednocené německé levice. Ve volbách roku 1897 byl zvolen do parlamentu jako kandidát Německé pokrokové strany. Po volbách roku 1907 usedl do poslaneckého klubu Německý národní svaz (širší parlamentní platforma německorakouských nesocialistických politických stran, včetně Německé pokrokové strany). Roku 1911 se Gross stal předsedou Německého národního svazu. Opět se k poslanecké frakci Německý národní svaz připojil i po volbách roku 1911.\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n\nKdyž v roce 1905 zemřel Victor Kraus, nahradil ho Gustav Gross ve funkci předsedy spolku Deutscher Schulverein. V roce 1925 se stal předsedou spolku Deutscher Schulverein Südmark, který vznikl coby nástupnická organizace původního Deutscher Schulverein v poválečném Rakousku. V této funkci setrval až do své rezignace roku 1932.\n\nZemřel v únoru 1935 na zápal plic.\n"}
{"id": "976655", "url": "https://cs.wikipedia.org/wiki?curid=976655", "title": "Městské muzeum Polná", "text": "Městské muzeum Polná\n\nMěstské muzeum Polná sídlí v areálu polenského hradu a zámku.\n\nSbírkový fond začal shromažďovat již Spolek městského muzea, založený roku 1895. Roku 1900 se otevřely brány muzea i pro veřejnost v místnostech Kaplanky. Velkým mecenášem se stal zakladatel muzea Břetislav Rérych. První expozice (stará škola, měšťanský pokoj, lapidárium a alchymie) se otevřely po dokončení rekonstrukce zámku v září 1924, některé z nich jsou po úpravách k dispozici návštěvníkům dodnes. Před druhou světovou válkou bylo polenské muzeum největší a nejvýznamnější na Českomoravské vrchovině. Roku 1963 se muselo připojit pod správu Muzea Vysočiny v Jihlavě jako jeho pobočka. V 60. letech se otevřely nové výstavy, stará lékárna, hrnčířská dílna, kupecký krám, v jehož expozici stojí originální kupecký pult pocházející z jednoho místního obchodu, a národní obrození. Na začátku devadesátých let 20. století začala rozsáhlá rekonstrukce hradu a zámku, včetně muzea. Rekonstrukce byla ukončena roku 2004 a muzeum znovu zpřístupnilo své sbírky. Na žádost města se sbírkový fond, který tvoří především dary polenských občanů, navrátil do majetku města. V roce 2007 znovu vzniklo samostatné \"Městské muzeum Polná\" mapující především historii polenského regionu.\n\nV současné době muzeum provozuje 7 stálých expozic: \"Stará polenská škola\" – sídlí v Poděbradově ulici v tzv. Brožově domě, dokumentuje vývoj školství v období od poloviny 18. do konce 19. století, tvoří ji třída z roku 1866, byt učitele, kabinet přírodnin a černá kuchyně. \"Lékárna U Černého orla\" je ukázkou staré venkovské lékárny z počátku 19. století. \"Kupecký krám a Stará polenská řemesla. Historické hodiny a vývoj hodinářského řemesla,\" mezi jehož nejzajímavější exponáty patří věží hodinový stroj z chrámu Nanebevzetí Panny Marie a funkční hrací orchestrion. \"Lapidárium\" se nachází ve sklepních prostorách hradu, jsou zde umístěny architektonické fragmenty hradu z různých dob i slohů. \"Soubory historického nábytku\" a \"Pokoj Vlasty Pittnerové\".\n\n"}
{"id": "976656", "url": "https://cs.wikipedia.org/wiki?curid=976656", "title": "Mrkvancová pouť", "text": "Mrkvancová pouť\n\nMrkvancová pouť v Polné patří mezi největší poutě na Vysočině. V roce 1652 dědic polenského panství Ferdinand Ditrichštejn od papeže Inocence X. získal ostatky svatého Liguriáše (konkrétně světcovu lopatku umístěnou v pozlacené skříňce), jež uložil do kostela Panny Marie v Polné. Tento světec se tak stal patronem města a na jeho počest se slaví pouť vždy druhou neděli v září, což je doba, kdy se na Vysočině sklízela mrkev, která se na tomto území hojně pěstovala před příchodem brambor (1780), rozšířené pěstování této plodiny zavedl šlechtický rod Žejdliců ze Šenfeldu, aby zpestřil jídelníček chudého lidu, dokonce ustanovil jeden „mrkvový den“ v týdnu, kdy se nesmělo jít nic jiného. Další výhodou bylo, že se lehce pěstovala, čímž usnadnila obyvatelstvu robotu. Majitelé domů podle tradice věší nad vchodovými dveřmi mrkev s pentlemi v národních barvách, pečou se místní koláče plněné mrkví zvané \"mrkvance\" či \"mrkvánky\", což jsou buchty či koláče s mrkvovou náplní.\n"}
{"id": "976657", "url": "https://cs.wikipedia.org/wiki?curid=976657", "title": "Kostel svaté Kateřiny (Polná)", "text": "Kostel svaté Kateřiny (Polná)\n\nKostel svaté Kateřiny se nachází na vrchu Kateřinov ve městě Polná, okres Jihlava. Je chráněn jako kulturní památka České republiky.Je to druhá nejstarší památka města.\n\nKostel byl založen v letech 1378–1389 na tzv. Strážném vrchu (též vrch Kateřinov) jižně od města. Stavebníkem byl Jan Ptáček z Pirkštejna. Z původní výstavby se dochoval raně gotický lomený portál. Kostel v té době sloužil jako modlitebna pro obyvatele podhradí. Na počátku 15. století byl u kostela zřízen hřbitov, pohřbívali se na něm obyvatelé sídlící okolo hradu a občané Kateřinova, který byl po dlouhou dobu veden jako samostatná obec, hřbitovní zeď pochází z let 1592 a 1593. Ve svahu směrem k rybníku Peklo byl koncem 16. století zřízen druhý hřbitov pro nepokřtěné děti, lidi jiné víry a sebevrahy. V roce 1488 byl kostel rozšířen, roku 1647 byl vypálen švédskými vojsky a v roce 1658 byl znovu opraven. Roku 1785 byl zrušen a o deset let později znovu obnoven. Nedaleko kostela existovala poustevna, poustevníci se podle pověsti starali o nemocné cholerou a morem, do roku 1886 přebýval v bývalé poustevně hrobař, později byla zbořena. V roce 1910 proběhly úpravy kostela podle návrhu architektů Duchka a Heraina, při nich v letech 1906–1910 objevil akademický malíř Karel Ludvík Klusáček pod omítkami fragmenty středověkých nástěnných fresek: výjevy ze života Krista a sv. Kateřiny z 15. století a fresky „Zmrtvýchvstání“ a „Poslední soud“ z doby kolem roku 1550 (podepsané Jiříkem Jirchářem), které dal zhotovit tehdejší majitel města Hertvík Žejdlic. Poslední oprava včetně přeložení střechy novým plechem byla provedena v roce 1977.\n\nNa hřbitově návštěvníky zaujmou železné kříže, které byly v minulosti soustavně likvidovány, hrob zde má např. Břetislav Rérych. Nádhernou secesní hrobku zde nechali vybudovat polenskému rodáku Karlu Varhánkovi. Podle pověsti zde měli žít v 17. a 18. století poustevníci, \n"}
{"id": "976658", "url": "https://cs.wikipedia.org/wiki?curid=976658", "title": "Polná (zámek)", "text": "Polná (zámek)\n\nHrad a zámek Polná je pozůstatek kdysi mohutné stavby ze 14. století, dnes kulturní památka v městě Polná v okrese Jihlava. Hrad se nachází na západním okraji historického jádra Polné, nad rybníkem Peklo.\n\nPatří mezi nejstarší feudální stavby v Česku a stal se nejstarší dochovanou památkou v Polné. Postaven zřejmě kolem roku 1320 Jindřichem z Lipé na ostrohu nad soutokem říčky Šlapanky a Ochozského potoka k ochraně zemské stezky. Čeněk z Lipé panství Polná v roce 1356 postoupil Ješkovi Ptáčkovi z Pirknštejna, v tomto roce se hrad připomíná poprvé. Příchod do hradu byl tehdy možný od města nedochovanou přední bránou, nebo z Kateřinského předměstí bránou, nad níž byla postavena věž o třech poschodích. V jádru hradu se tehdy tyčila tzv. Červená věž: mohutná válcová věž (což dokládá nejstarší obraz Polné – veduta Georgia Houfnagela z roku 1617), samotný hrad tvořil dvoukřídlý palác.\n\nZa husitských válek byl hrad stále v držení pánů z Pirknštejna. Přebudován na rozsáhlý gotický hrad, který byl centrem polenského (později polensko-přibyslavského) panství. V patnáctém století rozšířili opevnění, zapojeny do něj byly i rybníky (Peklo, Pekýlko, Lázeňský rybník), z nichž pouze rybník Peklo existuje dodnes. Hynek Ptáček z Pirknštejna hrad na pomezí Čech a Moravy využíval k jednání s čelními představiteli šlechty podobojí. V letech 1464–1515 drží hrad páni z Kunštátu. Jiří z Poděbrad si Polnou zvolil v roce 1468 za své dočasné sídlo při tažení proto Matyáši Korvínovi, když se snažil znovu dobýt třebíčský klášter a osvobodit svého syna. Za držení pánů z Kunštátu byl hradní palác (západní křídlo hradu) přestavěn, tuto událost dokládá v přízemí tohoto křídla dveřní portál kunštátským znakem a v patře rytířský sál, přezdívaný kvůli erbům na křížové klenbě Kunštátský.\n\nDo majetku pánů z Hradce přechází Polná v roce 1553, významné stavební projekty přinesla především vláda Zachariáše z Hradce. Po požáru v roce 1584 byl hrad renesančně přestavěn na zámek. V té době byl obnoven vyhořelý starý palác a Kunštátský sál, jak palác tak spojovací chodba se severním křídlem dostaly nová renesanční okna. Nově dostavěn byl tzv. Hradecký dům. O přestavbě svědčí rozsáhlý popis z roku 1622, zámek měl tehdy 7 zdobených světnic, věž a nábytkem i koberci bohatě zdobené pokoje. V majetku pánů z Hradce zámek po přestavbě zůstal až do roku 1597. Po tomto roce se majitelé střídali (Zejdlicové ze Šenfeldu, Bořitové z Martinic), v roce 1623 jej od Ferdinanada II. kupuje olomoucký biskup, kardinál František z Ditrichštejna.\n\nKardinál z Ditrichštejna dal opravit vstupní bránu v třípatrové hranolové věži (jak o tom svědčí dochovaný latinský nápis nad branou), nicméně v letech 1645 a 1647 byl zámek vypálen Švédy. V letech 1690–1693 za panování Ferdinanda Ditrichštejna získal zámek při přestavbě barokní podobu, tehdy byla postavena východní a jižní strana vnitřního nádvoří, kde na místě starších, Švédy poškozených budov vznikla nová křídla. V roce 1693 na nádvoří zavedli vodovod a byla vybudována kamenná kašna. V roce 1753 zámek sloužil již jen jako obydlí panských úředníků.V roce 1794 po obrovském požáru z renesanční čtyřkřídlé stavby zůstal pouze západní trakt, zbytek (především nejvyšší poschodí a zámecká kaple) musel být zbourán, ze severního křídla zbyly jen sklepy pod zbořenou kaplí a arkádovou chodbou, beze stopy zmizela Červená věž. V roce 1808 došlo k přesunutí sídla panství do Přibyslavi a zámek začal chátrat a sloužil k hospodářským účelům, v části vybudovali několik bytů. Po několik desetiletí jej místní občané využívali jako „veřejný lom“, takže kameny z polenského zámku můžeme najít v základech mnoho zdejších domů, používaly se také jako výdlažba (chodník na Sezimově náměstí). V letech 1712–1927 tu fungoval panský pivovar, který konkuroval měšťanskému.\n\nV roce 1922 koupil objekt zámku Václav Pojmon (či Pojmann) a věnoval ho polenskému Sokolu a Spolku městského muzea, budova byla rekonstruována podle architekta K. Hilberta. Obnoveno bylo první patro západního křídla se třemi sály: Pirknštejnským, Hradeckým a Kunštátským. Po roce 1960 se zámek stal pobočkou Muzea Vysočiny v Jihlavě, péčí muzea tehdy vznikla expozice národního obrození, kupeckého krámu a staré lékárny. V 70. letech prošel další nákladnou rekonstrukcí, v části zámku tehdy vznikla restaurace. Další obnova probíhala postupně v letech 1985–2004.\n\nDo zámku se vchází buďto od města, otevřeným vjezdem na místě bývalé brány, nebo z Kateřinského předměstí dochovanou bránou s latinským nápisem o rekonstrukci za kardinála Františka z Ditrichštejna. Průjezdem v jednopatrovém traktu se lze dostat na vnitřní nádvoří, které na severu a západě chrání hradební zeď, s baštou na severozápadním nároží. Z původního hradního paláce se dochovalo pouze patrové západní křídlo, renesančně přestavěné, na zemi nádvoří je přibližná rekonstrukce základů původních budov hradu. Expozice muzea i dochovaný objekt zřícené a opravené části hradu je přístupný veřejnosti v návštěvních hodinách. Nádvoří zdobí socha Boženy Němcové od Jana Adolfa Vítka.\n\nNa zámku má být ukryt poklad, který údajně zazdívali dva synové hluchého zámeckého klíčníka, které dal později jakožto nepohodlné svědky zámecký pán odstranit.\n\nSprávce polenského panství Kašpar Khauc prý kdysi uzavřel smlouvu s ďáblem. Po deseti letech si jej měl ďábel odnést do pekla, avšak správce se zachránil tím, že ďáblu položil otázku, kterou pekelník nedokázal zodpovědět. Khauc je pochován v hrobce v polenském kostele a v tajné kobce na zámku, vedle arkýře, kde prý pekelníka vyvolal, měla být umístěna tabulka s jeho jménem.\n\n"}
{"id": "976662", "url": "https://cs.wikipedia.org/wiki?curid=976662", "title": "067", "text": "067\n\n067 byl český placený internetový čtrnáctideník zaměřený na tzv. \"long-form journalism\" a různorodá témata. Magazín byl jedním z prvních českých časopisů s výhradně placeným obsahem. Vycházel od listopadu 2013 do října 2018. \n\nCílovou skupinou mají být podle autorů chytří lidé, kterých je podle jejich tvrzení odhadem 6,7 % z celkové populace. Podle toho byl zvolen název magazínu. Projekt vytvořili Petr Koubský, Michal Tomáš a výtvarnice Marta Blanc Jakobcová. Mezi redaktory patřili např. Pavel Koběrský nebo Michal Kašpárek.\n\nPrvní číslo vyšlo 29. listopadu 2013. Časopis vycházel každých čtrnáct dní v pátek ráno a obsahoval 3 články. Byl k dispozici pouze formou předplatného za 900 Kč ročně a jeho součástí nebyla reklama. Podle autorů se časopis snažil připodobnit formátům The Magazine, Matter, Medium, Longform nebo The Loop, čili má jít o časopis s články, které jdou do hloubky.\n\nAutor přiznával, že model výhradně placeného časopisu je riskantní a nelze zaručit, že bude úspěšný dlouhodobě. Po pěti číslech ale podle něj zatím bylo vše v pořádku a cíle se podařilo splnit, což ale není podle něj dostatečná doba pro dlouhodobé závěry. Přesvědčit lidi, že mají platit za jinak všude dostupný bezplatný obsah, chtěl kvalitou.\n\nDne 3. září 2018 byl magazín 067 odkoupen novinami \"Nový deník\", krátce poté přejmenovanými na \"Deník N\". Šéfredaktor 067 Petr Koubský v Deníku N vede rubriku vědy a technologií. Poslední číslo 067 vyšlo 10. října 2018. \n\nKoubský v pozdějším rozhovoru uvedl, že magazín nebyl komerčně příliš úspěšný:\n\n"}
{"id": "976663", "url": "https://cs.wikipedia.org/wiki?curid=976663", "title": "Kritika a kontroverze Zimních olympijských her 2014", "text": "Kritika a kontroverze Zimních olympijských her 2014\n\nKonání Zimních olympijských her 2014 v Soči vyvolalo řadu obav a kontroverzí. Bylo kritizováno dodržování lidských práv a zákaz propagace homosexuality v Rusku. Především po teroristických útocích ve Volgogradě v prosinci 2013 vzrostly obavy o bezpečnost olympijských her vzhledem k blízkosti neklidného kavkazkého regionu a hrozbám náboženských extremistů. Kritizováno bylo také porušování lidských práv dělníků, především ilegálních přistěhovalců ze Střední Asie, při budování olympijské infrastruktury.\n\nLidskoprávní organizace kritizovaly konání olympiády v Rusku kvůli porušování lidských práv (a tedy olympijských principů) hostitelským státem. Organizace Člověk v tísni například spustila internetový projekt „Utajené disciplíny“, na jehož webových stránkách upozorňuje na porušování svobody shromažďování, potlačování činnosti nevládních neziskových organizací, na porušování práv sexuálních a národnostních (zejm. kavkazských) menšin, na vraždy novinářů kritizujících režim (např. Anny Politkovské a také na porušování lidských práv při samotném budování olympijského centra.\n\nMěsíc a půl před zahájením olympijských her prezident Vladimir Putin amnestoval mj. zajaté aktivisty Greenpeace z lodi Arctic Sunrise, aktivistky ze skupiny Pussy Riot nebo podnikatele a opozičního politika Michaila Chodorkovského. Samotné aktivistky se hned po propuštění vyjádřily, že celá amnestie není motivována humanitárními pohnutkami, nýbrž že se jedná o PR kousek Kremlu, kterým se Putin snaží zmírnit kritiku kvůli porušování lidských práv v zemi. Aktivistky vzápětí také vyzvaly k bojkotu olympijských her v Soči.\n\nVystoupení na zahájení olympijských her odmítla v září 2013 americká popová zpěvačka Cher. Celkem 217 světových spisovatelů se připojilo k otevřenému dopisu, v němž protestovali proti zákonům omezujícím svobodu projevu. Britský herec Stephen Fry vyzval premiéra Davida Camerona k bojkotu olympiády. Cameron i Barack Obama přímý bojkot odmítli, ačkoli ani nepotvrdili svou účast na olympiádě. Spekulace o tom, že by se německý prezident Joachim Gauck a francouzský prezident François Hollande olympiády neúčastnili právě z lidskoprávních důvodů, žádný z nich nepotvrdil. Jednoznačně svou neúčast na olympiádě zdůvodnila eurokomisařka pro spravedlnost Viviane Redingová, která na Twitteru uvedla: \"„Určitě nepojedu do Soči, dokud se bude s menšinami zacházet způsobem jako podle současných ruských zákonů.“\"\n\nK bojkotu olympijských her vyzvala české politiky například Strany zelených s poukazem na to, že \"„Ruská vláda zneužívá olympijské hry, aby zakryla masivní porušování lidských práv, represi vůči opozici i rozsáhlé ničení přírody.“\" Předseda strany Ondřej Liška považuje za skandální zejména skutečnost, že \"„olympijskou pochodeň nesl čečenský prezident Ramzan Kadyrov, podezřelý z mnoha vražd svých odpůrců, včetně novinářů“\" a požaduje \"„zavedení obecných pravidel pro konání olympijských her, aby se pořádající země v budoucnu nechovaly v rozporu s olympijským duchem.“\"\n\nBývalé členky Pussy Riot Marija Aljochinová a Naděžda Tolokonnikovová se během konání olympijských her pokusily natočit přímo v Soči píseň „Putin vás naučí milovat svou vlast“, 18. února 2014 je však ruská policie zadržela kvůli podezření z údajné krádeže, načež pak strávily 10 hodin na služebně Federální služby bezpečnosti. Po propuštění se 19. února 2014 pokusily píseň zazpívat s členkami Pussy Riot, ovšem ruská policie a dobrovolnické „kozácké hlídky“ účastníky happeningu zbily a rozehnaly. \n\nPůvodně byly veškeré protesty v Soči zcela zakázány, což kritizovali obhájci práv jako neústavní. Později byla vyhrazena speciální zóna, v níž byly protesty a happeningy povoleny, a to v dvacetitisícovém městě Chosta, které leží na cestě mezi Soči a Olympijským parkem – 17 km od Soči a 12 km od nejbližšího sportoviště. Ruský vicepremiér Dmitrij Kozak k tomu uvedl, že „ve sportovních arénách a sportovních zařízeních je vyjadřování politických názorů v souladu s olympijskou chartou zakázáno.“ Agentura RiaNovosti uvedla, že projevy politických názorů byly omezeny i na všech předešlých olympiádách.\n\nKritické hlasy zaznívaly ze strany řady LGBT a lidskoprávních organizací v souvislosti s ruským zákonem zakazujícím propagaci homosexuality mezi mladistvými, který v červnu 2013 podepsal prezident Putin. Starosta olympijské Soči, Anatolij Pachomov, přitom pro britskou televizi BBC One uvedl: „Tady na Kavkaze je podobné chování nepřijatelné, navíc u nás ve městě žádní (homosexuálové) nežijí.“\n\nNapř. švédská organizace Live And Let Love ve své kampani s videoklipem natočeným na stockholmském olympijském stadionu upozornila na rizika LGBT lidí v Rusku. Hnutí All Out vyzvalo Mezinárodní olympijský výbor, aby trval na principech nediskriminace. Další organizace vyjadřovaly obavy o to, jak bude v Rusku nakládáno s otevřeně homosexuálními sportovci vyslanými z jiných zemí. Podobně jako Člověk v tísni postavil svou kampaň i projekt Fair Games, který pracoval s tezí, že Rusko prohlásilo za nejnovější olympijskou disciplínu diskriminaci.\n\nAmerický časopis The New Republic citoval spolumajitele místního gay klubu Majak, podle něhož jediní kdo gaye v Soči obtěžují jsou novináři. Soči je dle jeho vyjádření „jedno z nejtolerantnějších měst v Rusku, dokonce i ve srovnání s Moskvou.“ Ruská organizace Federace sportu LGBT oznámila záměr uspořádat v Soči nedlouho po skončení olympiády i „homosexuální hry“. Tzv. Gay Games jsou pořádány ve čtyřletých cyklech od roku 1982.\n\nAmerická administrativa 17. prosince 2013 oznámila, že vyšle v delegaci otevřeně lesbickou sportovkyni, tenisovou legendu Billie Jean Kingovou, což mnohé LGBT organizace a některá média vykládaly jako gesto vůči ruské legislativě. Ve výpravě se objevila i hokejistka Cailin Cahowová či krasobruslař Brian Boitano, který následně také provedl veřejný coming out. Prezident Obama na tiskové konferenci uvedl: „Myslím, že ta delegace mluví sama za sebe.“ Američtí politici přitom nejsou v kritice ruského zákazu propagace homosexuality jednotní. V samotných Spojených státech amerických se nachází osm států, které razí politiku podobnou ruskému zákazu: Alabama, Arizona, Louisiana, Mississippi, Oklahoma, Jižní Karolína, Texas a Utah.\n\nMezinárodní olympijský výbor požádal v létě 2013 ruskou stranu o vysvětlení. Norský představitel výboru Gerhard Heiberg uvedl, že pokud se nenajde uspokojivé řešení, mohlo by se pořádání her přesunout jinam mimo Rusko, zároveň však vyjádřil předsvědčení, že tak daleko situace nedospěje. Prezident Putin ve snaze uklidnit protestní hlasy přislíbil, že „organizátoři her, sportovci i fanoušci budou dělat vše pro to, aby se zde všichni účastníci her i hosté cítili příjemně, bez ohledu na národnost, rasu nebo sexuální orientaci.“\n\nRadnice někdejšího olympijského města Toronta vyvěsila u příležitosti her duhovou vlajku na protest proti ruské anti-gay legislativě. K podobným gestům se v den zahájení her přidala např. společnost Google umístěním duhové varianty loga a citace z Olympijské charty na úvodní stranu svého vyhledávače. Obdobně změnil do duhových barev britský The Guardian písmeno „g“ a Channel 4 svou čtyřku.\nŘadu spekulací vzbudilo i oficiální oblečení německé výpravy v duhových barvách, ačkoli oficiální místa přímou souvislost nepotvrdila. \n\nMédia informovala o zadržení několika aktivistů za práva gayů, kteří v Petrohradě a Moskvě protestovali v den zahájení olympiády. Podle vyjádření jednoho ze zadržených byli po několika hodinách propuštěni. V noci z 16. února a poté znovu během 17. února ruská policie zadržela bývalou poslankyni italského parlamentu a aktivistku za práva osob s menšinovou sexuální orientací Vladimiru Luxurii. Poprvé byla po několikahodinovém výslechu propuštěna a podruhé byla zadržena při snaze vstoupit na sportoviště s duhovou vlajkou a s transparentem „Být gay je OK“. Podle rozhlasové stanice BBC se k ní policisté při zatýkání chovali agresivně. Italští poslanci požádali o intervenci prezidenta Giorgia Napolitana. \n\nProti homofobní ruské legislativě se otevřeně vyjádřilo i několik významných sponzorů olympijských her v Soči. Jedním z prvních byla americká telekomunikační společnost AT&T, která na oficiálním firemním blogu dne 4. února 2014, tedy 3 dny před zahájením her, zveřejnila prohlášení tvrdě kritizující homofobní legislativu v Rusku. Mimo jiné uvedla (v českém překladu): „Ruský zákon ubližuje LGBT osobám a rodinám a ubližuje diverzitě společnosti.“ \n\nAT&T sice není jediným sponzorem a investorem do olympijských her v Soči, který se rozhodl otevřeně protestovat, ale většina sponzorů olympijských her se k takovým krokům neodvážila, protože investovali obrovské sumy do reklamy spojené s hrami a tudíž potřebují, aby s nimi byla spojována dobrá nálada a chuť utrácet. Otevřená kritika a špatná nálada ze současného stavu v Rusku, by mohly poškodit investice těchto firem asociované s olympijskými hrami v Soči, které se v případě reklamy pohybovaly v řádech stovek milionů amerických dolarů.\n\nDne 7. února 2014, tedy v den zahajovacího ceremoniálu, internetový vyhledávač Google zveřejnil doodle, kterým se zcela otevřeně postavil proti údajné homofobii a homofobní legislativě v Rusku a jasně tento protest asocioval se začínajícími olympijskými hrami. Doodle má podobu duhové vlajky, symbolu boje za rovná práva LGBT osob, v dolní části každého pruhu je vepsáno jedno písmeno ze slova Google a nad ním je vždy namalované vyobrazení jednoho z vybraných zimních olympijských sportů.\n\nVybudování některých sportovišť v blízkém sousedství kavkazských přírodních rezervací se stalo předmětem kritiky ekologických organizací. Kritizován byl postup úřadů vůči místnímu obyvatelstvu.\n\nMédia upozornily na vesnici Achštyr s populací kolem 168 osob nacházející se na horském svahu v blízkosti Soči. V okolí Achštyru proběhla značná stavební činnost spojená s hrami, která ale značně narušila fungování obce a její základní vybavenost. Pro hry nově postavená dálnice odřízla Achštyr od původní cesty a značně tak ztížila dopravu obyvatel vesnice. Dříve jim trvala cesta na nejbližší autobusovou zastávku přibližně 15 minut pěšky, ale stavbou dálnice a dalšími omezeními (například zákaz užívání lávky přes lokální vodní tok, na jehož dodržování začali dohlížet dokonce ruští vojáci) se tato doba prodloužila přibližně na 2 hodiny.\n\nDalším velkým problém pro Achštyr se stala kontaminace místních studní, jež sloužily jako hlavní zdroj pitné i užitkové vody pro obyvatele Achštyru. Šlo o přímý důsledek budování infrastruktury pro olympijské hry. Situace byla řešena dovážením vody do Achštyru v nákladních automobilech.\n\nPředák ruské opozice Boris Němcov již v květnu 2013 kritizoval způsob výstavby olympijského centra a tvrdil, že oligarchové a úředníci rozkradli 25–30 miliard dolarů. Ruský protikorupční aktivista Alexej Navalnyj pak sestavil mapu korupčních praktik při budování olympijského centra. Navalnyj rovněž uvedl, že výdaje na olympiádu namísto oficiálně uváděných 214 miliard rublů dosáhly ve skutečnosti 1,5 bilionu rublů. I kdyby údaje opozice a dalších kritiků byly nadsazené, je nesporným faktem, že i podle oficiálních údajů byly olympijské hry svými výdaji 40 mld. eur dražší než součet výdajů na všechny zimní olympijské hry konané od roku 1924 do roku 2010, který činil zhruba 35 mld. eur (nejvyšších výdajů před olympiádou v Soči dosáhly roku 1998 zimní olympijské hry v Naganu s rozpočtem 14,6 mld. eur).\n\nKritiku vysokých nákladů organizátoři zdůvodňovali vybudováním celé okolní infrastruktury, například nového letištního a železničního terminálu, silniční sítě, mostů a tunelů.\n\nDalší kritika se objevila poté, co se jen pár dní před začátkem olympiády začali na hotelích ubytovávat zahraniční novináři. Zpravodajové CNN si například stěžovali, že si zarezervovali jedenáct pokojů a k 5. 2. 2014 byl připraven jen jeden. Další novináři si stěžovali na havárii potrubí, že v hotelích netekla voda, po opravě však měla zpočátku žlutou barvu a hotelový personál hosty upozorňoval, ať se vodou neumývají, protože je „nebezpečná pro vaši tvář.“ Tato zabarvená voda rovněž nebyla v žádném případě pitná. Jiným problémem byly například mrtvé včely v medu distribuovaném hostům. Organizátoři stále slibovali všechny nedostatky do zahájení olympijských her odstranit. Z 9 připravovaných hotelů jich bylo 1. února 2014, tedy 6 dní před zahájením, když už se sjížděli účastníci včetně sportovců a novinářů, připraveno pouhých 6 a další 3, tedy celá třetina hotelů se kterými bylo počítáno, byly stále ve výstavbě.\n\nPodle Jakuba Jandy a jiných českých reprezentantů, kteří se účastnili i předchozích olympijských her, jsou organizační problémy vždy a podle vyjádření mluvčího ČOV Alexandra Klimenta pro Českou televizi dne 5. února bylo „po těch úvodních zmatcích, které provázejí každé olympijské hry, už všechno v pořádku“.\n"}
{"id": "976664", "url": "https://cs.wikipedia.org/wiki?curid=976664", "title": "Jednotka 101", "text": "Jednotka 101\n\nJednotka 101 byla speciální jednotka Izraelských obranných sil. Jako první izraelský armádní speciální útvar ji z pověření premiéra Davida Ben Guriona založil pozdější premiér Ariel Šaron, který se také stal jejím velitelem. Vznikla v srpnu 1953, již v lednu 1954 však splynula s 890. praporem Výsadkářské brigády. \n\nJednotka 101 bývá někdy považována za předchůdkyni jednotky Sajeret Matkal. \n\nPoté, co se Šaron od roku 1948 do roku 1952 účastnil vojenských operací, byl ze služby uvolněn a začal studovat historii a kulturu Blízkého východu na Hebrejské univerzitě v Jeruzalémě. V roce 1953 si jej zavolal velitel jeho bývalé brigády a informoval ho o tom, že před pár desítkami hodin Palestinci opět prošli z Jordánska do Izraele a zabili dva vojáky. Obdobné útoky byly v tehdejší době velmi časté a armáda jim nebyla schopna účinně čelit. \n\nNa výzvu velitele se Šaron postavil do čela nové jednotky. Jejím významným členem se stal rovněž Me'ir Har-Cijon. \n\nJednou z kontroverzních akcí jednotky byl útok na uprchlický tábor El-Bureig v Gaze, kde měli základnu palestinští fidájíni. Při nočním přepadu přišlo o život 20 těchto bojovníků, ale také 15 civilistů včetně dětí a žen, podle jiných zdrojů až 50 uprchlíků.\n\nV říjnu 1953 zabili fidájíni v domku na předměstí Tel Avivu ženu se dvěma dětmi, rok a půl starým Rubenem a tříletou Šošanou. Od začátku roku tak počet Izraelců, kteří zemřeli kvůli teroristickým útokům, vzrostl na 125. Jednotka 101 provedla odvetu ve vesnici Kibíja na Západním břehu, která tehdy náležela Jordánsku a odkud měli útočníci pocházet. V troskách svých domů zde zemřelo 69 lidí, z toho dvě třetiny žen a dětí. \n\nVýsledek akce zvedl vlnu mezinárodní nevole. I proizraelští komentátoři (\"The National Jewish Post\") masakr ve vesnici Kibíja odsoudili a přirovnali ho k nacistickému vyhlazení Lidic. Podle izraelského historika Aviho Shlaima se akce uskutečnila na přímý Šaronův rozkaz. \n\nBen-Gurion to komentoval slovy: \"„Pro nás není tak důležité, co se o Kíbiji říká po světě. Hlavní je to, jak to zapůsobí v naší oblasti. To, co se tam stalo, nám umožní tady žít.“\" Ale v jiném rozhovoru prohlásil v narážce na mrtvé civilisty, že \"„Šaron je až příliš úspěšný\"\".\n\nV lednu 1954 rozhodl Moše Dajan z titulu funkce náčelníka Generálního štábu o sloučení jednotky 101 s 890. praporem, který se stal základem Výsadkářské brigády. \n"}
{"id": "976667", "url": "https://cs.wikipedia.org/wiki?curid=976667", "title": "Owen Pallett", "text": "Owen Pallett\n\nOwen Pallett, rodným jménem Michael James Owen Pallett (* 7. září 1979) je kanadský hudebník, multiinstrumentalista a hudební skladatel. Hudbě se věnoval již od dětství; na housle začal hrát ve třech letech a první skladbu složil ve třinácti. Později hrál se skupinami Enter the Haggis a Picastro a v roce 2005 vydal své první sólové album \"Has a Good Home\" (pod hlavičkou projektu Final Fantasy). Během své kariéry spolupracoval s mnoha dalšími hudebníky, mezi které patří například zpěvačka Taylor Swift nebo skupiny Linkin Park, The National a Arcade Fire. Roku 2010 byl neúspěšně nominován na ocenění Polaris Music Prize. V roce 2014 byl nominován na Oscara za nejlepší píseň k filmu \"Her\".\n\n\n"}
{"id": "976668", "url": "https://cs.wikipedia.org/wiki?curid=976668", "title": "Kabir", "text": "Kabir\n\nKabīr, hindsky: कबीर, paňdžábsky: ਕਬੀਰ, urdsky: کبير) (asi 1440– asi 1518) byl indický mystik a básník, žák Ramanandy. K jeho učení se dnes v Indii hlásí zhruba desetimilionová sekta Kabirova cesta (कबीर-पंथ). Indická tradice tvrdí, že se dožil 120 let, indologové se v datu jeho narození a úmrtí neshodují, nejistých je i mnoho jiných faktů z Kabirova života, například místo jeho narození. Tradice tvrdí, že působil a patrně se i narodil ve Varanasi. Jeho hlavní dílo se nazývá \"Bijak\" (což možno přeložit jako \"Semínko\" či \"Sazenice\"). Je psané nářeční hindštinou (lingvisté hovoří o dialektech \"Avadhi\", \"Braj\" a \"Bhojpuri\" v jeho díle). Krom hiduistických a védských zdrojů ve svém díle často citoval též Korán. Jeho jméno také pochází z arabského \"al-Kabīr\" - Velký. Legenda to vysvětluje tak, že byl v mládí adoptován muslimským párem, ale i to se historikům jeví nejisté.\n\n\n"}
{"id": "976680", "url": "https://cs.wikipedia.org/wiki?curid=976680", "title": "Američané hispánského a latinskoamerického původu", "text": "Američané hispánského a latinskoamerického původu\n\nAmeričané hispánského a latinskoamerického původu (anglicky \"Hispanic and Latino Americans\") jsou občané Spojených států amerických, kteří odvozují svůj původ z některé ze zemí Latinské Ameriky nebo Pyrenejského poloostrova. Nejedná se o etnickou skupinu, ale o etnolingvistickou skupinu - Hispánci a Latinos mohou být jakékoli rasy.\n\nOba pojmy se od sebe mírně významově liší:\n\n\nV praxi jsou však oba pojmy zaměnitelné, neboť v USA žije jen málo obyvatel původem z Brazílie a Španělska.\n\nVětšina Hispánců a Latinos v USA jsou mestici původem z Mexika; mestici jsou většinou také Portorikánci a imigranti ze Střední Ameriky. Oproti tomu Kubánci, sídlící převážně na Floridě, jsou většinou běloši.\n\nV roce 2012 bylo v USA 52 961 017 Hispánců a Latinos, což odpovídalo 16,88% celkové populace.\n\n\n"}
{"id": "976681", "url": "https://cs.wikipedia.org/wiki?curid=976681", "title": "Bombový útok na olympijský park v Atlantě", "text": "Bombový útok na olympijský park v Atlantě\n\nBombový útok na olympijský park v Atlantě se odehrál 27. července 1996 během letních olympijských her v Atlantě. Výbuch si vyžádal dva mrtvé a 112 zraněných. Šlo o první ze série čtyř výbuchů spáchaných Erickem Rudolphem, jehož motivací byla snaha o změnu vládní politiky týkající se interrupcí a zrušení olympiády. Díky zásahu pracovníka ochranky Richarda Jewella byla většina návštěvníků parku evakuována před výbuchem. Jewell se později stal hlavním podezřelým FBI.\n\n"}
{"id": "976687", "url": "https://cs.wikipedia.org/wiki?curid=976687", "title": "Stanislav Nohýnek", "text": "Stanislav Nohýnek\n\nStanislav Nohýnek (* 2. srpna 1983, Příbram nebo Rožmitál) je český fotbalový obránce, který hraje v klubu FK Králův Dvůr.\n\nStanislav Nohýnek se poprvé objevil v A-týmu Příbrami v roce 2004. V roce 2011 odešel po skončení smlouvy do slovenského klubu MFK Zemplín Michalovce, kde dostal smlouvu na jednu sezónu. Zde jej vedl trenér Vlastimil Petržela. Na východě Slovenska působil pouze v podzimní části sezony 2011/12 a začátkem roku 2012 odešel do kazašského týmu Sunkar FK. V létě 2013 se vrátil do České republiky, posílil FK Králův Dvůr.\n\n"}
{"id": "976692", "url": "https://cs.wikipedia.org/wiki?curid=976692", "title": "Alabastrová jeskyně", "text": "Alabastrová jeskyně\n\nAlabastrová jeskyně je jedna z mnoha krasových, veřejnosti nepřístupných jeskyní Belianských Tater. Tato jeskyně se nachází v masívu Bujačího vrchu. V roce 1981 byla vyhlášena přírodní památkou. Délka chodeb této jeskyně činí asi 400 metrů. V hlavní chodbě jeskyně našli speleologové vodopád a krasové jezírko.\n\nByla objevena v roce 1830 jistým Mullerem. Do vytvoření Tanapu byla volně přístupná chodníkem z Tatranské Kotliny nebo přes Suchou dolinu. Po jeho vytvoření se nachází v 5. stupni ochrany, tedy je nepřístupná pro veřejnost. Je domovem vzácného druhu netopýra a nočních motýlů. Sádrovec-alabastr a jeho stalaktity, jsou značně poškozené, odlámané, což je následek volného přístupu v minulosti.\n\nV blízkosti jeskyně se nachází „Ledový sklep“, což je také jeskynní útvar, ale bez jakékoliv výzdoby. Tvoří ji ohromný portálový vchod, který se postupně zužuje a asi po 100 metrech zaniká.\n\n"}
{"id": "976693", "url": "https://cs.wikipedia.org/wiki?curid=976693", "title": "Benediktova jeskyně", "text": "Benediktova jeskyně\n\nBenediktova jeskyně je menší krasový útvar. Nachází se v komplexu kláštera Skalka. Je součástí prohlídkové trasy po klášteře.\n\nJeskyně je puklinového charakteru. Měří kolem 10 metrů. Na jejím konci se nachází socha svatého Andreje Svorada.\n\nNejstarší zmínky o jeskyni jsou z let 1220 a 1224, je to tedy nejstarší písemně doložená jeskyně na Slovensku.\nOdehrává se zde děj Legendy o svatém Svoradovi a svatém Benediktovi.\n"}
{"id": "976694", "url": "https://cs.wikipedia.org/wiki?curid=976694", "title": "Bobačka", "text": "Bobačka\n\nBobačka je jeskyně v NP Muráňská planina (katastrální území Muránska Huta). V roce 2001 byla prohlášena za národní přírodní památku. Ochranu získala pro svou typickou fluviokrasovou charakteristiku autochtonní jeskyně.\n\nVznikla v podmínkách planinového krasu. V jeskyni se nachází rozmanitá a neporušená krápníková výzdoba a také jedinečné erozní formy. Hnízdí zde 13 druhů netopýrů zejména vrápenec malý (\"Rhinolophus hipposideros\") a netopýr velký (\"Myotis myotis\").\n\nNení veřejnosti přístupná. Celková délka známých chodeb je 3 km. Její vodní toky jsou zdrojem pitné vody pro obec Muránska Huta.\n\nBobačka je národní přírodní památka ve správě příspěvkové organizace Správa slovenských jeskyní. Nachází se v okrese Revúca v Banskobystrickém kraji. Území bylo vyhlášeno v roce 2001. Ochranné pásmo nebylo stanoveno.\n\n"}
{"id": "976695", "url": "https://cs.wikipedia.org/wiki?curid=976695", "title": "Jon Jones", "text": "Jon Jones\n\nJon Jones může být:\n\n"}
{"id": "976697", "url": "https://cs.wikipedia.org/wiki?curid=976697", "title": "Achštyr", "text": "Achštyr\n\nAchštyr ( , před ruským převzetím oblasti nesla název \"Achštyrch\", ) je vesnice na středním toku řeky Mzymty v Adlerském rajónu města Soči v Krasnodarském kraji. Založena byla v roce 1869 asi 20 rodinami z Podolské gubernie. V sovětských dobách zde bylo až 200 domů, v roce 2008 asi 60 (155 lidí).\n\nV letech 2013/2014 vyvolaly v Achštyru kontroverzi zimní olympijské hry 2014 v Soči. V okolí Achštyru proběhla značná stavební činnost spojená s hrami, která ale značně narušila fungování obce a její základní vybavenost. Pro hry nově postavená dálnice A148 odřízla Achštyr od původní cesty a značně tak ztížila dopravu obyvatel vesnice. Dříve jim trvala cesta na nejbližší autobusovou zastávku přibližně 15 minut pěšky, ale stavbou dálnice a dalšími omezeními (například zákaz užívání lávky přes lokální vodní tok, na jehož dodržování začali dohlížet dokonce ruští vojáci) se tato doba prodloužila přibližně na 2 hodiny.\n\nDalším velkým problém pro Achštyr se stala kontaminace místních studní, vzniklá v důsledku budování infrastruktury pro olympijské hry, jež sloužily jako hlavní zdroj pitné i užitkové vody pro obyvatele Achštyru. Situace byla řešena dovážením vody do Achštyru v nákladních automobilech.\n"}
{"id": "976698", "url": "https://cs.wikipedia.org/wiki?curid=976698", "title": "Alpské lyžování na Zimních olympijských hrách 2010 – slalom ženy", "text": "Alpské lyžování na Zimních olympijských hrách 2010 – slalom ženy\n\nZávod ve slalomu žen na Zimních olympijských hrách 2010 ve Vancouveru se konal v areálu Whistler Creek ve Whistleru dne 26. února 2010. Z českých závodnic se jej zúčastnily Šárka Záhrobská a Petra Zakouřilová, přičemž Záhrobská zde získala bronzovou medaili.\n\n"}
{"id": "976700", "url": "https://cs.wikipedia.org/wiki?curid=976700", "title": "Brekovská jeskyně", "text": "Brekovská jeskyně\n\nBrekovská jeskyně je nově objevená jeskyně u Brekova na severovýchodním Slovensku.\n\nZ geologického hlediska se v okolí obce Brekov nacházejí několik pozoruhodných útvarů. Povrch tvoří čtvrtohorní náplavy se sprašovými a svahovými hlínami, vápence, dolomity a břidlice s jeskyněmi. V oblasti Reková, Viničná skala a Klokočiny se nachází chráněná jeskynní oblast s Veľkou artajamou a nově objevená Brekovská jeskyně. Ve starých záznamech se říká, že jde o velký jeskynní komplex, který se táhne pravděpodobně i pod korytem řeky Laborec. Je zajímavé, že pečeť Brekovských starostů za starých časů obsahovala obraz sovy a jeskyně se nazývala \"sovia jaskyňa\". Jeskyně není v současnosti přístupná pro veřejnost, ale je možné přijít až k velmi hluboké jámě (jeskyni).\n\nPřístup k jeskyni je od kamenolomu. Tento otvor do jeskynních prostor vznikl následkem proražení těžby z kamenolomu. Vchod je z této strany opatřen mřížemi kvůli vandalům, kteří ničí výzdobu jeskynních prostor. Asi 50 m směrem, ve kterém pokračuje jeskyně, se nachází i Veľká artajama. Díra-artajama je hluboká vertikálně přibližně 15 metrů. Je to i vchod do jeskyně, který je znám už staletí. Pokračuje po malé plošince hlouběji, kde se rozvětvuje přes malé průchody. Jeskynní výzdoba je na všech dostupných místech poškozena vandaly. Vchod do nitra jeskyně je nebezpečný.\n\nBrekovská jaskyňa je přírodní památka ve správě příspěvkové organizace Správa slovenských jeskyní. Nachází se v okrese Humenné v Prešovském kraji. Území bylo vyhlášeno či novelizováno v roce 2006 na rozloze x ha. Rozloha ochranného pásma byla stanovena na 15,2648 ha.\n\n"}
{"id": "976701", "url": "https://cs.wikipedia.org/wiki?curid=976701", "title": "Brestovská jeskyně", "text": "Brestovská jeskyně\n\nBrestovská jeskyně je puklinová říční jeskyně a národní přírodní památka v katastrálním území obce Zuberec v nadmořské výšce 867 m. Nachází se v okrese Tvrdošín v Žilinském kraji. Území bylo vyhlášeno či novelizováno v letech 1979, 2008 na rozloze x ha. Rozloha ochranného pásma byla stanovena na 59,3073 ha.\n\nPatří mezi nejvýznamnější jeskyně na Oravě a v Západních Tatrách. Její délka se odhaduje na 1450 m. Jeskyně byla objevena dávno a lidé způsobili zničení části krápníkové výzdoby. Národní přírodní památkou byla vyhlášena v roce 1979. Spolu s jeskyní je chráněno i ochranné pásmo s výměrou 54,15 ha.\n\nJeskyně vznikla erozní činností Studeného potoka a prosakováním atmosférických vod. Je významná pro výzkum geomorfologického vývoje pohoří a krasové hydrografie, protože se v jeskyni nachází aktivní podzemní tok spolu s několika jezery a sifony.\n\nJeskyně je bohatá na faunu. Bylo zjištěno 9 druhů netopýrů, zejména netopýr velký (\"Myotis myotis\") a vrápenec malý (\"Rhinolophus hipposideros\"). Dále se v podzemním toku vyskytuje ploskula snežní (\"Crenobia alpina\") a larvy jepic druhu \"Baeta alpinus\", vodní korýši z rodu \"Niphargus\" a \"Mesoniscus graniger\", karpatské endemity \"Ischyropsalis manicata\".\n\n"}
{"id": "976704", "url": "https://cs.wikipedia.org/wiki?curid=976704", "title": "Jordi Codina", "text": "Jordi Codina\n\nJordi Codina Rodríguez (* 27. dubna 1982, Barcelona, Španělsko) je španělský fotbalový brankář, momentálně hraje ve španělském klubu Getafe CF.\n\nV juniorských letech působil v klubu RCD Espanyol, odkud přešel do Realu Madrid, kde hrál převážně za rezervní týmy. V letech 2007–2009 působil v A-týmu španělského klubu Real Madrid, kde dělal brankářskou trojku za Ikerem Casillasem a Polákem Jerzy Dudkem. Jediný ligový zápas odchytal v posledním kole sezony 2007/08, kdy měl Real již jistý ligový titul. V zápase vychytal výhru 5:2 proti Levante UD.\n\nV červenci 2009 se přesunul v rámci La Ligy do klubu Getafe CF.\n\nCodina je členem katalánské fotbalové reprezentace.\n\n"}
{"id": "976705", "url": "https://cs.wikipedia.org/wiki?curid=976705", "title": "Hoblíkova jeskyně", "text": "Hoblíkova jeskyně\n\nHoblíkova jeskyně se nachází mezi vrchy Polom (1010 m) a Hoblík (934 m), nad obcí Stráňavy na Slovensku. Přestože se nazývá jeskyní, jde pouze o skalní převis, který se jeví jako jeskyně.\n\nMezi těmito vrchy protéká Stráňavský potok (Hýrov), pramenící pod Mincolem (1364 m) v horninách krystalinika, tedy vlastně granodiority s čočkami pararul. Zde potok vytváří normální, širokou dolinu. Po přechodu přes nekrasové horniny sedimentárního obalu, tedy přes tmavé břidlice karbonu, slepence a křemence spodního triasu a pestré břidlice verfénu, přichází potok na dolomity nevelké mocnosti a nakonec na mohutný komplex guttensteinských vápenců anisu. Tyto vápence budují i vrchy Polom a zejména Hoblík.\n\nDonedávna se předpokládalo, že když Stráňavský potok teče napříč vrstvou vápenců a ne ve směru jejich největšího rozšíření, že zde nemůže vzniknout systém rozsáhlejších jeskyní. Objevy z roku 2005 se tyto představy narušily.\n"}
{"id": "976710", "url": "https://cs.wikipedia.org/wiki?curid=976710", "title": "Hájská jeskyně", "text": "Hájská jeskyně\n\nHájská jeskyně je veřejnosti volně přístupná jeskyně, která se nachází v masívu Hájské skály v pohoří Žiar, východně od obce Ráztočno.\n\nVstup do jeskyně se nachází v nadmořské výšce 589 m a je dlouhá 25 m. Vznikla činností průsakové vody a dvojice vchodů se setkává v 6 m vysokém dómu. Podle nálezů byla jeskyně obydlena již v neolitu.\n\nJeskyně je přístupná od železniční zastávky Ráztočno, odkud vede stezka obcí, vedle vodojemu a vleku. Z chodníku vede k jeskyni strmá odbočka vlevo.\n\nHájska jaskyňa je přírodní památka ve správě příspěvkové organizace Správa slovenských jeskyní. Nachází se v okrese Prievidza v Trenčínském kraji. Území bylo vyhlášeno či novelizováno v letech 1994, 2009 na rozloze x ha. Ochranné pásmo nebylo stanoveno.\n\n"}
{"id": "976711", "url": "https://cs.wikipedia.org/wiki?curid=976711", "title": "Jeskyně nad cestou", "text": "Jeskyně nad cestou\n\nJeskyně nad cestou (známá také jako Opatovská jeskyně) je krasový útvar u kláštera Skalka v okrese Trenčín na západě Slovenska. V roce 1994 byla prohlášena za přírodní památku pod evidenčním číslem 1163.\n\nProstory jeskyně vytvořily tekoucí podzemní vody. Jeskyně sestává ze dvou chodeb propojených ve vstupní části spojovací chodbou. Delší chodba měří 38 metrů a končí hliněnou zátkou. Druhá chodba měří 22 metrů a také končí hliněným zakončením. Jeskyně je vytvořena z tmavošedých vápenců. Obývají ji většinou pavouci a netopýři.\n\nOpatovská jaskyňa je přírodní památka ve správě příspěvkové organizace Správa slovenských jeskyní. Nachází se v okrese Trenčín v Trenčínském kraji. Území bylo vyhlášeno či novelizováno v letech 1994, 2009 na rozloze x ha. Ochranné pásmo nebylo stanoveno.\n\n\n"}
{"id": "976713", "url": "https://cs.wikipedia.org/wiki?curid=976713", "title": "Randy Williams", "text": "Randy Williams\n\nRandel Luvelle \"Randy\" Williams (23. srpna 1953, Fresno) je bývalý americký atlet, olympijský vítěz ve skoku do dálky.\n\nVe věku 19 let se stal nejmladším olympijským vítězem ve skoku do dálky. V kvalifikaci dálkařů na olympiádě v Mnichově v roce 1972 skočil 834 cm (byl to nejlepší výkon tohoto roku a zároveň světový juniorský rekord, který vydržel až do roku 2012), ve finále zvítězil výkonem 824 cm. Na olympiádě v Montrealu o čtyři roky později získal stříbrnou medaili za výkon 811 cm.\n"}
{"id": "976715", "url": "https://cs.wikipedia.org/wiki?curid=976715", "title": "Jeskyně pod Jeleňom", "text": "Jeskyně pod Jeleňom\n\nJeskyně pod Jeleňom je jeskyně patřící do Trenčiansko-teplického krasu. V roce 1994 byla prohlášena za přírodní památku pod evidenčním číslem 1162 a byla zpřístupněna v roce 2009.\n\nNachází se nad městem Trenčianske Teplice. Vznikla erozní činností vod podél tektonické pukliny severovýchodního směru. Její délka je 27 metrů, končí hliněným sifonem. V jeskyni jsou malé náznaky krasových útvarů. Přebývají zde netopýři. Nejpočetnějšími obyvateli jsou pavouci.\n\nJelenská jaskyňa je přírodní památka ve správě příspěvkové organizace Správa slovenských jeskyní. Nachází se v okrese Trenčín v Trenčínském kraji. Území bylo vyhlášeno či novelizováno v letech 1994, 2009 na rozloze x ha. Ochranné pásmo nebylo stanoveno.\n\n\n"}
{"id": "976716", "url": "https://cs.wikipedia.org/wiki?curid=976716", "title": "Gal Jekutiel", "text": "Gal Jekutiel\n\nGal Jekutiel ( , narozen 4. listopadu 1981) je bývalý reprezentant Izraele v judu.\n\nPatřil úspěšným účastníkům judistických soutěží v superlehké váze. Účastnil se dvou olympijských her. V roce 2004 v Athénách vypadl ve druhém kole. V roce 2008 v Pekingu útočil na jednu z medailí. V prvním kole vyřadil jednoho z favoritů Mongola Cagánbátara minimálním rozdílem na koku. Ve druhém kole však prohrál v prodloužení s Francouzem Dražanem. Přes opravy se dostal do boje o 3 bronzovou medaili. Utkal se o ni s Nizozemcem Haukesem, ale prohrál v závěru v boji na zemi. Obsadil 5. místo.\n\n"}
{"id": "976717", "url": "https://cs.wikipedia.org/wiki?curid=976717", "title": "Sociální nepokoje v Bosně a Hercegovině (2014)", "text": "Sociální nepokoje v Bosně a Hercegovině (2014)\n\nKvůli rozhodnutí o privatizaci státních podniků v Tuzle vypukla 4. února 2014 v Bosně a Hercegovině řada demonstrací, která po několika dnech přerostla v sociální nepokoje a ozbrojené střety.\n\nProtesty se konaly v desítkách měst, především v oblasti Federace Bosny a Hercegoviny (největší shromáždění pak v Tuzle, Sarajevu, Mostaru a Zenici). V Banja Luce (na území Republiky srbské) se uskutečnil poklidný protest. Nepokoje si vyžádaly celkem 187 zraněných policistů a 161 zraněných mezi demonstranty (celkem 348 lidí).\n\nV letech 2000 až 2008 vláda Tuzlanského kantonu zprivatizovala neúspěšně několik podniků, což vedlo k jejich bankrotu a vzrůstu nezaměstnanosti v regionu. Rozhodnutí o další vlně privatizací vedlo k obavám z opakování předchozích bankrotů a opětovného nárůstu nezaměstnanosti, které vyústily 4. února 2014 v pokojný protest.\n\nNa začátku února 2014 po několika dnech přerostl poklidný protest do ostrých střetů demonstrantů (především nezaměstnaných, studentů a důchodců) s vládními a regionálními úřady. Na znamení solidarity byly svolány další demonstrace po celém území Federace Bosny a Hercegoviny i Republiky srbské.\n\nDne 7. února zapálily rozzuřené davy budovu regionální správy Tuzlanského kantonu v Tuzle a budovu Kantonu Sarajevo v Sarajevu. Demonstranti vtrhli rovněž do budovy Hercegovinsko-neretvanského kantonu v Mostaru a házeli kamení a vajíčka na budovu Středobosenského kantonu v Travniku. Na území distriktu Brčko zajali demonstrující místního starostu.\n\nVe večerních hodinách téhož dne se většina protestujících shromáždila v Sarajevu před budovou předsednictva Bosny a Hercegoviny a v pozdních hodinách vypálila tu část budovy, kde sídlí Archiv Bosny a Hercegoviny.\n\n8. února vláda Federace Bosny a Hercegoviny zmobilizovala policejní síly ve snaze předejít dalším násilnostem. V Mostaru bezpečnostní složky například kontrolovaly automobily přijíždějící a opouštějící město. V odpoledních hodinách se nicméně v Bihaći shromáždilo několik set lidí. Jejich politické požadavky zahrnovaly politické změny a radikální snížení platů vrcholných představitelů země. Demonstrace se rovněž opakovaly i v Sarajevu. Všechny protesty však byly nicméně poklidné.\n\nProtesty vedly k rezignaci premiéra Tuzlanského kantonu, Seada Čauševiće a několika dalších místních politiků. Rezignovala rovněž celá regionální vláda Zenicko-dobojského kantonu. Předseda předsednictva Bosny a Hercegoviny svolal mimořádné zasedání a odmítl nasazení armády.\n\nDne 9. února se k poklidné demonstraci sešlo asi tři sta lidí před budovou napůl vypáleného sídla předsednictva BiH a skandovali hesla jako např. \"zloději\" (lopovi), \"rezignace\" (ostavke).\n\nProtesty pokračovaly i v několika následujících dnech, a to hlavně v Sarajevu. Demonstrující požadovali propuštění zatčených výtržníků a rezignaci vlády Federace Bosny a Hercegoviny. Protesty však měly převážně poklidný charakter a nedošlo do intervence bezpečnostních sil.\n\nDne 13. února protesty před budovou předsednictva BiH opět pokračovaly. Z původních padesáti lidí se počet shromážděných zvýšil na tři stovky. Podobná situace byla i v jihobosenském Mostaru. Poklidné protesty se víceméně opakovaly od té doby víceméně každý den. Protestující požadovali odstoupení bosenských politiků, především ministra bezpečnosti, Fahrudina Radončiće.\n\nTéhož dne se mezi demonstranty rozšířily žluté pásky, které představují slunci a naději.\n\nNespokojení občané zformovali tzv. \"Plénum občanů\" (bosensky \"Plenum građana\"), které bude formulovat své požadavky a jednat o nich pokojnou cestou s politickými představiteli země. První jednání Pléna se mělo odehrát dne 12. února 2014, ale v důsledku špatné organizace bylo přesunuto na den později. Setkání se uskutečnilo nakonec v Domě mládeže.\n\nPléna občanů se rovněž shromáždila i v Tuzle a Mostaru. Jednotliví účastníci pléna předkládali své návrhy a ty byly hlasováním všech zúčastněných buď přijaty, či odmítnuty. Jedním z bodů, který byl na plénu přednesen, bylo vyloučení všech novinářů z jednání. Mezi další patřila revize poslední vlny privatizací, odstoupení současných politiků a vytvoření dočasné vlády, stejně jako zformování nezávislé komise, která by vyšetřila události ze 7. února (kdy bylo zapáleno několik vládních budov po celé Bosně).\n\nEurokomisař pro rozšíření Štefan Füle vyzval k uklidnění situace a zastavení násilností. Reagoval rovněž úřad vysokého představitele OSN v zemi, který oznámil, že právo veřejnosti protestovat nesmí být zpochybněno, nicméně na druhou stranu není možné aby bylo využíváno pro ničení majetku.\n\nPodporu protestům vyjádřili i občané BiH žijící v zahraničí (Rakousko aj).\n\nV řadě sousedních zemí byly protesty v Bosně a Hercegovině sledovány bedlivě médii. V Bělehradě se dne 10. února uskutečnil protest, vyjadřující sympatie k občanům BiH, kteří jsou nespokojení se svojí situací doma. Přítomno bylo několik desítek lidí, především levicově politicky orientovaných.\n\nDne 16. února se sociálně orientovaný protest uskutečnil také v černohorské metropoli Podgorici, kde se shromáždilo okolo tří set lidí.\n\n"}
{"id": "976719", "url": "https://cs.wikipedia.org/wiki?curid=976719", "title": "Roberto Fernández Alvarellos", "text": "Roberto Fernández Alvarellos\n\nRoberto Fernández Alvarellos (* 25. ledna 1979, Chantada, Španělsko) je španělský fotbalový brankář, momentálně hraje ve španělském klubu Granada CF.\n\nDříve hrál v klubech Celta de Vigo, Sporting de Gijón a CA Osasuna.\n\n"}
{"id": "976722", "url": "https://cs.wikipedia.org/wiki?curid=976722", "title": "Krystalová jeskyně v Malém Rozsutci", "text": "Krystalová jeskyně v Malém Rozsutci\n\nKrystalová jeskyně v Malém Rozsutci je veřejnosti nepřístupná jeskyně v Malé Fatře pod Malým Rozsutcem.\n\nZ mineralogického hlediska je velmi významná. Je zajímavá ze stránky vědecké, s ohledem na genezi, je unikátní svým výskytem, ojedinělým typem kalcitové výzdoby, ale lze hovořit i o jejím ohrožení, zejména lidskou činností. Z hlediska geneze vlastních prostor lze je klasifikovat jako typ vrstevněkorozívní.\n\nVytvořila se v tmavošedých reiflingských vápencích patřících Chočskému příkrovu. Otázka vzniku kalcitovou výzdoby je značně složitá. Původně vyslovený názor o hydrotermální výplni puklin se ukazuje méně pravděpodobný, protože hloubková kontinuita s přívodními cestami hydrotermu je těžko prokazatelná. Pokus interpretace vzniku v důsledku anomálních hodnot radioaktivních prvků (záření) publikoval V. Bukinovský (1971). Zdá se příliš volně interpretován a v práci J. Tulise (1974) je vyvrácen, i když autor v závěru připomíná, že tím nechce diskutovat o vlivu radioaktivních prvků na krystalizační procesy. Pro měření radioaktivity v Krystalové jeskyni J. Tulis (1974) připomíná, že přirozená radioaktivita vápenců je nižší než vnějšího ovzduší a naměřené hodnoty obecně nepřesahují klarkové hodnoty karbonátových hornin.\n\nTyto okolnosti svědčí o tom, že klíč ke genetickým řešením třeba hledat v podílu mikrochemických komponent, ve speciálních geochemických podmínkách vzniku, podrobném krystalografickém rozboru tvarů, případně i v mikroklimatických podmínkách lokality. Orientační spektrochemické analýzy ukázaly, že přítomnost mikrochemických komponentů v kalcitu jeskyně vcelku odpovídá složení okolní mateřské horniny, ze které vznikly vyluhováním připovrchovou cirkulací vody a ve speciálních podmínkách v prostorách jeskyně vykrystalizovaly. Rozbory sekundární výplně odhalily podstatně širší škálu prvků, což zřejmě souvisí s vlastností jílovitých substancí vázat prvky výplně.\n\nDélka jeskyně je 26 metrů. Dno je intenzivně pokryto množstvím kalcitových drúz. Jelikož i povrch stěn je téměř souvisle pokryt drúzovým kalciem, je pravděpodobné, že i místa, na která padly odtržené drúzy, byla znovu pokryta krystaly. I v Krystalové jeskyni lze pozorovat, že velikost vrcholových krystalů souvisí s tloušťkou podložky, což ukazuje na podobné zkušenosti Sekaniny (1962) při výzkumu exogenních kalcitů na Štramberku.\n\nOjedinělost výskytu tohoto typu jeskynní výzdoby, i přes nešetrný lidský zásah (v roce 2002 poškodil(i) neznámý/í vandal(ové) zejména úvodní část), představuje mineralogické naleziště mimořádného významu.\n\nTorzovité nálezy kostí, zejména v tzv. \"Hřbitově a v Liščí komoře\", se zatím podrobně nezpracovaly. Lokalita je v současnosti uzavřena. Z dalších mineralogických nálezů se v literatuře uvádějí pyrity jako fosilizační element v sedimentech krížňanského příkrovu na Medziholí, ačkoli jak mineralogické naleziště nemají větší význam.\n\n"}
{"id": "976723", "url": "https://cs.wikipedia.org/wiki?curid=976723", "title": "Rychlobruslení na Zimních olympijských hrách 2014 – 5000 metrů muži", "text": "Rychlobruslení na Zimních olympijských hrách 2014 – 5000 metrů muži\n\nZávod na 5000 metrů mužů na Zimních olympijských hrách 2014 se konal v hale Adler-Arena v Soči dne 8. února 2014. Čeští závodníci se jej nezúčastnili.\n\nAlexandr Rumjancev, který na trati 5000 m skončil na 11. místě, byl v listopadu 2017 Mezinárodním olympijským výborem zpětně diskvalifikován, a to kvůli jeho údajnému zapojení do ruského dopingového skandálu na ZOH v Soči. V prosinci téhož roku potkal stejný osud Ivana Skobreva (původně 7. místo). Po hromadném odvolání ruských sportovců byly na začátku února 2018 jejich tresty Mezinárodní sportovní arbitráží zrušeny.\n\n"}
{"id": "976724", "url": "https://cs.wikipedia.org/wiki?curid=976724", "title": "Rychlobruslení na Zimních olympijských hrách 2014 – 3000 metrů ženy", "text": "Rychlobruslení na Zimních olympijských hrách 2014 – 3000 metrů ženy\n\nZávod na 3000 metrů žen na Zimních olympijských hrách 2014 se konal v hale Adler-Arena v Soči dne 9. února 2014. Jednalo se o první ženský rychlobruslařský závod na ZOH 2014. Zlatou medaili z předchozí Zimní olympiády ve Vancouveru obhajovala jediná Češka na startu, Martina Sáblíková, která zde získala stříbrnou medaili. Olympijskou vítězkou se stala Nizozemka Ireen Wüstová, jež na této trati zvítězila již na ZOH 2006.\n\nPřed závodem měly rekordy následující hodnoty:\nVítězce Ireen Wüstové se podařilo překonat vlastní rekord dráhy o více jak 2 sekundy, rychlejšího času (přibližně o půl sekundy) dosáhla i druhá Martina Sáblíková.\n\n"}
{"id": "976727", "url": "https://cs.wikipedia.org/wiki?curid=976727", "title": "Field Songs", "text": "Field Songs\n\nField Songs je páté sólové studiové album amerického hudebníka Marka Lanegana, vydané v květnu 2001 u vydavatelství Beggars Banquet Records. Produkovali jej John Agnello a Martin Feveyear. Mezi hudebníky, kteří se na albu podíleli, patří například Duff McKagan ze skupiny Guns N' Roses či Laneganova manželka Wendy Rae Fowler.\n\n"}
{"id": "976729", "url": "https://cs.wikipedia.org/wiki?curid=976729", "title": "Malá Stanišovská jeskyně", "text": "Malá Stanišovská jeskyně\n\nMalá Stanišovská jeskyně se nachází v Jánské dolině u obce Liptovský Ján. Je přírodní památkou. Její délka je 871 m, hloubka 28 metrů. Zpřístupněných pro veřejnost je 410 metrů. Jeskyně je zpřístupněna pro veřejnost od 15. ledna 2010.\n\nMalá Stanišovská jeskyně spolu s Velkou Stanišovskou jeskyní a Novou Stanišovskou jeskyní byly vytvořeny podzemními vodními toky v guttensteinských vápencích v období pleistocénu. Jsou součástí někdejšího rozsáhlého jeskynního systému v dolní části Jánské doliny. V současnosti je z tohoto jeskynního systému známých přes 7 km.\n\nMalá i Velká Stanišovská jeskyně byly místním obyvatelům známy od nepaměti. První písemná zmínka o jeskyních v údolí nad Liptovským svatým Janem pochází z roku 1689 z pera Martina Sentivániho. Jeskyně navštívil v roce 1720 i Georg Buchholtz mladší a stručně se o nich zmínil i Matej Bel v druhém svazku svých Notícií z roku 1736. Stanišovské jeskyně byly v dalších obdobích účelem vědeckých i vlastivědných výprav. V tomto období byly objeveny i další podzemní prostory, jako pokračování známých jeskyní. O popularizaci Stanišovských jeskyní se v první polovině 20. století zasloužil zejména Miloš Janoška, spoluzakladatel časopisu \"Krásy Slovenska\" a Tatranského spolku turistického. V 60. letech 20. století byl zásluhou místního amatérského speleologa Stanislava Šrola (1925 - 1992) objeven vchod do do té doby neznámé Nové Stanišovské jeskyně. V průběhu 20. století docházelo ke značné devastaci Stanišovských jeskyní ze strany příležitostných návštěvníků. V 70. letech byl z důvodu ochrany národní přírodní památky uzavřen vchod do Velké Stanišovské jeskyně.\n\nMalá Stanišovská jeskyně je aktuálně ve správě aktivních místních jeskyňářů, kteří se sami zavázali zachránit ji před dalším poškozováním. V současnosti se v blízkosti jeskyně nachází parkoviště, kde je možné zaparkovat automobil a zrekonstruovaná chata, kde je možné zakoupit vstupenky. Návštěvníci jeskyně mají příležitost obdivovat podzemní přírodní krásy a seznámit se se základními aspekty jeskyňářského průzkumu jeskyní a speleologie. Výzdoba jeskyně je tvořena převážně sintrovými nátky. V jarním období se ve vchodových partiích tvoří ledové stalagmity.\n\nJeskyně je střední obtížnosti. Nenacházejí se zde betonové chodníky ani výraznější terénní úpravy. Dno jeskyně je pokryto hlinito-kamenitou sutí, místy s většími zřícenými balvany. Jeskyně není osvětlená. Každý návštěvník od průvodce obdrží čelovou lampu a cestu si osvětluje sám.\n\nMalá Stanišovská jaskyňa je přírodní památka ve správě příspěvkové organizace Správa slovenských jeskyní. Nachází se v katastrálním území obce Liptovský Ján v okrese Liptovský Mikuláš v Žilinském kraji. Území bylo vyhlášeno či novelizováno v letech 1994, 2009 na rozloze x ha. Ochranné pásmo nebylo stanoveno.\n\n"}
{"id": "976731", "url": "https://cs.wikipedia.org/wiki?curid=976731", "title": "Milada (jeskyně)", "text": "Milada (jeskyně)\n\nJeskyně Milada se nachází na Silické planině, asi 1 km JV od obce Silická Brezová v okrese Rožňava v Košickém kraji. V roce 1946 ji objevil Ján Majko se spolupracovníky přes 19 m hlubokou propast, která ústí na podzemní řečiště. Tvoří ji říční chodba a několik řícených síní a dómů. V jednom z nich se dá vystoupat až 65 m nad řečiště. V roce 1960 J. Jirásek pronikl přes vodní sifon, a tak v zadní části jeskyně objevil prostory v délce 360 m. Jeskyně končí průtokovým jezerem. Délka jeskyně je 800 m. Ze sintrové výplně se vyskytují stalaktity, stalagmity, sintrové záclony a jezírka. Později byla do jeskyně vyražena vstupní štola.\n\nJeskyně představuje ponornou část Březovsko-kečovského podzemního hydrologického systému. Systém je vytvořen v druhohorních střednětrasových světlých wettersteinských vápencích Silického příkrovu. Podzemní vodní tok z jeskyně se objevuje ve spodní části propasti Bezedná ľadnica, odkud se neznámými prostorami dostává až do Kečovské vyvěračky.\n\nJeskyně Milada je zatím pro širokou veřejnost nepřístupná.\n\nTato podzemní lokalita je významným zimovištěm netopýrů. Ze 14 zjištěných druhů dominují:\nZ bezobratlých zde žijí jeskynní stejnonožka (\"Mesoniscus graniger\"), plochule zubovitá (\"Polydesmus denticulatus\") a jiné. \n\n"}
{"id": "976734", "url": "https://cs.wikipedia.org/wiki?curid=976734", "title": "Otto Günther", "text": "Otto Günther\n\nOtto Günther (3. července 1845 Ilsenburg – 24. listopadu 1914 Vídeň) byl rakouský hutnický odborník, manažer a politik německé národnosti, na počátku 20. století poslanec Říšské rady.\n\nStudoval na vysoké škole technické ve Vídni, pak získal zkušenosti jedné z tamních hutí. V letech 1870–1871 se jako důstojník v záloze účastnil prusko-francouzské války. Po skončení války nastoupil jako ředitel hutí v saském Lauchhammeru. Roku 1874 se přestěhoval do Vídně a převzal vedení tamní slévárny firmy \"R. Ph. Waagner\". Podnik pod jeho vedením začal i s produkcí železných konstrukcí, zejména mostních. Od roku 1899 působil jako akciová společnost. Díky svým úspěchům byl Günther zvolen prezidentem \"Rakouské důlní společnosti\" a zasedl v státní železniční radě. V období let 1909–1910 byl viceprezidentem a v letech 1911–1912 prezidentem \"Rakouského svazu inženýrů a architektů\".\n\nNa počátku 20. století se zapojil i do celostátní politiky. 28. listopadu 1905 nastoupil po doplňovací volbě místo Theodora Haaseho do Říšské rady (celostátní zákonodárný sbor) za kurii městskou, obvod Bílsko, Strumeň, Skočov atd. Opětovně byl zvolen za týž obvod i v řádných volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Slezsko 5. Za týž obvod byl zvolen i ve volbách do Říšské rady roku 1911. Ve vídeňském parlamentu setrval až do své smrti roku 1914.\n\nNa Říšské radě se roku 1906 uvádí jako člen Německé pokrokové strany. Po volbách roku 1907 usedl do poslaneckého klubu Německý národní svaz (širší parlamentní platforma německorakouských nesocialistických politických stran). I po volbách roku 1911 se připojil k poslanecké frakci Německý národní svaz.\n"}
{"id": "976735", "url": "https://cs.wikipedia.org/wiki?curid=976735", "title": "Vrápenec jižní", "text": "Vrápenec jižní\n\nVrápenec jižní, též vrápenec středozemský (\"Rhinolophus euryale\"), je druh netopýra z čeledi vrápencovití (\"Rhinolophidae\").\n\nJe rozšířen v oblasti Středomoří, Balkánu, Severní Afriky a Blízkého východu.\n\nHlava a tělo jsou obvykle 43 až 58 mm dlouhé s 22–30 mm ocasem. Rozpětí křídel je od 300 do 320 mm se standardní hmotností mezi 8 až 18 g. Velikostí je mezi vrápencem malým a vrápencem velkým.\n\nSrst je nadýchaná se slabě šedým základem. Zádová část je šedě hnědá, někdy se slabým načervenalým nádechem. Spodní část je bělavá nebo žlutobílá.\n\nObvykle obývá teplé, lesní oblasti v předhůří a pohoří, preferuje vápencové oblasti s četnými jeskyněmi a blízkým zdrojem vody. Kolonie a hnízdiště jsou v jeskyních, které sdílejí s ostatními druhy vrápenců. S příbuznými druhy se nemísí.\n\nNení známo mnoho informací o průběhu rozmnožování. V hnízdících koloniích se zdržuje 50 až 400 samic s občasným výskytem samců.\n\nHnízdiště opouštějí během pozdního soumraku. Loví nízko nad zemí na teplých úbočích v relativně hustém stromovém porostu. Loví můry a ostatní drobný hmyz.\n\n"}
{"id": "976736", "url": "https://cs.wikipedia.org/wiki?curid=976736", "title": "Elche CF", "text": "Elche CF\n\nElche CF (celým názvem Elche Club de Fútbol) je španělský fotbalový klub z města Elche. Založen byl roku 1923. Domácí zápasy hraje na stadionu Estadio Manuel Martínez Valero s kapacitou 36 500 míst. Klubové barvy jsou bílá a zelená.\n\nElche CF vyhrál v sezoně 2012/13 Segunda División a tím pádem postoupil do Primera División. V sezóně Primera División 2014/15 obsadil v lize 13. místo, avšak byl kvůli dluhům přeřazen do druhé ligy Segunda División, místo něj se v nejvyšší lize udržel tým SD Eibar.\n\n\n\"Aktuální k 31. lednu 2014\"\n\n"}
{"id": "976739", "url": "https://cs.wikipedia.org/wiki?curid=976739", "title": "Prepoštská jeskyně", "text": "Prepoštská jeskyně\n\nPrepoštská jeskyně se nachází téměř v centru lázeňského města Bojnice v okrese Prievidza. Poloha na západním okraji Hornonitranské kotliny na úpatí mohutné travertinové kopy pod současným historickým jádrem města poskytovala ochranu a vhodné životní podmínky již neandrtálcům v čase levallois moustérienu (70 000/65 000 – 40 000 př. Kr.), tedy v době středopaleolitického Würmu.\n\nSamotná jeskyně je chráněna mohutným skalním převisem, vstup do ní se nachází v nadmořské výšce 242 m a je dlouhá 11 m. Vznikla činností termálních pramenů, jejichž minerály se ukládaly a vytvářely travertínovou kopu. Výhodná přirozená ochrana Prepoštské jeskyně proti klimatickým vlivům podmínila její osídlení na sklonku posledního severského zalednění, což potvrzují kosterní nálezy zvířat, žijících v tomto období, které byly kořistí tehdejších obyvatel.\n\nPrvní krok k archeologickým objevům udělal v roce 1926 Bojnický probošt a amatérský archeolog Karol Anton Medvecký, který dal odstranit léty nahromaděný odpad a dal tak podnět k výzkumu. Vykopané nálezy se dostaly k posouzení Luboru Niederlemu a Karlu Absolonovi, kteří potvrdili významnost objevu jeho zařazením do období mladého paleolitu.\n\nOpakované archeologické výzkumy ji zařadily mezi nejbohatší jeskynní sídliště na Slovensku, neboť se v ní a jejím okolí našlo více než 3 000 artefaktů. Jejich výzkumem byla upřesněna i datace osídlení, což zařadilo Prepoštskou jeskyni k vzácným středopaleolitickým nalezištím nejen na Slovensku, ale i ve střední Evropě.\n\nMuzeum pravěku Slovenska tvoří od roku 2007 naučnou historickou expozici, přímo na místech, kde žil neandrtálský pračlověk. Návštěvníkům ukazuje informace o období, v němž tito lidé žili, způsob jejich života, lovu a jídelníček.\n\n"}
{"id": "976745", "url": "https://cs.wikipedia.org/wiki?curid=976745", "title": "Ahmed I.", "text": "Ahmed I.\n\nAhmed I. (18. dubna 1590 – 22. listopadu 1617) byl osmanským sultánem v letech 1604–1617.\n\nSultánem se stal již ve 14 letech. Původně měl sultánem být jeho starší bratr sehzade Mahmud, avšak toho 7. června 1603 nařídil popravit jeho otec sultán Mehmed III. Díky tomu se mohl Ahmed stát sultánem. Na začátku své vlády se pokusil ukázat rozhodnost a ráznost, což však posléze popřel svými činy. Války, které se konaly po jeho jmenování jak v Uhrách, tak i v Persii, nedopadly pro říši dobře. Jeho prestiž utrpěla nejprve Žitavským mírem, kdy se Osmané vzdali ročních poplatků placených Habsburky. Dále se musel vzdát Gruzie a Ázerbájdžánu ve prospěch Persie ovládané Safíovci.\n\nSamotný Ahmed byl prý spisovatel a básník, který vydal několik politických a lyrických děl. Zároveň ale opomíjel jiné druhy umění, zejména miniaturní malbu, nejspíš z důvodů konzervativního islámského názoru, že není správné zobrazovat živé bytosti. Rovněž trval na dodržování konzervativních islámských pravidel a tradic.\n\nJe odpovědný za zničení varhanních hodin, které zaslala anglická královna Alžběta I. během vlády jeho otce. Důvod tohoto zničení není známý. Buď tak učinil z konzervativních náboženských důvodů (zákazu zobrazování lidských bytostí), nebo mu tyto hodiny denně připomínaly postupnou narůstající moc a vliv západní Evropy.\n\nV současné době je však Ahmed I. veřejnosti nejvíce známý díky tomu, že nechal postavit Mešitu sultána Ahmeda, známější pod jménem Modrá mešita, jeden z monumentálních skvostů islámské architektury nacházejících se v historickém centru Istanbulu.\n\nAhmed je také znám tím, že za jeho vlády skončilo popravování bratrů sultána poté, co usedl na trůn. Ušetřil tak život svému bratru Mustafovi, který se pak po jeho smrti stal sultánem. Zřejmě byl Mustafa ušetřen i proto, že Ahmed nastoupil na trůn velmi mladý a neměl žádné děti. V případě, že by zemřel, musel zůstat Mustafa na živu, aby dynastie pokračovala. Ahmed poslal Mustafu žít do starého paláce, aby nemohl ohrozit trůn.\n\nZemřel v Istanbulu v paláci Topkapi ve věku 27 let na tyfus.\n"}
{"id": "976751", "url": "https://cs.wikipedia.org/wiki?curid=976751", "title": "Amid draselný", "text": "Amid draselný\n\nAmid draselný (KNH) je chemická sloučenina draslíku s dusíkem a vodíkem (patří mezi amidy alkalických kovů). Molekula této sloučeniny je podobná molekule amoniaku, pouze jeden atom vodíku je nahrazen atomem draslíku.\n\nAmid draselný je hygroskopický, vytváří, podle stupně čistoty, šedobílé, žluté až hnědé jednoklonné krystaly až amorfní prášek. Zapáchá po amoniaku.\nNebezpečně reaguje s vodou:\n\nVlivem vzdušné vlhkosti se krystaly roztékají a posléze rozkládají podle výše uvedené rovnice.\n\nPři zahřívání se rozkládá:\n\nReaguje bouřlivě s neokysličujícími kyselinami za vzniku příslušných solí (draselné a amonné), např.:\n\nnebo s okysličujícími kyselinami za vzniku (zde) azidu draselného, dusičnanu draselného a vody:\n\nAmid draselný může být připraven reakcí draslíku s plynným amoniakem:\n\nnebo reakcí hydridu draselného s amoniakem:\n\nnebo reakcí oxidu draselného s kapalným amoniakem:\n\nV roce 1808 jej objevili Joseph Louis Gay-Lussac a Louis Jacques Thénard.\n\nAmid draselný se používá jako silná zásada v organické syntéze pro nukleofilní substituce, polymerizace a podobně.\n\nAmid draselný reaguje s vodou za vzniku amoniaku a hydroxidu draselného a hoří za vzniku peroxidu draselného, oxidu dusičitého a vody:\n\nKNH + HO → NH + KOH\n\n2 KNH + 4 O → KO + 2 NO + 2 HO.\n\n"}
{"id": "976753", "url": "https://cs.wikipedia.org/wiki?curid=976753", "title": "Karl Chiari", "text": "Karl Chiari\n\nKarl Chiari (26. května 1849 Vídeň – 14. května 1912 Horní Taury u Triebenu) byl rakouský a český průmyslník a politik německé národnosti z Moravy, na počátku 20. století poslanec Říšské rady.\n\nStudoval medicínu na Vídeňské univerzitě. Řídil pak textilní továrnu firmy \"Ed. Oberleithners Söhne\" v Šumperku. Byl členem státní železniční rady a dalších průmyslových organizací. V Šumperku mu patřil takzvaný Chiariho nebo Pavlínin dvůr (podle manželky Pauliny, rozené Zephyrescuové). V 80. letech 19. století převzal i hanušovický pivovar. Někdy okolo roku 1910 byl jmenován čestným občanem Šumperku a po smrti po něm bylo pojmenováno dnešní Náměstí Svobody.\n\nPoliticky patřil mezi německé nacionály (Německá lidová strana) a byl aktivní v jejich zemské organizaci na Moravě jako důvěrník.\n\nNa konci 19. století se zapojil i do celostátní politiky. Ve volbách do Říšské rady roku 1897 nastoupil do Říšské rady (celostátní zákonodárný sbor) za městskou kurii, obvod Šternberk, Uničov, Rýmařov atd. Opětovně byl zvolen za týž obvod i ve volbách do Říšské rady roku 1901. Jako politik ostře vystupoval proti vládě Franze Thuna a zasazoval se o spojenectví Německé lidové strany s německými liberály (Německá pokroková strana). Zasedal pak ve vedení širší parlamentní platformy německorakouských nesocialistických politických stran nazvané Německý národní svaz. Uspěl i ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za německý obvod Morava 8. Usedl do poslaneckého klubu Německého národního svazu. Roku 1910 působil jako předseda rozpočtového výboru sněmovny.\n\nRoku 1908 byl povýšen do šlechtického stavu. Roku 1912 byl jmenován doživotním členem Panské sněmovny (jmenovaná horní komora Říšské rady). Téhož roku ale tragicky zemřel při honu ve Vysokých Taurách poblíž obce Trieben. Pohřben byl v Šumperku, v rodinné hrobce.\n"}
{"id": "976754", "url": "https://cs.wikipedia.org/wiki?curid=976754", "title": "Harriet Martineauová", "text": "Harriet Martineauová\n\nHarriet Martineauová (12. června 1802, Norwich – 27. června 1876, Ambleside) byla anglická spisovatelka a politická ekonomka, často označovaná za první socioložku v historii.\n\nNarodila se v rodině hugenotských exulantů z Francie. Byla představitelkou strany whigů. Napsala řadu textů z oblasti sociologie, filozofie, historie, náboženství. Specifickou roli v jejím díle tvoří texty o ženské sexuální identitě, které z ní činí předchůdkyni feminismu a gender studies. Několik knih věnovala Spojeným státům americkým, které procestovala v letech 1834-36 (\"Society in America, The Martyr Age, History of the American Compromises\"). Psala i knihy pro děti. Byla rovněž překladatelkou knih Augusta Comta do angličtiny.\n\n\n"}
{"id": "976756", "url": "https://cs.wikipedia.org/wiki?curid=976756", "title": "I'll Take Care of You", "text": "I'll Take Care of You\n\nI'll Take Care of You je čtvrté sólové studiové album amerického hudebníka Marka Lanegana, vydané v září 1999 u vydavatelství Sub Pop a Beggars Banquet Records. Album produkoval Martin Feveyear. Jde o jeho první album složené výhradně z coververzí; druhé nazvané \"Imitations\" vyšlo v roce 2013 a jeho producentem byl opět Feveyear.\n\n"}
{"id": "976760", "url": "https://cs.wikipedia.org/wiki?curid=976760", "title": "Dračí historie", "text": "Dračí historie\n\nDračí historie je česká počítačová hra z roku 1995. Jedná se o adventuru. Vytvořilo ji studio NoSense a distribuovalo Vochozka Trading. V roce 2006 byla uvolněna pod licencí GPL jako svobodný software.\n\nHra obsahuje 40 lokací. Jedná se také o první českou hru, která byla kompletně namluvena a byla distribuována na CD.\n\nPříběh vypráví o jedné dračí rodince. Tu tvoří otec Herbert, matka Berta a syn Bert. Bert se v době jeho nepřítomnosti spřátelí se zlou kouzelnou hůlkou Evelýnou a společně přemění komediantovy loutky v kámen. Mezitím Herbert se vydá hledat dračí poklad a zmizí a spolu s ním i hůlka. Bert se je tedy vydá hledat.\nPostavy ve hře:\n\n\nHra byla recenzenty kladně přijata. Hodnocení se pohybovala mezi 60 a 92 procenty, přičemž nejnižší hodnocení obdržela od časopisu Výheň a nejvyšší od časopisu Riki. Ve své době se jednalo o jednu z nejprodávanějších českých her (prodalo se 7000 kopií).\n\nPéčí programátora Roberta Špalka byla Dračí Historie v roce 2010 předělána pro herní engine Scumm VM, takže ji jde hrát na mnoha moderních platformách, včetně herních konzolí. Současně byla opravena starší anglická verze a díky fanouškům vznikla nová německá a polská verze. Česká verze byla vydána v roce 2012 vydavatelstvím Extra Publishing na CD v podobě digipacku.\n\nFacebooková stránka Dračí Historie: https://www.facebook.com/DraciHistorie\n\nStránka programátora Roberta Špalka o Dračí Historii: http://www.ucw.cz/draci-historie/\n"}
{"id": "976763", "url": "https://cs.wikipedia.org/wiki?curid=976763", "title": "Otto Lecher", "text": "Otto Lecher\n\nOtto Lecher (6. ledna 1860 Vídeň, Landstraße – 20. ledna 1939 Leopoldsdorf im Marchfelde) byl rakouský a český právník a politik německé národnosti z Moravy, na počátku 20. století poslanec Říšské rady.\n\nJeho otcem byl spisovatel Zacharias Konrad Lecher, švagrovou filantropka Helene Lecherová. Bratr Ernst Lecher byl známým fyzikem. Otto Lecher vychodil národní školu a gymnázium. Vystudoval práva na Vídeňské univerzitě, kde roku 1885 získal titul doktora práv. Pracoval pak v brněnské obchodní a živnostenské komoře a v letech 1889–1906 byl jejím tajemníkem.\n\nNa konci 19. století se zapojil i do celostátní politiky. Ve volbách do Říšské rady roku 1897 byl zvolen do Říšské rady (celostátní zákonodárný sbor) za kurii městskou, obvod Brno. Patřil mezi německé nacionály (Německá lidová strana). Zviditelnil se během německých obstrukcí proti vládě Kazimíra Badeniho, kdy v noci z 28. na 29. října 1897 pronášel po dvanáct hodin projev před plénem sněmovny. Opětovně byl zvolen za týž obvod i ve volbách do Říšské rady roku 1901. Uspěl také ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za německý obvod Morava 1. Usedl do poslaneckého klubu Německý národní svaz (širší parlamentní platforma německorakouských nesocialistických politických stran). Za týž obvod byl zvolen i ve volbách do Říšské rady roku 1911, opět se připojil k poslanecké frakci Německý národní svaz. Ve vídeňském parlamentu setrval až do zániku monarchie. K roku 1911 se profesně uvádí jako tajemník obchodní komory.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "976766", "url": "https://cs.wikipedia.org/wiki?curid=976766", "title": "Souřadnicový čas", "text": "Souřadnicový čas\n\nSouřadnicový čas je podle teorie relativity čas vztažený k jisté souřadné soustavě (například na potenciál rotujícího geoidu). Tedy odlišný oproti vlastnímu času, který je lokálním časem vůči danému objektu v klidu. Souřadnicový čas se pro porovnatelnost používá v časových stupnicích jako je TAI, UTC, TCB, TCG, terestrický čas (který byl původně definován jako vlastní čas) a v dalších.\n\n"}
{"id": "976768", "url": "https://cs.wikipedia.org/wiki?curid=976768", "title": "Mistrovství světa v rychlobruslení ve sprintu 2014", "text": "Mistrovství světa v rychlobruslení ve sprintu 2014\n\nMistrovství světa v rychlobruslení ve sprintu 2014 se konalo ve dnech 18. a 19. ledna 2014 v rychlobruslařské hale M-Wave v japonském Naganu. Celkově se jednalo o 45. světový sprinterský šampionát. Z předchozího mistrovství světa obhajovali tituly Nizozemec Michel Mulder a Američanka Heather Richardsonová. V Naganu podruhé ve své kariéře zvítězili Michel Mulder a Číňanka Jü Ťing. Čeští rychlobruslaři na šampionátu nestartovali.\n\n"}
